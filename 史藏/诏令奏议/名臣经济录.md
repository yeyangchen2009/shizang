　　钦定四库全书　　　　　史部六
　　名臣经济録　　　　　　诏令奏议类二【奏议之属】提要
　　【臣】等谨案名臣经济録五十三卷明黄训编训歙县人嘉靖已丑进士官至副都御史是书辑洪武至嘉靖九朝名臣经世之言中阙建文一朝以革除讳之也分十门凡开国一卷保治十卷内阁四卷吏部四卷户部五巻礼部七巻兵部十三巻刑部三巻工部五巻都察院通政司大理寺共一卷每门各有子目开国保治二门以时代为序吏礼兵工四部各以所属四司分四类户部分图志田土赋役给赐黄册屯田婚姻粮运禄俸盐法茶法课程赈恤十三类刑部分律例论奏题奏杂论四类以二部诸司皆以省分无専掌一事者也内阁无子目百司之总无不该也都察院通政司大理寺亦无子目篇帙寡也明永乐间勅黄淮等编歴代名臣奏议至元而止虽门目浩繁不无冗杂而二千年訏谟硕画歴歴可徴是编所载如陶安传刘基行状蹇义墓志李东阳年谱诸篇兼纪言行汉府赵府石亨曹吉祥之变诸篇并録时事以及谢铎焉用彼相说之类旁及杂文邱濬大学衍义补之类至节取所着之书不纯为奏议之体故但以经济録为名其实奏议居十之九与淮等所编时代相接颇足以资考镜今附之奏议类中其间如湖广碑録之类间有滥収或亦朱子名臣言行録取吕惠卿赵汝愚名臣奏议不遗章惇秦桧之意分别观之可矣乾隆四十四年二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀
　　钦定四库全书
　　名臣经济録巻一
　　明　黄训　编
　　开国
　　陶安传録
　　乙未夏六月太祖率师渡江取太平路安与耆儒李习率父老出迎安见上状貌谓习等曰龙姿鳯质非常人也我辈今有主矣上召安与语时事安因献言曰方今四海鼎沸豪杰并争攻城屠邑互相雄长然其志皆在子女玉帛取快一时非有拨乱救民安天下之心今明公率众渡江神武不杀人心悦服以此顺天应人而行吊伐天下不足平也上曰足下之言甚善吾欲取金陵何如安曰金陵古帝王之都龙蟠虎踞限以长江之险若取而有之据其形胜出师以临四方则何向不克
　　刘基行状録
　　公尝游西湖有异云起西北光映湖水中时鲁公道原宇文公谅诸同游者皆以为庆云将分韵赋诗公独纵饮不顾乃大言曰此天子气也应在金陵十年后有王者起其下我当辅之乃着郁离子客或説公曰今天下扰扰以公才畧据括苍并金华闽越可折简而定方氏将浮海避公矣因尽江守之此句践之业也舎此不为欲悠悠安之乎公笑曰我平生忿方谷珍张士诚辈所为今用子计与彼何殊耶且天命将有归子姑待之防上下金华定括苍公乃大置酒指乾象谓所亲曰此天命也岂人力能之耶客闻之遂亡去公决计趋金陵众疑未决母夫人富氏曰自古衰乱之世不辅真主讵能获万全计哉众乃定或请以兵从公曰天下之事在吾与所辅者尔奚以众为乃悉以众付其弟陞俾家人叶性朱祐等参掌之且曰善守境土毋为方氏所得也勿忧我逝总制官孙炎以上命遣使来聘公遂由间道诣金陵陈时务防一十八欵上从之中书省设御座遂奉小明王以正月朔旦行庆贺礼公大怒骂曰彼牧竪尔奉之何为遂不拜适上召公公遂陈天命所在上大感悟乃定征伐之计公曰张士诚自守虏耳陈友谅居上流且名号不正宜先伐之陈氏既灭取张氏如囊中物耳防陈氏复攻洪都上遂伐陈氏因大战于彭蠡湖胜负未决公宻言于上移军湖口期以金木相犯日决胜上皆从之陈氏遂平上还京定计取张士诚因定中原拓土西北公宻谋居多上欲相杨宪公与宪素厚以为不可上怪之公曰宪有相才无相器夫宰相者持心如水以义理为权衡而已无与焉者也今宪不然能无败乎上曰汪广洋何如公曰此褊浅观其人可知曰胡惟庸何如公曰此小犊将偾辕而破犁矣上曰吾之相无逾于先生公曰臣非不自知但疾恶太深又不耐繁剧为之且孤大恩天下何患无才愿明主悉心求之如目前诸人臣未见其可也上使克期以手书问天象事公悉条答其大意以为霜雪之后必有阳春今国威已立自宜少济以寛先是杨宪败后汪广洋为丞相未防而贬广洋乃相惟庸公乃大慼尝谓人曰使吾言不验苍生之福言而验者其如苍生何上天威严重惟公抗言直议不以利害怵其中上亦甚礼公常称为老先生而不名又曰吾子房也
　　法天顺人疏【王祎】
　　臣闻自古帝王定天下成大业必祈天永命以为万世无疆之计所以祈之者在乎人君修徳而已君徳既修则天眷自不能已者书曰皇天无亲惟徳是辅此之谓也人君修徳之要有二忠厚以存心寛大以为政二者君徳之大端也是故周家以忠厚开国故能垂八百年之基汉室以寛大为政故能传四百载之业简册所载不可诬也钦惟陛下负不世出之资奋大有为之志艰难十年大业已成周之文武汉之髙光盖无让焉臣窃闻之人君莫先于法天道莫急于顺人心夫上天以生物为心故春夏以长养之秋冬以收藏之皆所以生物也其间雷霆霜雪有时而搏击焉有时而肃杀焉然皆暂而不常向使雷霆霜雪无时而不有焉则上天生物之心息矣人君体上天生物之心故一动一静之间务合乎天不然则天必示之变异以警戒之人君诚能修徳则岂不足以当天意而成天眷哉此臣所以愿陛下之法天道也夫民恃君以为生故人君视民之休戚必若已之休戚以君民同一体耳古者藏富于民言取之有节也取之有节则民生遂而得其所陛下近徳音减茶课免军需蠲边郡之租税民生咸悦防得以遂其有生之乐然今浙西既平租税既广科敛之当减犹有可议者此臣所以愿陛下之顺人心也法天道顺人心则存于心者自然忠厚施于政者自然广大祈天永命之道未有越此者今陛下建国之始方将立法垂宪以定一代之典制度礼文之事可议者固多未敢悉数谨举帝王为治之大要冐昧以闻陛下无谓儒者之常谈而不加览焉
　　上太平治要十二防【桂彦良】
　　一曰法天道天不言而四时行百物生天生圣君位至尊而统六合必当仰法于天明如日月恩如雨露威如雷霆信如四时则百职效劳庶事自理若身兼庶务则君劳臣逸非所以法天也夫天道好生圣人亦好生好生之徳洽于人心则人皆化于为善而自不犯法矣孔子曰惟天为大惟尧则之此之谓也
　　二曰广地利中原为天下腹心号膏腴之地因人力不至久致荒芜近虽令诸军屯种垦辟未广莫若于四方地瘠民贫户口众多之处今有司募民耕垦愿应募者资以物力寛其徭赋使之乐于趋事及凡犯罪者亦谪之屯田使荒闲之田无不农桑三五年间中州富庶则财用丰足矣
　　三曰顺人心天下以人心为本人心所在即天命所在故善治天下者必上承天命下顺人心民之所好好之民之所恶恶之盖人情莫不欲富夀安逸故三王生之而不伤养之而日厚节其力而不困君之于民既犹父母之于子则民之于君亦犹子之爱敬于父母矣三代之所以得人心者此也
　　四曰养圣徳夫聪明睿智之主文武仁孝之君乃天生圣徳本无不备然万防之顷或相感触则意念之起如重翳之蔽白日故虽大圣必兢兢戒谨常加存养省察之功节其嗜欲惩其忿怒清明在躬志气如神则犹青天白日万物咸仰圣徳加盛圣夀万年传曰有大徳者必得其夀此之谓也
　　五曰培国脉夫三代之厯祚延长者以仁义道徳教化斯民不专尚刑罚故民得遂其生养之乐而天命眷顾之也秦隋享国之不久者专事苛刻力役不休仁义不施故民不聊生而天不祐之也今功成治定万邦悉臣当以三代有道之长为法秦隋之失为戒则人心和悦天心眷祐而国祚如泰山之安矣
　　六曰开经筵自昔圣主贤臣治天下之大经大法具载六经垂法万世不可以不讲也讲之则理明而心正措诸政事无不得其当今当大兴文教之日宜择老成名儒于朔望视朝之际进讲经书一篇敷陈大义使上下耸听人人警省兴起善心深有补于治化也
　　七曰精选举夫官得其人则庶务自理万民乐业故选举之际不可不精审也六部十三布政司乃股肱重任岂可轻用而轻废哉必歴试其才能徳量可当此者然后信任之至于提刑按察司与知府之职固不能尽知其人然亦不可轻任也宜令京官五品以上各举贤良正直一员知州知县于民最亲亦须选择宜令按察知府嵗贡廉勤淳厚一二员凡所举不问已仕未仕但得人则有赏谬举则有罚如此则人皆悉心求贤而无遗才矣若新进人才且当试以佐贰之职果有异能出众特加超擢则官得其人矣
　　八曰审刑罚刑罚一事人命所系不可不审书曰与其杀不辜宁失不经钦哉钦哉惟刑之恤哉盖死者不可复生刑者不可复属苟不钦恤而详谳之则伤人必多伤人既多必损和气非所以善治也理刑之官必择其公平正大仁厚之人如汉之张释之于定国辈亲信而委任之则天下无寃民而致刑措之效矣
　　九曰敦教化学校所以宣明教化长育人才非止训诂文词而已今大兴国学增广生员教育之恩至矣然国学首善之地既选名儒以五经分教诸生必先徳行而后文艺抑浮华而尚淳笃且未可骤用以启其奔竞之心当日就月将得以真修实践使成人有徳小子有造将见风俗日厚人材辈出可为朝廷之用矣
　　十曰驭戎狄夫驭戎狄之道守备为先征伐次之开边衅贪小利斯为下矣故曰天子有道守在四夷言以徳懐之以威服之使四夷臣服各守其地此为最上者也若汉武之穷兵黩武徒耗中国而无益隋炀之伐髙丽而中国防起以唐太宗之明智后亦悔伐髙丽之非是皆可以为鉴非守四夷之道也今海内既平车书混一蛮夷朝贡间有未顺当修文徳以来之遣信使以喻之彼将畏威懐徳莫不率服矣何劳勤兵于逺哉元人遗烬尚烦圣虑当选将练兵分屯镇守谨其隄防俟其衅隙一举而殄平之未晚也
　　十一曰搜才俊古之俊才或隠于耕钓版筑或起于商贾屠沽皆足以兴邦而名世非一端所取也故书曰立贤无方旁求俊乂今于秀才等项悉巳举而用之若军伍谪戍农圃医卜或以防罪困于里闾者岂无其人宜令有司尽心求访果有材器出羣学识超众者则举荐之开其自新之路许其效忠竭力则庶可得其竒材异能之士防十得五可当千百人之用矣
　　十二曰广咨访昔舜好问而好察迩言乐取诸人以为善故能以天下之善为已善而能周知天下之事足以开物成务使万民各得其所伏惟圣朝混一华夏统驭万邦遐方幽逺恐未周知嘉言善行或未尽取正宜大开言路广访博询使常朝百官得闗轮对布政按察府州县官朝觐之时各令敷奏以言观其贤否凡时政得失民瘼利许诸人陈诉古有纳言之官专掌其事宜选学识髙明通达治务者特授纳言院官以详择其可否则天下之事可以周知天下之善言无不至而内外百司罔敢怠逸各尽思其职矣大庖西上封事【解缙】
　　臣伏奉圣防朕今命尔义则君臣恩犹父子当知无不言古云尔有嘉猷嘉谋则入吿尔后于内尔乃顺之于外曰斯谋斯猷惟我后之徳呜呼臣人咸若时惟良显哉臣谓成王于是失言矣歴观载籍以来固以进谏之臣为善亦未尝以纳谏之主为非唐虞君臣更相劝戒更相推让光昭不穷载为盛美昔人有谮魏征于唐太宗者为其録前后谏章以示起居郎褚遂良虽未必然借令有之亦足垂世臣主同休停昏仆碑臣窃谓太宗怒非其怒矣陛下当同符尧舜师表百王岂宜下比太宗则非臣之所愿望也臣愿与臯夔比肩不愿与魏征同列则臣之感恩服义恳切以为言者尤愿陛下毋自狭小诚万世一时也陛下挺生南服一统华夷功髙万古此放勋也得国之正皆非汉唐宋所及真所谓取天下于羣盗救生民于涂炭命将出师皆受成算不假良平不倚信布徐定燕都市不易肆女宠外戚寺人藩镇之患销融底定皆处之有法眹兆不萌不迩声色不为游畋既逺过于汉宋又何谦逊于唐虞惟愿陛下笃惇信之本加慎独之学若临若对之功益加不睹不闻之地无间虽处深宫之内亦如郊祀之时即前日郊祀之敬继今日存养之功推所以爱臣之心以爱天下推所以待臣之心以待万物喜怒哀乐一听于天理上下四旁一视而同仁以天地为一体以天下为一人令出惟行也不宜于数改刑期于无刑也宁失于不经故令数改则民疑疑则不信刑太繁则民玩玩则不清国初至今将二十载无防时无变之法无一日无过之人陛下尝教臣云世不絶贤岂亿兆之众果无一贤如古之人而尽皆不才者哉陛下尝教臣云民不畏死奈何以死惧之良由陛下诚信之有间而用刑之太繁也宜其好善而善不显恶恶而恶日滋者善未必防福而恶未必防祸也尝闻陛下震怒锄根剪蔓诛其奸逆矣未闻诏书褒一大善赏延于世复及其昆尊荣奉恩始终如一者也或朝赏而暮戮或忽罪而忽赦施不测之辱则有之矣诚以陛下每多自悔之时輙有无及之叹是非私意使然也存养之功须防未加宻耳是以有过不及也陛下天性素严或差于急克伐怨欲臣知陛下圣性所无也臣见陛下好观説苑韵府杂书与所谓道徳心经者臣窃谓甚非所宜也説苑出于刘向向之学不纯溺于妄诞所取不经且多战国纵横之论壊人心术莫此为甚韵府出元之隂氏鄙猥细儒学孤识陋蝇集一时兎园寒士抄集秽芜畧无可采陛下若喜其便于检阅则愿集一二志士儒英臣请得执笔而随其后上泝唐虞夏商周孔之华奥下及闗闽濂洛之佳葩根实精明随时类别以备劝戒删其无益焚其谬妄勒成一经上接经史岂非太平制作之一端也欤今又六经缺而礼记出于汉儒蹖驳尤甚宜及时删改日御经筵访求审乐之儒大备百王之典作乐书一经以惠万世以承唐虞尊祀伏羲神农黄帝尧舜禹汤文武臯陶伊尹太公周公稷契夷益傅説箕子于大学而孔子则自天子达于庶人通祀以为先师而以顔曾子思孟子配自闵子以下各祭于其乡而鲁之阙里仍建叔梁纥庙赠以王爵而以顔路曾晳孔鲤配一洗歴代之因仍肇启天朝之文献岂不盛哉若夫配天宜复扫地之规尊祖宜备七庙之制奉天不宜为筵宴之所文渊未备夫馆阁之隆太常非俗乐之可肄官妓非人道之所为禁絶娼优俾于变之民不迁于淫巧易制寺阉尊天子之贵不近于刑人执防陛墀皆为吉士虎贲趣马悉用俊良虽门户扫除之役命公卿子弟之贤任诸侯王于众职定久任法而加封待臣子于一体示天下之为公除山泽之禁税蠲务镇之征商木辂朴居而土木之工勿起布垦荒田而四夷之地勿贪释老之业者驱之俾复于人伦经咒之妄者火之俾絶其欺诞断所谓瑜迦之説禁所为符式之科絶鬼巫破淫祀省冗官减细繇痛惩法外之威刑永革京城之工役流十年而听复杖八十以无加妇女非帷簿不修毋令逮系大臣有过恶当诛不宜加辱治厯明时授民作事但伸播植之宜何用建除之谬方向煞神事甚无谓孤虚宜忌亦且不经东行西行之论天徳月徳之云臣料唐虞之厯必无此等之文所宜著者日月之行星辰之次仰观俯察事合逆顺七政之齐正此类也元首丛脞则股肱惰而万事皆隳人君以不察为明帝徳罔愆则民志应而天命用休人君惟以徳为政陛下拳拳于畏天畏神鬼而所谓畏民者则未至也孜孜于治民治强暴而所以治心者犹未至也且粢盛之洁衣服之齐修举之时仪文之备此畏天畏鬼神之末事也陛下岂诚以此为足以尽事天事鬼神之道哉簿书之期狱讼之断诏告之勤钩距之巧此治民治强暴之支流也岂真以此为足以尽治民治强暴之术哉古云天视自我民视天听自我民听孔子曰听讼吾犹人也必也使无讼乎惟一于敬则心即天祭不必凟而受无疆之福神不必劳而享无为之治与天地合其徳日月合其明四时合其序而鬼神合其吉凶矣近年以来台纲不肃果若人言以刑名轻重为能事以问囚多寡为勋劳甚非所以厉清要长风采也夫人自救过之不给何暇劾人之过人自以言为讳何能有谏诤之言御史纠弹皆承宻防未闻举善但日除奸毎闻上有赦宥则必故为执持意谓如此则上恩愈重而不知被赦之人疑上好防此辈皆市井小人趋媚劬劳之细术陛下何不肝胆而镜照之哉何尝真有一夫持法固争谓某不当罪某当刑如舜曰杀之三而臯陶曰宥之三哉臣笃知陛下轻天下之士者皆此辈无以称塞渊也然谁不愿其父母妻子安荣哉所以谏诤实难祸愆不测入人之罪或谓无私而出人之罪必疑受贿逢迎甚易而或防褒营救甚难而多得祸祸不止于一身刑必延乎亲友谁肯舍父母妻子而批龙鳞犯天怒哉陛下进人不择于贤否受职不量于重轻建不为君用之法所谓取之尽锱铢置奸朋倚法之条所谓用之如泥沙监生进士经明行修而多困于州县屈于下僚孝廉人才防蹈瞽趋而或布于朝省骤歴清华椎埋嚚悍之夫阘茸下愚之辈朝摄刀镊暮拥冠裳左弃筐箧右绾组符剔履之贱衮綉巍峩负贩之佣舆马赫奕虽曰立贤无方亦盍忱恂有徳是故贤者羞为之等列庸人悉习其风流以贪婪苟免为得计以廉洁受刑为饰词故有无钱工役无盘纒之俚谚胡膀官人没商量之童謡出于吏部者无贤否之分入于刑部者无枉直之判黜陟无章举错乖方八议之条虚设五刑之律无常天下皆谓陛下任意喜怒为生杀而不知皆臣下之乏忠良也古者乡邻善恶必记今虽有申明旌善之举而无党庠乡学之规互知之法虽严训告之方未备序礼讲学必有其地有其时先之以仁义而后以法制则庶乎磨之有渐而行之有效如影之随形也今也应故事立虚文善恶二字芜秽而莫之顾长防之民掉臂而不相揖纪纲不立节目无依势使然也臣欲取古人治家之礼睦邻之法若古蓝田吕氏之乡约今义门郑氏之家范布之天下世臣大族率先以劝旌之复之为民表率将见作新于变渐次时雍至于比屋可封不难矣陛下不可视为迂阔而不切当今之急务也陛下天资至髙合于道防百家神怪诞妄恍惚臣知陛下洞瞩之矣然犹不免欲以愚弄天下若所谓以神道设教者臣谓必不然也一统之舆图已定矣一时之人心已服矣一切之奸雄已慴矣天无变灾民无患害圣躬康宁圣子神孙继继绳绳所谓得真符者矣何必兴师以取寳为名谓众以神仙为征应谓有所谓某仙某神孚佑国家者哉且以传国寳论之潞王从珂已焚之矣屡求屡得真伪莫明假令真有之则区区李斯之书秦政之制何足为寳哉周武之时未有神仙符应书之所载可见也已而古今享国之长未有如周者神仙释老诞谩恍惚何足稽哉地有盛衰物有盈谦而商税之征率皆定额是使其或盈也奸黠得以侵欺其歉也良善困于补纳夏税一也而茶椒有粮缫丝有税既税于所产之地又税于所过之津何其夺民之利如此之宻也且多贫下之家不免抛荒之咎或疾病死丧逃亡弃失今日之土地无前日之生植而今日之征聚有前日之税粮里胥不为呈州县不为理或卖产以供税产去而税存或禆办以当役役重而民困又土田之髙下不均而起科之轻重无别或膏腴而税反轻瘠卤而税反重此丈量之际里胥之弊也欲拯其困而革其弊莫若行授田均田之法兼行常平义仓之举积之以渐至有九年之食无难者臣愚所谓愿除天下之征商者此也臣闻仲尼曰王公设险以守其国故小邑必有城隍重门击柝以待暴客圣人之所制也而近世狃于晏安隳名城销锋镝禁兵讳武以为太平一旦有不测之虞连郡至望风而靡良平不暇谋贲育不暇鬬武备隳之过也及今修治不宜动众但勅有司以时整葺寛之以嵗月守之以里胥额设弓手课之以弓弩兼教民兵习之以兵农开武举以收天下之英雄广乡教以延天下之俊乂古时多有书院遗基学田旧业贡士有庄义田有族皆宜兴复而广益之夫罪人不孥罚弗及嗣连坐起于秦法孥戮本于伪书今之为善者妻子未必防荣有过者里胥必陷其罪唐虞之世四凶之罪止于流窜故殛鲧而相禹禹不以为仇舜不以为嫌况律以人伦为重而有给配妇女之条定之于不义则又何取夫节义哉此化原之所由系也孔子曰名不正则言不顺故贾生欲易服色而定官名尚书侍郎内侍也而以加于六卿郎中员外内职也而以名于六属御史词臣所以居宠台阁郡守县令不应回避乡邦同寅协恭相唱以礼而今内外百司捶楚属官甚于奴是致柔懦之徒荡无廉耻之节擎跽曲拳于进退下气怡色而奔趋一为下官肌肤不保甚非所以长孝行厉节义也臣以为自今非犯罪恶解官笞杖之刑勿用催科督励小有过差蒲鞭示辱亦足劝惩矣臣但知罄竭愚欲言固不止此承命忖量急于陈献所陈畧无次序亦不暇组织成文冀以将来取誉惟陛下幸垂鉴焉
　　上髙皇帝封事【叶居升】
　　臣居升幸备生员首防宠赐令教山西书伏自开学以来罄竭所闻训诲民间子弟常恐未见成效身涂草野无以上报圣朝养育之恩私切自念近者钦读圣诏有曰钦天监报五星紊度日月相刑于是诏臣民详言朕过四海闻之懽呼雷动皆曰此大禹成汤罪已之道复见今日矣臣敢不披露腹心以闻惟圣主详择之臣歴观汉晋唐宋之世皆有灾异之变始因刑政失宜贤愚倒置遂致纪纲不振或政失于权臣或势移于方镇患不生于女祸则困于夷狄上下偷安茍延嵗月谏书屡上曾莫之省天变于上而不知戒人怨于下而不知悉天下已壊而莫能救也臣每读史至于其间未尝不切齿热中不止太息而巳迄元之季天人厌乱既极天命真人扫除乱畧四海英雄坐致阙下沙漠絶徼罔不臣伏方宵衣旰食以图雍熈之治凡汉晋唐宋之失今皆无有然而天变于上以致日月星辰失序或者鉴观前世之失矫枉其弊而有太过者欤汉贾山有言曰忠臣之事君也言切直则不用而身危言不切直则不可以明道明主之所急闻忠臣之所以防死而竭忠也臣今有刍荛之言虽未足以明道敢切直言之庶尽忠臣事明主之心乎臣闻王者之心上通乎天王者之动上应乎天审天下之治否者则求其端于王而已使隂阳交和五行顺序日月星辰得其常天下虽未善治谓之治焉可也隂阳错缪五行不得其序日月星辰不得其行天下虽无事谓之不治可也稽之天道察之人事而后可以验治乱之实矣臣观当今之事太过者有三曰分封太侈也曰用刑太繁也曰求治太速也何以明之日者君之象也月者臣之象也五星者卿士庶人之象也臣愚不知星术姑以所闻于经传并摭前世已行之得失者论之诗曰彼月而食则维其常隂盛阳防则为不善矣今日刑于月犹之可也而曰日月相刑则月敢抗于日者臣敢抗于君矣窃观主上之有天下扫除羣雄如践草芥包络豪杰如臂使指今公卿大臣数十万之众战必胜攻必取者朝廷遣一介之使召之则拱手听命无敢后时况敢有抗衡者乎传曰都城过百雉国之害也先王之制大都不过三国之一中五之一小九之一使上下等差各有定制盖所以强干弱枝以遏乱原而崇治本也国家裂土分封使诸王各有分地以树藩屏以复古制盖惩宋元孤立宗室不竞之弊也然而秦晋燕齐梁楚吴闽诸国各尽其地而封之都城宫室之制广狭大小亚于天子之都赐之以甲兵卫士之盛臣恐数世之后尾大不掉然后削其地而夺之权则起其怨如汉之七国晋之诸王否则恃险争衡否则拥众入朝甚则缘间而起防之无及也此皇天眷顾之甚或者谴告以相警欤今议者曰诸王皆天子亲子也皆皇太子亲骨肉也分地虽广制度虽侈所谓犬牙相制盘石之宗天下服其强耳岂有抗衡之礼耶书曰列爵惟五分土惟三今王亦列爵也汉制诸侯王亦不过三分之一耳礼莫大于分使王侯之国与京畿同则为列国矣尚有君臣之分乎今秦晋燕齐梁楚吴闽诸国皆连带数十城而复优之以制假之以兵议者何不摭汉晋之事以观之乎孝景皇帝汉髙皇帝之孙也七国诸王皆景帝之同祖父兄弟子孙也当时一削其地则遽构兵西向晋之诸王皆武帝之亲子孙也易世之后迭相拥兵以危王室遂成五胡云扰之患由此言之分封逾制祸患立生援古证今昭昭矣此臣所以为太过者欤昔贾谊劝汉文帝早分诸国之地空之以待诸王子孙谓力少则易使义国小而无邪心向使文帝尽从谊之所言则必无七国之祸愿及诸王未之国之先节其都邑之制减其卫兵限其疆理亦以待封诸王之子孙此制一定然后诸王有圣贤之徳行者入为辅相其守者为藩辅可以与国同休世世无穷矣割一时之恩以制万世之利以消天变以安社稷天下幸甚臣又观歴代开国之君未有不以尚徳缓刑而结于民心亦未有专事刑罚而可以结民心国祚长短悉由于此三代秦汉隋唐享国之数具在方册昭然可观其故何也易曰天地之大徳曰生圣人之大寳曰位何以守位曰仁何以聚人曰财理财正辞禁民为非曰义此可以见天地好生之心与圣人守位之道矣然而禁民为非之义特居末者明不得已而用刑而不专任刑罚也古者断死刑天子为之撤乐减膳而寓惨怛之意于其间诚以天生斯民立之司牧而教养之俱欲其并生于天地之间也不幸而不率教者入于其中则不得不刑之耳故其仁爱之笃浃肤沦髓民思其徳愈久不忘故其子孙享国久逺者六七百年近者亦三四百年岂偶然而已哉今议者曰宋元中叶之后纪纲不振专事姑息赏罚无章以致亡灭此行小仁而灭大义虽有其位而不能守之此主上所以痛惩其弊而矫枉之者也故制不宥之刑权神变之法使人知惧而莫测其端也臣闻开基之主垂范百世一动一静必合凖绳使子孙有所持守况刑者民之司命可不慎欤夫刑罚贵乎得中过与不及皆非天讨有罪之意也使刑政不立而强暴得以相陵则国非其国矣若刑罚繁苛而政治促急则民无所措手足矣姑以当今刑罚言之笞杖徒流死今之五刑也用此五刑既无假贷一出乎大公至正可也而用刑之际多出圣致使治狱之吏务从深刻以趋求上意深刻者多获功平允者多得罪或至以赃罪多寡为殿最欲求治狱之平允岂易得哉近者特防杂犯死罪免死充军其余以次仿流徒律又删定诸旧律条减宥有差此渐见寛宥全活者众而主上好生之仁已蔼然布乎宇内矣然未闻有戒治狱务从平允之条是以法司之治狱犹循旧弊虽有寛宥之名而未见有寛宥之实所谓实者在主上不在臣下也故必有罪疑惟轻之意而后好生之徳洽于民心必有王三宥然后刑之之政而后有囹圄空虚之效此非可以浅浅致也唐太宗谓侍臣曰鬻棺之家欲嵗之疫匪欲害于人欲利于棺售故耳今法司覈理一狱必求深入以成其考今作何法使得平允太宗矫隋之暴刑罚务从寛宥犹患及此况今立法严宻以矫寛纵能无是失何以明其然也古之为士者以登仕版为荣以罢职不叙为辱今之为士者以混迹无闻为福以受玷不録为幸以屯田工役为必获之罪以鞭笞捶楚为寻常之辱其始也朝廷取天下之士网罗捃摭务无遗逸有司催逼上道如捕重囚比到京师而除官多以貌选故所学或非其所闻而其所用或非其所学洎乎居官举动一跌于法茍免诛戮则必屯田工役之科所谓取之尽锱铢用之如泥沙率是为常少不顾惜然此亦岂人主乐为之事哉欲人之惧而不敢犯也窃见数年以来诛杀亦可谓不细矣而犯者日月相踵岂下人之不惧法哉良由激浊扬清之不明善恶贤愚之无别议贤议能之法既废以致人不自厉而为善者怠宋程頥有言曰君子小人常相半也天下治则小人多化为君子而君子多于小人天下乱则君子多化为小人而小人多于君子此言在上之人有以化之耳有人于此廉如夷齐智如良平一或不谨少戾于法上之人将録其所长弃其所短而用之乎将舎其所长执其所短而寘之法乎苟取其长而舎其所短则中庸之才争以为廉为智而成有用之君子矣茍取其短弃其所长为善之人皆曰某廉若是某智若是少不如法朝廷不少贷之吾属何所容其身乎致使今之居位者多无廉耻当未仕之时则修身畏慎动遵律法一入于官则以禁锢严宻朝不谋夕遂弃廉耻或事掊克以偹屯田工役之资者率皆是也若是非用刑之烦者乎汉之世尝徙大族于山陵矣未闻实之以罪人也今鳯阳皇陵所在龙兴之地而率罪人居之以嗟怨愁苦之声非所以恭承宗庙意也近令就中愿入军籍者听其免罪复官者有之而犹闻有拘其余丁家小在屯夫有罪之家长既赦而任之以政矣余丁家小复何罪哉夫强敌对垒则扬精鼓鋭奋三军之气攻之必克擒之必获可也今贼人伪四大王突窜山谷如狐如防无窟可追以计获之庶或可得而乃劳重兵以讨之彼乃惊骇溃散深入大壑与之较奔走则彼就熟路而轻行与之较死生则彼负必死之气三军之众孰肯舎死而争锋哉今捕之数年既无其方而乃归咎于新附户籍之细民而迁徙之骚动四千里之地鸡犬不得宁息况新附之民日前兵难流移他所朝廷许之复业而来归者今既附籍矣乃取其数而尽迁之是法不信于民也夫有户口而后田野辟田野辟而后赋税增今责守令年增户口正为是也近者已纳税粮之家虽承特防分释还家而其心犹不自安巳起户口虽防怜恤见留开封听今军士散漫村落居民不知所为讹言警动况太原诸郡外界边鄙民心如此甚非安边之计也臣恐自兹之后北郡户口不复得增矣何者小民易动而难安今之小民以为新籍在官乃见迁徙反易逃匿若欲迁徙一槩而迁之我奚先受其殃乎凡此皆臣所谓太过而足以召灾异未见其可以结民心而延国祚者也晋郭璞有言曰隂阳错缪皆烦刑所致今之天变岂非烦刑所致者乎臣愿自今朝廷宜録大体赦小过明诏天下修举八议之法严禁深刻之吏断狱平允者则超迁之苛刻聚敛者则罢黜之鳯阳屯田之制见任家小在屯者听其耕种起科已起户口见留开封者悉放复业当差如此则人主足以隆好生之徳以树国祚长久之福兆民自安天变自消矣昔者周自文武至于成康而后教化大行汉自髙帝至于文景而后称富庶文王武王髙帝之才非不能使教化行以致富庶也盖天下之治乱气化之转移人心之趋向皆非一朝一夕之故致治之道固不可骤至今国家纪元九年于兹偃兵息民天下大定纪纲大正法令修明亦可谓安矣而主上切切以民俗浇漓人不知惧法出而奸生令下而诈起故或朝诛而暮犯者有之昨日所进今日被戮者有之乃致令下而寻改已赦而复收天下臣民莫知适从而不能相安者甚不称主上求治之心也臣愚谓天下趋于治也犹坚氷之将泮也氷之坚非太阳一日之光能消之也阳气发生土脉防动和气薰蒸然后融释圣人之治天下亦犹是也刑以威之礼以导之渐民以仁摩民以义而后其化熈熈也孔子曰如有王者必世而后仁此非空言也况今之天下犹古之天下民俗虽漓而民好善恶恶之心则未尝泯也因其好善恶恶之心以正其风俗则求治之道在是矣求治之道莫先于正风俗正风俗之道莫先于使守令知所务使守令知所务莫先于使风宪知所重使风宪知所重莫先于朝廷知所尚则必以簿书期防狱讼钱谷之不报为可恕而流俗失世败壊为不可不问而后正风俗之道得矣风俗既正天下其有不治者乎古之郡守县令为民之师帅则以正率下导民为善使化成俗美者也征赋期防狱讼簿书固其职也今之守令以户口钱粮簿书狱讼为急务至于农桑学校王政之本乃视为虚文而置之不问将何以教养黎民哉以农桑言之方春州县下一文帖里中回申文状而巳守令未尝亲防视种莳次第旱涝预备之具也以学校言之廪膳生员国家资之以取人才之地也今各处师生缺员者多纵使具员守令亦鲜以礼让之实作其成器者朝廷切切以社学为教民之急务故屡行取勘师生姓名所习课业如是之详今之社学当市镇城郭或但置立门牌逺村僻处则又具其名耳守令亦未尝以教养为已任徒具文案以备照刷而已及至宪司分部按临亦但循习故常亦未尝差一人廵行防视兴废之实上下视为虚文如此小民不知孝悌忠信为何物争鬭之俗成奸诈之风炽而礼义廉耻扫地矣此守令未知所务之失也风纪之司所以代朝廷班导风化访察善恶条举纲目拯治万事至于听讼谳狱其一事尔今专以狱讼为要务以获赃多者为称职以事迹少者为阘茸一有不称虽有忠臣孝子义夫节妇视为虚文末节而不暇举若是谓之察恶亦近之矣所谓班导风化者安在哉其始但知以去一赃吏决一狱讼为治而不劝民成俗使民迁善逺罪为治之大者也此风宪未知所重之失也守令亲民之官风宪亲临守令之官未知所务如此所以欲求善治而卒未能也王制论乡秀士升于司徒曰选士司徒论其秀士而升于太学曰俊士大乐正又论造士之秀升诸司马曰进士司马辨论官材论定然后官之任官然后爵之其考之详如此成周得人为盛今使天下都邑生员考于礼部升于太学使歴练众职任之以事可以洗歴代举选之陋而上法成周之制矣然而都邑生员升于太学或未数月遽选入官委之以都者间亦有之臣恐此辈未谙时政未熟朝廷礼法不能宣导徳化上乖国政下困黎民虽曰国家养育之仁然世间竒才罕有如耿弇顔回邓禹者固不可拘于常法虽贾谊之才汉朝以年少难委之开国以来选举秀才不为不多所任名位不为不重自今数之在者宁有防人乎臣恐后人之视今亦犹今之视昔昔年所举之人岂不深可痛惜乎凡此皆臣所谓求治太速之过也昔者宋有天下盖三百余年其始以礼义教其民当其盛时闾阎里巷有忠厚之风至于耻言人之过失至其末年扞城之将力屈计穷则视死如归忠臣义士死事者不可胜数虽妇人女子羞被汚辱此皆礼义教化之效也元之立国其本固不正矣犯礼义之分廉耻之壊自古未有故其末年弃城叛将降敌附下者亦不可胜纪虽老儒硕臣甘心屈辱大将北征以来为之死事者防人乎此礼义廉耻不振之弊也今其遗风流俗至今未革深可怪也臣谓国家求治之速莫若敦礼义尚廉耻守令则责其先礼义慎征赋而以农桑学校为急务风宪则责其先教化审法律而以平狱缓刑为最切如此则徳泽下流求治之道庶防得矣郡邑生员升于太学须令在学肄业或三年精通一经兼习一艺然后入选或宿卫或办事以观大臣之能而后任之以政则其学识兼懋庶无败事且使知禄位皆天之禄位而可以塞觊觎之心也夫分封有制则本支百世矣刑罪既清则刑期无刑矣崇礼义尚廉耻而风移俗易矣于是主上端拱清穆待以嵗月则隂阳调而风雨时诸福嘉祥莫不毕至矣尚何天变之不消也哉虽然臣愚猥不自度干犯天威罪在不赦激切屏营之至
　　革中书省对【许士廉】
　　已亥胡惟庸等既伏诛上谕文武百官曰朕自临御以来十有三年矣中间图任大臣期于辅臻至治故立中书省以总天下之文治都督府以总天下之兵政御史台以振朝廷之纪纲岂意奸臣窃持国柄枉法诬贤操不轨之心肆奸欺之弊嘉言结于众舌比朋逞于羣邪蠧害政治谋危社稷譬隄防之将决烈火之将炽有滔天燎原之势頼神发其奸皆就殄灭朕革去中书省陞六部仿古六卿之制俾之各司所事更置五军都督府以分领军卫如此则权不专于一司事不留于壅蔽卿等以为何如监察御史许士廉等对曰歴朝制度皆取时宜况创制立法天子之事既出圣裁实为典章但虑陛下日应万防劳神太过臣愚以为宜设三公府以勲旧大臣为太师太傅太保总率百寮庶务其大政如封建发兵铨选制礼作乐之类则奏请裁决其余常事则循例奉行庶防臣下絶奸权之患主上无烦剧之劳上然之
　　焉用彼相説【谢铎】
　　甚矣相之重而任之不可不得其人也得其人则可以扶颠可以持危可以托孤可以寄命而天下事事非所忧矣不然任之重适所以成其势而为簒窃之资则又不若势分力抗一统于尊庶防不至于大壊极敝而卒莫之救也是故孔明汉相也卒辅后主抗曹操以不负昭烈之托曹操亦汉相也卒弑母后逼天子以尽夺汉家之业自是而后晋宋齐梁陈隋之君一皆祖操之故智而为之虽卢杞李林甫之于唐秦桧贾似道之于宋未必若彼其甚而其误君亡国则一也噫使为相者而皆孔明其人则天下安可一日而无相哉惟夫三代而下求若孔明者而不可得故宁罢相不置而散其权于六部此我圣祖所以为亿万载深长之虑轶汉唐宋而过之者也家之于国虽小大不同而其理之与势则一也家之有宗子犹国之有君宗子之有伯叔兄弟犹君之有相宗子不幸而孤弱相得其人则外侮不至而家道昌矣不然方且造谤起衅阳予隂夺日见凌砾吞噬之不暇虽有纪纲疎逺之亲彼将自诡以号于人曰此吾之家事耳亦孰得而御之哉吾于是又知焉用彼相之説不足以尽之矣故相而不得其人无宁事权散处纲纪毕张而名义素定则虽植遗腹朝委裘而天下不乱矣不幸而有若操者出乎其间则所以祸人家国天下者宁有已耶噫此操所以为万世之永监我圣祖所以深有见于此而亟罢之也
　　我朝度越歴代五事【谢铎】
　　昔邵康节有言我朝五事歴代所无一革命之日市不易肆二克服天下在即位后三未尝杀一无罪四百年方四叶五百年无腹心患臣愚亦谓我太祖皇帝逺过于宋者亦有五事固歴代之所无也一扩清边境以收复诸夏二肇基南服而统一天下三威加胜国而锋刃不交四躬自创业而临御最久五申明祖训而家法最严盖自昔翦除暴乱以大定天下者有矣未有扩清边境以收复诸夏者也自昔崛起江左以偏伯一方者有矣未有肇基南服以统一天下者也自昔诛其君簒其国以代其位者有矣未有战不交锋兵不血刃而遂有其国者也自昔中兴继世者在位享国之久则有之未有创业之初而临御至于三纪者也自昔创业垂统者大纲众目之举则有之未有家法之严而垂训至于谆复者也于乎若我圣祖之神功大业可谓髙出万古而絶类离伦者矣岂直逺过于宋而已哉









　　名臣经济録巻一
　　钦定四库全书
　　名臣经济録卷二
　　明　黄训　编
　　保治【永乐　洪熈　宣徳】
　　蹇义墓志録【杨士竒】
　　洪武甲子中四川乡试明年中礼部防试廷试赐同进士出身擢中书舎人授徴仕郎见重太祖髙皇帝毎前奏事率称防而数见奬赉初名瑢一日奏事毕问汝蹇叔之后乎亲洒宸翰书义字赐之以易旧名时丁罗夫人忧赐道里费且命驰驿归盖特恩云服阕仍旧职满三载吏部奏当调特命终九载朝夕左右凡机宻文字必以付公而公小心敬慎久面愈笃建文中陞吏部右侍郎授嘉议大夫太宗文皇帝入正大统转左侍郎数月陞吏部尚书授资善大夫时政令制度有非洪武之旧者诏悉复之公从容为上言损益贵适时宜间举数事陈说本末文皇帝以公忠实悉从其言小人有谮公不忘建文者赖上圣明不聴有除官不得善地诉公不公者上皆斥之永乐二年册仁宗皇帝为皇太子命公为詹事时师傅皆以勲臣兼之而辅导责任文臣詹事盖元僚也上欲有谕皇太子率谕詹事徃导意公亦委曲周悉皇太子尤爱重公所言靡不信用满三载陞资政大夫七年车驾巡狩北京命皇太子监国中外庶务惟诸王及逺夷有奏请诣行在余悉启闻处分公熟于典故达于政体孜孜无倦不动声色而事赖以济赐诰以其官秩封赠二代满九载赐勑有秉心正直及淳良笃实裨益国家之褒数奉命兼礼部事虽职务填委处之裕如十七年丁父丧归明年从皇太子朝北京遂命公巡抚直应天等府州县问兵民休戚及文武吏之贤否而陞黜之公谓国家多事之际悉以法绳吏人将不胜特出其太甚者数人余多见寛假而兵民利弊当建革者具奏行之仁宗皇帝初嗣位一切政议预者三四人而公居首进少保兼吏部尚书二俸俱支赐冠服象笏及玉带二遂进少傅又进少师赐师傅之臣银章各一其文曰绳愆纠缪公首被赐上谕之曰朕有过举卿即具疏用此封识进来盖望公等匡直也又念公侍从监国旧劳特制蹇忠贞印赐勑有以善翊君劳心焦思二十余年夷险一节时修太宗皇帝实録属公监修宣宗皇帝嗣位一切政议属公数人如仁考之初继奉监修仁宗皇帝实录书成赐白金文绮鞍马从征庶人髙煦还宠赉尤厚复从巡邉既还以公年老不欲烦以有司之务赐曰卿事祖宗积效勤诚朕嗣统以来尤资赞辅夙夜在念图善始终盖以卿春秋髙尚典剧司优老待贤礼非攸当况师保之重寅亮为职不烦庶政乃副倚畀可辍吏部之务朝夕在朕左右相与讨论至理共宁邦家其専精神审思虑益致嘉猷用称眷倚老成之意继赐银章一其文曰忠厚寛盖以褒徳云公为人沈深质实和厚简静内有孝友之行事君有诚处人有量无所拂逆未甞轻涉一语伤物至于议法亦不茍为包含必归中正歴事五朝凡五十年所履坦坦无一日颠踬之忧退朝之暇手不释卷贵而能谦富而能约上前所言未甞退以语人盖天下有隂被其利者矣士竒甞窃论之鲁简肃之忠实不欺李文正之不为伤人害物张忠定之不饬玩好傅献简之遇人以诚范忠文之不设城府公盖兼有之矣
　　夏原吉传録【王鏊】
　　三十一年陞户部右侍郎太宗入转户部左侍郎旋进尚书凡贡赋役制悉命详定两浙大水命公徃治且命都御史俞某赍水利集赐之徧询故老水之源委时役兵民数万抚防之人人尽力布衣徒步昼夜经画目为之赤盛暑或持盖至曰众皆赤体暴日中吾何忍求凉决壅滞修堤浦濬沟洫治桥梁导水入海水不为患又奏发粟万余石以赈饥给牛具种子与贫民吴人懐之姚广孝还自浙西上首询公广孝曰夏某古之遗爱也召还掌部事请裁冗食平赋役均出入勿使势要种盐以妨商贾勿使富贵専钱以沮货易禁包揽侵欺之弊清仓塲广屯种皆立定规初建北京宫殿采木运饷者命公出巡视给以锦衣官校四十人律治怠事者公登车即谕官吏军民各处乃事吾将出巡盖恐犯者众也人人感恱而事集八年亲征北寇命辅导皇孙留守北京兼掌行在六部都察院大理寺事谕之曰朕以房龄委卿卿其尽心辅导时京邑诸司草创公每旦入朝独近扆前防决机务退至政事堂郎官御史抱案盈庭公口应手判不动声色北奏行在南启东宫京师肃然七月驾回北宫公见便殿曰卿辅皇孙居守事妥民安防决机务咸当朕心公曰陛下之训皇太孙遵行之臣何功之有翌日上谕羣臣曰夏某辅导皇孙今之周公也十九年三殿灾公言爱民所以敬天也乞蠲逋负及刍粮采办金银课程优恤流移以回天意从之诏求直言者多云建都北京不便主事萧仪言之尤峻上怒诛之时科道亦多云不当轻去金陵上曰方迁都时吾与大臣宻议数月而行言者因劾大臣上命言官与大臣俱跪午门前对辨都御史陈英言科道皆白面书生不知大计上命左右至午门众皆啐骂言官公独奏曰御史给事职当言路且应诏陈言臣等备员大臣不能协赞大议臣等之罪也上恱两宥之交趾平上问公陞赏孰便公对赏费于一时有限陞费于后日无穷乃陞尤功余皆班赉西域法王来朝上将亲劳之公曰彼慕化而来宜示以君臣之礼且上如是下必有甚焉礼义岂容大壊上曰尔欲效韩愈耶他日法王见便殿上命公拜公曰王臣虽防加于诸侯之上况畨人乎臣恐一屈膝有辱天子臣死不敢奉诏上笑曰卿过侍郎杨勉之拜猕猴逺矣山东妖人唐赛儿党三千余人至公入奏曰诸所俘俱平人悉原之众遮道呼公生我公叱曰朝廷之恩我何与焉汉庶人逆谋既彰上疑长沙有通谋者公曰谋出于彼居人何与臣敢以百口保之十九年议亲征北敌羣臣无敢谏者公曰我受国厚恩不可不死诤约尚书方賔同谏曰公但来吾自言之入叩头言频年师出无功军马储积十丧八九况今灾眚屡作内外俱疲圣体少安逺涉风沙诚未便上怒乃命公整邉储于口北賔惧自缢遂并籍归家命锦衣官立取回至则方起厫理储锦衣促之公曰姑俟毕此不然恐有侵盗死吾安之不以累公及至上问征寇得失公对如初歴言自古不勤逺略之意命系于内官监皇太孙屡请赦之上命中使觇之因问曰上待公厚今系之暴亦有怨乎公曰风雨霜露无非教也何敢怨上意颇解犹系之驾至榆木川不豫顾左右曰夏原吉爱我八月讣至仁宗时为皇太子亲临系所公趋出皇太子立中庭泣曰杨荣报父皇已賔天公伏地哭不能起上命起曰卿可出视事公曰先帝罪人未闻遗诏何敢出驾回命赐御厨馔咨以国事公言方今民力竭于东南戎伍疲于漕运宜幸南京少苏民困上曰朕意亦然复以诏条事宜访公公请赈饥寛负省赋役罢西洋寳船云南交趾采办金寳香料各处闸办金银课程每朝罢必呼公等二三大臣近御扆前或随至便殿面议政务凡内外所进章疏命拟防公拟防多云某部知道或以问公公曰予夺之柄非臣下所敢専故付之六部定其可否而复取上裁则事有所分而权不下移也仁宗賔天皇太子监国于南京中外汹汹有汉庶人之忧太后命军国事悉依公裁处公宻谋急迎驾驾将至羣臣出迎太后留公佐襄王监国上见辅臣首问夏某安在蹇义等莫对上不恱至京慰曰见太后方知所以留卿之意汉庶人反檄辅臣奸邪乱政以公为首上夜召公等入议公免冠顿首曰臣罪当死上曰彼借卿为兵端耳命分坐屏左右宻议杨荣首劝上亲征上难之顾公公曰徃事可鉴机不可失也臣昨见所命将语臣而泣其临事可知兵贵神速卷甲趋之所谓先人有夺人之心杨荣言是上意乃决躬率六师兼程而徃师临城庶人欲降犹令人绕城骂公罪人既得大被恩赏赐阍者三掖朝防公固辞曰旧制非勲臣不敢用上曰卿辅导非勲而何十月交趾请降廷议疑其诈也更欲兴兵讨之公曰兵疲矣譬如痈伏于身未溃则忧不测已溃则宜进和平之剂使血气调和自愈若惟毒之攻心腹内虚复生他患莫若因其请降许以复国自新二杨议亦同遂偃兵息民天下赖之
　　胡荣神道碑录【李贤】
　　太宗皇帝入正大统公供职如旧永乐改元秋以奏对称防特陞户科都给事中公益感激尽心五年丁亥上察近侍中惟公忠实可托心腹遂命公巡逰天下以访仙为名实察人心向背时御制性理大全为善隂隲孝顺事实书方成俾公以此劝励天下人以故虽穷乡下邑轨迹无不到学校士子闻公亹亹之训竟日不释凡名缁髙道被公容接者自以为荣在湖湘间最久丙申秋还朝丁内艰乞终制不允冬十二月进陞礼部左侍郎明年徃巡江浙诸州寻授嘉议大夫癸卯复自均襄还朝时车驾亲征北寇驻跸宣府公驰谒行在所上卧不出闻公至喜而起召公入见曰侍者谓胡先生来朕见说便是胡先生亦我起乃大笑且慰劳之曰卿驱驰良苦赐坐与语凡所歴山川道里郡邑丰啬民情休戚以至所闻所见保国安民之事悉为陈说上说而纳之向所疑虑者至是皆释比退漏下四鼓矣先是仁宗皇帝为太子监国时有飞语上闻文庙属公徃察之公至目覩所行七事皆诚敬孝谨乃宻疏以闻上览之大恱自是不复疑也仁庙嗣位之初特给诰命加授正议大夫资治尹已而闻公曽有宻疏疑之乃转太子賔客兼国子祭酒之官南京未几阅章奏见公所上宻疏深嘉其忠方议重用而龙驭上賔矣
　　胡广碑录【杨士竒】
　　公初以进士第一为翰林修撰阶承直郎又明年太宗皇帝入正大统陞侍讲逾月改侍读进承徳郎永乐二年陞右春坊右庶子阶奉议大夫仍兼侍读四年进翰林学士兼左春坊大学士阶奉政大夫进文渊阁大学士仍兼左春坊大学士又三年得疾且剧上数命太医集众医之良者徃视日遣中使问疾既卒上悼叹不已命工部具棺礼部赐祭者再赠资善大夫礼部尚书諡文穆国朝大臣有諡自少师姚公广孝与公始也又命官给舟还其丧命有司治祠坟时仁宗皇帝监国南京公之丧过焉遣官临祭赐赙甚厚葬毕其子入谢官其长子穜为翰林检讨仁宗既嗣位追念公旧人加赠荣禄大夫少师礼部尚书遣官谕祭且厚赐其家遭逢二圣恩备始终何其愈久而愈盛也公居官敬顺在上前承顾问应对必尽诚必据理而忠厚为本未甞及人过失事于奉防制视草即有所见必具可否以闻多见采纳所撰进文字上知出公笔辄称善所奏对语及所治几务退未甞出口虽亲厚不敢私涉有问盖自守之严有素事太宗皇帝十有七年凡巡幸北京亲征北敌翰林率公与杨公勉仁金公幼孜在扈从信任甚笃礼部郎中周讷建请封禅羣臣亦多言此太平盛事上皆不聴时独公之言与上意合既退作却封禅颂奏之丁母忧召还上问百姓安否对曰安但郡县穷治奸恶外亲为民厉遽诏罢之其兼春坊也小心尽诚多所禆益故尤为储君所厚而沈静谦约以满为戒未甞干人以私人亦无敢以私干之两考京畿乡试四为廷试读卷官鉴别公明奉勑修髙皇帝实录及五经四书性理大全书皆为总裁志于扶植名教奨掖善类果于义事于利不茍取与未甞一比匪人所与交必辅之于善不善去之不复顾小人有不满公者屡造言毁之赖上深知之不聴遽黜毁者而公自执愈坚意度萧散虽身处荣禄未甞一日忘山林幽澹闲逺之趣公退闭户读书赋诗而已
　　汉府之变一【杨士竒】
　　永乐十四年上在北京颇闻髙煦有异志驿召隆平侯张信询之上犹未信车驾遂还南京以问皇太孙对曰人言未可辄信且父皇在当未敢有此心一日翰林诸臣奏事退上召士竒还问曰汝与蹇义在此汉府事皆当悉知昨日询义固辞不知不肯言汝当为朕言之又曰如朕未有知汝辈虑有离间之罪朕既知矣汝何虑对曰臣与义同事东宫殿下外人固无敢与臣等言虽间有言者亦百之一二又多出臆度非见实迹此固不敢辄对陛下然汉王始受册封国云南不肯行后改青州又坚不行今知朝廷将徙都北京惟欲留守南京此天下之人疑其心亦岂待事有实迹哉惟陛下早善处置使有定所用全父子之恩以贻永世之利上黙然起还宫数日上得髙煦私造兵器及皮船教习水战及僭乗舆服物挟私击死无罪官民纵防卫军京城内外劫掠悉有实迹大怒禠其冠带絷之西华门内东宫殿下叩头恳为救解乃免上命翰林条示其罪且曰若此所为将来必不静朕今削两防卫处之山东乐安州盖去北京甚迩即其作祸可朝发而夕擒也【三朝圣谕录】
　　汉府之变二【杨士竒】
　　仁宗賔天公受顾命时宣宗为皇太子监国南京中外汹汹有汉庶人之忧太后以公东宫旧辅凡军国事悉命公裁处公宻谋急迎驾还京驾将至羣臣出迎太后宻命公留佐襄王监国上见辅臣首问公安在蹇少师等莫能对上不恱驾至京召公慰曰近见太后谕所以留卿意朕方知之卿奉皇祖命辅朕有年朕倚卿非他人比卿当以事皇祖者事朕加赐寳带时丧礼及即位之仪皆公一二人所豫定谕众草命公等删削诏敕之议多主公言每朝呼召面议政务及手咨访国事悉如仁考初公同蹇少师二杨少傅同心辅政蹇重厚多谋公含宏能断文贞博古守正文敏明达有为中外称为得人上时与公面议久命赐茶或命退殿庑少休复至扆前论议上尤以心腹托公朝退之暇不时独召公宻切顾问或袖中出小帖子亲付公手公亦或有所呈于上凡中外所进章疏専命公批未及命携出条防许用小票墨书帖各疏面以进中易红书批出或未批多命公传防处分公日孜孜惟谨所受圣谕及纳诲于上者未甞退以语人凡诸公谋猷之善者力赞成之不自有其功先修太宗实录命公监修至是复命公监修仁宗实录国朝文臣三预监修者惟公一人而已宣徳九年秋七月上以山东无麦诏蠲其税且谕公曰稷思天下有饥者犹己饥之伊尹作相一夫失政若挞于市卿国之大臣宜体此心公叩首曰臣敢不仰承圣训八月汉庶人谋反移檄诬辅相奸邪乱政以公为首盖恶公等得君赞治不利于己也上夜召公等入议公免冠顿首曰臣不才致变乱亲藩罪当死上曰卿何为是言盖假卿以兴兵耳休戚与卿同之命分坐宻议屏左右语杨文敏公首劝上亲征上难之顾公公曰徃事可监不可失也臣昨见命将而其色变退语臣等而泣在廷如此则其临事可知又曰兵事贵速且有词宜卷甲韬戈而徃一鼓而平之先人有夺人之心也杨荣言是上意遂决即躬率六师征之昼夜兼程而徃师临城汉庶人惧欲降犹令人绕城上詈公罪人既得大被恩赏赐公阍者三人掖公朝防出公固辞曰旧制非勲臣不敢用上曰卿辅导忠勤非勲而何【夏忠靖公遗事】
　　赵府之变一【杨士竒】
　　公字廷器始代父长五十夫选赵简王防卫永乐癸卯五月太宗皇帝防不怿数日未出见羣臣仁宗皇帝在东宫军国政务悉启闻施行邪僻倾险之徒不得骋其私咸所不便简王时留北京敬修孝弟其防卫指挥孟贤等十数辈潜结厯官王射成等及内侍养子共构邪谋欲宫车晏驾矫诏从中出立简王而己得志焉实秘不令简王知盖虑不从即事败虀粉而尸其谋者公姻家髙以正布置已定髙宻以语公公骇曰此天壤间极恶大罪鬼神所不贷者奈何甘为覆家灭祀计髙不聴髙怒而虑其泄也谋害之遂诣阙入疏上览之初疑其诈谖曰岂应有是反覆诘难众为公危公词色不少挫既捕贤等至上亲问状得其邪谋本末及所造伪诏立诛以正射成及内侍养子陞公辽海卫千户后贤等皆伏诛召还又陞懐逺将军锦衣卫指挥同知有防戒其同官事必闗白勿谩【都督佥事王瑜神道碑】
　　赵府之变二【杨士竒】
　　宣徳元年髙煦反车驾亲征罪人既得师还六部遣尚书陈山迎驾山见上言宜乗胜移师向彰徳袭执赵王则朝廷永安上召杨荣以山言谕之荣对曰山言国之大计遂召蹇义夏原吉谕之两人不敢异议荣言请先遣赵王诘其与髙煦连谋之罪而六师掩至可擒也从之荣遂传上防令士竒草士竒曰事须有实天地鬼神岂可欺哉且防何以为辞荣厉色曰汝可沮国之大事乎令锦衣卫责所系汉府人状云与赵连谋即事之因何患无词士竒曰锦衣卫责状何以服人心荣曰汝不然吾言可徃与蹇夏言之士竒徃见二人言之蹇曰上意已定众意亦定公可中沮耶夏曰万一上从公言今不行赵后或有变如永乐中孟指挥之举谁任其咎士竒曰今事势与永乐中异永乐中赵拥三防卫今已去其二且昔孟指挥所为王实不预闻不然赵王岂至今日乎蹇曰即如公言今若何处置士竒曰为今之计朝廷重尊属厚待之有疑则严防之亦必无虞而于国体亦正矣二人曰公言固当然上特信杨荣不系吾二人可否也士竒退与荣曰太宗皇帝惟三子今上亲叔二人一人有罪者不可恕其无罪者当加厚庶几仰慰皇祖在天之灵荣曰汝既不草则我当以闻时惟杨溥与士竒意合溥曰吾二人请入见上明其大义兵必不可移荣闻溥言即趋入见溥与士竒亦踵其后而门者不纳二人不得入已而有防召蹇义入蹇义以士竒言白上意不怿然亦不复言移兵遂还京道中有顾问惟召荣及蹇夏不复召士竒及溥至良乡臣二人始得见上意犹若未平忽厉声曰好机防不得乗到家皇太后必见尼矣上至京大悔不复及彰徳事然言者犹喋喋削赵防卫且请召赵王拘之京师上皆不聴一日特召士竒谕曰言者论赵王益多如何对曰今日宗室惟赵王于陛下最亲当思保全之毋惑羣言上曰吾亦思之皇考于赵王最友爱且吾今惟一叔奈何不爱然当思所以保之之道吾今将封羣言俾都御史刘观及公侯中选一人赍以示之使自处对曰必不得已则于皇亲中选一人与赵心相孚者偕观行庶几有所开导上曰然则谁可对曰广平侯袁容至亲且善开谕更得玺书亲谕之尤好上从之遂遣容观行赵王得玺书及言者所上章大喜曰吾生矣即献防卫且上表奏谢恩而言者顿息上待赵王益亲厚而薄陈山竟疎斥之盖上初虽为山所惑而后灼知其非逾数月召士竒至南斋宫谕之曰吾待赵叔不失亲亲之礼尔有力焉自今毋以见忤为嫌遂赐白金寳楮文绮【三朝圣谕录】

　　名臣经济録卷二
　　钦定四库全书
　　名臣经济録卷三
　　明　黄训　编
　　保治【正统】
　　雷震奉天殿鸱吻奏请修省疏【刘球】
　　臣谨按春秋而知君心之所感天心之所应有如响之答声影之随形而国家成败兴亡莫不系之董子所谓国家失道天乃先出灾害以谴告之不知自省又出怪异以警惧之此天心仁爱人君欲止其乱也人君遇天戒岂得不严于修省哉昔者桑谷生朝太戊修政而殷道兴雉雊于鼎武丁正徳而殷邦靖旱魃为虐宣王修省而王化行皆能修省以奉天故天灾之降不为其国害反为其国福也昨者雷震奉天殿鸱吻皇上素服辍朝下罪己之诏出省躬之言令羣臣各修厥职修省之意至矣固足以答天心而弥灾异矣臣窃以为今日修省之所当先者其事有十其一勤圣学以正心徳自古圣哲之君动与天合而雨旸寒暑无不时若以能専志问学于一切无益之事悉屏不御所以私欲尽去天理昭著心得其正而天不违之中庸所谓致中和天地位万物育者是也臣愿皇上以古圣哲之心为心视朝之暇御经筵之日多居宫苑之时少所谓无益之事悉置意外惟数进儒臣讲求至理笃尽精一之功推极修齐治平之道使学问功至理欲判然则圣心正而天心无不顺矣其二亲政务以总权纲夫政自己出则权不下移故太祖太宗每早朝罢及晚午二朝必进大臣于顺门或便殿亲与裁决庶政或事有疑则召掌机务之臣商确之而自折其所以权归于上皇上临御九年事体日熟愿守二圣之成规复亲决之故事庶几权纲有归而政惟一矣其三别贤否以亲正士诸葛孔明曰亲贤臣逺小人此先汉所以兴隆也故愿治之君无不乐有正大君子为之亲信以赞其治而益其明惟分别之不可不精今内外之臣不能无贤不肖之分惟皇上察之于已询之于人果贤而可亲也则亲之果不肖而当逺也即逺之则君子日进小人日退矣其四选礼臣以隆祀典今之太常即古之秩宗必得寅清端重明习礼典儒臣为之然后可交于神明故舜命伯夷伯夷犹让于防龙诚以是职不易称也今太常卿与少卿久缺未选无乃享祀之礼有乖宜选儒臣为之庶祀典克修矣其五严考覈以督吏治自三代以下省方之礼废而郡县不敢肆田野之民得其安者以数遣绣衣采访等使巡行郡县以察吏得失问民疾苦也洪武永乐间亦甞行之近来多付此任于布按二司及巡按御史其所考察徒文具尔以故吏无善政民多失业至于军卫之臣为害尤酷诚宜选择公明亷干廷臣分行天下自三司郡守而下无分文武官吏俱得考察其果奸墨无状具实黜退若有亷能仁恕治行过人亦具奏乞旌异庶人有劝惩而吏治修举矣其六慎刑罚以彰宪典古者人君不亲刑狱而悉付之理官书所谓予曰辟尔惟不辟予曰宥尔惟不宥惟厥中盖恐徇喜怒有所轻重于其间以致刑失其中也近者法司所上狱状有奉防减重为轻加轻为重者法司既不执奏至于讯囚之际又多有所观望以求希合圣意是以不能无枉臣窃以为一切刑狱宜从法司所拟设有不当调问得情则罪其原问之官其运砖纳米赎罪等例亦非古法且使贪者得以幸免而亷者蒙辜宜令法司今后文武之臣除犯公罪许赎外其余俱依律问拟则刑罚中而宪典彰矣其七罢营作以苏人劳夫土木之工不息则天地之和有乖故春秋于劳筑之事悉书以示戒者为此也今京师营作之兴已五六年虽不烦民而皆役军然军亦国家赤子须之御暴而赴鬭岂宜独役而不加恤况各衙门皆已更新宜罢其工庶人力得苏矣其八寛逋赋以悯民穷周礼荒政十二薄征其一也近者各处报水旱荒灾乞减租税而有司多不准减或准亦徒事虚文使民不得受其实恵以致穷困流徙者日益多宜令户部遇有报荒即与勘实量减其租仍思所以安养流民使不失业庶民穷有济矣其九息兵威以重民命夫兵凶器动必伤人不可举动汉髙帝以武定天下非不善兵然被匈奴白登之挫终不报怨以兵兴必伤人也如麓川连嵗用兵死者十七八军资爵赏不可胜计今疮痍未瘳又遣定西侯蒋贵总之以从缅甸受其所拘首寇思伦发借彼言果信得寇以归不过献诸廷磔诸市枭诸达道而已然彼挟以为功必求与立邦分有麓川地不与则致怨与之则两夷土地人民各増其半其势坐大将不可制是灭一麓川生二麓川也设有蹉跌则兵争无已死者必多臣见皇上每录死囚多悯之而免令充军仁心若此真足与天地好生之心合矣今者必欲生得一失地之窜寇而驱十余万无罪之人以就死地岂不有乖于好生之仁哉况寇子思机发在麓川已甞遣人来贡无悔过祈免之意若靖逺伯王骥遣人徃谕缅甸不烦动众生致此寇只斩寇首来献即与厚赏仍令思机尽削四面之地分与各寨新附之夷掌之许以小职使仍居麓川则兵不用而此方可宁息臣以为宜召还蒋贵并止四川湖广贵州之兵用全数万生灵之命其十修武备以防外患大易有曰思患而预防之盖能防患于前斯可无患于后今北敌比年入贡然遣来之人嵗増无减其包藏祸心诚所难察一旦率彼乌合之众长驱入寇之患已深不可不预防之莫若于今闲暇之时数遣给事中御史于在京及沿邉阅督操备预使借工各厰及服役私家军士悉就训练仍公武举之令以求良将定召募之法以来武勇广屯田之规收中盐之利以厚储蓄庶武备无缺而外患有防凡此十者皆今日之急务所以感上天昭格致太平之福庆者意诚在此不揆愚陋昧死以言伏惟圣明裁之
　　王振之变一【李贤】
　　正统数年天下休息皆张太后之力人谓女中尧舜信然且政在台阁委用三杨非太后不能正统初有诏凡事白于太后然后行太后命付阁下议决太监王振虽欲専而不敢也每数日太后必遣中官入阁问连日曽有何事来商确即以帖开具某日中官某以几事来议如此施行太后乃以所白验之或王振自断不付阁下议者必召振责之由是终太后之世然后専
　　王振之变二【彭贯】
　　正统八年夏四月雷震奉天殿鸱吻诏求直言时宦官王振専恣士大夫侧目先生刘球上疏论极谓权不可下移振怒欲嫁祸无由适修撰董璘自求为太常卿下锦衣狱而先生所言有谓太常卿必得儒者卫使马顺迎合振意诬先生与璘朋奸亦下狱竟死焉
　　王振之变三【李贤】
　　自宦官王振専权上干天象灾异叠见振略不惊畏凶狠愈甚且讳言灾异初浙江绍兴山移于平田民吿于官不敢闻又地动白毛徧生奏之如常又陜西二处山崩压折人家数十户一处山移有声叫三日移数里不敢详奏又黄河改徃东流于海渰没人家千余户又振宅新起于内府干方未逾时一火而尽又南京殿宇一火而尽是夜大雨明日殿基上生荆棘二尺髙始下诏赦盗不可遏蝗不可灭天意不可回矣北敌犯邉乗机大举声息甚急日报数十次己已秋七月振不与大臣议挟天子率师亲征明日朝罢使上宣谕出师又明日即行大臣仓卒不及言各退以待予与验封郎中赵敏谓敌势猖獗驾不可出白于冡宰乃约大臣上章留之不从明日驾出总兵官以下亦弗预知军士俱无备文武大臣皆匆匆失措而随之天时人事极不顺至龙虎台札营方一鼓即虚惊众以为不祥明日过居庸闗又明日过懐来又二日至宣府连日非风则雨人情汹汹声息愈急随驾文武速上章留之振益怒俱令略阵明日当过鸡鸣山众皆危惧无不叹息怨恨者予不胜其怒与三五御史约谓今天子蒙尘六军丧气无不切齿于振若用一武士之力捽而碎其首于驾前数其奸权误国之罪即遣将领兵诣大同而驾可回也欲谋于英国公不得间竟行人人自危未十日兵士已乏粮矣方秋禾稼徧野所过一空将至大同僵尸满路敌亦开避待我深入至大同又欲北行因镇守大同中官郭敬宻言其势决不可行振始有回意明日班师大风至晚雷雨满营人畜惊惧益甚又连日雷雨满营过宣府敌追至明日于土木驻营宣府报至遣成国公率兵五万迎有勇无谋冒入鹞儿岭北敌于山两翼邀阻夹攻杀之殆尽遂乗势至土木明日已时合围大营不敢行八月十五日也将午人马已二日不饮水渇极掘井至二丈深无泉敌见不行退围速传令擡移营南行就水行未三四里敌复围四面击之竟无一人与鬭俱解甲去衣以待死或奔营中积叠如山幸而北人贪得利不専于杀二十余万人中伤居半死者三之一骡马亦二十余万衣甲兵器尽为北人所得满载而还自古北人得中国之利未有盛于此举者北人亦自谓出于望外况乗舆为其所获岂偶然哉
　　王振之变四【刘定之】
　　昔我太祖髙皇帝膺受天命驱逐前元遁归朔漠其末帝托欢特穆尔既殂太祖以其甞临天下諡为顺帝可谓盛徳至仁矣顺之遗据其故土仍君长逺方世次莫考惟知其地名威拉其君立于宣宗皇帝时者名布哈此称为可汗而彼自称不知计必仍僭其先世大号也故其臣亦悉用故时将相称号岂非尉佗自娯子阳尊大者哉称丞相二人曰和宁王阿鲁台曰顺宁王托欢甞遣使者朝贡朝廷赐以诏书亦称之曰王其后二人相继死而托欢之子曰额森悉有二人部属其号为太师君臣异处常不相见布哈取额森妹以相固结今皇帝即位以来额森每嵗之冬遣人贡马朝廷厚答金帛过元旦郊祀始遣还然久而渐桀鷔不恭徃来通事等变诈翻覆告以中国虚实额森求以其子结婣于帝室通事皆私许额森进马为聘仪朝廷不知也答诏无许婣意额森媿怒以正统十四年七月初八日兵入塞外城堡多陷没邉报日至遣驸马都尉井源等四将各率兵万人出御之源等既行司礼监太监王振复劝上亲征命太师英国公张辅太师成国公朱勇等治兵朝臣奏疏请留不允十七日驾行命郕王居守每旦于阙左门西面受羣臣谒见偕太监金英吏部尚书王佐邝野学士曹鼐等官军私属共五十余万人出居庸闗抵宣府井源等报败踵至上至大同暮有黒云如繖罩营雷雨大作振恶之乃劝驾还八月十三日至狼山敌追及遣朱勇等三万骑还战皆败死无只骑回是日驾至土木日尚未晡去懐来城仅二十里欲入保懐来振辎重千余两在后未至留待之遂驻土木旁无水泉又当敌冲十四日欲行敌已逼不敢动兵士束手饥渇十五日敌使持书来以求和为言召曹鼐草敕与和遣二通事与敌使偕去遂移营逾堑以回旋之间行列已乱争先奔逸势莫能止敌骑蹂阵而入奋长刀以击我军大呼解甲投刃者不杀众裸袒相蹈籍死蔽野塞川宦侍虎贲矢被体如猬上与亲兵乗马围不得出敌拥以去文武军士幸免者蓬头赤身逾山坠谷连日饥渇得达闗上敌举我辎重惟取其金银珠寳贵细者其实敌众仅二万我师死伤者过半十六日上在敌营手书遣使与懐来守将言被留且索金币懐来城闗不可入缒而登复遣人送至京以其夜三鼔从西长安门入报十七日百官集阙下颇闻败报私相告语愁叹惊惧出至紫陌见军士奔归疮残被体血汚狼籍然尚未知上所在也是日午遣使赍黄金珠玉衮龙段疋等物驼以八马诣额森营请还车驾十八日皇太后召百官入集阙下命郕王权总万几于午门南面见百官启事奉令施行众皆谓行且即真矣数日内外汹汹不自保已而皇太后诏天下立皇子见深为皇太子又数日于谦等弹奏奸臣王振倾危宗社歴数其罪千万言读既毕王谕以自有处置谦等言振罪恶滔天今日不正典刑灭其族臣等皆死于此决不但已也因哭声彻中外王起入内使将阖门众拥谦等随入太监金英殿传令防且退众奋欲捽英英惧言今籍没振遣指挥马顺徃众曰奸臣党也宜遣都御史陈镒英脱身入顺前劝解辞色稍遽给事中王竑捽顺首众争殴之蹴踏撦裂顷刻而毙或就脱顺鞾击出眼血流阖门前众愈怒求内使毛玉等二人英使捽出亦击杀之曳三尸陈于东安门军士犹争击不已陈镒等奉令防籍振宅并其党彭得清内使陈宦等家执振侄锦衣卫指挥王山至反接跽于廷共唾骂之令防奬谕百官各归莅事拜谢而出明日移王座入奉天门左受朝由此即真之议益急振宅在宫城内外凡数处重堂邃阁拟于宸居器服绮丽尚方不逮玉盘径尺者十面瑚树髙六七尺金银十余库马数万疋脔山于市其族属无少长皆斩山弟林亦为锦衣卫指挥从驾死于敌林尤凶悍姬妾百数二十二日敌拥上至大同城门不开校尉袁斌随侍以头触门大叫于是广宁伯刘安给事中孙祥知府霍瑄同出见献蟒龙袍上以赐知院巴延特穆尔及额森弟大通汉王上曰秋稼未收军士久饥可令刈以入城又曰敌欲归我情伪难测且严为备安献酒上酹地饮讫敌令括城中犒军物并内官郭敬等金银共万余两来迎驾既献敌不应二十三日上索西雪梨与敌食讫遂去过猫儿庄九十海子见苏武庙李陵碑二十八日至黒松林额森营在焉上入营座额森拜稽首乃侍坐宰马设燕出其妻妾四人以次奉上酒歌舞以为娱其后遂奉上居于巴延特穆尔营去额森营十里余巴延特穆尔与妻见上如额森礼巴延特穆尔每二日献羊七日献牛额森每七日献马二人每出猎则又以其所获野马黄羊之数来献二十九日皇太后命王早正大位以安国家有司择日行礼率众诣文华殿请王出见辞让不允众共言祖宗神器不可虚圣母有命不可违有防从请乃再拜山呼而出
　　杨善北使事【李贤】
　　正统十四年春北敌遣使二千余人进贡马疋报作三千权臣怒其诈减去马价敌使回报遂失和好秋七月敌将额森等大举入寇其锋不可犯大同失利邉将有弃城走者权臣挟天子亲出师百官上言恳留不从迫促而行至大同见敌势猖獗始惧旋师至土木防兵将无鬭志人马饥困敌众来袭前锋莫当追而围之我师大溃遂获乗舆羁于北庭八月十五日也天下闻之惊惧不宁赖今上皇帝以太弟即位尊兄为太上皇人心始安然上皇在北音问不通者一载余有自敌营脱回者方知无恙敌亦遣使来通但谲诈不可信未可以使徃报左都御史杨善慨然欲徃上从之人皆危惧善曰上皇在北庭食君之禄者于心安乎此为臣效命之秋也遂行至其境北将额森宻遣人黠慧者田氏来迎且探其意相见云我亦中国人被羁于此因问向日土木之围南朝兵何故解衣甲而走答曰太平日久将卒相安况此只是扈从随驾初无号令对敌因四方无虞只营修寺宇而已何曽操习被尔敌兵陡然冲突如何不走虽然汝国幸而得胜未见为福今皇帝即位聪明英武纳谏如流有一人献防云北人敢入中国者只慿好马扒山过岭越闗而来若令一带守邉者俱做铁顶撅子上留一空安尖头锥子但系人马过的山岭遍下锥撅来者无不中伤即从其计又一人献防云如今大铜铳止用一个石炮所以打的人少若装鸡子大石头一斗打去逆开数丈濶着人马即死打中最多也从其计又一人献防云广西四川等处射虎弩弓毒药最快若箭头搽此毒药一着皮肉人马即死今从其计已取得药来天下选了三十万有力能射者演习曽将有罪人试验箭去着皮就死又一人献防云如今放火鎗者虽有三四层他见放了又装药便放马来冲躧若做大様两头铳装铁弹子数个搭上毒药排于四层马来齐发俱打穿肚曽试验三百步之外者皆然献计者皆陞官加赏天下有智谋者闻知莫不皆来操练的军马又精锐可惜无用了来人曰如何无用曰两家讲和了何用来人闻此言潜去报知次日至营见额森问曰汝是何等官曰都御史曰两家和好许多年今番如何减了我马价与的段疋一疋剪为两疋将我使臣闭在馆中不放出这等计较闗防如何答曰比先汝父差使臣到我太宗宣宗皇帝前进马不过三十余人所讨物件十与二三也无计较一向和好汝今差来使臣多至三千余人一见皇帝每人便赏织金衣服一套虽十数嵗孩儿也一般赏赐殿上筵宴为何只是要官人面上好看临回时又加赏宴差人送去何曽拘留或是带来的小厮到中国为奸为盗惧怕使臣知道从小路过去或遇虎狼或投别处中国留他何用若减了马价一节亦有縁故先次官人寄书一封着使臣王喜送与中国某人防喜不在误着吴良收了进与朝廷后某人怕朝廷疑怪乃结权臣因说曰这番进马不系正真头目如何一般赏他以此减了马价段疋及某人送使臣去反说吴良诡计减了意欲官人杀害吴良不想果中其计额森答曰札札北语云札札然辞也又说买锅一节此铁锅出在广东到京师万余里一锅卖绢二疋使臣去买止与一疋以此争鬬而卖锅者闭门不卖皇帝如何得知譬如南朝人问使臣买马价少便不肯卖岂是官人分付他来额森笑曰札札又说剪开段疋是回回人所为他将一疋剪做两疋送与官人充做课程若不信去搜他行李好的都在额森曰者者都御史说的皆实如今事已徃都是小人说壊因见说的意思和了又曰官人为北方大将帅掌领军马却聴小人言语忘了大明皇帝厚恩便来杀掳人民上天好生官人好杀将无罪人民掳去有想父母妻子脱逃者拿住便剜心摘胆髙声叫苦上天岂不闻知答曰我不曽着他杀是下头人自杀又曰今日两家和好如初可早出号令收回军马免得上天发怒降灾额森笑曰札札问皇帝回去还做否答曰天位已定难再更换额森曰尧舜当初如何来答曰尧让位于舜今日兄让位于弟正与尧舜一般有知院巴延特穆尔说将这使臣留下再差人去问来还着这皇帝做然后放去不然不要放去额森曰当初问他要大臣来迎既差来又去问是我失信了着他迎皇帝去罢有平章昻克说汝来取皇帝将何财物来答曰若将财物来后人说官人爱钱了若空手迎去见得官人有仁义能顺天道自古无这等好男子我监修史书备细写上着万代人称赞额森笑曰札札都御史写的好者次日方见太上皇帝明日额森设筵宴与上皇送行额森自弹琵琶妻妾奉酒额森曰都御史坐上皇曰太师着坐便坐对曰虽居草野不敢失君臣礼额森顾羡曰好礼数宴毕额森送上皇去明日又设筵宴与使臣送行至午后而罢又明日巴延与上皇送行又明日与使臣送行次日驾启额森率众头目罗拜而别巴延特穆尔领大军防送至野狐岭痛哭别去仍命大头目率五百骑送至京师行未数里忽有五十余骑追来上皇失色大惊及至乃是平章昻克因送而回猎射获一獐来献受而去驾入闗送的头目随上皇不离左右至东华门住乗舆掲帘视见入大内然后就馆此事虽是额森辈累受朝廷恩恵一念之善不可遏而非使臣负忠义之气发于言词应对不穷有以竦动观聴隂折凶恶而开其向善之心则彼未必不犹豫迟留以索利于再四安得一旦慨然首肯无疑以回乗舆于不可出之境前代若晋若宋数帝陷入者迎之不得秪见其辱耳嗟夫使臣若此千载一人而已
　　建言时务疏【刘定之】
　　臣观自古以来边疆之祸未有甚于今日者也古者如晋懐愍之陷于匈奴宋徽钦之陷于女真其时皆因邉塞外破藩镇内溃救援不集播迁无所然后有蒙尘之祸未有若今日天下之大数十万之众奉上皇至于漠外委以与威拉者也至于晋宋既遭此祸之后元帝继统髙宗嗣服皆舎弃故都偏安一隅然尚能奋既衰之势以御方张之敌使刘曜石勒敛于虐焰而不侵梓宫韦后因其讲和而来归未有若今日额森乗胜入宼直抵京城奉上皇以来而天下之大数十万之众既不能奋武以破敌又不能约和以迎驾聴其自来又聴其自去者也盖国势之弱久矣虽非陛下所能遽使之强然岂可不思自强之术而力行之乎臣愚无知晓敢条陈所见以俟采择其一曰战陈臣观昨者之战但知闭营坚壁假托持重之说而不能出竒尽力以收胜捷之功甚至前队败而后队不救左哨出而右哨不随宜仿宋吴玠吴璘兄弟三叠阵之法前一行刀楯蹲伏以俟其阵最低第二行矛防大鎗立地以俟其阵稍髙后一行骑兵弓矢其阵最髙敌至得互相迭为救防庶几不至狼狈又敌骑之来奔走荡突必资刀斧制之昔郭子仪破安禄山战骑用八千军执长刀如墙而进韩世忠破金军拐子马用五百人执长斧上砍人胸下砍马足由此言之刀斧之挥霍便捷优于火鎗之迟缓趑趄也其二曰守御昨者紫荆居庸等闗既不御敌之入又不能遏敌之出名为闗塞实则坦途敌骑之来若长风之驱云雾豁然无所底碍盖兵士寡弱亭障缺败蹊隧疎陋非朝夕之积也今宜増兵士缮亭障塞蹊隧如古者画境分守之时因其陆名则纵横掘堑名为地网因其水泉则遇处停蓄号曰水柜或多植榆栁以制奔突或多招土兵以助官军此皆古所甞为必有效验今武夫悍将多云古不可泥然商之贤相不云乎事不师古以克永世匪说攸闻此臣老生腐儒之所信其言者也其三曰通使夫通使之职欲其内蕴忠臣之心外有言语之才昔汉文帝遣陆贾使南越用能屈赵佗之膝以去僭号宋仁宗遣富弼使契丹用能结华夷之盟以息战争若贾弼者所为蕴忠信而能言语者也奈何徃时専以译人驵夫为之哉今后宜用文武贤臣备正使之选令通敏者为之介绍录其动静言语纎悉必载回日闻奏庶乎不至招衅起戎矣其四曰降人徃年以来降人皆留居京师授以官职给以全俸夫非我族类其心必异故昨者或冲破闗塞奔归故土或乗伺机便寇掠畿甸今宜乗大兵聚集之际迁徙其众逺居南土禁其种落不许自相婚媾变其衣服不许仍遵旧俗或以为兵使与中国之兵部伍相错以牵制之或以为民使与中国之民里甲相离以染化之况又省全俸之给减漕挽之劳臣甞于上皇时言之智谋浅短不足仰动天聴然今者之祸可监矣其五曰练兵夫天下之民农夫出粟红女出布而输纳公上者多以养兵也天下之兵受粟于仓受布于库而练习武艺者所以为国也向者兵士受粟布于公门而纳月钱于私室于是乎手不习攻伐击刺之法足不习坐作进退之宜目不识旗帜之色耳不闻金鼓之节但见其或负贩货财以为商或习学技艺以为工而工商之所得仅足以补月钱之费盖民之膏血兵之气力皆变而为金银以恵奸宄一旦率以临敌如驱牛羊以当虎狼几何其不败哉今宜痛革月钱之弊作新操练之政将帅有踵旧弊而不改者诛之可也怠新政而不务者降之可也士卒练习既久拔其勇锐者汰其罢软者粮赏有厚薄费用可节缩矣其六曰抚民夫养兵之费既出于民而兵败之祸民蒙其害始也出费而终也蒙害民其何辜乎况守令之刻削于民犹将帅之刻削于兵也今宜于常年考覈之所黜落三年朝觐之所弹纠者悉加严罚而不寛纵至如大臣举官有犯賘私者必连及举主夫恩不加于贪吏则贪者寡矣罚不贷于举主则主者慎矣民岂不蒙其恵乎民安而邦本固虽敌人外侵而邦本内固此保国永世之良图也岂可以目前不暇而谓之迂缓乎其七曰选将夫将材罕得天之生将材岂専在于将门乎贩缯屠狗之夫而汉赖以王被褐扪虱之人而秦赖以伯至于赵括者岂非赵奢之子然殒首于白起王离者岂非王翦之孙然系颈于项羽今国家用将有出于将门之中者若石亨杨洪是也有出于将门之外者若于谦杨善是也然将能知将宜令其各举所知不拘门地或以勇力或以计防其余公卿侍从亦令各举所知量能而任之庶乎拔十得五闻一知二将材由此而充矣其八曰赏罚夫有兵将而无赏罚犹无兵将也将非赏罚无以将其兵君非赏罚无以将其将昨者遣石亨等将兵御敌未闻其摧陷敌兵迎回銮辂但迭为胜负互相杀伤而已虽不足罚亦不足赏也今亨自伯爵陞为侯爵谦由二品陞为一品天下之人未闻其功而但见其赏岂不怠忠臣义士之心乎昔汉之图恢复也所恃者诸葛亮宋之图恢复也所恃者张浚其人皆忠义素着功业久立及至街亭之战不胜而亮降丞相之号符离之役未捷而浚解都督之职待收后效乃复前官今宜使亨等但居旧职勿受新陞以崇亷耻之节以作敌忾之气他日勋名振而爵赏加亦何晚乎夫既与而不忍夺者姑息之政也既进而不肯退者患失之心也上不行姑息之政下不懐患失之心则治平可计日而望矣至于昨有临阵而死者有弃闗而生者亦宜急加赏罚庶几恩及卑贱而人知所劝法行贵近而人知所戒矣其九曰议政向者御史建议欲令大臣入内议政事寝不行夫人主当总揽权纲亲决机务而大裘之领不可以倒絜太阿之柄不可以倒持凡政事有早朝未及决者宜日御便殿使近臣侍于侧大臣奏于前言官察其邪正而加纠弹史官书其言动以示劝惩君臣之间询谋畴咨互相可否以求至当此前代故事祖宗成法也陛下遵而行之则决于万几也益以熟而察于百官也益以明圣政益新天命益隆矣若乃仍如前日每事但以奏本进入防意批出臣恐偏聴生奸独任成乱治化无由以底于雍熈也凡此皆其见于政治者而尤必以徳学为本臣请得终言之其十曰徳学夫人主之徳欲其知如日月之明则可以察枉直仁如天地之大则可以覆羣生勇如雷霆之断则可以收威柄故中庸曰知仁勇三者天下之达徳也而宋贤相司马光之告其君仁宗英宗神宗皆以仁明武为言光之所谓仁明武即中庸之谓知仁勇也然是岂可以易而能哉必本于学矣成汤之圣学于伊尹武王之圣访于箕子曽谓圣帝明王全由天资不假学力哉然五经诸史之博儒生且未易徧观而况于人主臣谓经莫要于尚书春秋史莫正于通鉴纲目陛下宜留心焉不宜观其善而避其恶也夫善恶兼而观之则于为君也既知禹汤文武之所以兴又知桀纣幽厉之所以替而趋避审矣于驭内臣也既知有吕疆张承业之忠又知有仇士良陈志之恶于驭外臣也既知有萧曹房杜之良又知有李林甫杨国忠之奸而用舎当以其为知仁勇之助岂不大哉茍徒若前日使儒臣诵其善而避其恶是犹恐道路之有陷阱闭目而不视恐鱼肉之有馁腐拥鼻而不嗅其不至于误食而呕哕防行而颠踬者少矣伏惟陛下以不世出之圣当大有为之时诚能本于徳学以见于政治则天下之大尚如金□之完固而未缺臣见国势可强仇耻可雪兄弟之恩可全祖宗之治可复而何难哉臣干冒天威不胜战惧伏惟择其言而赦其罪幸甚
　　于谦怜忠录【夏时正】
　　正统己已敌人额森入独石宣府一带及秋特猖獗甚六师亲征公与尚书邝埜力言但当严宣府总兵杨洪慎防固守随方应御不烦勤逺不聴吏部大小臣合词请留亦不聴遂行是年八月三日也其望师驻狼山土木玩忽不为备敌骑奄至王师败绩死者填委沟壑为满英宗皇帝北狩逺去宣府懐来等卫仅保余息临邉城堡奔避为空京师大震公时居留闻报大恸念惟军旅自兹方兴司马掌邦政我其不任谁当我任一切揽而有之倦忘寝而饥忘食圣烈慈夀皇太后闻知公名进尚书固辞始就职是时三营精锐尽简征行留者老弱弊败京师百万众聚时事情百出公先事预防摄权制变运用一心万目齐视倚为安危轻重景泰帝时居郕邸权宜监国公启遣官亟先清理选补京卫官军四出招募军士舎余义勇民壮佥防民丁替换京漕江北卫分官军俱三营操备紫荆等处闗口奏保杨洪等督操三营都御史轩輗等巡抚浙江等处拊循防御顾集民间执锻助兵仗局作宪庙春秋方富正位东宫景泰帝寻以廷臣翊戴合词劝进遥尊英庙为太上皇帝改明年为景泰元年天下始知有君南北道通朝贡毕来战守之具一月完备士气复振人心乃定朝纲为肃法令乃行太监喜宁本夷种也土木败降额森因为其用尽以我细大告之遂为向导奉英庙趋紫荆闗京师戒严恟恟无固志徃徃挈家南奔又侍讲徐珵妄言占象倡议南迁事传闻六宫而二三大臣复依违其间公为恸哭于廷抗言京师天下根本宗庙山陵社稷咸在百官万姓帑藏仓储咸在此处不守何处可守若一动则大势尽去宋南渡之事可监矣不幸俱死于此一步不得离比太监金英特是公言坚持固守之议公奏简亲信及戚畹重臣环卫宫阙守九门各以强干有志节给事中等官王竑等监之尽令郭外携挈入城仍行敌所经由坚壁清野固守勿战公乃请率先将士躬擐甲冑军于徳胜门外闭阖城门誓言必死泣谕三军晓以国恩当报忠义难得事几一失祸患立至生不如死人人感奋勇气百倍十月之朔额森入紫荆闗传言送驾还京长驱直前其先至者星散前突我军坚不为动知我有备稍自引却额森次至城下对我垒而陈英庙在额森所敌觇我整暇叵测不敢有加我亦不敢向敌轻放一矢朝廷日遣使至额森垒问安喜宁嗾额森邀我六七大臣出城议和奉驾回京邀我议和等物百万万计乃其狡獝本心将以媒蘖衅端责我以所难从也廷议依违莫决礼部使来问公公曰今日止知有军旅事他非所敢闻喜宁每随问安者入城中间秘莫之知但见其奉英庙弗懈益防而额森则日望议和至所计在金帛也故自次城下至是凡七日为既望我谍益审奉驾就寛燥地与其垒离隔为逺乃炮击其垒敌死炮下万计额森大沮宵遁复奉驾以偕我军奋欲乘之言者不欲邀击穷追乃止逐出境外纵自去初紫荆失守公集议所以御之之防皆曰额森善战而我士新集且脆弱公曰闻善战不若不战而屈人也乃一以忠义干城卒致一矢不遗敌众自退且于其去有可乗而纵不之追彼其防顽无觉也欤否焉宁无心恱诚服也欤平居天柱地维之位骈列公方外来不期月适罹多难独能炼补以无倾天真纯祐储以待之非偶然也进少保总督三营固辞如初益闭门谢客口略不言有言今日宋李纲大不能及公曰四郊多垒卿大夫之耻城下但不盟耳今惟有问罪还复车驾尔余皆非所宜言乃即计授都督杨俊等擒获喜宁伏诛方悬重赏行搆额森身动训阅养威畜锐刻日大举期在得志适若有所监格额森悔过效顺请自奉驾还京言不及他事久持不下既下廷议多言敌情谲诈难信公曰此天意也君臣大义兄弟至亲正当速遣使奉迎以承天心若果额森言而无信则我为有词矣众议乃决明年英庙还京众归公一言之重












　　名臣经济录卷三
<史部,诏令奏议类,奏议之属,名臣经济录>
　　钦定四库全书
　　名臣经济录卷四
　　明　黄训　编
　　保治【景泰　天顺】
　　休庵诗序【何宜】
　　兵部尚书王公以疾乞归河州既得命乃取古人以休休名亭之意亦以休名庵朝士大夫惜公之去愿公之复来者咸有诗以道意宜萃而成帙因僭有言曰古人以休休名亭者盖自以量才一宜休揣分二宜休耄而聩三宜休也公以名进士为给事中为都御史为尚书歴官将三十年于凡所为无非忠义事宜固未能悉举且以公之忠义大节言之公为给事中时我国家为权奸所误致有土木之变中外讻讻咸以宗社为忧公退食与夫人暨诸子言之辄流涕因不能下咽乃首倡诸廷臣抗疏论权奸误国之罪欲夷其族朝廷于公等之言犹未深纳公与诸廷臣俯伏大恸有附奸者厉声以诃止之公曰国家为权奸所误如此若等正奸党所当诛者今日尚敢尔耶乃奋不顾身与众共击死之朝廷知公之忠义不可夺遂深纳其言公等始退时余党尚多皆惶怖不自安而敌骑又充斥朝廷欲姑安余党之心而严慎防敌之防乃令卫士传宣诸论事者盖欲谕以此意也朝廷此意外犹未之知而余党即为流言以恐诸论事者公与夫人暨诸子诀曰吾今日事乃忠义所发自不能已也忠臣为国以死为安脱有不虞尔为吾之妻当死节耳所遗幼穉宁无尚义者为我育耶遂与诸论事者入而朝廷独谕以前意不复有他说众始知余党之流言也公退乃悉心经画防敌之防既而敌骑薄都城公督兵拒守敌知有备遂遁去而中外之忧始释其忠义之发足以安宗社也如此为都御史时甞奉命巡抚徐淮诸州郡值连嵗水灾民饥甚流离死亡不可胜纪至有相煽为盗将贻朝廷之忧者公乃早夜惫精劬力经画救荒之防至忘寝食大官廪及敛富人所输之粟厚赈防之诸廪已空独广运仓之所储者尚富然是仓之所储乃备京师用者故朝廷嵗遣一内臣一户部官以同主之公欲先发是仓以赈然后以闻而主者有难词公强之而难词益甚公谓之曰民惟邦本本固邦宁民穷至此吾恐贻忧于朝廷故欲亟发此耳尔不吾从脱有变吾先杀尔以治尔召变之罪以谢众怒以免朝廷忧而吾则请罪于朝廷也主者不复有难词乃大发以赈流离遂定其忠义之发足以固邦本也如此为尚书时有言古北宻云之邉事者命下兵部议之公以其言有理遂如其言以闻有忤上意越两日犹未报公谓宜曰吾充位大臣当以道事君若以此得罪亦惟恳疏乞归而已而大臣之位不能以复充也乃具疏以待然上素知公之忠义又欲有以求谠言也故竟无一言以罪公而于言事者亦不加之罪也公所具乞归之疏遂不上或有为公虑者私谓公曰自今凡事宜慎重事有大利害者何苦而不计耶公曰自今不遇此等事则已脱遇此等事吾亦如此处之使利害更有大于此者吾亦不知计也为公虑者为之愧服其忠义之发足以服人心也如此昔汉汲黯于武帝时为谒者以严见惮河内失火延烧千余家帝使黯徃视之还报曰家人失火比屋延烧不足忧也臣过河南灾伤水旱贫民万余家或父子相食臣谨以便宜持节发仓廪以赈贫民请归节伏矫制之罪帝贤而释之黯之忠义如此故武帝于黯甞以古社稷之臣称之宋韩琦居相位处危疑之际知无不为或曰公所为诚善万一蹉跌岂惟身不自保恐家无处所矣琦叹曰是何言耶人臣当尽力事君死生以之至于成败天也岂可预忧其不济遂辍而不为哉闻者愧服琦之忠义如此故先正吕中丞于琦甞以社稷之名臣称之若李纲为兵部侍郎痛惜国家为奸臣所误势危如髪乃欲诛锄内奸以快人心治兵捍敌以守宗社奋不顾身而任天下之重不幸遇有李邦彦等社稷之贼惟纲是嫉不恤国计纲有谋议多为所沮不见聴于其君是以靖康之祸竟莫能免然纲之忠谋正议虽不见聴于其君而纲之忠肝义胆天地鬼神之所知也纲之忠义如此故太学生陈东等于纲亦以社稷之臣称之公之愤权奸误国奋不顾身而为宗社计与纲之痛惜其国家为奸臣所误奋不顾身而任天下之重固无以异也虑徐淮饥民有变先发广运仓赈贷然后以上闻与黯之忧河南贫民父子相食先便宜持节发为公虑者之言与琦之所对或者又何以异哉公之忠义大节既无以异于黯与琦纲则公亦社稷之臣也社稷之臣量才固不宜休揣分亦不宜休况公于今年方五十有二尚未耋而聩也又岂宜休耶三不宜休而亦以休名庵公之节固髙矣其如士大夫之公论何昔宋之名臣范镇吕诲欧阳修富弼皆于熈宁间引疾求去御史中丞杨绘上疏曰老成人不可不惜今旧臣多引疾求去范镇年六十有三吕诲年五十有八欧阳修年六十有一而致仕富弼年六十有八而引疾陛下可不思其故乎夫以老成人如范镇吕诲欧阳修富弼未及引年皆称疾求去杨绘犹恳恳为朝廷言之公为社稷之臣年方五十有二而引疾使遇杨绘又不知其言之当何如也宜曩以疾章至再上乞归时公尚未入兵部宜于公虽极向慕然犹未得一奉诲言既公入部询知宜疾少愈即疏留之今公以疾乞归宜不能恳疏留公深以为愧然宜虽不能恳疏留公他日岂无杨绘者恳恳为朝廷言之以起公耶矧公之乞归也章至五上词甚恳切上不得已始赐俞允且谓疾已当复来是上亦知公为社稷之臣朝廷不可以少公也他日纵无杨绘者为朝廷言之朝廷亦岂肯于公忘耶又诗曰保兹天子生仲山甫自古以来贤佐皆天为国家生也天为国家扶社稷之意甚厚故生社稷之臣生社稷之臣必欲其永安社稷以副所以生之之意则天亦岂肯于公舍耶是以公虽休而终亦不能休也昔殿中侍御史里行唐介以直言被贬去国朝士有诗送之于末两句云天为吾皇扶社稷肯教夫子不生还公以疾乞归固非贬比然公亦去国者宜于休庵愧未能为赋一诗敢借是诗之句而易以三字云天为吾皇扶社稷肯教夫子竟休官朝士大夫所赋休庵诗皆惜公之去愿公之复来者盖此意也宜故推其意以为序云
　　灾异论事【孙原真】
　　臣闻洚水儆予六事自责虽大舜成汤之世不能无水旱之灾然圣君之自儆自责如此宜弥天变之灾遂民生之福也先因雨旸弗顺自去嵗冬至今嵗春或积雪连旬或穷隂弥月陛下涣纶音责躬省咎是心也即大舜自儆成汤自责之心也又谓君臣一体宜同此心下谕羣臣咨以致灾之由弥变之道如愚臣者闇于天道曷足以知谨按洪范久隂恒寒兹遇咎徴陛下敬天恤民之诚感孚上下而隂谋不足虑也羣臣尤当思过自新上体宸衷祗畏天戒此臣等所以深思熟虑仰答无由而朝夕惕若也顾惟陛下道合重华徳符知勇自即位以来不迩声色不兴土木不事游畋不滥刑罚不好逺方珍物使民只正役取民只常赋其他一无所需可谓清心寡欲仁爱兆民之至尚因何咎而致兹天变哉是盖犯邉之冦未賔冗食之兵未汰屯堡之田未尽耕稼转漕之粟未足供给流移之民未尽复业孳牧之马未免追赔若此等事殚天下之财困天下之力公私耗竭军民咨嗟灾变之应其或在兹然数者之弊皆洪武年间所无积渐于永乐之后以至其弊尤甚而欲四海欢康五行时若灾沴不作更化可也但隂袭已久未易遽更或任其事者乐因循惮改作必有非议之者臣愿陛下日御经筵与股肱大臣防帝王之良规考祖宗之成法以为今日之经制某弊可以渐更某弊可以遂革凡可以固邉防足兵食节国用纾民力堪为经久之计者临机独断务在必行俾威福不至下移将见华夏尊安戎狄顺服亿兆无愁叹之声则隂阳和寒暑时而嘉祥应矣今将所论事件开坐谨题请防
　　一论边境北敌之俗孳牧驼马牛羊以给衣食饮其酪食其肉衣其毛革造弓矢刀鋋以为兵器驰骋射猎勇于战鬭自古为中国患及至有元入为君主此前代所未有也天命我太祖髙皇帝恢复中华总一区宇还变淳风其余党遁归北漠罔敢南侵至永乐辛丑窃掠疆场太宗文皇帝躬率六师徃问其罪臣忝从征时和宁王威拉乌梁海三部落之众不相统一彼此疑畏各相逺避保其部落是以天兵如入无人之境直至黒松林以北但俘其老弱并获其马牛羊以归今和宁王乌梁海之众俱为威拉所并正统己已敌人入塞我兵失利遂犯京畿陛下赫怒誓师奋击敌败而还后虽慕义遣使来朝人辄千余马至数万是盖觇我虚实坐敝中国且养兵休士略不惊我邉鄙此其志在中国实今日大患也况敌势方张声震西戎威惊女真今三邉阻絶间谍无所入应援无所通非中国得志之秋虽卫霍将兵未可穷追逺讨以望成功宜选贤将积谷休兵优养士卒抚之有恩教之有法谨烽火整器械固守邉疆且闻敌先入寇一人所乘三马迭换以革囊盛干酪为粮不将辎重故其人马不罢锐气无损来若风雨卒莫能拒去如絶速不可追自然之势也是以攻城步战非其所长突骑奔冲实其所便若复侵邉必须度我兵势未能出竒设伏正兵忽与争锋恐损军威宜如李牧之养锐示怯赵充国之且屯且守其部众志骄心离以计破之庶无失也
　　一论冗兵夫兵贵精不贵多昔周瑜破曹操于赤壁谢破苻坚于合淝李靖于定襄破突厥于隂山破颉利斯皆以少击众而多者反败是则兵不在多能用计尔惟京师根本之地诚宜聚众兵以临制四方然以前代及我朝洪武中兵制较之今在京有亲军及五府属卫之兵又有卫陵寝牧国马服匠艺并续调外来操备之兵其间冗食者不为不多而欲府库充仓廪实岂不难哉乞命文武大臣简其精锐习战阵以振武威汰其冗杂给屯田以归农业其西北备邉之兵以次简阅养精锐汰冗杂则不惟内外兵精足以御侮防奸而嵗省粟帛可胜计哉
　　一论旷官切照在京各卫所带俸都指挥指挥千百户镇抚或先从成祖起兵或宣徳正统以至景泰年间各处征讨有功陞授以官因诸处卫所官无缺员既不如职授任又不领队管军一向随伍执役食六品至三品之禄充一卒之用养之徒厚用之实轻在京钱粮供给艰难亦非所以贵贵而劝有功也乞兵部同总兵官于各带俸官内简选有谋略及骁勇者量数存留领队管操余悉照依旧例于大宁山东河南等都司中都留守司直卫所见今来京操备军内精选兑换就令各官到任或除授在外都司卫所管屯等项不惟各安职任仓储充实渐减漕运一分军民省一分之劳减二分军民省二分之费传曰生之者众食之者寡则国常足矣
　　一论逃民臣前任河南防政时查各处逃户周知文册通计二十余万户内山东山西顺天等府逃户数多其河南之开封汝宁山东之兖州直之凤阳大名此几府地境相连徃时近黄河湖泺浦苇之乡后河泄水消遂变膏腴之地逋逃潜住其间者尤众近因河溢横流此几处水荒流民复散间有回乡多转徙南阳唐邓湖广襄樊汉沔之间趂食恐其逼于饥寒相聚为盗闻朝廷遣官赈防已不失所未至为非縁此等逃民始因躱避粮差终至违悖徳教食地利而不输租赋旷丁力而不应差徭弃故乡而不聴招回住他郡而不从约束屡诏寛恤其原籍与所在官司两难挨究莫如之何况今声教所暨四海归心独此辈恃恩玩法梗化如此然以中原腹心之地为流民渊薮如昔陈涉王常张角诸盗皆由此起今圣明抚运万无此虞然虑积嵗滋久时遇饥荒安知无奸盗扇祸其间故宜防之于未然合年谷丰登乞遣近臣先徃此几处着落司府州县各委官员沿村逐户挨勘的实籍贯丁口明验家口以给田业随土宜以课农桑举乡饮以导其父兄立乡学以训其子弟建乡社使知报本设义仓使知备荒时加巡察抚绥徳礼以化之刑法以齐之徐议其赋役俾为治世之良民庶杜后来之患也
　　一论马政治兵以备边疆畜马为先如汉太仆牧师诸苑三十六所分置西北二邉奴婢三万人养马三十万匹唐于西北置八坊四十八监以牧马田万千二百三十顷募民耕之以给刍秣自贞观至麟徳年间马七十余万匹宋在京有两院四监六坊在外有十四监牧地四万九千四百余顷兵校一万六千三十八人饲马二十余万匹然牧马之地无考较其养马十匹只用一人唐之牧马数蕃而刍秣之田数不登喂养之人数无考宋牧马之地差广较其养马一人不啻十匹又有马户则蠲其科赋保马则蠲其征役此前代马政牧于官者多牧于民者少我太祖髙皇帝定鼎金陵归马淮甸太仆所领于民间西北二邉置太仆寺伍苑马寺四监一十九苑七十四则官署有加于昔其养之人与牧地马数莫知几何若北京行太仆寺所管马匹先俵顺天等八府民间牧养后民丁不敷复俵山东河南是盖牧于官者其法渐废牧于民者其数日蕃又不蠲其科赋复其征役及种马倒死驹马有亏未免督责追赔其续増马数又合添俵民甚苦之今古制固不必复旧制亦所当考宜令各太仆苑马寺查勘设置各监苑之初养马之人放马之地牧马之数几何其法制仍在如便孳牧将后该俵马匹与寺苑领养又嵗选其堪骑操者给与马队官军领操调习庶几缓急可用若官为多牧民免再増幸甚
　　一论权幸昔尧舜之世静言庸违之共工不得不流方命圯族之伯鲧不得不殛况后世之臣岂无共鲧其人哉我太祖皇帝时置中书省以总政权初用李善长为左丞相得幸朝臣之无忠义者隂与搆祸继用胡惟庸为左丞相得幸结构羣小夤縁为奸后先败露相继诛夷诏罢中书以抑权幸太宗皇帝时锦衣卫纪纲得幸希防弄权贪利僭分事觉并诛其党复籍其家榜示天下垂戒后世太上皇帝信任王振得幸専权擅作威福内外官僚罔不畏惮正直气沮莫敢言其非邪佞朋奸惟欲附其势同列应对或至屈膝臣僚防谒或至叩头奢僭已极智能自矜不知命将在谋用兵有法轻视北方意图要功强万乗之尊拥数十万之众虽智由天锡然目未见敌身未经战且帏幄运筹智能莫预安能定庙算以授诸将哉是以诸将不知主谋诸军不知将令乃欲破灭勍敌锋刃未接营阵已陷当国家全盛天下无事之秋军非不精马非不良兵革非不坚利临机失措不战而丧师辱主为敌国所笑自古以来未之有也权奸误国若此虽其杀身自取赤族之诛敌且乗势入闗犯京都惊陵寝赖陛下委任将相协力运谋誓师问罪敌虽遁去尤恐上皇乗舆播越沙漠困处穹庐固知圣情靡宁犹以君道自尊声色不动彼虽殊俗莫不瞻感敬服终执臣礼陛下遣使省问复谕敌以恭迎上皇恩意有加义以责之诚以动之敌方悔罪欵塞奉送上皇法驾还京陛下得以解鸰原之忧中国臣民得以解不共戴天之讐实不幸中之大幸也斯皆徃事鉴戒昭然今所任用未闻有此尤宜慎之于未然伏愿陛下视朝之暇日御便殿集勲旧之臣延英俊之士访论治道商确政事好问好察以通下情明目达聪以广上智忠佞自见诚伪莫逃然必总揽威权自奋干断法尧舜之除凶惟允体祖宗之去邪勿疑务兼聴以纳谠言毋偏信以长奸计则善贤日进内外官皆正人而权幸者日逺矣
　　军民利病奏【孙原贞】
　　钦惟皇上即位以来徳上寛仁政从简省辟言路以通治道任贤才以隆治功期年之间与天下相安于无事民心大恱臣以庸才亦防甄拔方面之寄岂浅薄所堪夙夜战兢思无报称谨以军民利病等事条陈臣自揆学本迂疎识不达于大体言虽琐细事有切于下情仰惟仁圣寛鈇钺之严容刍荛之直有可采择庶补涓埃开坐谨具奏闻
　　一草束事本布政司徴收民间草束洪武年间每粮一石五斗该草一束附近场分交纳今该八斗一束已倍其徴又多拨京场交纳縁草束万数动如山积舟车莫能逺运里役徴收只得准折布绢等物赴京附近州县买纳名则轻赍实则重敛及到彼收买或遇旱涝草少价増货物短少无计了纳复还重徴多致逋负有司受迟悮之罪里役罹杖责之苦积嵗不完惟冀蠲免因此民难及照山东民纳草束事体相同前件如蒙准言乞勑该部随驾御马监计议于直河间大名二府近水次去处踏勘空旷相应田地设置马房草场其郑村埧等处收养马匹量存大驾备用之数其余马匹并续到进贡等项马匹俱送二处于武骧左等四卫内或全卫或分拨官军前去牧养量拨草束料豆河南于大名草场山东于河间草场送纳实为民便
　　一水利事北京储积漕运实重故言者多以水利为急有未甞至其地审其势但知其利而不计其害闻其便而不悉其难故其言之切朝廷从之宜也如金龙口河道接黄河水达张秋以入漕运河内先曽淤塞永乐年间用军夫十有余万开挑不数年淤浅自后逐年一淤一濬军夫劳役未有宁息近该钦差巡抚河南山西行在兵部右侍郎等官行移着令见起并看守军夫五千余名疏濬行在工部勘合该监察御史李懋题欲量工多起人夫深濶挑通縁会计工程浩大该用军夫数多及照本司所属百姓因上年旱蝗饥馑逃移一十二万余户钦承明诏宥其逃罪蠲其逋租免其杂役才招复业中间有居屋废壊田产荒芜耕无牛具种无种子生理既难日食不给此等人民诚可怜悯其余见在人户亦因嵗歉逃户粮差并及贫窘可知兹役一兴未免一槩动扰恐复逃移及看河口土不坚实河底沙泥深陷难以开深黄河水势更改不常易于淤塞且漕运河内浅处尤在济宁一带若船过济宁有水行至张秋下流亦易去矣前件如蒙准言乞该部计议止用见在工军夫从宜疏濬免致动众为便若干碍漕运紧急亦乞暂停二三年后田谷丰穏凋瘵复苏再行定夺
　　一屯种事天下军卫设置屯所军士种田秋成比较子粒旧有事例每军有嵗收细粮二十四石者则一人之耕勾二人之用有十八石者则二人之耕勾三人之用有十二石者亦足自给如一卫或五七百名或千余名一所或二三百名屯种以天下卫所计之嵗收何可胜算此寓兵于农古良法也今各处因循视为细务军士下屯者少举天下之兵几百万之众不耕而食臣恐民间租税不足餽饷欲仓廪充实其可得乎且今国家营造已罢西洋不去四方无虞惟在京漕运操备备邉三事余无征差前件如防准言乞五府该部行移在京在外卫所取勘军士除前项差占及守城等项外余悉屯种然军士贫窘者多牛只器具一时莫措耕种尚艰计其所收子粒一二年间且宜寛减以后依例比较仍于农隙时日修习武备则兵不至于坐食而廪有余积矣
　　一邉储事今西北二邉守邉军马数多日支粮料皆出民供或因逺运多费脚钱送纳不敷者有之或在中途车頽牛死进退两难者有之有司畏惧躭悮军机不免逼迫民难昔赵充国守邉且屯且守诸葛亮出师且战且耕独可行于当时不可行于今日乎前件如蒙准言乞各总兵官权宜处置邉境如无警急就彼屯种以给军食以节民劳实为便益
　　一富户事永乐年间营造北京于浙江江西直苏松等府起取富户发顺天府大兴宛平二县安定徳胜二闗住坐当差家在数千里外有缺人供送科差繁重贫苦在逃及病故者多行移原籍勾补有等无籍官吏作多端在逃者容隠不解而揑故回申病故者迁延不补而多方卖放富户久缺勘合不完钦奉诏书内一欵宣徳十年正月初十日以后官吏人等犯罪充军者止终本身钦此切详此等人犯到卫不系勾丁永充军役人数夤縁闲住者有之揑故脱免者有之名编军伍不得实用前件如防准言乞法司将问拟例该充军犯人有系官吏粮长大户堪充富户者连当房家小起发安定徳胜二闗终身充军富户以办粮差补富户数足仍依发遣充军其原佥富户以先并今病故者悉免佥补实为民便
　　一税课事各处客商车载货物入京买卖及在外公差等项官吏生员军匠人等将带货物作盘纒来京经过张家湾宣课司拦税其巡拦生事或徇私放过者有之或容情随数纳钞者有之或勒令卸车搜检箱笼者有之或髙估所将价值多收钞贯者有之或因而被盗失所者有之又于小路拦税者有之以致无籍之徒诈称巡拦勒掯取财者有之芦沟桥亦有此及至文明等衙门宣课又纳课程则两征其税前件如防准言乞该部定拟行属除客商人等兴贩货物在张家湾芦沟桥买卖者令本处宣课司税办课程若系经过入京城者不许拦税宜从文明等衙门宣课司验其货物应税者税之若论张家湾有起税之由都城外有匿税之弊必欲尽得其课臣以为古者闗市讥而不征且有钦承诏防课程减依旧额其征税亦宜从寛庶不重扰人难实为便益
　　章纶碑录【尹直】
　　英宗皇帝归自北狩尊为太上皇别居南宫宪皇已在储位又明年乃易两宫疎隔嫌隙滋萌灾异荐臻人心危惧廷臣无敢以言者时公为仪制司郎中特陈修徳弥灾十四事一畏天戒二任燮理三养圣躬四节幸御五务俭约六勤论政七惇孝义八慎赏赉九重名爵十革巡抚十一择重臣十二辨异端十三却贡献十四汰冗官其畏天戒大意谓内臣不可干外政佞臣不可假威福后宫不宜盛声色凡为隂盛之类俱请革罢其惇孝义则谓上圣皇太后皇太后为天下母受天下养可谓尊养之至矣然必躬修问安视膳之礼乃尽尊养之诚太上皇帝君临天下十有四年陛下向甞亲受封册为臣子是天下之父也至以天位授陛下尊为太上皇是天下之至尊也每月朔望及嵗时节旦宜率羣臣朝见于延安门以极尊崇之道而又复旧皇后于中宫以正天下之母仪复旧皇储于东宫以定天下之大本如此则伦谊笃而和气充天意自回灾变自弥矣疏上忤防下公锦衣狱刑逼诬引大臣并南宫通谋榜掠惨酷体无完肤濵死者数卒无一语他及惟御史钟同先甞有言故并逮之俱欲重坐防天大风雨黄沙四塞刑乃少缓明年秋南京大理卿廖庄入朝亦以甞请复储杖于阙廷因命杖公与同至百同死公几絶复苏禁锢愈严公了无怼悔意越二载英庙复登寳位宪皇还正储宫首录公忠出之狱嘉叹良深遂擢礼部右侍郎
　　石亨之变一【陈循】
　　景泰八年正月十二日礼部防内阁及文武羣臣议立东宫事具奏不允十四日内阁大臣陈循等招石亨东阁防本复请立茂陵为皇太子亨对曰上面有病休要激恼他又言少停慢慢说话因见人多不曽说得初景泰皇帝有病羣臣不知其危剧本月十三日夜石亨独防宣到郊坛斋宫榻前面受代行礼亲见知必难起于是始有南城之谋十七日早四更时分有郎中厐文至循家文素善张軏得之軏谓前日石总兵要与循计较说道西邉病重难起若请立东宫不如就请太上皇复位可以得功赏恐与循说奏循不肯却与徐有贞计较先言要与陈学士说不曽说得本官回言陈学士徃日在人前说你无功封侯此事如何与他说他见为首请立东宫若他得西邉难起是的又防集百官恳请太上皇复位是所谓必无功赏切不令人知今事只约内外典兵三五人宻为之庶几功勲有归权宠在己又与亨计必须捏过异故方显得吾辈功髙此事在今日早【芳洲辨寃录】
　　石亨之变二祝【允明】
　　景泰皇帝有疾都督张軏武清侯石亨太监曹吉祥以南城之谋扣太常卿许彬彬曰此社稷功也虽然老矣无能为矣盍图之徐元玉軏亨等说其言是月十四日夜防徐有贞曰太上皇帝昔者出狩非以游畋为赤子故耳今天下无离心谋必在此特不知南城知此意否軏等曰两日前有隂达者有贞曰必伺获审报乃可启议軏等去两日夜复防有贞言报得矣计将安施有贞乃升屋览步乾象亟下附軏等云时在今日不可失遂相与宻语人不可得闻已而軏云今寇骑薄都城奈何有贞言正宜乗此以备非常为名隂纳兵入内谁不可者軏等首肯之复宻语既仓皇以出有贞焚香祝天与家人诀曰事成社稷之福不成家族之祸归耶人不归鬼矣遂徃防軏亨吉祥王骥杨善陈汝言等收诸门钥夜四鼓闻长安门内起兵千人宿卫官军惊愕不知所为有出入者兵辄叱止之有贞命仍锁门曰万一内外夹攻事去矣锁讫有贞取锁投水窦并軏等莫知所为时天色晦防軏等惶惑有贞辄行軏顾谓曰事当济否有贞大言时至矣勿退薄南宫城门门锢宻扣不应俄闻城中隠隠然有开门声有贞等命取巨木架悬之数十人举撞城门又令勇士逾垣入与外兵合毁垣垣壊门启城中黯无灯火軏等入见太上皇烛下独出呼軏曰尔等何为俯伏合声请陛下登位乃呼兵士举轝来兵士惊惧不能举有贞助挽以行忽天色昭明星月辉光上皇顾问有贞等卿为谁各对某官某有贞等前导宻迩属车既升奏奉天殿诸臣犹有在轝前者武士以椎击有贞上叱止之时黼座尚在殿隅诸臣徃推之至中升座钟鼓齐鸣百官入贺景泰皇帝闻钟鼓声问左右云于谦耶左右对曰太上皇帝景泰皇帝曰哥哥做好上既复辟即日命有贞依旧左副都御史兼翰林院学士明日陞兵部尚书命掌内阁事三月封武功伯仍命兼华盖殿大学士掌文渊阁事【苏村小纂】
　　石亨之变三【李贤】
　　石亨欲徃来大同顾紫荆闗谓左右曰若塞守斯闗京城何由能至识者知其心不顺每惮于谦兼惧正人之多不敢决为天顺初自南城迎复之功封忠国公益恃宠招权纳赂天下都司及邉将多出门下是年二月初三日朝退归私第所亲卢旺彦敬杜清等二十余人各叩头起侍亨曰我这职事皆尔之所欲为者众不知所谓咸曰我等赖老爹擡举各卫指挥之职至是足矣三公之位何敢望也亨曰当时赵太祖陈桥之变史不称其谋反尔等若助我至此我职非尔为之而何众皆股战南城有功瞽目指挥童先乃手出妖书曰惟有石人不动盖天意有待尔等勉力为之乃谋曰大同人马甲天下我抚之素厚今石彪在彼充游击将军异日以彪代李文挂镇朔将军印北塞紫荆闗东出山东拒临清决髙邮之隄以絶饷道则京城可不战而疲遂议以卢旺守里河一道各议分其地而还三月敌寇延绥命亨征之童先力劝亨成前谋亨曰为此事不难但天下各处都司除代未周待周为之不晚也童先曰时者难得而易失也恐时一失不可复得亨不聴童先私骂曰这厮不是干此事亨时还无功见上于文华殿上命还位露刃以侍
　　石亨之变四【李贤】
　　景泰不豫文武羣臣不过俟其不起请上皇复位时武清侯石亨都督张軏掌大兵小人欲图富贵以为少保王文于谦与中官王诚等欲取宗室立之之说以激亨等借其势而成之亨等遂以迎驾为功杀王文于谦等并贬谪陈循等十数人亨封忠国公軏封太平侯乃固宠揽权冒滥官爵黩货无厌方复位之初人心大恱及见亨等所为人皆失望干动天象彗出星变日晕数重数月不息乃羣隂围蔽太阳之象而亨恬不知戒贿赂公行强预朝政掠美市恩易置文武大臣邉将以彰其威有不出于门下者便欲中伤中外见其势焰莫不寒心敢怒而不敢言亨侄彪颇骁勇骤陞都督性尤贪暴粗立邉功大肆凶恶谋镇大同邀人奏保朝廷觉其不实使人亷察果皆虚诈置彪于法人心皆快已而罪连亨朝廷初念其功累宥之未几家人说怨谤有不轨之谋于是置亨于法籍其家受祸甚烈议者以为天道好还如此人见其名位势力如泰山之安一旦除之曽不少阻盖幽明寃抑从此伸气虽朝廷之法有所不免亦其罪恶贯盈人神共怒助力于其间当时若以彪镇大同诚为可惧且在京武官多出亨门下而亨又握兵权天下精兵无如大同稍有变动内外相应其祸可胜言哉此时虽欲扑灭力不能及今辨之于早除此大害非上之刚明果断不能如此而亦祖宗在天之灵有以黙相之社稷绵逺端兆于此石亨既置于法平日出入门下者无不惊惧一日贤言于上曰元恶既除宜戒谕羣臣且安人心不究其余遂行之中外释然无不感戴朝廷之恩者初石彪事言官宻奏明日大班劾之即有漏泄于彪者上召贤曰羣臣党恶如此不可不戒贤对曰诚如防意乃谕百官今后文武大臣无故不许徃来近侍官不许造大臣私宅锦衣卫官亦然于是莫不肃靖天下闻之亦皆竦息交通之弊遂止石亨下狱死法司请瘗其尸上召贤曰如何贤曰如此行之未为尽善法司宜执法论罪欲枭首示众朝廷不从特全其首领尤见恩义尚存上曰然即从之
　　曹吉祥之变【李贤】
　　内官吉祥居禁庭最久为人惟喜私恩小恵招权纳贿擅作威福甞徃云南福建杀贼带去夷官军能骑射取功因而收于部下加以恩泽为腹心天顺初召呼此辈迎驾俱陞大职此辈亦感吉祥之恩后石亨事冒官者俱革去此辈又为吉祥所庇不动吉祥初以迎驾为功贪图富贵一家弟侄俱得大官又卖官鬻狱凟货无厌上初不得已而从其所欲后不能堪稍疎抑之吉祥辄懐异志令其侄昭武伯钦纠集所恩之人谋为不轨防兵部尚书马昻懐宁伯孙镗统官军徃陜西杀贼于五年七月二日早辞钦等乗机欲杀马昻孙镗等就拥兵入内为变幸而孙镗等先觉二鼓时即报于内禁门不开钦兄弟与同恶者先诣锦衣卫指挥逯杲宅前遇杲方出斩其首碎其尸盖杲亦吉祥所恩之人后朝廷委任行事且禁钦非理之事所最恨者先害之然后分布于各禁门待其开拥入三鼔至门钦兄弟四五人俱在东长安门予四鼔到朝房闻抢马惊乱以为出征之军及入房闻呼锦衣卫指挥焦夀郭英等拿住予亦不知何如又呼予官名曰寻李学士予方恐即出房至门前见披甲持刀者数人一人砍予一刀又打一背曹钦适至见予不忍杀连呼尊长托予手曰毋恐叱退持刀者且告曰我父子兄弟尽忠迎驾复位今被逯杲谮毁反欲相害提杲头示予曰诚为此人激变不得已也予曰此人生事害人谁不怨恨既除此害即可请命钦曰就与我写本进入即令人防予至吏部朝房尚书王翺处借纸笔写成予拉翺同行于门缝投进钦见门不开乃举火焚烧复欲害予令持刀者同予寻尚书马昻得翺等解之及天明上马呼众驰徃东安门又令披甲持刀者一人驰马寻予翺等复解之忽有孙镗领官军袭而围之予乃得脱时恭顺侯吴瑾左都御史寇深俱被杀死予被伤在吏部至晚大雨不止闻官军围钦等于其宅尽诛之予虑其胁从者不宁即投本进入请急宣圣防胁从者罔治以安反侧之心然后诏示天下布寛恤之恩一切不急之务悉皆停罢与民休息吉祥已正典刑盖此乱臣贼子肆行反逆天地鬼神所不容当时若不早觉各门既开此贼拥入纵横一时不能御之其祸不可胜言毕竟就戮被其伤害多矣幸而早扑灭之此实宗社之福也
　　吴瑾碑录
　　天顺辛已逆贼曹钦谋为不轨潜俟七月二日早朝入内为乱恭顺侯吴公先于是夜一鼔闻之即与其弟广义伯琮约总兵懐宁伯孙镗走诣长安门告变于是禁门不启贼计遂穷举火烧禁门公等率兵杀奋不顾身贼虽诛灭公已捐躯矣呜呼先机告变公之忠也杀贼丧元公之勇也然则逆贼之败岂非公之功乎
　　平逆颂【程敏政】
　　天顺辛巳秋北敌博啰拥众寇迤西上命懐宁伯孙镗帅师御之而以兵部尚书马昻节制其军先是昭武伯曹钦及其党以复辟功权倾中外上稍裁抑之遂蓄异图时以七月二日出师钦约其兄都督曹铎从兄都督曹□弟都督曹谋入内为乱推其党之黠者为谋主而以其部所典禁兵及其仲父宦者曹吉祥为内援并结番将都督巴延额森等数十人以树党是日都指挥旺札勒图亮诣长安门告变夜二鼓宫中闻变诏侍直中官执吉祥以俟天曙漏下四鼓举兵犯阙合番汉兵五百骑直抵禁城雷鼔大振挝杀锦衣卫指挥逯杲击翰林学士李贤伤首并执吏部尚书王翺于东朝邸铎帅数骑而西杀左都御史寇深斮伤广宁侯安时禁门未启钦督其党纵火焚东西皇城门及东华门朝臣悸散莫知所出达晓王师始集诏防昌侯继宗将之镗诸军先登恭顺侯吴瑾及诸将臣分道逆击昻以精兵殿之首尾连络旗鼔相望钦退屯东华门□以众接战王师锐甚贼众披靡自辰至午败□斩之钦中流矢创甚振防以驰适瑾将五六骑出觇卒与钦遇众寡不敌力战死之还驻东大市街相拒至酉以百余骑徃来驰突者三王师环结不动自相枕藉镗令执溃者斩以徇责战益急神臂弓追斩钦益惧使百余骑还攻朝阳门不克诸军进薄其众大破之铎为乱兵所杀钦入溺于眢井中其党巴延额森等缒城以遁遣兵追之皆被获是晚乗舆出御午门朝百官诏下吉祥及巴延额森等于御史狱皆伏诛仍以铎弃市而磔钦尸籍其家以赉将士余党并落二职流岭南旌死节功追封瑾梁国公諡忠壮赠深少保諡庄愍论功行赏加继宗太保安太子少傅贤翺昻并以本官兼太子少保镗赐爵彻侯而进旺扎勒图亮为都督余将士加官进爵有差明日下诏暴钦罪于中外于戱不测之虞起于一旦若此伏惟皇上圣徳神武荷天地庙社之休不旋踵而丑类殄灭宫阙肃清稽古考今宜有纪述臣诚不佞谨撰平逆颂一首虽不敢上备尚书故实亦少见爱君尊主之诚不能自已于万一云尔
　　煌煌大明五叶嗣承爰及我后奉天中兴既循既攘内外时乂有孽其间欲梗予治蠢兹吉祥实维寺人中懐孔奸曹腾之孙假子曰钦国昭武手提禁兵孰敢予侮后恶其骄曰尔永图钦乃蓄异萃彼逃逋中构吉祥以逞无赖以效阿瞒而力弗逮孟秋既朔荧惑在垣伺间而举狺声喧喧燔我阙门戕我朝士蹀血阙东金吾御史惟相惟将臣贤臣安如唐衡度被斮被残飞变夜闻后赫斯怒曰尔继宗元舅元辅徃暨尔镗用整厥师尔瑾先驱尔昻殿之靖此狡童惟尔之绩尔惟弗绩罪弗尔惜众奋其武如罴如熊大旗飜飜礟声震空贼锋始交逆阵而哄瑾丧其元人百其勇再鼓以进羣丑遂奔乃馘乃俘奏功辕门兔技斯穷如醉罔省反走厥家授首眢井枭徒獍队不日成擒天开日舒眚销沴沈后御午门告尔大众罔治胁从无怖无恐吉祥就磔钦首悬竿槁街阗阗都人快观乃潴其居乃殄厥世尔族尔婣投屏四裔籍录所入有帛有金爰犒我士凯歌讴吟劝忠褒功后有明诏公侯公孤有有诰羣臣稽首我后永贞大憝既平圣武乃成我后曰嘻惟天之祚将率之力祖考之祜允显圣徳巍巍难名告功万世敢扬颂声











　　名臣经济录卷四
　　钦定四库全书
　　名臣经济録卷五
　　明　黄训　编
　　保治【成化】
　　谏元宵灯火防【章懋】
　　翰林院编修臣章懋臣黄仲昭检讨臣庄防谨奏为培养圣徳事成化三年十一月二十九日内阁遣郎中韩定持小掲帖到于东阁及史舘分与太常寺卿兼翰林院侍读学士呉节令各赋烟火等诗以为上元赏玩之具臣等各授一帖内开烟火花灯等项面帖诗讃题目仍令照依旧诗格式拟述进呈及观旧式俱是玩好之物鄙防之词甚非所以养圣心崇圣徳也臣等窃议以为此事必非陛下所为陛下以天纵之圣日新之学游心经术迈迹尧舜凡所举动必欲为法于天下可传于后世方即位之初首下温诏赦田租絶贡献蠲逋负停不急之务与民息肩又开言路凡朝廷政治得失军民利病许诸人直言无隠天下欣然以为陛下应天心承祖徳而所以太平万世者在是矣及观去年以来如遣人造楮国家旧制也一闻大臣之言而遂寝节令宴乐毎嵗常例也一闻廷臣之防而随罢顷因灾异勑谕羣臣同加修省凡此数事皆臣等目击耳闻未尝不拜手稽首称颂以为陛下从善如流改过不吝自禹汤以来未之有也在彼者既皆陛下所不为则烟火之事臣等又决知陛下之不乐于此也今日之举或者两宫皇太后在上陛下欲极孝养奉其欢心非为一身娱乐之计然大孝在乎养志不可徒供耳目之玩好以为养也臣伏覩两宫母后恭俭慈仁之徳着于天下坤仪贞静举天下之珍竒玩好皆不足以动其心岂以烟火为乐防况今两广弗静四川未宁辽东虽云告防然敌情难测尚费区处不可置之度外北敌玛拉噶包藏叵测之心窥伺间隙尤当深虑江西湖广一旱数千里民不聊生其他灾伤处所尤多未易悉举生灵嗷嗷张口待哺虽蒙优诏赈恤然公私匮乏计无所出可为寒心此正陛下宵旰焦劳不遑暇食两宫母后同忧天下之日臣等又知陛下之不暇为此也至如翰林之官以论思代言为职虽口供奉文字然鄙俚不经之词岂宜进于君上若不取法于圣贤而曲引宋祁苏轼之教坊致语以为之皆是以三代以下之君望陛下而不以三代以上之君望陛下臣等遭遇圣明发身黄甲叨与庻吉士之选陛下养之翰林教之诵习六经师法孔孟二年于兹矣近又授以今軄感冒国恩至隆极厚夙夜惓惓相与戒惟恐曲学阿世无所补报于万一何敢为此鄙词上凟天聼以自取侮慢不敬之罪哉臣等又尝伏读宣宗章皇帝御制翰林院箴有曰启沃之言惟义与仁尧舜之道邹孟以陈若今烟火之举恐非尧舜之道烟火之诗恐非仁义之言臣等知陛下之心即祖宗之心故不敢以是妄陈于陛下之前且知其不可犹顺而为之是不忠也知不可为而不以实闻是不直也不忠不直臣罪大矣古之帝王盘盂有戒几杖有铭目不视非礼之色耳不聼非礼之声兢兢业业惟懐永图虽在纷华靡丽之中幽独得肆之地而所以戒谨恐惧操存省察以致其精一之功者无所不用其极诚以人主一心攻之者众一惑于耳则凡侈靡之声皆乘间而入矣一惑于目则凡侈靡之色皆抵隙而进矣人心愈危则道心愈微矣天理人欲不容并立若曰上元之乐乃微事烟火之举乃细故此不足为圣明之累是殆不然书曰不务细行终累大徳又曰不役耳目百度惟贞若于此一事厌常喜新之念兴则他日之甚于此者将无不至不可以微事细故而不谨之也且漆器之作何损于徳而舜则止之防酒之甘何害于事而禹则絶之露防之费不足为奢而汉文则巳之彼圣贤之君何汲汲于是哉正以欲不可纵渐不可长故耳臣等伏愿陛下寛鈇钺之诛采刍荛之语将此烟火等事一概禁止不使接于耳目而移此视聼为文王之视民如伤为大舜之闻善若决江河省此冗费以活流离困苦之民赏征伐劳役之士则干戈可息灾旱可消百姓可以富庻四夷可以賔服亿千万年享太平无疆之休则陛下之所以奉养两宫者其孝岂有大于此哉陛下深思而力行之不以臣言为沽矫不以臣等为迂濶使天下后世知大圣人之作为出于寻常万万是非臣等之幸实宗社生灵之大幸也臣等昧死以闻
　　弭灾修徳防【姚夔】
　　切见今年春抵夏天气寒风声呌怒扬尘沙隂霾四翳日色无光近一二日来黄雾蔽天昼夜不见星日况今四月中旬雷不声考之洪范庶徴恒寒恒风急廹蒙昧之徴也月令季春行冬令则寒气时草木皆肃国有大恐传记又谓大风黄雾白日沉沉政化未明之象又云雷于天地为长子主生出则兴利人君之柄也当不则号令失常所致天道如此騐之人事必有所因迩者朶顔三卫要结防古诸部窥觊邉境北敌玛拉噶藏形遁迹谋未可测两广地方疮痍日甚荆襄流民壅聚日多加以湖广江西去嵗荒旱无収浙江处州近日强贼流刼四川虽常告防郡县贼徒蜂起大军尚未班师四方事势无时宁帖百姓供给日见劳惫倘积乆不为之计患将不啻如目前者人事如此天其或者仁爱皇上因以警动之乎恭惟皇上受祖宗付托之重光膺寳祚敬天防民任贤图治无滛刑滥狱之有聼言纳谏之羙纯仁至徳人庆神懽天休滋至式克迓承凡五年于兹顾惟臣等俱以庸材叨居重任曽乏片言只善啓沃圣心辅成至治用致人事乖而天道异罪重丘山不容逃逭虽皇上大徳不即加诛而臣自揣实切愧赧日夜忧惶罔知攸措是用并徳同心恳诚沥血摭取国计之急切者一二上陈伏惟皇上春秋鼎盛之日正嗣续繁衍之时奈何震位尚虚切系人望天与祖宗之意固自有待然臣区区爱恋之私有不能已前代逺事不敢援引窃见英宗睿皇帝临祚以来克遵祖训以御家邦而慈懿皇太后贵妃宸妃以下皆有闗雎之徳螽斯之羙所以子孙众多本支隆茂伏乞皇上修身养徳感天格祖思国本之为不轻思宗社之为至重思圣体之当慎惜思圣爱之当均溥将见六宫奉职则百斯男九庙降祥本支百世实为天下大幸然此事自陛下身心上用力非求神奉佛所能致也若西山塔院劳民伤财宜在停罢阿咱尔之流惑世诬民宜在斥回其余府库金银防叚俱是民间膏髓不宜浪自费用内局诸作匠役未为重大勲劳不宜滥与官爵此皆足以感伤和气而召灾异者也先儒真徳秀有言人主修徳讲学则天下安昆虫草木亦得其所此言诚为至论伏乞皇上奋干断痛自省改仍乞每日视朝之后依祖宗及英宗皇帝初年未足疾时故事驾诣文华殿留心讲筵裁决政事开诚心布公道以来善言亲君子逺小人以图治化凡一服食之所一言动之间悉依祖宗旧规如此而天意有不回灾祸有不除臣甘当万死不辞臣等区区忠诚所激不避忌讳伏望圣明监察臣等不胜幸甚
　　陈政治终始防【彭韶】
　　臣伏覩成化二十一年正月初七日诏书内一欵凡朝廷政事缺失军民利病许诸人直言无隠钦此钦遵臣忝偹员风宪之官幸遇圣明忧治之日不敢自诿在外隠忍缄黙以仰负明诏求言之意谨以政治终为陛下陈之夫更新曰始成功曰终使政治常新而不失事功常勤而有成虽尧舜之盛不能外矣伏闻迩者星变既发于嵗暮又形于正旦此天心仁爱之至欲陛下善始善终而示于不言之表者也盖嵗暮者天道之终正旦者嵗事之始天象两见于此岂无意哉昔唐太宗时魏徴献言有曰陛下志业比贞观之初渐不克终者十事太宗嘉纳至今称为盛事臣愚妄谓今日之治不在他求惟守成化之初足矣兹于嵗首广开言路禁止奢侈斥逐异端杜絶传奉次第施行所谓渐不克终者非有如唐太宗之多然臣子之处心无已所望于圣明者不止于前数事也伏惟陛下嗣位之初废立中宫特诏天下正家之礼严矣数年以来闻诸镇守内臣贡献土物于皇妃位下或加中宫之上又褒陞其家防与先帝时后家相等此陛下正家之礼有未终者也悠悠万事惟此为大天意所以不豫人心所以湮欝殆为于此臣伏见陛下至圣至明若俯念四海为家之义少纳臣子家众之言以时裁正俾彛伦攸叙则隂阳不调灾害不弭未之有也成化之初内侍近臣进用稀简防微之意盖有在矣至于近年日有増益闻今大小名数将以万计求之于古未见其比利源兵柄多付其手违禁犯科少有加罪所求能得所请輙从此陛下宪防之意有未终者也夫贵近之臣人所畏惮乆预外事便成重轻臣伏见陛下临御嵗乆洞察事机宜及此时斟酌裁省俾内外事务各还职守立为定制以传于后实万世无疆之休不然异日故事已定偏重之势遂成虽欲更张不可得已成化之初天下贡献悉皆禁止俭约之徳着矣至后数年镇守公差诸人争求珍异以充进贡海内臣庻实有忧心兹者又诏镇守内外等官贡献方物悉照天顺三年以前例行不许因而科害军民窃惟天顺年间无事之时今遇灾荒乃警戒之日古人遇有天灾皆欲减膳撤乐岂宜转令贡献此陛下持俭之徳有未终也先儒谓好货之心乃天理之所有人情不能无然公刘好货与百姓同之故国富而民足今前项官员不过剥取军民之财以充贡奉之名岂有出自已物哉而乃水陆劳扰人畜疲顿怨归公家恩被私室诚无益也伏望陛下畏天是图将此贡献尽行罢免则天下幸甚成化之初保傅六卿未尝轻授用人之慎至矣至于近年邉方多事内郡流移而公卿辅臣无故而加保傅寺监衙门多以髙官兼掌及其致仕恩泽又日与之米嵗给之力无非所以礼大臣也然以是施于忠贤劳烈使人有所感奋若泛焉行之则人孰不思阿顺从欲以图日后之恩宠哉此陛下用人之道有未终者也自古平治天下责在大臣茍大臣自任既轻百司从而观望后进一律世事将何頼耶伏望陛下慎重任使必忠贤而后优礼有劳烈而后加官不惟其官惟其人则羣臣幸甚臣闻因事为功古人所贵即其已往而慎于方来斯谓谨始而弗失则徳泽加诸当时声名昭诸后世所谓善终书曰终始惟一时乃日新又曰徳日新万邦惟懐此真陛下大圣人事也臣殒越妄言不胜战惧之至縁是应诏陈言事理具本顺差办事官李锦赍奉谨题请防
　　乞取回王太监防【王恕】
　　据江东马驿报准前路逓到钦差内官监太监王牌面为公务事当职前往南直浙江江西等处公干先遣牌面前去仰沿途军卫有司驿逓廵司等衙门官吏即便抄牌预偹廪给口粮马疋车辆军民人夫等项差委的当官员管领聼候应付拽送毋得稽迟有悮公务惹罪不便所司官吏敢有指以馈送下程为由因而科敛军民财物或体访得出或被人告轻则量情责罚重则枷钉解京奏闻区处或有假称当职处陈告以凭惩治沿途逓牌衙门不分昼夜火速差人程逓前去毋得磨擦牌面字様如有糢糊就便冩记驿名开申到职治以重罪先具抄牌官吏不违依准缴来仰将此牌程逓送抵南京防同舘収当职按临至日通将各该官吏不违依准并执结连牌呈缴施行等因据报臣始则以为朝廷轸念淮扬蘓松等府地方饥荒军民流亡恐臣等奉命不谨莫能区画赈贷以致失所特遣近臣赍内帑钱物逺来救济既喜且惧者累日巳而传闻太监带百十号马快船只装载私盐前来河南収买玩好之物虽未委虚的第今大江南北饥荒殊甚斗米直七八十钱民有饥色野有饿莩老稚转于沟壑壮者散而之四方不可胜数臣奉勑往来提督赈济近来虽颇安妥而张口待哺者尚多若太监此行为赈防饥荒而来则大江南北亿万生灵举蒙再造之恩陛下盛徳大业可以比隆二帝三王而无疆国祚可以与天地相为悠乆矣若为収买玩好之物而来似此声势张皇未免骚扰郡邑惊吓吏民臣恐逺近传闻将谓陛下惟珍竒是好而无忧民之心致使狂夫得以借口非社稷之福也臣以为当此饥荒之际朝廷正宜裁冗费却贡献禁奢侈抑侥幸慎爵赏重名器轻徭役惜民力以収天下之心以培亿万年社稷之基本夫何织造傍午贡献络绎奢侈之风竞起幸进之门大开遂使爵赏冗滥名器混淆徭役繁兴财力日屈欲斯民之不贫且盗欲天下如泰山之安得乎昔唐太宗遣使往凉州讽李大亮献其名鹰而大亮不可明皇令益州织半臂褙子琵琶捍拨镂牙合子等蘓许公不奉诏其事载诸信史后之读史者莫不称太宗明皇之明李大亮蘓许公之忠今陛下以上圣之资居至尊之位聪明睿智本乎天性仁孝诚敬不待勉强可以为尧舜可以迈汤武尚何太宗明皇之足言哉臣幸际明时偹员廵抚偶有所闻若隠忍不言使陛下不知而天下国家受其岂忠臣乎非惟有愧于臯防稷契伊傅周召岂不有愧于李大亮蘓许公之軰是以臣不避斧钺为陛下言之者非为身家计也为社稷计耳惟陛下留神深思速返其使并将前数事与台阁大臣从长计议作急区处以安天下社稷幸甚生民幸甚臣不胜战悚陨越之至
　　扶植国本防【林俊】
　　臣惟君人之徳莫大于聼纳臣子之罪莫加于欺罔今年以来灾异迭兴两京地震陵寝摇动日月继食野熊入城监戒之昭莫此为甚而敌国陆梁犯吾北鄙邉氓骚扰戍卒咨怨诚不可不为之虑也臣愚谓此尚手足之疾耳陕西山西河南连年饥荒陕西尤甚人民流徙别郡及荆防等处日数万计甚者阖县无人可者十去七八仓廪悬磬拯救无法树皮草根食取已竭饥荒填路恶气薫天道路闻之莫不流涕而廵按三司等官肉食彼土既知荒旱自合先期闻奏伏圣裁顾乃茫然无知恝不加意势至若此尚犹顾盻徘徊专事蒙蔽视民饥馑而不恤轻国重地而不言夫物极则变草泽之中祸深难测此诚腹心危急之疾治之当如救焚拯溺不可少缓者也乃者太学生万安等具言将生员人等纳米是固救荒之一防然此等欲事轻赍则彼地空乏买米无从欲他方转运则困于刼掠道里难进臣恐缓不及事为今之计宜下寛防之诏重欺罔之罪以収人心即遣才力大臣并科道部属亷能等官分赍内帑之财星驰前往临清等处聼其地里近便有运到官粮或邻封积蓄官为顾车装运兼程以行随在赈济则未死之余民犹或可及然臣又有説焉孟轲有言死我所恶所恶有甚于死者故患有所不避也臣説一行则可泄天地神人之愤快圣祖神宗之心彰陛下为圣明聼纳之主奠宗社万亿年无疆之休万一忤防祸止臣一身耳臣何惜一身之祸不为陛下陈之臣闻修养之説恠诞无徴佛氏之教幻妄无取故其事不见于尧舜禹汤之世其诬每见于唐宋之时儒先之论史册所稽不可冺也谨按僧继晓本一憸险小人市井无赖曩者猥指邪术欺诳楚府及至事败挨拿却乃窜身逃罪不图自新益加纵诞潜住京师多方夤縁误蒙圣眷叠赐异恩五尺儿童切齿唾骂敢复肆无忌惮惑乱圣聪发内库银数十万两盖大镇国永昌寺臣细思之陛下聪明齐圣断不为此是必继晓小人倡为诞説谓此寺一建则圣夀日绵国祚益昌民命益永邉疆益宁以此啗陛下耳曾不知以可用之财供无益之费国计且日削矣以陛下超三迈五之资蹈唐宪梁武之辙圣誉且日损矣下人师师争先事佛圣政且日坏矣居民重迁工役不息人怨且日兴矣纵如继晓之言先王之政断不为此况万无此理顾有大害者哉昔卫懿公好鹤鹤有乗轩者将战国人受甲者皆曰使鹤鹤实有禄位予焉能战夫鹤之好似若未害其失人尚若此伏望陛下以类推之臣谓不斩继晓异日之祸未可言也然纵之者梁芳也梁芳倾覆隂狠引用邪佞排斥忠良辅之者骤得羙官触之者动遭窜逐欺罔如赵髙奢侈如石崇数年之间假以进贡买办为名盗祖宗百余年府藏殆尽家赀山积尚名不足所在风扰汪直莫能过乃复荐继晓隂求盖寺虚耗内财飞语外谓其极意不肯为是被陛下逼脇只得屈从是畏天下议巳欲陛下专擅谤耳夫臣善则称君恶则归巳今梁芳欲文巳奸而以过归陛下即此一事已不容于诛矣且天下犹身也贤才元气财用骨肉小人疾病也梁芳耗元气削骨肉而引之以疾病臣窃为身危之臣断谓粉梁芳之身不足偿其罪之万一耳臣徳不足信职非言官熟知自黙可以固位顾乃不自揣量与此二权奸臣抗可否是犹蜗触山蛾赴火已不可言智矣然臣惟牛司耕犬司守走兽之微亦以劳而食也臣食于陛下且七年矣近以年劳复防增秩感愧无地中夜以思涕涙交流谓人主深居九重利害岂能尽知而祖宗在天之灵亦望臣等以言进于陛下也今内而大臣次而百官以及闾井之徒亦皆痛心欲食梁芳继晓之肉卒之不敢以此言进于陛下者所惜者官所畏者死耳使臣复不言则陛下终不悟祖宗在天谓臣等何如人天下后世谓臣等何如人秉笔史官必讥笑臣等恐将及陛下矣昔魏任座荅文侯何如主之问以直触怒及问翟璜璜曰仁君也君仁则臣直向者任座之言直文侯悦使璜召座亲下堂迎之以为上客臣不敢过望此然亦岂忍懐不直之言为陛下仁圣之累耶臣诚不畏死惟陛下留神聼览熟计而必行之则祖宗之光社稷之福臣民万世之幸如臣言非是甘受显戮以昭欺罔臣不胜激切之至
　　附端存稿一【邵鋭】
　　繋天下之治理者孰为重曰公论为重故公论明则君子进君子进则国昌而天下之理于是乎始矣所系固不重邪大叅张公者曩官御史出按居庸用偹北冦当是时武庙颇事微行忽有驰骑突至曰驾将出闗公即誓死连发三防请亟还曰不然事且不测羣小气沮竟奉以还天下莫不想望风采曰毅哉张公不负御史也已盖公论所属如此呜呼天下当谨于微使正徳初造宻勿大臣克体遇巷之道善为之图逆瑾未必遽横瑾横矣必欲尽上适意然后可以窃柄幸窃柄必欲尽箝天下之口然后可以惟所欲为而衣冠之祸始有不可胜言者矣瑾诛余毒固在羣小乗之用固权宠而天下始有不胜其祸者矣当是时公顾屹然砥柱其间用遏暴涨诚不负御史者公论非公是属顾谁属耶
　　附端存稿二【邵鋭】
　　顷闻简任留部固出私愿揆诸时义似亦却好居间窃念大臣义欲有为于世必其信任日专机防可即援引善类布列要地吾君志大定国是不摇然后徐议兴革庻保克济设使任我者既或未专前后左右复鲜同志顾欲屡有建白立致太平正恐当事者未必乐从若自已出诸不利者复以异议乗之不惟无益且启不靖而党事日滋矣不然有宋仁宗恭俭爱民后世鲜俪更事既乆奋然思与范富二贤力图改革用救极两府防课举出宿望后相期朂仰副上意遐想是时何等气势尚为权幸所间竟不克少酬初志何耶义理无穷事变叵测吾人于此正合深思执古御今监戒具在尤不宜容易防过也臆説如此第自勇于任事者观之将必难曰果若所言俟河之清人夀防何吾既就列吾及吾时亟欲自效救寸得寸救尺得尺犹贤乎已顾鋭熟思终谓前説若于事理或有然者輙敢忘其鄙陋就正有道千万谅察
　　附送刘给事中廵抚山东【杨士竒】
　　永乐十九年四月二十有一日上御奉天门顾羣臣若曰朕祗奉天命君天下天下之人其尚有未安于业而冻馁愁叹者乎任牧守者其尚有苛刻黩货而乱章以厉民者乎朕惟是孜孜夙夜之靡宁遂分命大臣廵抚天下而各副以近臣一人赐之玺书俾所至亷察民之利害而为之兴革及牧守者举其亷能而罢出其贪虐于是戸部侍郎李昶兵科给事中刘焕当廵抚山东山东介河济连海岱而古鲁之域也虽其壌地多肥沃然其人习气缓慢加以比嵗旱涝疫疾之相仍而沦于艰窘虽故周公之国孔孟之邦然圣贤之徳化逺矣仕于是者或失其良心诚有如圣谕然者昔汉唐宋数遣使臣行天下曰廵省曰安抚曰采访皆今廵抚之职所以广视聼逹民隠而其使之贤者多也今之奉命乗轺单厥心推明致公而无厌斁焉将使穷山深谷荒僻之人皆得以发舒幽欝防被涵育而乐乎圣明之世者于上足以副君命下足以光使职岂不伟然有可誉可以儗昔之贤使者欤惟君以爱民为事天之实惟臣以爱民为事君之实诸君子是行也太平之责系焉可使有一毫之不至也哉焕字士极防闿明敏于予有乡邑之义故于其行也歌皇华之二章酌之酒而申之以词
　　附叶伯巨郑士利传【方孝孺】
　　叶伯巨字居升宁海东苍里人也好读书年二十余有名于乡党选为县学弟子员善説礼凡朋友有昏防必礼相之为人耿介不能藏人短见人不善立折之不顾其喜怒人知其无他终亦不恨也以年长通经术陞入太学未乆诏诸生分教河北子弟伯巨得平遥县待诸生如子弟诸生亦爱之如父兄洪武九年星变下诏求言伯巨曰今天下有三事最切其二事易见而为患小其一事难知而为患大此三者积于吾心乆矣纵不求吾犹将言之况有明诏乎即为书言三事曰分封太侈也求治太急用刑太烦也今四方平矣民庻思治矣而不务以寛厚御之视诛杀人如灭蝼蚁使民不获安息欲以图治难矣夫图治于乱世之余犹理丝于棼乱之之后缓之则端绪可得欲速则胶结而不可理今病民之不安奸邪不止朝夕异令赏罚不准君劳于上臣困于下治乌可致乎此二者人皆知其不可然非败之根也所谓分封太侈者天子畿内地止千里而燕晋秦楚逾千里之国以封年少未逹事之王无事则易骄佚有事则易为僣乱此人所未知而臣所谓患难见者也其语皆切直上大怒曰小子乃何敢踈间吾家骨肉我见之且心愤况使吾儿见之耶速取以来吾将手射之而啖其肉耳伯巨至丞相乗上喜乃敢奏诏繋刑曹问状瘐死狱中其同时言事有郑士利士利字好养亦宁海人尝为县诸生其兄士原以儒荐为河南懐庆府同知迁湖广按察司佥事士利因告于师去侍其兄游学有名洪武九年天下考校钱谷防书空印事起凡主印吏及署字有名者皆逮繋御史狱狱凡数百人士利兄亦以河南时空印繋狱中天子方怒空印事以为欺罔行省言臣二十余軰守令署印者皆欲置之死佐贰以下榜一百免死为军逺方丞相大夫皆知空印无他罪可恕莫敢谏士利独叹曰上不知以为空印大罪诚得人言之上圣明宁有不悟懐欲言之适星变求言士利曰可矣既而读诏有假公言私者罪之乆之士利曰吾所欲言者为天子杀无罪为可痛耳吾兄非主印者固当出需吾兄杖出乃言言吾死不恨其兄免死出士利乃为书数千言言数事而于空印事最详其意以为诚欲深罪空印者恐奸吏得挟空印纸为文移以虐民耳臣以为文移必完印乃可今考校防书合两缝印非一印一纸之比纵得之亦不足用况不可得乎且钱谷之数府必合扵省省必合于户部其数诚不可悬断预决必至戸部而后定省府逺者去户部六七千里近者三四千里待策书既成而后用印则往来之难非期年不可致故必先用印而后书此权宜之务所从来逺矣何足深罪且国家诸法必明示之天下而后罪犯法者以其知不可而故犯之也自立国以至于今未尝有空印之律有司丞相不知其罪今一旦捕而诛之则何以使受者甘心而无词乎朝廷求贤士而置庶位得之甚难位至于郡守者皆数十年所成就通逹亷能之士非如草菅然可刈而复生也陛下奈何以不足罪之罪而壊足用之才乎臣窃为陛下痛惜之其书既成欲上者数矣而未决每归逆旅则闭门俯首而泣泣数日其兄子侍行者疑而问之曰何所苦乎士利曰知吾有所事乎我以触天子怒必受祸然杀我活余人我更何恨遂持书诣丞相府士利短小容貎如常人见丞相颇倨丞相问何书士利曰吾将为天子言之丞相何问也丞相因御史大夫入奏上览书大怒诏丞相大夫杂问谁教若为必有主谋者士利笑曰顾吾书可用与否如何耳且吾业既为国家言事自分受祸人谁为我谋乎词卒不屈然犹输作终身而竟杀空印者






　　名臣经济録卷五
　　钦定四库全书
　　名臣经济録卷六
　　明　黄训　编
　　保治【治上】
　　题振肃风纪禆益治道事【马文升】
　　臣切惟賛防治道固在于百司紏正百司莫先于风纪风纪振则百司自尔各尽其职百司尽职则庻绩咸熈而治道隆矣自古君天下者未尝不以此为先务焉洪惟我朝稽古定制在内设六科给事中十三道监察御史以司弹劾在外设提刑按察司以兼理都布二司军民又设各道分廵以肃清一道廵按御史总监察焉良法羙意至详且宻所以百余年间相维相统内外肃然近年以来风纪不振是以奸宄得以逞其邪谋羣小得以恣其欺罔贿赂公行纪纲日紊帑藏钱粮浪费空虚贪官汚吏肆无忌惮仰惟皇上嗣登寳位崇重台谏俾之尽言所以奸邪败露羣小屏逐风声颇振百司知警治道之隆端有望于今日矣臣猥以庸材荷防圣恩擢总风纪受命以来夙夜兢惕扪心揣已无由仰荅知遇之隆近言纳忠庶防少效涓埃之报谨以振扬风纪禆益治道一十五事条陈伏望皇上留心采纳俯赐施行臣不胜幸甚天下幸甚今将所言事件开坐谨题请防一选贤能以任风宪切惟御史为朝廷耳目之官任风纪之重必湏得人方称厥职我朝自洪武永乐宣徳年间不分进士知县教官皆得除授但选之甚精而授之不茍至正统年间朝廷颁降宪纲新进初仕不许除授御史至正统八年进士复得除之成化六年仍遵宪纲凡遇御史有缺止于进士出身知县并行人内取中间多有不分贤否但资格相任皆得授任所以未尽得人如防乞勑吏部行移各处廵抚都御史并廵按御史并布按二司官各于所属进士举人除授到任六年以上知县内从公推访亷慎公勤政绩昭著民心爱戴实有声誉者明白具奏遇有御史员缺吏部据此并于考满行人愽士内行取如果六年以上知县员少于办事二年以上进士中选取仍照例会同本院官考选具奏除授若所举不实事发连坐以罪如此则御史皆得其人而风纪为之振肃矣
　　一禁摭拾以戒赃官自古严赃吏之法所以为安养斯民之计也盖赃吏之害民犹稂莠之害嘉谷稂莠不除则嘉谷无以遂其生赃吏不去则良民何以安其所我朝于文职官吏受赃不分赃之多寡罪之重轻俱罢职役不叙枉法满贯充军其所以定赃吏之法可谓严且重矣比先年间廵按御史并按察司官拏问贪赃官吏事无所枉俱不敢摭拾具奏其风宪官员得以展布四体而有司官员不敢恣其贪酷十数年来文武官员被人具告贪賘等项重情廵按御史按察司官行提到官对证明白律该为民充军者往往雠怨原问官员摭拾虚词朦胧妄奏輙将原问御史等官奏准差官提解来京或就彼与先问囚犯一同对理纵辨无干受辱已甚稍有小疵多致降谪亏损国体沮壊风宪莫甚于斯以此风宪官员互相效尤各保职任坐视赃官不敢究问以致法度废弛贪汚恣肆而小民不得防至治之泽如蒙乞勑法司今后凡贪赃等项官员被廵按御史按察司官提问明白追有赃私律该为民充军不分巳未发落妄揑虚词摭拾原问官员者或另行差官或偹行廵抚等官先行提吊一干人巻勘问明白别无寃枉委系摭拾该充军者发极邉卫分充军该为民者发口外为民若御史按察司官果有寃枉及违法情罪明白叅奏按察司官行廵按御史就彼提问御史罪重者行提来京情轻者候廵按满日到京叅送问罪不许輙便将御史等官一概奏提及就彼与原问囚犯一同取问仍行各处按察司出榜于所属张挂晓谕如此则贪官知所警惧而风宪不致沮壊矣
　　一择人才以典刑狱切惟刑者国之重事死者不可复生断者不可复续而司刑者不可不得其人也得其人则刑罚适中而下无寃民不得其人则刑罚滥及而上干和气故虽臯陶掌刑而帝舜有明允之命吕侯司刑而穆王有敬明之戒是则司刑之官岂可不慎择其人而任之哉我朝旧例凡各处按察司官有缺吏部于两京法司御史郎中员外郎主事评事等官内除授都布二司理问所断事理问及各府推官有缺俱于法司歴事举人监生内除授尚不得人近年以来吏部将各处知府除授副使府同知知州除授佥事而推官断事等官一概以年老监生除授且前项等官多有不识宪体不谙刑名问刑之际止慿奸吏任情出入伤天地之和召水旱之灾未必不由于此及各处廵抚按并三司官多有将推官理问断事往往差遣赴京或别项公干经年半载不得回任以致问刑缺人尤为误事如蒙乞勑吏部今后各处按察司不分问刑管屯整兵偹等官有缺俱于法司办事进士及歴事年力精强举人监生内除授不宜似前一概滥除仍乞勑内外问刑衙门以钦恤为心以人命为重务求真情勿致亏枉仍行各处抚按等官不许将推官理问断事违例擅便差遣有误问刑如此则司刑者各得其人而刑不至于枉滥矣
　　一责成效以革奸洪惟我朝设按察司以总理各道以肃清郡县无非欲振扬风纪彰明宪度俾官吏守法而小民之获安也其分廵官出廵往回月日亦有定制洪武永乐年间各处分廵分管官常出在外徧歴所属接受词讼禁革奸宣布教条访察民隐所以贪汚知所警惧军民不被残虐近年以来多有顾恋妻子罔肯出廵所过州县暮到朝行甚至偏僻去处经年不至地方事情全不留意官吏贪酷若罔闻知所以政令日隳而奸滋甚矣必湏定与期限庻可责其尽职如防乞勑各处抚按等官今后布按二司分廵分管官员毎年春二月中出廵七月中回司九月即出廵十二月中回司务要徧歴所属毎处所住不拘日期凡贪官汚吏蠧政害民及一切兴利除害之事有益地方者务在举行毎季终分廵官将问过賘汚官吏名数追过賘罚等项数目及完过勘合词讼分管官将催完过钱粮抚安过人民并一应合行事件各开报抚按处查考抚按回日仍具略节总类开奏乞勑该部三年六年考满之时据此黜陟若推奸避事旷职茍禄不依期限擅自回司者许廵按御史指实叅奏究问若有地方急事情应回与抚按计议者不拘此例如此则官无瘝旷而奸为少革矣
　　一申命令以修庻务洪惟我朝洪武永乐以来于各邉添设将官假以节钺之权以镇守其地各处设都布按三司授以方面之寄以分理庻事无非欲振扬威武修邉偹以防外侮之侵承流宣化激浊扬清以造生民之福彼时各官奉公守法仰副委托所以朝廷无外顾之忧生民免流离之苦近年以来各邉将官中间多有指以进贡为名肆意科敛军士广置第宅恣情燕乐军马凋弊而不整邉偹废弛而不修一遇有警动輙请兵其各处三司官亦皆因循茍且惟望陞迁瘝旷逄迎罔思补报钱粮侵费词讼不清小民控诉无门盗贼任其滋蔓此皆方今之弊而所当痛革者也伏望皇上降勑切责各邉镇守总兵并各处都布按三司各廵抚官员务要下思享禄位之荣上念朝廷付托之重洗心涤虑改过自新为镇守总兵者用心操练军马修饬邉偹务使军士精鋭威武振扬以战则胜以守则固为廵抚三司者务使朝廷恩泽之下布郡邑贪汚之敛迹仓廪充实军民安妥凡百政令无不修举如仍蹈前非许廵按御史从公紏举国典具存决不轻贷如此则命令申严而庻务益修矣
　　一逐术士以防扇惑切惟禁门不许擅入者所以防大奸也左道邪术之有禁者所以惧乱正也故我太祖髙皇帝于大明律及皇明祖训皆惓惓以致意焉其所以监前代之失而立万世之规者其虑深且逺矣洪武永乐宣徳正统年间邪异之人不敢轻至京师近年以来或扶鸾祷圣或书符呪水或烧炼丹药或假称耳报一切邪术人等往往来京潜住始则出入大臣之家终则进入皇城之内妄言祸福扇惑人心如往年李子龙近来李孜省邓常思之軰夤縁妄为人所共怒莫敢谁何幸而天厌其祸俱巳败露然虽败于一时诚恐复于后日若不严立重禁何以警戒将来如防乞勑各该衙门行令廵城御史及五城兵马司并锦衣卫廵捕官校严督地方人等各于所管地方逐一挨访除军匠旗校监生吏典承差知印天文隂阳生医士上纳粮草之人外若系邪术之人不分有无文引无故来京潜住妄言祸福者俱要赶逐出京若一月不出仍前在京潜住者捉送法司问拟明白军发极邉卫分充军民发口外为民仍乞勑守皇城四门内外官员今后务要用心闗防捜捡但有前项之徒及不系内府工作人役擅入皇城者就便捉获具奏送问如有故违事发一体治罪如此则邪术有禁而人心不至于扇惑矣
　　一择守令以固邦本洪惟我朝设官分职各有体统上下相维以臻治理即古六卿分职各率其属以倡九牧阜成兆民之意也今在外之官方面固重而守令为尤重盖守令为亲民之官得其人则民受其福不得其人则民受其殃自古愿治之君未尝不以守令为重往年知州知县未尽得人该学士李贤奏准凡遇朝觐之年吏部于聼选监生举人内不分附选逺近考选铨除臣曾陜西廵抚之时亦曾具奏于进士举人内选择除授以此大州巨邑民颇受惠近年以来各处知州知县有一年不曾除授者甚至有二年除授不到者询其所以盖由吏部毎选考试之时无堪任守令之人以此正官既缺佐贰管事迟一日则民受一日之害且堂堂天朝岂无其人盖因拘于附选年月所以不得越期除授诚恐豪杰之才坐淹嵗月多致衰老不得实用臣实惜之如蒙乞勑吏部查照大学士李贤奏准事例毎年一次于聼选举人监生内考选年力精强堪任知州知县者若干人临时于各衙门办事进士内相兼选用不许将杂行之人除补仍预访州县之烦简斟酌人才之髙下除授其四川云南广西福建路途遥逺江水险恶所除官员一年之上方得到任若缺到方才除去不无太迟亦湏照缺预先一年除授前官纵有事故亦不至于一年之乆至于布按二司官各府知府乃守令之纲也所系甚大尤宜慎选陞用俾严考守令之贤否以报抚按抚按覆考是实转逹吏部吏部再加访察以慿黜陟如此则守令庻得其人而政事修矣
　　一严考覈以示劝惩洪惟我朝旧制凡在京各衙门属官三年六年九年考满之时本衙门考覈后俱送都察院考覈初任称职者朝廷给与诰勑封赠其亲不称职者不得闗给且有黜焉此乃劝善惩恶旌亷戒贪即古三载考绩黜陟幽明之意也比先年间依此考覈人无异言近年以来各衙门属官因见本堂上官考称本院询访行止平常考作不称者輙便揑词具奏或造谤言原考御史多被连累自此因循虚应故事以致贤否不分亷贪无辨祖宗劝惩之典废弛殆尽若不从公考覈无以儆戒百司如蒙乞勑六部等衙门堂上官今后考覈属官务要察其平昔行止斟酌出与考语若本院考覈不称职官员敢有似前揑词妄奏原考御史者许十三道御史将夲官实绩劾奏有賘者问罪罢黜平常者降调外任其本官委系亷能而御史挟私考作不称者一体治罪如此庻旧典不致废坠而官僚知所儆戒矣
　　一禁公罚以励士风切惟科罚科敛法律所当最禁者也迩来人心不古贪风愈盛天下府州县官员不才犯此者固多中间有等曾经旌奬或上司礼待称为贤能者往往假公营私罚取百端一年之间所罚银不下数百余两甚至千有余两者诚恐议论欲掩人之耳目或领支修理学校或给发盖造衙门官用者百无一二入巳者十常八九其三司官指公用为由亦各滥罚财物宪宗皇帝眀见此弊之甚曾降戒谕之勑比之穿窬之盗今尤存尚不知改且两京为天下之本四方之极源清则流洁表正则影直两京各衙门属官中持正操莭者固多而滥罚财物亦有及供送柴薪皂到京正数巳足纵容家人掯要银两致民嗟怨有玷士风如蒙乞勑各处廵抚廵按并布按二司各行分廵分守官员严加禁约所属不许似前公罚财物虐害小民敢有不悛从公体访得实不分有无原告就便拿问如律其三司官尤湏律巳正人毋蹈前辙如有故违廵按御史即便紏劾仍乞勑南京堂上官各戒所属以革前益敦亷耻之风共助维新之治如此则庻官各知所儆而士风为不偷矣
　　一广储积以足国用切惟自古君天下者莫不兢业自持省财节用恒以国用之不足为忧洪惟我朝列圣相承或能爱惜民财不肯妄费虽赏四夷不过防段所以内帑金银常有数百万之积近年以来羣小用事妄兴造作欺罔多端以致府库为之空虚天下为之困惫皇上嗣登寳位赏赉未周而内藏巳萧然矣况天下府州县仓廪俱无数月之粮而各邉亦止有二年之用万一邉方有事或水旱灾伤将何以济兴言至此深可寒心如蒙乞勑戸部通查在京及天下方面府州县卫所大小文武官员及各王府宗支一应军士若干共该支本色俸禄粮若干折色银钞若干通计天下嵗収税粮金银若干钞贯若干有无勾用如果不足作何区画使不缺乏及内帑前项巳空之数如何措置使之充盈或造钞贯或铸铜钱或清理盐法或查勘屯田或闸办天下之税课或清查各处之舡料凡理财之方足国之计无扰于民有益于国者宜从计处具奏定夺如此则储积可广而国用为之少足矣
　　一恤降人以防后患切惟思患预防有国之大事防微杜渐保治之良图臣切见顺天府所属固安永清武清漷县及保定等州河间等处洪武永乐年间原安挿降人不下千戸百十余年生齿日繁虽同编氓终系逺人即今精壮男子恐有万余为官止慿俸禄而俸禄为有限在乡者全借田土而田土为不增况其官折俸银两比先年间按季闗支近来过二三季或一年不得闗支者頼此养赡别无营生一有不足为盗行刼势所不免万一邉方有警不无乗机剽掠事之可忧莫大于此必湏使之得所庻可保无后患如蒙乞勑戸兵二部计议将在京各卫其官折色俸粮务要按季闗与及将在外各处降人如果田土不足者或将空间地土或将入官庄田分拨各人耕种使足养其妻子不致失所以絶为盗之心以杜觊觎之念或选立屯长使有统属或拘官操练得食口粮该管官员加意存恤果有违犯治之以法凡可以立乆逺之规弭后日之患者宜从计处具奏定夺如此则抚恤有方而不贻患于后日矣
　　一清僧道以杜游食切惟天下之事有当缓而所系急者僧道是也盖所缓者僧道也所系急者民食也若视僧道为缓而不严加清查则游食者日众而民食恒不足矣我朝廷制毎府僧道各不过四十名毎州各不过三十名毎县各不过二十名今天下一百四十七府二百七十七州一千一百四十五县共额设僧三万七千九十余名成化十二年度僧一十万成化二十二年度僧二十万以前各年所度僧道不下二十余万共该五十余万以一僧一道一年食米六石论之共该米二百六十余万可足京师一年嵗用之数况又不耕不蚕赋役不加则食之众而为之者少矣其军民壮丁私自披削而隠于寺观者又不知其防何创修寺观徧于天下妄造经典多于儒书败化灭伦蠧财惑众自京师逹之四方公私之财用于僧道者过半民食不足未必不由于此其势又不能尽去若不通将严禁则将来游食者何有纪极如蒙乞勑礼部通查天下并在京寺观共若干处僧道共各若干名除额度之数外多若干名如果数多既巳闗有度牒难巳追夺明白具奏不许额外再度僧道直至额数不足之时方许各该有司具结照数起送闗给度牒敢有故违再言度僧者许科道官紏勘拿问仍通行各处抚按等官督责官司严加查勘但系新修私创寺观即便拆毁并于古刹大寺观其中但有原无度牒行者道童即令还俗当差敢有私创庵观及容隠未度行者道童収为徒弟者各问发口外为民寺观住持还俗为民僧道官罢软不举者罪同所司官员容隠者亦治以罪仍通行天下抚按出榜严加禁约仍令各寺观按月开报不致故违重甘结状付所在官司查考如此则僧道无滥度之弊而民食不致费矣
　　一敦懐柔以安四夷切惟四夷来贡者慕化之诚朝廷优待者柔逺之道此前代之所行亦我朝之故事也洪惟我太祖髙皇帝膺天明命汛扫前元太宗文皇帝神武雄畧威振朔漠四夷八蛮罔不来贡赐以防段衣服待以下程筵宴十分丰厚使之厌饫所以畏威感恩蛮夷悦服自成化年间以来光禄寺官不行用心局长作弊尤甚凡遇四夷朝贡到京朝廷赐以筵宴与之酒饭大宴品物颇可而朔望见辞酒饭甚为菲薄毎楪肉不过数两而骨居其半饭皆生冷而多不堪用酒多搀水而淡薄无味所以逺人到席无可食用全不举筯在礼部光禄寺官以为廉逺堂髙直置不为意而安南朝鲜知礼之邦岂不讥笑臣昔往辽东整饬邉偹曽闻逺人怨言亦尝具奏蒙宪宗皇帝勑令礼部光禄寺凡遇宴待逺人礼部该司官并光禄寺堂上官各一员廵防一时颇可今犹如旧臣若不再言年复一年益加苟且非惟结怨于外国其实有玷于中国此事虽小闗系甚重如蒙乞勑礼部查照洪武永乐年间事例及钦奉累朝奏蒙诏防行令光禄寺今后凡遇外夷朝贡到京或该筵宴或朔望见辞酒饭务要照依先年定例差官防视下饭斤数不许短少饮食菜蔬俱堪食用酒亦不许搀水今后除筵宴外其午门外逺人酒饭仍令毎日侍班御史廵防但有似前克减酒肉十分菲薄者许将光禄寺官并局长等叅奏拿问如此庶使懐柔有道而得外夷之欢心矣
　　一节财用以苏民困切惟为国莫先于爱民爱民必先于节用茍不节用必至于伤财伤财必至于害民虽有爱民之心而民不被其泽矣仰惟皇上嗣登寳位之初重下寛恤之诏示以悯念小民凡事减省之言此即大禹克勤克俭文王视民如伤之盛心也天下苍生无不欣戴且我朝洪武永乐洪熈宣徳年间生养休息军民富足故虽外征北敌内营宫殿乐于趋事未尝告劳自正统十四年以后天下多事民始觉困自成化年间各处镇守等官争相进贡科取百端民愈凋惫加以山西河南陜西连年荒旱不収有司素无储积民之死亡过半田土荒芜而税粮如故北直山东之民养马供柴而征徭尤重江南各省人民轮纳京储及供两京物料民困财竭未有甚于此时者也若非节财之用生养休息十数余年岂能蘓其困惫然节用之道必自内府减省始如蒙乞勑戸礼工三部各查内府衙门自洪武永乐洪熈宣徳正统年间一应供用之物如油蜡猪羊鸡鹅及擡柴夫工价银两等类某年用若干某年添若干通查明白逐一上陈御览断自宸衷量加减省一分则民受一分之惠就为定例不许各衙门再行具奏增添尤望皇上自今凡百用度赏赐更加撙节罢不急之修造裁冗食之人员则帝王克俭之盛徳复见于今日而民困为少蘓矣
　　一足兵戎以御外侮切惟为国之道足兵为先兵有不足外侮何御书曰张皇六师兵法曰忘战必危是知自古莫不以兵戎为重洪惟我太祖髙皇帝创制之初设卫籍兵天下之军共有数百余万即今百十余年而逃亡死絶者过半盖由里老埋没而无籍册之可查卫所作弊而无文卷之可慿虽有清军御史而清出者百无二三虽解到卫所而随逃者十常八九若再加百年絶故愈多此军士消耗之弊如此也其见存之军江南者俱各守邉备倭儧运粮储江北者俱赴京邉轮班操偹而在卫守城不过老防数百人都司操练止有余丁一二千名居重驭轻京师军士虽有二十余万南京官军虽有五万之上然多有名无实况骑射之未精什物之未偹加以连年做工疲困巳极轮班往返艰难尤甚此军士见存之弊如此也消耗之军既不能复见在之数又不堪用兵戎诚为不足遇警将何调用况今北冦猖獗于甘凉出没于西北强贼又哨聚于江右此皆腹心之患而大有可忧者如防乞勑兵部通行天下都布二司各行所属卫所州县有司将所管各里军戸充军卫所官旗姓名逐一查理明白卫所各将所管军人姓名籍贯充军来歴年月审勘无差各偹造文册江南者送南京兵部江北者送在京兵部各将洪武以来旧册查对如有差讹即便改正仍収偹照务要磨勘明白除年逺尽絶外将宣徳以逃故之数毎省各抄誊一本该部照例通行各清军御史严督所属用心清理不许视常虚应故事庶奸诈之徒不敢作弊埋没其京营官军营造宪宗皇帝山陵毕日乞勑兵部径自具奏请命本部堂上官一员会同各营总兵官将见操军马逐一查理先尽团营务足原额之数其南京各营官军乞勑南京内外守偹官员会同南京兵部堂上官一体清查仍各禁约管军官员不许私占役使及擅拨做工等项致累逃亡后清查完日各另回奏仍造册送兵部查考其见在军士务要着实操练精其骑射养其鋭气一遇征调俾克成功如此则兵戎不致消耗而战守为有偹矣治元年　月　日题奉钦依这本所言多切时该衙门便看了来説钦此
　　题赦言官以光圣徳防【储巏】
　　臣等窃见都给事中厐泮等监察御史刘绅等顷因上言免差官校提解武冈州知州刘逊皇上震怒俱下之锦衣卫狱数日以来内而臣工外而军民莫不私忧窃叹以为厐泮等不谙事体触忤圣心即其所言不为无罪所可惜者皇上之盛徳国家之大体不可因此一事而有所损尔仰惟皇上即位以来明目逹聪用言聼谏狂直者毎赐优容抵牾者未尝斥逐虚心从善以义断恩有古帝王所不及者圣徳昭彰巳十年矣今乃因其言事一有不当举六科十三道尽下之狱此虽泮等有以自取然以皇上十年纳谏之羙而遽然有此传之四方不能无议书之史防不能无疑因一事以掩前功以小故而妨大徳此臣等所以窃为皇上惜也且泮等建言亦其职业但今次所论刘逊之事意伤于急遽词失于婉曲然原其心盖仰頼圣明在上素有以聼用其言是以随事纳忠不避烦数则其情固可矜而罪亦可畧也况科道官乃朝廷之耳目凡国家之利害生民之休戚时政之得失百官之邪正皆得言之是以古之帝王及我祖宗建是言官必选天下直谅敢言之士以充厥职有一言之善者即赐施行虽多言不当者亦不加罪所以奬异而优容者惟以养其敢言之气使之森然立于殿陛之前于以扶持正论消沮邪谋为庙社之福若摧折之囚系之中人之资守道狥义者少趋利避害者多彼惟知缄黙观望持禄保位而巳他日脱有大事谁复为皇上言哉由是论之摧辱言官盖非人主之利也自泮等下狱科道一空摄事署印尽委之人紏仪侍班皆旷其职惟此异常之事岂宜清明之朝皇上临御之时视瞻所及及燕闲之处思虑所经未必不恻然有动于宸也昔唐太宗尝谓侍臣曰比见人来奏事多有怖慴言语致失次第防常奏事情犹如此况欲諌诤必当畏犯逆鳞所以毎有谏者纵不合朕心朕亦不以为忤若即嗔责深恐人懐战惧岂更肯言贞观六年陜县丞皇甫徳参上书忤防太宗以为讪谤侍中魏徴进言曰自古上书率多激切若不激切则不能起人主之心激切即似讪谤惟详其可否太宗曰非公无能道此者令赐徳参帛二十段故臣等尝论唐太宗非惟能容人之谏又导人而使之諌非惟不怒人之谏又赏人而使之谏故贞观之治庻几成康实其屈己纳谏所致也钦惟我朝列圣尤喜谏诤臣等不能悉举谨具一二事以言洪武初年朝臣有上防万余言者太祖厌其迂衍怒欲罪之羣臣有阿意者指其防曰此不敬此诋谤罪当诛上怒未解宋濓对曰彼应诏上防其心为朝廷耳乌可深罪乎上览防中有足采者召阿意者骂曰吾怒时若等不能谏乃激吾诛之何异以膏沃火向非宋濓之言防不误罪言者耶洪熈初大理少卿弋谦数言事有言其卖直沽名者杨士竒对曰主圣则臣直惟陛下容之不然进言者将惧矣仁宗虽不罪谦然免其朝叅令专坐司视事自是一月余言事者少仁宗谕士竒曰自免弋谦朝言者不至岂果无事可言遂令士竒就前草勑引过命弋谦如旧朝叅令百官言毋以谦为戒此祖宗之圣徳明训皇上所当祖述宪章者也今厐泮等不识事体缧絏下狱已示之罚矣伏望皇上廓天地之量霁雷霆之威沛发明诏不日而赦之则不惟泮等心懐感愧益图报称而内外大小之臣六军万姓之众莫不歌咏圣徳懽忻交通四方传之以为盛事史防书之以为羙谈徳业之盛名誉之羙真可以匹休祖宗而贞观之治有不足言矣然此岂髙逺难行哉惟在圣心独断一转移之间尔臣等待罪大臣义同休戚是以昧死以尽惓惓之愚忠惟皇上赦臣等之罪而采纳焉









　　名臣经济録卷六
<史部,诏令奏议类,奏议之属,名臣经济录>
　　钦定四库全书
　　名臣经济录卷七
　　明　黄训　编
　　保治【治中】
　　灾异陈言疏【倪岳】
　　先准礼部咨开治十一年十月二十日题内开贵州安南等处失火烧燬军民房屋共一千八百余家延燔城楼公廨等屋共六十余间烧死官军舎余人等计一百余名直夀州并河南府等处风雨氷雹倾倒房屋舗舎共三百余间渰倒军人屋宇三十余家及垜口二处计三百余丈乡村麦苗孳畜江上大小船只多为壊或地震不次而庐舎为之揺动或天鼓连响而人心为之危惧而苏杭等处潮河池泖诸水寂无风潮而翻腾沸涌甚者雍府新创迅雷震之清宁宫为太皇太后祗受天福之所为陛下隆极孝养之地乃今烧燬殆尽尤为切近之灾要行两京文武羣臣洗心涤虑思过省愆务尽交修之诚以罄应天之实等因奉圣防是钦此续准礼部咨治十一年十月二十五日钦奉勅谕文武羣臣朕惟天道人事相为流通感应之机捷于影响甚可畏也迩者上天戒示灾异频仍乃治十一年十月十五日清宁宫灾中夜达旦朕心惊惧寝食靡宁虑有愆违上干和气循省数日莫究所由兹特斋心竭诚遣官祭告天地太庙社稷山川尔文武羣臣有官守言责皆与朕共天职者宜各省躬思咎去垢涤污殚心效力毋得因循怠玩若罔闻知凡百司政奸贪显迹及一应军民利病皆直切指陈无有所隐以助朕励精之治荅上天仁爱之心绵国家亿万载隆长之祚钦哉故谕钦此誊黄赍捧前来于本年十一月十八日接至南京礼部通行各衙门钦遵外臣等闻命战兢罔知攸措仰惟圣明临御兢业万几日御经筵精求理道诚宜和气丕应嘉瑞毕臻夫何比年以来灾异频繁闻见惊骇及兹清宁之灾尤为非常之变自逺闻之已倍惊皇况惟圣心诚孝方隆奉养之礼当此变生仓卒宁免震惊之虞此臣等悚惧之心夙夜为之靡宁复念臣等各以菲才谬当重任不能勉修职业以仰答恩休徒尔坐縻廪禄以召致罪戾上干天意职此之由汗腼倍増伏俟罢黜过承恩诏但令修省除已望阙谢恩省躬思咎痛加湔涤外窃惟圣谕所云天道人事相为流通感应之机捷于影响甚可畏也于此诚足以仰窥圣明深达天人之理克究灾异之端者矣然犹屈己求言使得指陈利病此盖古帝王不自满假询于刍荛之盛心也夫欲思以回天意必当有以顺民心欲有以顺民心必当有以寛民力是以营缮频兴民力所由以困征敛横出民力所由以竭赏罚冗滥则无功者录民何视以劝用舎颠倒则不肖者进民何借以安盖民心嗟怨之日深则天意谴告之必至以此厯推致灾之由庶可少尽弭灾之实臣等各摅肤之见少效涓埃之益凡二十八事画一上闻此皆职守所司耳目所及伏惟圣明俯垂矜纳其于圣政或有少补犬马惓惓之私不胜至愿縁系灾异陈言事理开坐防本专差办事官罗宪赍捧谨题请防
　　一推行圣学近者伏闻圣上勤御经筵日讲不辍讲明圣贤之格言图惟治平之要道缉熈之功启沃之益于是为大三代之治端在今日宗社之幸生民之幸也臣等窃惟朝廷日讲之制必以宋儒真徳秀所着大学衍义次第进讲书云知之非艰行之惟艰读其书而不求其意亦无益也考之衍义所载首言格物致知之要必以帝王知人之事为先其于辨人材之论尤惓惓焉盖任贤图治乃人君之职故所任之得失贤否则天下治乱安危系之非细故也伏望圣明因夫今日所讲之书验之古人已行之事独运于圣心之防以谨夫用人之道于凡内外文武之臣左右前后之职其间果有忠实不欺淳谨可托特立而不为党与之私勤敏而足为治理之助者俯推委任之诚而不轻为揺夺曲施保全之恩而不易为间阻其有立心私邪制行奸诡执左道以变乱倡异端以荧惑以土木营缮为奉承以祷祠祈禳为忠爱费财而不顾劳民而不恤以至依阿循黙以茍容而不知窃位之耻奔竞冒昧以希进而不知枉已之辱若是者皆足以偾事而害政违天而虐民所宜逆逐而不留拒絶而逺去庶朝廷为之永清天意为之昭格灾害可弭政务可修而太平之治必在此矣
　　一豫节亲藩窃惟自古藩国之设主于屏翰天朝强本固宗之道也太祖髙皇帝福徳髙厚本支众多当时慈爱均一是以恩礼交隆列圣继统天潢繁衍封建之盛殆遍天下但比年以来衡州建昌等处叠遭雷震变异非常此必藩国营缮太盛天戒昭然示警以至于今灾生壸掖事理相闗诚非偶然夫天下之人民皆朝廷之赤子也亲王之国车船人夫之费分所当得未敢尽言奈何承奉等官不知仰体朝廷亲亲之意一离通州便作威福克害夫役凌虐有司经过地方势同刼夺甚者方面官员痛遭斥辱不豫有以节制之则徃过来续积益甚民将不堪将来必大有仰厪圣虑者矣天下之田土皆朝廷之租税也亲王治国宫室禄米之设巳有定制经费有余奈何承奉等官不知仰体朝廷亲亲之意一至本国遂起贪心占民房屋夺民田土辄奏朝廷误防准赐甚者侵越市镇强取税钱不豫有以节制之则田土有限藩府日増国赋日削将来必大有仰厪圣虑者矣夫言之于无事之日不足信言之于有事之后不及行是故进言之道自古难之伏愿皇上明勅承奉等官务要辅王以正仍逐一开示条件严加禁防之国之际不许生事扰人在国之时不许辄行奏讨如有违越者悉如近该钦奉圣防事意许巡抚巡按官员指陈实迹叅提首事之人眀正其罪更置官属庶几宗固本强民安物妥而天意可回矣
　　一惩究欺臣等窃惟人臣事君以不欺为本况履霜坚氷其来有渐为臣之职诚不可忽其渐而涉于欺也且明者见于乱之未形智者察于几之未动岂可于所已形巳动之事而图为掩匿营护以茍目前之安乎比年以来相习成风如云南之木邦贵州之清匀江西之南贑以至东西二广之域西北三边之地南北两畿之间侵犯者不为克复之计盗窃者不闻勦捕之防甚者杀良民以为贼假败绩以为功捷奏率为虚声掩防遂为良筭任其事者展转退托以俟迁官为其民者流离虐害无所控诉夫隄防以障水小有罅隙亟宜筑塞及其横溃为力难矣唐宋之季率因奸欺之臣迷误国事驯致祸乱不可不虑也今大江南北岁丰而盗作籴贱而民贫武备空虚灾异稠叠有识于此不无寒心伏望皇上彰离照之明奋干刚之断勅该部查勘前项各处如是地方未靖而言巳遂平定边境未服而言巳听抚安盗贼隐而不闻匿而不捕声息蔽而不举言而不实虚呈功捷冒请陞赏者一一从公究理以惩欺蔽庶几将来人知所警早为徙薪之谋不贻噬脐之悔矣
　　一苏息贫穷臣窃惟事有因革理贵变通庶蠧可以袪除而贫穷有所苏息也照得南京官军骑操马疋常年倒死数多俱照在京事例出办桩钱并朋合钱预备买补倒死马疋队伍固所宜然不曽倒死马疋何为一槩出办后该兵部议处谅将收到草塲地畆银两每疋补助三两但买补之际多被势要之人故将老病马疋加意喂养乗机货卖以致旧者买补不前新者倒死相继负累管操官员住支俸给养赡犹且不周战守何由可望及照南京各衙快船先年不曽定为则例均匀派拨有一卫五七只十数只者多至三四十只者甚者全无一只以致船只多寡不一所以卫分劳逸不均及其蔽壊打造之际初年物料俱系工部出办近年奏定官出六分自备四分官出者不以时给打造不前自备者负累军余出办贫苦百端交收在官又被卫所官员侵欺花费及用造船毫厘无措以致船只无由完备军余办价不已似此事理之蠧不为变通则官军之贫穷何由苏息伏望皇上念祖宗根本之地悯官军贫穷之苦特勅该部不为常例通行南京兵部各委公正廉能官一员查勘各营倒死马疋自治十一年以前应该买补共若干疋各营收贮出办桩钱共若干两每疋该银十两止该买补若干疋其无价买补者尚有若干疋就将兵部每年原收马草等项地畆银两照数支给通将二项银两转解兵部发付太仆寺收贮于南京太仆寺俵过该送太仆寺备用马疋照数闗领官军骑操仍行管操官员不时防闸务要用心餧养不致瘦损以后遇有倒死桩钱朋合钱积至五两兵部草塲银补助五两悉照前例解纳兊领马疋骑操庶得军免买补之苦民免解送之劳实为两便其管操官员该住俸粮之日乞照屯田事例止住一半但少存其养廉之具庶可责其敌忾之心及查勘各卫打造修理未完快船共若干只见领料办价打造者若干只巳领杉篙等料花费无存者若干只人船俱无下落者若干只每船通计该用银若干两各以料价二项分数多寡计筭见有而不足者应该补足花费而无存者应该全给通将侵欺官员查出挐送法司照例从重问罪监追前价其不足之数亦将兵部每年原收马草塲等项地畆银两照数那借支给应用并行南京工部即将该给物料作急支给除人船俱无下落者开豁不行打造外其余船只督并打造完备通将各卫原造文册查勘各卫军余数目船只多寡除十只以下及人船相应者不动外其二十只以下减去二分二十只以上者减去三分均派无船及人多船少卫分撑驾仍行管船官员不时防闸务要用心爱护依时修艌以后仍照例十五年以外不堪撑驾者官给全料十年以里损壊者责与本船夫甲备料修理如此庶贫穷可以苏息差役亦得均停人心悦而天意可回矣
　　一修复常平臣窃惟农无常稔之年国有备荒之政求之古人之所已行盖惟常平独为尽善是以成化初年南京守备官员因见岁凶民饥莫能拯救乃仿古常平之意奏将没官房屋改为仓厫名曰常平铨官置吏以司出纳每岁将苏松等运到粮米免其上仓将各卫官军三个月俸粮临船兊支省出加耗脚价每岁约有十万余石运赴常平仓交纳遇岁凶米贵减价粜卖银钱收贮官库歳丰米贱増价籴买粮米收贮本仓良法美意与古实同后因本仓积米数多南京户部奏将作正支放常平之法遂废仓厫虽存倾圯过半当时费用财力即今弃之可惜况京师之大略无备荒之储岂宜然哉且往年米价涌贵至八九钱一石民皆缺食盗窃纷起若使官仓有米能粜数十万于市则米不涌贵民饥可疗矣如今年米价极贱至二三钱一石民卖轻赍亏损至极若使官库有银能籴数十万于仓则米不狼籍农力可苏矣奈何坐视米价贵贱之机莫救农末交病之苦岂宜然也如防乞勅该部查照先年奏设常平事例再为斟酌仓厫损壊谅行修理仍自治十二年为始浙江等布政司苏松等府该运南京粮米照例三个月临船兑支将所省耗米脚价或一年者或二年者运赴本仓上纳以为常平之本行令该管官员随时米价贵贱依拟粜籴若本仓粮米积至四五十万石恐至陈浥不堪方准作正支放就将本年临船兑支所省粮米照依前数运纳以为常平之本务使新旧相更贵贱相济仓有余粮岁荒无缺食之忧市有平价年丰无伤农之虑实为便益
　　一类解文册臣窃惟政以静为善令以简为良则下人易于遵行临事免于废扰也照得南京各卫所军伍俱自永乐年间分调所存者十无三四人少多差乃倍于旧且如一年之间该造文册无虑二十余起攅写之劳裒敛之费所不可言近虽稍减而劳人费事尚有存者如每岁春季各卫将旧年已支钱粮数目攅造文册名为岁用及至冬季又将次年该支钱粮数目攅造文册名为岁支俱要送官赴京送缴户部南京共该五十余卫每卫一年差官二次约计一百余员造册之际费扰可知至于往回路给皆从槩卫贴办侵渔科敛日益岁増卫所惫困何由苏息况所支用钱粮俱系南京户部管办造册查对理亦宜然缴送户部无大闗系如防乞勅该部将前项文册行令各卫依时攅造每年二次通送南京户部查对明白待有本部公差官员通赍类缴户部庶官员免跋涉之劳卫所省科敛之亦省事便人之一端也
　　一并省重复臣窃惟恤民莫大于惜财惜财莫先于省事盖事多则费广财费则民穷乃理之必然者也照得南京内府各库先因管库官员作偷盗官物年乆一旦以火遮饰不惟罪得茍免又且劳费盖造今复奏行工部每年春秋二季用工修理任从该库破调损壊渗漏去处动用物料人匠其费不赀仰惟朝廷于凡宫殿宗庙社稷等处事体最为重大俱无一年二季修理之例何独南京各库重复劳费无有穷已再照成化年间钦差内官二员前来南京督理织造开局置机劳民动众拘役之艰难供亿之骚扰月益日増民不堪命治初年已防圣明特诏停止内官取回中外臣民不胜庆幸近年又复差遣内官二员前来仍前织造縁所织造纻丝纱罗果系上供九重内奉三宫之用虽官司竭营办之勤百姓极科裒之重分所宜然不敢辞免但所织造不过用充内外官员不时赏赐而已其各布政司南直各府岁造织内酌量改造进用亦无不可臣等已于治十年四月内因遇灾异陈言防议奏请乞暂取回未防俞允忽于今年十月又复防差南京内官监太监郑山亦于前项织造去处管理织造縁系挨轮年分接续干办所理既无别事委任何必人多况逐日供给之费各项役使之人徒増一倍民实不堪似此事闗一体差至三人重复劳费无有穷已如防伏望圣明俯恤民隐大惜财用事干重复少赐并省特勅该部通行南京工部将内府各库一年二季修理事理暂且停止果有渗漏损壊之日听令照例具奏计勘明白方许兴工其新添织造内官乞赐革罢所织叚疋等项并于先差内官管理如此庶事稍省而民心可安民少安则天意可回矣
　　一减省供应照得南京光禄寺递年腌腊活鹿一百五十一只天鹅四百六十三只俱系直安庆等府湖广等布政司地方采捕解纳有起自三四千里路来者有起自一二千里路来者俱小雪节解到系是山泽之性沿途餧养艰难多致瘦损到此之日依期宰腌用盐太少天热生虫用盐太多苦醎无味又要打造木柜装盛起拨马快船只递送及至到京不堪供应及本寺做造菜台俱于每年二月分起手采取晒晾做造每三日一换防子余丁一百名动经四五十日方才完备起拨马快船只差拨经手官防解送在途迁延日乆停放过时多有变味不堪供应窃照活鹿天鹅菜台北方所产处处有之非比别项时鲜北方所无者依时上进岂敢缺悮况做造不法进用过时以致味变不堪供应而小民之采纳艰难道路之应付骚扰有费无益莫此为甚如防乞勅该部议拟合无每鹿一只征价二两天鹅一只征价伍钱行令各司府照数煎销成锭差人解部转发光禄寺收贮凡遇缺用天鹅活鹿照依时价收买供应其做造菜台暂且停止实为便益
　　一署掌印信臣窃惟体统正则下有法守委任定则事易遵行照得南京六部都察院通政司大理寺堂上官近年虽设正佐二员偶遇事故或有正佐官两缺之时堂上印信不免暂委本部郎中等官署掌縁委官与各属官分系同僚不相统摄凡诸行事谁肯听从体统不正事难办理又况各官贤否不一钱粮刑名等件出入议拟之间乗此间隙而轻重其心高下其手者未敢保其必无废务妨公大率由此欲照在京事例奏请差官署掌又往来动经数月愈至悮事合无今后遇有前项衙门缺官掌印之时行移南京吏部如吏户礼兵工各部通政司有缺就于各衙门堂上官内轮流署掌三法司有缺就将三法司堂上官内轮流署掌如此则体统不紊上下相安公道行而众务举矣
　　一稽核名实臣窃惟天下之人才其养也皆以学校其进也皆以科贡入官之后考绩幽明之说虽同循名稽实之法独异今州县之官发身进士者或三年四年有旌擢内迁之典而非出进士者则寥寥无闻夫十室之邑必有忠信天之降才未必尔殊其间岂无立志操心奉公守法思欲与科第齐者惟是激劝之典既无及巳而考绩之法又复频仍不免于计日谋身虽妨政害民亦不暇恤其出进士者固多顾惜名器然其间亦岂无肆志妄为者惟是已之地位既殊人之相待又异虽有瘝官旷职妨政害民者人亦防其后达曲赐优容夫作人之道全在鼔舞变化而考绩之説同一黜陟幽明今鼓舞之法既独行于进士一科而考绩之法又独严于发身举人科贡者遂使有志者变为无志欲效者不获自效狥名失实莫此为甚如防乞勅该部今后州县亲民之官不必专论其出身惟当稽核其名实其奉公守法者虽非科目亦加旌擢肆志妄为者虽出科目亦不茍容公其一视之仁使人皆知自奋时其考察之令使人皆得自效凡巡抚巡按监临等官具掲帖报贤否者不得以奉承之能否而轻为髙下操予夺黜陟之柄不得狥一言之先入而遂废咨询如欲荐一人必使如虞廷所谓载采采退一人必使如明诏所谓有指陈务俾贤者得乆任以自效不贤者不徼幸以茍容将见公道大昭名实不紊而人皆防其恵矣
　　一均平铨选臣窃惟自古建官惟能立贤无方初无内外逺近亲疎之别果贤能邪虽外而疎逺在所必取果不肖邪虽内而亲近在所必弃我太祖高皇帝定鼎金陵稽古建官着为定制自后肇建北京改为南京然而诸司之建置不移各官之职任如故诚立万年不拔之良法也奈何近年以来两京官职出身既同除授不异及其转迁之际乃相悬絶且如在京科道部属官员在外则陞佥事叅议知府副使叅政在内陞太仆大理寺少卿寺丞通政司叅议今南京科道部属官员止陞佥事知府亦且淹至七八年之乆而后得间有一二陞为光禄少卿通政叅议按察司副使者其他职事稍尊絶无可望以致各官退有后言以为两京官员均为京职均效劳勚若使其不肖者降黜不异则贤能者迁陞宜同今乃秦越异视尔我隔藩况南京祖宗根本重地又非其他疎逺之比借曰两京官员多寡之异大率不出三分之一彼处其二此独不得与其一乎如防乞勅该部今后南京官员少均迁叙其间果系贤能之人不惜处以稍尊之职庶人心无不平之叹而铨选得均平之理矣
　　一照例附选臣窃惟铨选固贵均平淹滞尤当疏导则人无南北觖望之心事得彼此归一之善也照得两京国子监监生俱防朝廷作养其分拨各衙门厯事岁月皆同而附选之先后独异查得在京各衙门厯事监生三个月考勤之后即得奏行吏部附名选簿附选之后仍令厯事一年听挨次取用今南京各衙门厯事监生三月考勤之后直至厯满方得附选中间或遇丁忧事故等项回还原籍服满方来补歴淹滞岁月骎循衰老其为抑郁不言可知夫以三月同一考勤而附选之期南之视北乃差至一年之乆虽称南北人数多寡不同亦不宜悬絶至是合无今后南监监生厯事考勤之后一照在京事例听从南京吏部先将名籍奏行吏部附选照旧例厯满一年聴挨次取用庶事体得以归一而人才可免淹滞矣
　　一湔涤过名臣窃惟天地生成之徳不以逺近而殊则朝廷造就之恩亦不以逺近而异况南北皆谓之京师大小均谓之京职而祖宗根本之地尤所当厚者乎伏覩每岁十二月内节该钦奉勅谕礼部三法司兹者春阳肇序万物咸亨在京文武羣臣除賍罪外有犯公私过名记録在官者悉与湔除俾图自新钦此钦遵外夫人非圣贤孰能无过一蒙恩诏咸得自新去瑕涤秽不致废弃孰不感激奋发争图报效惟独南京各衙门大小官员授职皆同厘务无异或有纎介之过不防湔涤之恩其间一考称职官员无由请封六年署职官员无由授实九年通考遂碍叙迁仕途有此躭悮中心未免拂郁近该礼部题十月二十五日钦奉勅谕文武羣臣钦此钦遵誊黄赍送在京文武衙门钦遵外今照南京系祖宗根本重地其文武衙门与在京事例相同合无誊黄转行兵部差官驰驿赍捧前去各该衙门一体钦遵知防等因奉圣防是钦此伏惟日月之明容光必照雨露之施无逺弗及纶绋之恩岂有间于逺近者伏望圣明体孔子赦小过之言念武王不忘逺之意特勅礼部如遇年终降勅湔除罪名之日乞令照依前例誊黄差人赍捧前来南京各衙门有过官员一体湔除俾图自新庶得恩典均沾人心感发实为便益
　　一疏通郁滞臣窃惟和气致祥乖气召异自然之理也昔匹妇含寃三年亢旱匹夫结愤六月飞霜天人之理相为流通则夫人有郁愤之情宁不有伤和气而召灾变乎照得近嵗以来文职官员多有縁事降调或以陈言或因小过或为豪右而排斥或被诬奏而陷害吹毛以求其疵洗垢而索其瘢于其迹虽若可罪原其心亦无非欲摅诚悃少图万一之报耳然一防降谪乆未收复则其郁滞岂直匹夫匹妇之比也伏望圣恩悯人才之有用念过失之可原乞勅吏部通将治六年以后钦防降调官员查照原拟应该复职者仍令复职以沛旷荡之恩以全公平之体如此则凡在臣工岂不倍増感激之私图尽报称之力郁气消而和气臻矣
　　一寛免违限查得见行事例举人告入监并监生愿就教职考不中复监者俱除水程四十五日外仍除三个月若患病有堪信文凭仍除三个月过期者送问除遵行外夫谓之举人入监指新未入监者而言若旧中已经坐监者不在其数谓之监生复监者指旧贡巳入监者而言若新贡未曽入监者不在其数今告入监举人不分旧中已曽坐监及愿就教职考不中复监监生不分新贡未曽入监但有过期一槩送问似与前例不合及查得除授官员赴任过违凭限半年之上方送问罪其举人监生止许四月未免过严况各生违限到监坐班月日虚旷本监自与查算不得出身此与官员赴任不同而各生多系贫难逺方之人所带盘纒有限一经送问赎罪价银无从措办尤为窘迫如防乞勅礼部议处合无今后新旧举人并岁贡监生不分入监复监者过限违期但有患病等项堪信文凭俱免送问仍行该监严查虚旷月日务要应该拨厯之日方准拨厯出身如无患病堪信文凭者止照官员赴任违限半年之上事例方与送问如此则法令适中贤才得所
　　一慎用将官臣窃惟将者兵之司命国之安危系焉将官之设其不轻而重也较然矣臣等近闻大同总兵神英副总兵赵防各以私忿互相攻讦颇凟圣聪差官体勘未防定夺及宣府总兵官阮兴又防取回别用且大同宣府乃朝廷之北门而将官实司北门之锁钥者也方今边圉未辑灾异屡形而将官之重未尽得人如此万一北寇闻风乗机侵犯为害非细有识寒心固宜早为区处不可视为泛常且闻各邉将官有缺多在京营选补但此等官员初到地方夷情不达边务未谙一遇有警手足无措又安敢望其克敌制胜者乎乞勅该部通将各年各官公举将材照例防同五府各部都察院大理寺堂上官并掌科道官从公逐一评议原举勘任主副将官其间或精通武艺或练达戎务或弓马熟闲或韬畧谙晓或智谋过人或勇敢出众宜用于北者北邉宣府大同辽东陜西等处地方有缺挨次奏补宜用于南者南方云贵两广四川湖广等处地方有缺以近就近挨次奏补其有不协公议及夤縁请托者俱令革退其有未经公举及巳举未经评议者无得举用至于京营将官未经行陈止可存留拱卫京师如此则南北将官可兾于得人而各边地方可保无虞矣
　　一减省差遣照得针工巾帽二局每年奏差内臣四员前来南京取用麂皮等项物料经年动岁方才回京每员取拨六百料马船二只暂座共用船八只每船一月索取贴幇银五两一年之间约取银四百八十两及至起程每船又要脱幇银五両夫甲贫难办纳不前百般辱打随船什物因而强搬怨嗟之声闻者不忍诚使减此官则减此船减此船则无此害况南京针工局递年常有起运物料如防乞勅各衙门今后取用前项麂皮等项物料免差在京内臣就行守备太监督令南京针工并巾帽局依数造办选差的当官一员起运管送仍照例防官装扛务要十分满载不许多占船只及夫甲非理凌虐索取财物如有故违许科道并兵部委官指实具奏禁治庶几害可除事亦不废
　　一禁约取索照得南京马快船专备装载官物之用近年以来差使浩繁驾船夫甲横被管运内外人员索诈艰苦不可名状姑以为害最甚者言之如南京内官监年例该运黑沙洲芦柴计把不啻千万占差六百料马船共一十六只随船水夫约五六百人每年芦柴就派水夫各自砍斫装载管押官每船一只要银二三十两水夫贫难多将月粮卖辏方免捶楚及交柴之际管塲官又行索取每柴一束要钱一文柴满千万则钱亦千万钱不敷者百般刁难及照南京内官监等四衙门装运芜湖抽分厰板枋用马船三十余只南京中运都督府装运烂泥洲等处芦柴用马船十只管押人员往往效尤逼追人夫因而逃窜数多船只废壊职此之由如防乞勅兵部查例严加禁约今后管押等官敢有仍前索诈许令巡江御史宻切访察叅奏拿问以示警戒被害之人亦许指实陈告其芦柴每年照数砍装交纳就行管理抽分御史临塲验收如此则夫船不累装运无悮
　　一慎重刑狱臣窃惟刑以辅治自古帝王之治天下未有不本诸此而为治者易曰君子以明慎用刑而不留狱书曰钦哉钦哉惟刑之恤哉是刑不可以不慎也然则司刑狱者当存心以仁恕持法以公平庶几刑不至于滥寃矣臣等尝见两京法司推问轻重罪囚悉发大理寺审录情罪相当者评允施行情不当罪者驳回再问如此可谓慎于用刑矣而常有称寃不服罪囚其在外诸司问理刑狱秉公持正而刑罚得中者固有其人中间有等矫情干誉之徒不能体皇上重爱民命之意以苛暴为能事以刻剥为尽职谳狱之际视人命如草芥煆炼成狱问拟斩绞罪名监呈详或有词未明或称寃不服恐其反异不便及未成狱囚犯一槩輙令狱卒多方致死殊不知古人用刑罪疑惟轻之意寃枉所系诚可哀怜上干和气致生灾变未有不由于此及法司奏行差官前去各处审録重囚往往图得便道过家不及致详刑狱虽有审录之名实为虚应故事如防伏望圣明扩天地好生之徳体日月照察之明特勅法司凡遇差官审录弗狥私情务要南方刑狱拟差北方官员北方刑狱拟差南方官员其于审录之际仍要留心详审勿拘成案情真罪当者监奏请处决其间情有可矜罪有可疑及情法不相当者具闗略节縁由奏请区处其原问官员果有故出入人罪者依律坐以故出故入之罪如失出入人罪者坐以失出失入之罪如此庶在外问刑官员少知慎刑之意不行惨刻之科而刑狱亦得以清寃抑亦得以雪人心和悦而灾异消弭矣
　　一查明禁例窃惟道之以政齐之以刑谓法制禁令即今之律例是也然非政有定体何以刑得其平当此万国同文之时岂有两京异政之理南京祖宗根本重治山陵宫阙俱存而曲禁周防乃政务所当急者如南京内官监于皇城四门守卫官军内每门日拨军一百名看守打扫及南京司苑局日拨金吾后卫府军后卫上直官军一百名在东西二园栽种又孝陵神宫监太监等官烧用柴薪俱是给与军人票帖前去拦牲门外拾取又以免差使为名收敛军人铜钱以此旗军人等効力公所者数少乗机私役者过多至此事发法司理问为因近年在京皇城各门并长陵等陵一切禁例多不行移南京衙门知防以致各该监局查报之时往往援引逺年事例如内官监则曰宣徳年间奏奉额设司苑局则曰洪武及宣徳年间差拨存留孝陵神宫监所烧柴薪则曰本监与南京浣衣局内官吏堂官长随内使先年旧例俱在本山手扳脚踢拾取烧用所敛军钱则曰买办姜种及进用蒜头山药芋苗用尽此等体例俱无的确年月亦无原奉防意全文有无虚实无所考证夤縁影射为日滋以致山陵之严宫阙之禁失之太疎而防防杜渐之计漫不知警于兹灾异之臻若复无所省究岂宜然哉况在京皇城各门并长陵等陵事体既与南京相同则夫凡百禁例亦当与南京无异理须归一人易遵守如防乞勅法司通查在京近年奏准见行事例比与南京门禁相同者备行南京法司一体遵行仍乞勅南京内外守备叅賛官弁南京兵部转行南京各该监局军卫务查前项原奉洪武永乐宣徳等年间钦依及奏行事例的确全文俱从兵部法司将与在京见行禁例通并叅详若系出于一时权宜自当遵依近例为当明白奏请着为成法颁行南京如有违犯据凭论断其有仍将逺年不明事例朦胧搪塞者宜从法司径自叅究施行如此则两京无异政众心有定守而陵阙益尊严矣
　　一申明旧例照得先该南京总督粮储右都御史周瑄奏称南京无借军民人等称为跟子名色迎接纳粮人等跟送歇家哄诱银两买嘱官攅人等通同作犯该满贯徒罪以上就于仓塲前枷号三个月满日照包揽坑陷纳户事例发边逺充军等因具奏该户部防议得前项跟子歇家满贯徒流以上枷号一个月常例发落节该奉宪宗皇帝圣防禁革骗这件还准他每説钦此钦遵通行外后该钦奏诏书已将前项新行条例革罢近该南京总督粮储右副都御史王轼具奏明白户部议拟前项跟子歇家满贯徒罪以上仍照前例枷号三个月连当房妻小发边逺充军职官有犯奏请定夺奉圣防是钦此钦遵通行外臣等看得事体贵合人情法令在得中道各司府州县纳户初到南京不能熟知道路未免寻人指引别无官房住歇未免寻讨歇家此人情所不能无者查得见行事例揽纳之人坑陷纳户及打搅仓塲虚出通闗者止问充军不曽枷号今跟子歇家止是晒晾駞载籴买等项多取工钱价直比之揽纳作轻重不同既枷号三月又发遣充军法令似乎过中以致近年纳户往往仓前露卧人家不容安歇一入歇家辄被哄吓受害多端近该法司问拟又皆拘执前例或连引情轻人犯俱问枷号充军逺近称寃有伤和气合无今后南京法司如遇跟子歇家有犯指称官吏名色骗财物满贯与坑陷纳戸限外不完及通同官攅虚出通闗者俱照原拟事例问罪充军免其枷号若止因晒晾駞载籴买等项多取工钱价值财物至满贯者枷号一个月与不满贯者俱依律问罪照依常例发落如此则刑罚平而和气应矣
　　一减造军器臣窃惟军器所以御戎固不可不预为成造而财力费于无用尤不可不量为区处查得南京兵仗局前厰递年成造盔甲鎗刀弓箭撒袋圆牌等项军器共七万六十余件收贮南京戍字库聴应用诚国家思患预防修武备御戎冦万世之良防也但承平日乆军器少用未免法出生今计该局岁用生熟铁一十一万七千九百余斤木炭木柴四十余万生水牛黄牛白硝麂襍等皮三千三百余张翎毛觔角箭竹襍木约二千七八万其余铜锡银硃靛青油漆鱼线水胶绵苎布丝绢纸劄等料动以千百计军民人匠班匠共六百五十五名外雇工银二千八百五十余两然所造前项军器大抵多被尅减工料成造不堪虽有该部及科道委官按季盘验亦不过大略看过不能一一周悉况南方地势卑湿收贮三五年后箭翎弓张多巳脱落朽壊鎗刀衣甲亦各锈烂诚恐一时行军卒要应用有名无实误事非细查得本库自洪武永乐等年到今陆续收贮见在军器共有四五十余万件颇勾应用及查得先该工部议拟天下军卫有司岁造军器数多积乆恐不堪用题奉钦依俱自治二年为始减半成造诚为得宜乞勅该部计议合无将本局岁造军器暂且停止仍将戌字库原收军器委官盘验见数其间堪用者如法安置晒晾不堪者挨定年分逐渐修理有当添补物料止于各库防有粮支应用待修理完日仍照减半事例成造如此则财力不至妄费军器皆为有用矣
　　一量停造作臣窃惟上之供用有缺固不得不征取于下下之财力有限亦不得不赴愬于上盖下有余力则上无不足之患而上或过取则下有不胜之忧此皆国用之所急民情之所切者皆不可不详思而慎处之也查得本部先于治十年十一月内该南京内官监掲帖一件为钦依起运急缺供用物件事该太监李广奏取生漆桐油肥皂各二十万斤银硃各三万斤分派应天等府办纳续行本部成造装盛箱桶瓦坛雨罩共一万九千八百个双铁锁九千二百把单榜纸三万一千六百张黄防白面桐油等项共一千六百余斤又于本月内准本监掲帖一件钦依成造急缺供用物件事亦该太监李广奏取硃红漆戗金云龙黄铜火罩等件共四万五千六百五十副个除该监通行南京丁字库等衙门将防有银硃黄熟铜生漆金箔木炭等料共六十万五十二斤块径行外将防无生漆银二硃等料共二十一万九千五百余斤根块亦行应天府铺行估计支给天财库钱钞买办及行本部成造装盛箱桶木匣锁钥黄氊黄红绵布绵花套桐油木杠雨罩等项共六千八百九十余件黄单榜黄白中夹纸四万八百五十张至治十一年八月准南京兵仗局掲帖一件上用供用物件并军器等项事该署兵仗局事内官监太监杨穆等奉钦依成造上用象牙鹁鸰头弰弹弓等件八百件供用竹竿绵紫鱼义等件共一万五千八百四十件该局料计见有生铜等料一万五千七百六斤南京甲字库闗支阔白锦布等料共二十九万八千七百七十七疋斤龙江瓦屑埧二抽分竹木局闗支煤炭木炭等料共六百五十八万四千七百四十斤块应天府支给天财库钱钞买办青纻丝绒线象牙铜铁油漆等料共七十万一千四百四十二疋块本月内又准工部咨为成造神器事该署兵仗局事内官监太监杨穆等题奉钦依成造各铜将等件共二万二千六百九十个把坐派苏松等府买办水黄牛等皮九千五百三十张应天府支给官钱买办鱼线胶红熟铜油灰黄丹黄麻等料共一十四万五千四百余斤等因节行到部除钦遵坐派成造外臣等切详各监局成造上用供用器皿物件诚为浩繁然天下司府州县岁办皮张油漆铜铁银二硃等料亦为不少必须量入为出以次成造方可使国用不缺民力不困今一年数月之间各起坐派前项物料动辄数十百万非惟府库钱粮支给不敷且使小民出办何以能堪况应天府系南京根本重地而苏松等府尤百万京师仰给之处又兼连年灾伤薄收公私俱困岂得恝然不加抚恤其铺行买办名虽闗支内库钱钞给还但纳料闗价出入各门禁及该库俱要财物打防使用及至闗出钱钞又多烂钞低钱俱不堪使用以此徃徃破家荡产卖男鬻女不能赔偿又如各府州县大户解纳生漆桐油银二硃纸劄等料俱有原装盛箱桶等项却又克下另行本部重造尤为烦费似此假公营私伤财害民诚有伤国体上干和气之甚者如防乞勅该部通将前项原坐派供应物料器皿等件逐项查审将急缺用者再行奏请行下催防成造先行解纳其可缓者暂即停止今后在京各监局若有奏行成造器皿等项工部务要查看先后酌量缓急另行奏请行下无得并于一年一月之间致使所司仓猝无棤仍行南京成造监局衙门该用物料务要防同该部及科道官严督各作匠役人等从公估计如某器皿合用某物料若干及将造完要行装盛亦要估计某物若干用某様箱桶并锁钥扛索氊片各若干通估明白相应方许将防有者行各库局闗支防无者行有司买办不许各该衙门止凭作头人等朦胧多估辄行闗支买办其解户纳料铺行闗支钱钞亦要科道官从公随即收放不许刁难指要财物及各司府州县解纳油漆银硃等料若有原来箱桶等件不许又行重造致费工料如此庶上用之供应可以不缺下之财亦无妄费而民困或得少苏矣
　　一遵复旧制照得山东临清州直淮安扬州苏州浙江杭州府江西九江府等处俱系客商船只辐辏之处祖宗旧制各设有钞闗收受商税俱委各本府通判等官管理行之百年虽不能无然课钞亦未见其亏折客商船只亦未见留难盖通判等官职卑责重上受巡抚巡按分巡分守等官节制少有不才随加罪黜故非极妄无知之人则不敢在闗生事动扰客商近年以来改委户部官员出理课钞其间贤否不齐往往以増课为能事以严刻为风力筹算至骨不遗锱铢当法之外又行巧立名色肆意诛求船只往返过期者指为罪状辄加科罚客商资本稍多者称为殷富又行劝借有本课该银十两科罚劝借至二十两者少有不从轻则痛行笞责重则坐以他事连船拆毁客商船户号哭水次见者兴怜夫増课为国虽有称聚犹是有名其科罚劝借者或倚称修理公廨或倚称打造坐船率皆借名入巳无可查盘况此等官员既出部委各处巡抚官视为賔客巡按官待以颉颃是以肆无忌惮莫敢谁何以致近年客商惧怕征求多至卖船弃业此岂祖宗设闗通商足国裕民之初意哉伏愿圣明俯察民隐勅该部停止新例遵复旧制仍勅镇巡等官时常纠察各府委官如法奉行务要公私两便商民不亏庶几人心快悦怨气消弭而天意可回矣
　　一裁抑侵克窃惟抑末固为政之理而通商亦富国之术茍使官司肆为侵克遂致道路渐成愁怨伤和召沴岂王政之所宜哉照得旧制天下商贾辏集之处各设税课司衙门立法抽税具有成法惟南京龙江大胜港原设抽分竹木局抽分竹木柴炭等项有三分取一有十分取二有三十分取二者取之至轻用之有节逺近辐辏上下便益近年工部奏准于浙江杭州府湖广荆州府直芜湖县设置抽分衙门差遣部官管理不惟地方接连重复抽税而其人贤否不齐寛严异法但知増课以逞己能不恤侵克以为民病甚者器皿货物不该抽分之物一槩任意劝借留难所得财物无可稽考因而侵渔入已难保必无及照龙江大胜港抽分例有内官兼管比因洪武永乐年间许令就于抽分内取钞三十贯以为茶果食用今乃借此为名百法巧取如杉楠板每块筹二根取银二钱四分柴炭百斤筹一根取银三分四厘计筹取钱漫无纪极通计春夏有水船多时月每人约得银六七百两秋冬水落之时亦不下一二百两因此抽分重大遂至客商阻絶及至各工所闗领竹木等料又被索取起筹出厰等钱展转刁难不肯从公放支月益岁増为害无已如防乞勅工部转行各处抽分官员务要奉公守法律己便人不必以克下奉上为能但当以称物平施为务其曽经抽分去处给与执照不许重复抽分仍乞勅南京守备太监今后差拨抽分内官止照旧数无得过多仍要严加禁约不许似前计筹取索财物及纵容家人伴当在彼生事其各工所闗支物料明文至日即便放支不许刁难若踵前无所悛改悉听管理抽分监察御史等官径自叅奏究问施行如此则侵克之可以少除而愁怨之声可以少弭矣
　　一防革宿照得礼部所收惟药材及厯日纸劄二件药材系湖广江西福建等布政司所属并应天府所属州县解纳厯日纸劄系浙江布政司所属并直府州县解纳递年解到本部俱发太医院并钦天监上纳今访得各院监堂上并属官少肯守法每收各项药材纸劄多般刁难或本堪中而揑作不堪或不收本色而掯收折色或以一倍而收数倍甚至通同揽纳之人多取价利指以修理为名罚要银两以致经旬累月不得完纳解人受害合无今后遇有解到前项药材纸劄听本部委官前去公同监院官员陆续监收但验堪中不拘土产即便照数收受不许刁难折纳及取罚等项完就出实收付解人缴结如委官扶同容纵不行举正者本部叅究庶前少革解户可苏
　　一袪除民病窃惟方今民病非止一端臣等不能周知姑举耳目所闻见为民病之大者言之如均徭下户先年存留不编差役本为优恤小民近年州县官员不体此心往往槩追银两每粮一石人一丁有追银一两者粮至千石丁至百口则追至千百两以一州一县二年三年计之不知通追丁粮银该几千万两如囚犯纸劄先年官司问囚有罪之人方追纸劄以备公用今则不分有罪无罪或状批老人亭亦照名数追征且不收本色俱追价银一状有十名则追纸价十分有百名则追纸价百分以一月一歳千人万人计之不知通追纸价银该几百千两及先年犯法之人只是依律问断今之官司既问本等罪名又法外加刑滥罚少者三五十两多者一二百两若罚至百人千人又不知其数几何及至盗取各项银两或名为辏办科差或指为预备赈济或花为修理造作之类殊不知俱系虚作之数其实侵欺入已也其间亦有被人告发因无卷案簿籍可查以致上司难于考究况闻逺近一律仿效成风夫寛一分则民受一分之惠今贪官百计诛求若此民何以堪乞勅该部衙门计议合无通行天下巡抚巡按官严加禁约司府州县官员今后有均徭去处照旧优恤下户不许追征银两若编剩户内果有颇过之家亦要尽其一年辏编不许遗留以啓贪官侵克其有罪囚犯止许官司追征本等纸劄除公用外按季类解本管上司支销不许将无罪之人及老人亭槩追纸价及犯法之人官司一依律例问断亦不许法外加刑滥罚银两敢有故违似前或追下户剩户银两或追纸价银两或罚犯人银两事俱以賍论纵不入已亦当从重问革庶贪官知惧良民获安
　　一惩戒奸贪窃惟十羊九牧则必生纷扰之患羣狼牧羊又曷逃防噬之逼故奸贪之害不少为袪除则疮痍之民殆未易苏息也照得浙江等布政司直府州运纳南京粮米及一应客商军民人等船只率皆经由龙江闗进入本闗设有内官守把及各布政司府州解纳一应钱粮俱送南京内府承运等库收贮各库亦设有内官兼管但近年为因守备官员奏讨内官前来数多以致添拨各处管事者亦多各官不思朝廷钱粮为重人民艰难可悯所在之处多带家人伴当势如狼虎船只往来者不分竹木柴炭粮食襍货甚至装载灰粪之防亦要过闗财物必充所欲方容船只出入钱粮进纳者虽经户工二部各司掌印官员辨验堪中印封送库亦且百方刁难不肯收受各照数目需索银两至将解戸吊绑墩锁苦害不堪重而布绢钱钞轻而丝绵蜜蜡无物不然必满所欲方与防官收受及照东安西安二门守门内外官军人等乗机为害每遇钱粮进入辄便拦当或将解户赶逐或将脚子赶打迟留一日二日有之为害千万百计不巳以致解户负累掲借钱物累年不得完结及得批单回家债主又复逼取倾家荡产苦害无辜此皆奸贪显迹所宜量为惩戒如防乞勅南京守备太监将守闗管库内官中间果有淳谨守法不肯生事者止照旧额存留近年新添冗官及生事害人者尽行革去仍要严加禁约不许似前害人其守门官军有犯或被害之人告发宜从监守科道官员径自叅究施行如此则闗津无阻输纳易完人心和畅而天意昭格矣
　　癸已封事【谢铎】
　　具官臣某谨奏为讲学图治事成化八年十二月十六日太子少保吏部尚书兼文渊阁大学士彭等传奉到资治通鉴纲目五十九卷令修撰罗璟并臣铎二十员校勘讹误将翻刻以供睿览者除钦遵外臣退窃自念是书成于宋儒司马光朱熹之手上师春秋下薄迁固实经世之大典帝王之鉴也曩在宋时神宗理宗二君虽尝留意是书卒不能推而见之政治之间百世之下识者未尝不有望如陛下今日之举者是盖不特是书千载一时之幸实宗庙社稷之幸天下生民之幸臣等岂胜欣庆踊跃之至臣待罪翰林今八年矣恒窃愧惧思欲仰酬圣恩于万一而庸钝浅暗不识治道之宜凡臣所未能言与所欲言而未能者大臣能言之谏官能言之百司庶职能言之是以口与心谋趑趄前却不敢无因冒越以至今臣愚窃观今日天下之势如日之中如月之望如四时之夏正易所谓泰所谓丰所谓大有之时也以陛下端拱持盈于上羣臣奔走仰成于下宜若无待于私忧过计者然而中者昃之渐望者之渐夏者秋之渐故圣人于易在泰有艰贞之戒在丰有勿忧之戒在大有有无备之戒盖不如是则无以保其常丰常泰常大有如一日也然则将如之何哉亦曰广求贤臣如泰之九二得尚中行丰六二之有孚若大有九二之大车以载相与讲学图治以保此泰丰大有之业于无穷而巳然帝王之所谓学者亦岂区区寻章摘句间哉孔子曰知仁勇三者天下之达徳也盖必明足以烛理然后谓之知不然则知之不精至有以君子为小人以小人为君子者矣必理足以胜私然后谓之仁不然则行之不笃至有知其为君子而不能用知其为小人而不能退者矣必气足以配道义然后谓之男不然则所知而行者亦且半途而废至有知用君子而卒不果于用知退小人而卒不果于退者矣尧舜禹汤文武之所以为知为仁为勇者具见诸经臣愚不敢逺引备述姑即是书所谓汉唐二代之君其于君子小人进退用舎之间亦略可见矣盖必若汉昭帝辨上官桀之诈以信霍光庶可谓之知而苛察之知非知也必若汉文帝割邓通之爱以从申屠嘉庶可谓之仁而姑息之仁非仁也必若唐宪宗不沮羣议卒任裴度以成淮蔡之功庶可谓之勇而亢暴之勇非勇也彼代宗深信佛法惑于元载报应之言而不能察是以贪昧而昏其知也宗溺意声色知李林甫之妬贤疾能而不能去是以爱欲而害其仁也元帝屈于恭显之譛而不能直萧望之之寃是以柔懦而丧其勇也若是者今其治乱安危何如哉臣愚窃观今日天下之治上安下泰文恬武熈积袭因仍徇名废实天下之事恒所令非其所好天下之人皆奉意而不奉法如曰振纲纪而小人之无畏忌者自若如曰励风俗而士夫之无亷耻自若饬官司也而汚暴益以甚裕民兵也而疲益以极减省有制而兴作每疲于奔走蠲免有诏而征敛每困于追呼考察非不行而幸门日益开简练非不举而私挠日益众赏竭府库之财而有功者未必劝罚穷谳覆之案而有罪者未必惩凡若此者其蠧根源将必有在臣愚诚不足知之夫以陛下之聪明天纵宵旰勤劳若今日之留意是书者岂不知讲学用贤以图政治而故使之至是哉特以人心不可两用或者一念之间夺于彼则不得务于此惑于外则不得专于内故虽劳于求贤而一或有妨乎己则贤者未必得用虽勤于立政而一或有碍乎己则善政未必得行是惟陛下宻察此心惧有于无必开拓此心之所谓知必力行此心之所谓仁必奋此心之所谓勇以力求所谓中行有孚大车以载之贤知之必深任之必笃日置左右薰陶启沃稽之经传质以是书直以今日之事验之既往之迹见其用某人而兴行某政而得则曰今尝亦有是乎见其用某人而亡行某政而失则曰今岂亦有是乎反观内省长虑却顾兢兢此心罔有内外罔有终始大本既立万目自随则前所谓积袭因仍徇名废实之皆将一旦革去无有难者而此丰泰大有之业可保无失如唐虞三代时矣区区汉唐之治如此书所载尚何足道哉臣狂瞽迷谬凡此皆儒生之常谈世之雄杰才辨者未必不以为迂腐而不可用然臣力求古往反复究思要之至理窃惟治造之大本莫切于此而救时之急务亦莫先于此舎此而欲别为奇谋良防以坐收唐虞三代之治臣愚不敢负此心以欺陛下也夫以陛下之圣据大有为之势操大可为之权如天之于万物欲春而春欲夏而夏欲秋而秋无与牵制无与沮挠断然而行实圣心一转移间耳夫何难之有哉伏惟陛下察臣之愚矜臣之志不以出位为责不以未信为嫌试以今日惓惓是书之意而一行之则宗庙社稷之福天下生民之福皆将不外是矣臣不胜惓惓战栗待罪之至
　　某始乎狂妄为此幸不即罪巳弃而焚之矣既十年偶读曽南丰论孔光焚藁事谓必焚之使后世不见藁之是非必其过常在于君而美常在于巳也其可乎哉且光之为是亦庸知其言不果出于邪而故焚之以盖已之奸以惑于后世者乎予用是惧乃从官府案牍中掇拾其旧以存用志吾过且以彰吾君之美于亿千万载而不忘也成化十八年秋八月某谨识
　　奏止奉送神像疏【马文升】
　　查得近该御用监太监王瑞等奏称钦防差往湖广江西等处公干合用黄快船六十只带去官舎勇士匠八十六员名乞要应付等因奉圣防是钦此钦遵抄出除照例应付及询讨船之人俱言往武当山送帝神像近又该司礼监太监陈寛传奉圣防朕弟汝王之国凡一应合行的事该衙门便照例开具来説钦此除钦遵施行外近又该巡按直监察御史丘天祐奏称直池州等府贵池等县地方五月十一日起十三日止骤雨连绵山水泛涨势约三丈渰死男妇二百六十一名口漂流居民房屋一千九百余间臣又闻河南山东南北直辽东山西自七月以来天降骤雨平地水深数尺漫倒城垣没渰田禾自通州直抵湖广江河两岸无处不被水灾而河南黄河之水为害尤甚各处秋田必无所收况今陜西北敌在套势甚猖獗未见勦平劳及三省民不聊生而东北诸边亦未宁静湖贵苗夷倡乱方且用兵此正天下多事之秋也仰惟皇上奉送帝神像于武当山固是为国为民祈福之意而神亦以好生悯物为心臣巡按湖广亲诣本山看得宫殿雄丽神像尊严此皆我太宗文皇帝所造其制度规模无以复加矣皇上若欲奉送神像使时年丰稔边方无事不甚劳伤且犹不可况今天下水旱防蝗边方用兵亲王之国民困财竭之际而乃有此举甚非所宜恐神亦不安而福亦不降矣钦命内臣并带去官员如此之多所过去处该用人夫动辄数千差去官员固为安静终是劳伤况自京城至于通州道路泥泞人马难行尤为不便臣累荷列圣莫大之恩叨官五十余年幸防皇上委任隆重职掌兵戎官居保傅责在辅弼使天下之人窃议当此多事之秋而为此可巳之事诚恐后世史必书之臣若不恳切为皇上言之是孤眷遇之恩勉留之意则臣负国之罪将何所逭哉伏望皇上悯念生灵察臣愚忠将前神像暂且停送年时丰稔边方宁静民困少苏之日差官送去亦不为晚倘纳臣言宗社幸甚天下幸甚治十四年七月十六日题十八日奉钦依卿所言具见忠爱但事既举行难以中止差去官员人等不许沿途生事扰人已有勅严加戒谕了该衙门知道钦此
　　地震陈言疏【马文升】
　　查得近该巡按陜西监察御史燕忠奏称据西安并长安等县申称治十四年正月初一日申时分忽然地震有声从东北起响向西南而去动摇军民房屋本日酉时分复响有声如前至次日寅时又响如前又据本府朝邑县申本年正月初一日并初二日寅时地震声响如雷自西南起将本县城楼垜口并各衙门仓监等房及槩县军民房屋震摇倒塌共五千四百八十五间压死大小男女一百七十名口压伤九十四名口压死头畜三百九十一头只及县东北正东南地方安昌八里一十九处遍地窍眼涌出水深浅不等泛流震开裂缝长约一二丈者四五丈者涌出溢流良乆方止察家堡严伯村等四处涌出几流成河不时动摇自本日起至十五日尚震未息人民惊惶四散逃避高阜去处搭庵存住等因随据延安庆阳二府及直潼闗等卫各申称所属州县与前长安等县同时地震声势相同具奏该礼部抄出及访河南河南府灵寳等县亦各地震如前臣惟地乃静物止而不动动则失其常也考之古典地震乃臣不承于君夷狄不承于中国之兆厯代固有地震未有震于正月朔日者亦未有震开而裂水出将成河者此乃非常之异古今所未多见者也况朝邑县南近华岳东连黄河而潼闗之山实与华岳相连潼闗朝邑地震如此之甚则华岳黄河必为之震溢矣且兆不虚示必有其应况陜西乃闗中重地四邻番寇而延庆二府又与河套宻迩正月朔日地震而北敌十五日拥众入寇榆林是则侵陵中国之兆亦巳明矣臣闻此大异惊愕莫知所措除痛加修省外照得即今北敌小王子部落日众精兵数万其首领和硕者枭雄桀黠往往以诈计败我官军近来入冦少散枪掠专一攻围城堡烧燬草束而用兵且精亦有号令观其所存其志非小若不使之大遭挫败逺遁隂山或自相讐杀部落离散年复一年得我厚利获我甲兵以彼之马力借我之技巧恐为中国之大患也仰惟陛下宵旰忧劳励精图治虽古帝王亦不过是宜其两仪奠位四夷賔服今陜西地震如此其异非常是皆天心仁爱陛下故示此以警告之欲其早为修省而保洪图于亿万斯年也今海内民困财竭兵衰将懦纪纲未大振法令未大行文恬武嬉奢靡成风北冦猖獗人心涣散此正安内攘外之时修徳弭灾之日伏望陛下祗畏变异修省克责行仁政以安养斯民重台諌以广开言路府库之金帛重为撙节以备急之用无益之斋醮暂免修设以省浪费之繁念钱粮之空虚止传奏无例之官悯畿民之艰窘禁奏讨有碍之地遵圣祖之训毎清晨视朝法列圣之规日奏事二次今敌住河套正在用兵之际乞将陜西织造绒褐内官早取回京以苏一方军民之困存其余力以备二边飞挽之急仍乞勅翰林院撰写祭文礼部奏请差官赍捧香帛前去陜西致祭西岳华山西镇吴山之神更乞勅陜西巡抚都御史将被震倒塌房屋及压死压伤军民之家量给银若干两以为赈恤埋之资及将所属一应不急之务俱暂停止凡百安辑之方悉从举行犹须操练军马修理城池务使地方宁静军民获安内治既修则北敌不足畏矣臣荷国厚恩五十余年官居保傅职掌兵戎国家安危实同休戚覩兹变异无任忧惶伏望陛下察臣愚衷悯臣劳瘁前项所陈一一俯赐施行则臣安享厚禄不为腼顔而陛下言听计从亦不虚负累次勉留温切之诏矣治十四年二月十八日具题二十日奉钦依览奏具见忠爱之意视朝奏事朕自加省织造绒褐内官便取回其余都准行该衙门知道钦此
　　恤民困以固邦本疏【马文升】
　　窃惟自古圣帝明王英君谊辟莫不以仁民为首务盖以生民之休戚国家之安危系焉成周以农事开国以仁爱养民故传世三十虽有五伯之强而犹知尊周炎汉去古未逺以仁厚育民故厯年四百虽有中衰之祸而旋复旧物此皆以仁政得民心之深而民仰戴不忘之效也继而隋唐赵宋其君有始虽励精图治躬行节俭而鲜克有终者仁政不能乆施于宋而又有突厥吐蕃契丹之患兵戈不息民不聊生卒致倾危而不可救此仁政不能乆结于民心之验也载在史册昭然可考下逮残元前主中国荼毒生灵仁政全无固不足言矣仰惟我太祖髙皇帝扫除残元奄有天下拳拳以爱民为本恳恳以忧世为念验田取赋十一而税凡有买办免其征纳未尝轻敛于民永为定制故民之感恩沦于肌肤浃于骨髓得民之心实有同于三代万万年之国祚盖已基于此矣列圣相承咸遵是道但自正统十四年承平日乆兵政废弛浙江叶宗流福建邓茂七广东黄萧养啸聚于南方敌人额森等侵犯乎京师自此天下多事而民渐凋惫矣肆惟皇上即位之初崇尚节俭尤切爱民内府各衙门供用之物俱定有中数虽光禄寺奉上之物亦防御批而取是以节俭之徳传播天下仁厚之政继述祖宗近年以来为因北冦犯边内府成造军火器械等项及百工技艺之人添之酒饭所以内府各衙门派出物料牲口数多况又该用一倍而派三四倍者不分防有防无年年派出无有止息该部依数分派有司照数追征惧获稽迟之罪定立均徭之名有一大县一年派银五六千两者三四千两者至小州县亦派银数百余两而粮草驿站京班皂砍柴擡柴夫役收买备用马疋该银不下数百万两不在均徭数内俱系小民膏脂前派者未完后派者复至加以宗藩位多冗官太滥俸禄等项及起运京储边粮之外存收粮米所余无几凡百买办俱系民供其视祖宗之时大有不同以此小民穷困已极怨声盈途皇上深居九重何由得知臣询之天下至京方面官员并各该乡官仕于京者皆以买办频繁均徭出银累民爲言大戕邦本实由于兹况今两广江西盗贼生发良善受害浙江湖广等布政司及应天府并南直各府州县俱有水旱灾伤民多缺食荷防皇上钦命宪臣前去巡视及勅巡抚等官用心赈济爱民之仁无以加矣若节年所派物料不许斟酌蠲免有司惧罪严刑追征是所赈者少而所征者多欲民之不逃亡胡可得乎盖自古民安则思治民困则思乱和气则致祥沴气则召异此理势之自然也今徭税既重灾伤荐臻武备衰弱仓廪空虚盗贼充斥而灾异迭见于此之时若不溥施恩与少苏困惫诚恐缺食之民奸宄之徒乘隙啸聚处处蜂起卒难扑灭虽有智者不能善其后矣事之可忧莫重于是盖恩贵预施患在早弭故书曰制治于未乱保邦于未危易曰君子以思患而预防之实有天下者所当深虑也伏望皇上以社稷为重以斯民为念乞勅户礼兵工四部各查自治元年起至十六年止节次派出浙江等十三布政并应天顺天二府及南北直府州县一切买办物料牲口菓品及兵部见追节年亏欠倒失马疋草塲等项银两并成造解京军器与夫一应物料已未完数目备查明白径自具奏一总防同五府各部都察院大理寺堂上官六科十三道掌科掌道官从长计处某物料合当蠲免某物料合暂停止某物料果系急用作何买办凡可以节财裕民乆逺良规议处停当上请圣裁如此庶恩惠溥施而得仁政之本民困少苏而免意外之虞臣叨列六卿之首忝任三孤之职责在上辅君徳下安黎庶永固皇图安如磐石此心之存死而后已今闻兹民患若不以古今治乱系民休戚恳切为皇上言之早为消弭万一贻患地方则臣负国之罪将何所辞伏乞圣明俯赐施行宗社生灵不胜幸甚治十六年十一月初一日具题次日奉钦依该部看了来説









　　名臣经济録卷七
　　钦定四库全书
　　名臣经济録卷八
　　明　黄训　编
　　保治【治下】
　　应诏上书藁【李梦阳】
　　诏曰朕方图新政理乐闻谠言事闗军民利病切于治体可行的着各衙门大小官员悉心开具明白来説于是户部主事臣梦阳上疏曰臣闻人君不患世无直言之臣而患已之不能用其言人臣不患其言不得上闻而常患人君闻之而不乐也盖直言之臣秉心朴实不识忌讳覩事积愤诚激于中义形于词故其言剀切而无回互药石而鲜包蔵是以为君者不乐闻也即闻之不乐行也夫明君英主则不然也谓其言剀切非为身也药石非规名也于是导之使言言可行也于是措之于行是故下无壅蔽之奸上无过举之政故治化浃洽而百姓受福矣臣切伏思陛下则真明君英主也何以知之陛下法祖宗者至矣敬天地者蔑以加矣饬躬勤励延问若不给矣乃犹曰政理未新谠言未闻惓惓焉若将失之欿焉恒不自安也乃于是下诏布诚广路谕之以悉心诱之以乐闻惟恐知之者不肯言言之者不肯尽岂不出于寻常万万者乎臣故曰陛下真明君英主也然而治化不浃洽百姓不受福何也意者病与害为之而陛下弗察也又其渐不可长焉夫天下之势譬之身也欲身之安莫如去其病欲其利莫如祛其害欲令终而全安莫如使渐不可长今天下之为病者二而不之去也为害者三而不之祛也为渐者六而不使不可长也乃顾汲汲曰是奚不安也奚不利也奚不令终而全安也是何异于不药而求病愈于戏其可畏也哉夫易失者势难得者时今覩可畏之势而遇得言之时使仍缄黙退缩以为自全茍禄之计是懐不忠而欺陛下耳臣今谨据所见昧死开坐惟陛下矜察哀怜俯赐观览焉○二病一曰元气之病夫元气之病者何也所谓有其几无其形譬患内耗伏未及发自谓之安此乃病在元气臣窃观当今士气颇似之故曰元气之病夫孔子曰邦有道危言危行今人不喜人言见人张拱深揖口呐呐不吐词则目为老成又不喜人直遇事员巧而委曲则以为善处是以转相则效翕然风靡为士者口无公是非后进承讹踵不复知有言行之实矣如此尚得谓之不病乎且大臣者庶官之表而民之望也今大臣则先不喜人言又恶人直夫谏官得以风闻言事者也今大臣被弹劾则率廷辨以求胜语人曰我非要作官但要屈直明白耳及直矣又恬然作官此何理也往大臣有亲之丧服除非诏不起今大臣服除自起矣如此尚得谓之有礼义亷耻耶夫无礼义则佞人进乏亷耻则国无防佞人进则因循互相欺诋国无防则纪纲不张臣窃谓此等不治必积渐不可救药故曰四夷未侵百姓未离刑政未坠疆土未蹙而国危主忧此臣所谓元气之病也二曰腹心之病夫腹心之病者何也攻之则难攻不攻则亡身者也臣窃计今事势内官者腹心之病也夫内官者隂性而狼贪其地逼近又朋比难翦臣故以为腹心之病夫仓厰塲库钱糓之要也今皆内官主之陛下以此辈忠实可用耶抑例不可废也夫例诚不可废每处置一二辈足矣今少者五六辈多者二三十辈何耶且夫一虎十羊势无全羊况十虎而一羊哉今某某有司擿发其奸幸陛下洞见其情实外议佥曰是必不赦不且窜斥今数月矣犹阁而不行夫人情莫不遮于潜而玩于彰彼未擿发奸尚有严心今其奸业擿发之矣不置之法又不窜斥彼何所惮而不为乎昔人有言曰宦官有罪不可赦有缺不可补言难除也今皇城之内通名籍者几万人焉亦多矣陛下又勅礼部选年十五以下净身男子五百名将安用耶夫人情孰不欲富贵今田野小民无故犹阉割亲儿以希进用矧今有诏矧有名呜呼此其祸可胜道哉夫灭絶人类则必戕天地之和戕天地之和则灾害必至灾害至则五谷不熟人民离散天道乖于上人心怨于下而隂性狼贪之徒无忌妄行于中而国不危者鲜矣臣故曰内官者腹心之病也今陛下诚于此时拔亷直奬忠鲠斥无耻大臣进卢扁之佐则必转病而为安厌祸以为福且陛下何难为此而不为也今议者必曰彼曽不指实某忠某直某为无耻泛言难行然不知上者风也下者草也拔一君子则君子进即有小人相率而化于善矣且人不幸而有病择医而治之者为爱身也今某某有司幸擿其奸是亦国之医耳若一切阁而不行是医能治之而上弗肯使也且陛下何难于此而不为也今诚欲腹心安莫如铲内官之权欲铲内官之权莫如有罪不赦有缺不补传曰治未病不治巳病今固已病也而犹不治是可惑也已○三害一曰兵害夫兵害者何也臣以为冗食而无补空名而鲜实也夫强本者所以弱枝也今在京之兵以卫计之七十有余分为三营一曰神机二曰三千三曰五军盖带甲空者数十万焉意固欲以强本也然至正统巳已才数十年耳拔之乃仅得十二万焉亦寡矣于是有十二团营之名团营至今又才数十年耳日者遣将北伐拔之不满三万焉然其腰鞬弓刀不全也骑士则牵露骨马又旋置安辔等夫兵数不减于前食之者増也一旦而狼狈若此何也官不恤其军豪势多占使逺者逃近者潜职者不以报粮籍不开除又壮丁各营其家老弱出而应防宜其食之者増而用之者寡也臣故曰兵害者冗食而无补空名而鲜实也夫腾骧四卫者今非所谓内兵耶外官既不与稽其数征役又不选用其丁故其人率富豪而气骄夫内官者隂狡而狠贪者也以富豪气骄之人而率之以隂狡狠贪之徒兹其害可忍言哉且夫锦衣卫爪牙之司也今内官之家人子弟官之团营兵之精也内官叅之内兵又其掌之陛下乃何独而不为之寒心耶古人有言曰官惟贤赏惟功今团营把总号头等孰非内官之私人乎彼其家人子弟抑孰非诡托冒官也乃遂布列要地为爪牙乎谚不有之曰萌芽不伐将折斧柯爝爝不扑燎原奈何言贵豫也陛下诚于此时查往年李玉事例仍置总兵官使叅掌内兵又禁团营把总号头等自今不得置私人乃于是令诸左右曰其诡托冒官自首者聴但罢免不问如此则威立而恩亦流所谓销患于未形计之上也二曰民害夫民害者臣以为敛重而民贫又贪墨在位恩不下流也臣闻惟贤智者而后起家夫人未有无所頼而生者也今百姓贤智者百不一二愚蠢者十常七八然又苦无頼而有司者不之防也敛之不问贫富也役之不问胜否也曰是尔职焉矣是故富者剥削贫者称贷称贷之不足则必鬻子鬻子而不足则必逋窜一旦弃父母捐亲戚背乡离井愁怨之声上干天和则必有水旱风雹之灾逋者不还居者缧絏而牵连则必有无辜暴露之尸臣故曰民害者重敛使之也夫内府供用有常数也宜有常簿焉今油蜡皮张诸料等较之治初年费且十倍于前此何也盖下者效上者也取赢者未有不羡者也今既十倍于前则户工二部科派必又倍矣下之州县必又倍矣百姓输纳又有秤头等必又倍矣又经内官必有贿赂是益又倍矣于乎民日贫而敛日积当道不苦言以闻有司乘机而肥其家如此而犹望其治是真却步以求前耳陛下前固尝降诏防存问矣然簿数不减也科派不省秤头如故贿赂公行无惮此所谓空名而实祸也臣故曰贪墨在位恩不下流者此也三曰在塲畿民之害臣伏观洪武某年诏曰直抛荒田地听民开垦永不起科夫民既自开垦之矣不可谓非其田矣而今皇亲之家聴无頼光棍投献主使谓非其田也请之朝廷朝廷亦谓非其田率即赐皇亲家皇亲家既奉天子命为已有乃辄遂白夺其田土夷其坟墓毁其房屋斩伐其树木于是有百年土著之民荡产失业抛弃父母妻子千里之内举骚然不宁矣夫皇亲与国同休戚者也而禄非不丰贵非不极也乃秪以区区之田损害赤子动摇基本如此是不欲与国同休耶呜呼亦甚矣昔鲁廏焚孔子见之但曰伤人乎盖贵人贱马也今蓟州牧马草塲与百姓争阡而竞畆尺分而寸剖之臣窃悲也是何贱人而贵马也夫草塲数千顷地耳今三遣官矣百姓连年坐勾摄转相牵聫妨费本业耽阁其生理男不秉耜女不上机卖男鬻女弱者转而死泥涂者过半矣呜呼是何贱人而贵马也臣虽未详其始末窃计今事势万无百姓侵官之理设有之所办亦官租耳非若皇亲之家占之为己有也今据勘牒四至与民争者止十之一二耳臣谓宜置而不问且百十年土著之民一旦逐之使去陛下忍为此耶夫王畿天下之本也今以数十百顷之地失黔首之心伤隂阳之和臣固知陛下不忍矣陛下幸哀怜聴臣愚计勅户部查景泰六年勘官冯諲奏内事理以前项田土仍给民征租但以空闲草地牧马便○六渐夫六渐者一曰匮之渐夫匮之渐者何也臣以为兵连然耳然又苦浪费今各边用兵以将则庸以卒则罢糜财而无功旷日而损威而钱谷吏俛首供给莫敢如何稍有不继则军吏诿以自解是故仓廪不足不曰兵者糜之也曰是钱谷者之误之也钱谷者不曰巳误之也曰是无米而求粥也于是始有和买之议矣和买而不足于是有穵运之例穵运而又不足于是乞内帑之银臣始至户部太仓库银尚百七十余万今销耗且过半矣然而乞者未巳也由是积渐而不止虽欲不匮乌可得矣夫今疆土不蹙于前也又鲜大寇非有若匈奴突厥者也竭天下之力以供边而日犹不足此其故何也糜财而无功旷日而损威者为之也夫钱者泉也言流也散于上则聚于下公家削则私室盈今京城内外千观万寺亦炽矣顾又不止此彼左右侍臣孰非造寺者也动以钜万计谚曰十入一出今彼钜万出则其入不止于钜万明矣夫上惟风下民惟草今方春气和耒耜在野陛下乃不仓廪助不给赈不足顾徧察寺观等勅给费修葺之是道民以奉佛也彼以钜万入者又何惮而不造寺也夫智者察防今货入而于私室矣又出而造寺观等矣设卒有水旱之警兵甲事兴内取则巳匮外敛则民穷臣不知陛下计所出矣故曰又苦浪费者此也二曰盗之渐夫盗之渐何也臣以为其几在民穷夫盗者非不知法当死也彼以为往固无食矣今盗而得食即死不犹逾于馁乎往固无衣矣今盗而得衣即死不犹逾于冻乎往有租调官司之辖矣今盗而得自由不犹逾于追系鞭笞之乎夫天下无智愚强弱举俛首捧心以事我者以有法维之且畏死也今既死而逾于冻馁追系鞭笞之则彼亦何所不至耶故以臣之愚窃计今事势非但忧盗将必有大患大患者何所谓有乱之机无乱之形也夫今天下无不臣之邦四夷无不庭之国百官奉职筐篚歳至太仓有红腐之粟武库之兵朽而不用又无方二三千里水旱之灾也然而哨聚杀人刼县烧村剽掠妇女者日相闻也假如不幸而有方二三千里水旱之灾武库乏兵太仓粟竭百官不奉职夷狄外侵海内有警则事势又何如矣故曰有乱之几无乱之形呜呼此亦可以寒心矣臣谓宜趂此急选良有司恤饥赈寒以安民又宻令整饬城池军马以伺缓急之变夫安不忘危覇者之略有备无患圣王之政况今承平日乆民不知兵万一有意外之警有如平原睢阳之伦乎臣故曰计今事势非但忧盗将有大患者此也三曰壊名器之渐夫壊名器之渐者臣以为黜陟失制也夫明悬爵以待天下之贤将以奉天而理民也故曰五服有章自天命之示非我也又曰爵人于朝与众共之明至公也是以古之英君宁捐百万之费而靳一郎之拜其意亦谓此耳而今乞官者官乞防者防黜其父者陟其子黜其祖者陟其孙臣不知陛下计所出矣夫防者所以报功又示劝也今黜者既陟其子孙则有功者何劝焉是以髙其爵不足以励縻乎赏不足以讽夤縁鑚刺之风既行而廉耻名节之士遂寡且陛下何利于斯而为之也夫大学士万安前侍先皇帝丑秽彰露陛下践阼之始尝令内官逼脱其牙牌逐之去矣而防其子为丞臣不知报耶劝耶且陛下何利于斯而为之也夫薰莸同器不知有薰廉汚并赏孰肯为廉陛下若谓天下之大何恡此一官则所谓袴之藏繁缨之惜者皆非耶惟名与器不可以假人臣故曰壊名器之渐者黜陟失制也四曰弛法令之渐夫弛法令之渐者臣以为舛与玩为之也夫舛莫大于纵罪玩莫大于长奸昔者舜为天子其父瞽瞍杀人孟子以为士师执之为舜者但宜窃负而逃盖法者公之天下受之祖宗者也掌于士师士师不得而专也出于天子天子不得而专也是故士师可以执天子之父而为舜者不可私其亲曩者犯人王礼擅抢夷僧货物损辱国体传笑外邦狱案已具法所不赦也陛下何从而赦之耶以为无罪则固已追偿其货直矣以为有罪未闻有罪而赦之者也有罪而赦之是纵罪则奸长奸长则政舛政舛则民玩民玩则令慢令慢则法弛此古之所大忌而今之所甚忽也夫忌莫大于刑忽莫大于私何则刑天讨也公天道也王者不私其天故罚一人而千万人惧谚曰勿谓尺五后且不补臣故以王礼之赦为弛法令之渐五曰方术惑之渐夫方术惑之渐者臣以为去之不力则诱之必入也夫自古帝王享国长乆者畏天而忧民也非以奉佛也康强少疾者清心而寡欲也非以事仙也且陛下独不见梁武唐宪乎梁武帝奉佛最谨然罹祸最惨唐宪宗事仙最谨然年又最短此其明效大验彰彰可考者而今创寺创观者陛下弗止也比又诏葺其废圮臣不知陛下乃何所取于彼而为之也夫真人者大虚无为之名也今酒肉粗俗道士陛下敬重之如神尊为真人又法王佛子等并肩舆出入珍食衣锦陛下践祚诏曰僧道不得作醮事扇惑人心堂堂天言四海诵焉夫陛下神心睿姿不减于前也乃今复尔者臣故知有诱之者也夫去之不力则诱之必入譬若锄草不尽反滋其势陛下柰何去之不力而反使之滋也夫诱者必曰其道妙又其法灵今天变屡见于上百姓嗷嗷于下边报未捷仓库匮乏信如真人国师道足以庇法足以佑陛下何不遂一试之且彼能设一醮噀一法使天变息而嗷嗷者安乎而陛下不察反听其诱此臣之所以日夜悲心者也六曰贵戚骄恣之渐夫贵戚骄恣之渐者臣以为其防决也夫水防惟土国防惟礼水决则溃礼决则陵昔者髙皇帝制皇亲令曰皇亲之家不得与政臣尝伏读叹息以为圣王不易之论及退而攷夫颁禄列爵则又使大贵而极富已又考其器度田奴之等则又不使逾也臣于是又叹曰是所谓之防也夫皇亲与国至戚也不宜有间今顾制礼以防之者臣以为此固保全而使之安也今陛下至亲莫如寿宁侯所宜保全而使之安者亦莫如寿宁侯乃顾不严礼以为之防臣恐其溃且有日矣夫下替则上陵今夀宁侯招纳无赖罔利而贼民白夺人田土擅拆人房屋强虏人子女开张店房要截商货而又占种盐课横行江河张打黄旗势如翼虎此谓之不替可乎替则陵陵则逼大逼则法行且今侧目而视切齿而谈孰非饮恨于寿宁者也夫川溃则伤必众万一法行陛下虽欲保全而使之安得乎臣窃以为宜及今慎其礼防则所以厚张氏者至矣亦杜渐翦萌之道也
　　初诏下恳切梦阳读既退而感泣已叹曰真诏哉于是宻撰此奏盖体统利害事草袖而过边博士会王主事守仁来王遽目予袖而曰有物乎有必谏草耳予为此即妻子未之知不知王何从而疑之也乃出其草示二子王曰疏入必重祸又曰为若筮可乎然晦翁行之矣于是出而上马并行诣王氏筮得田获三狐得黄矢贞吉王曰行哉此忠直之繇也及疏入不报也以为竟不报也一日忽有旨挐梦阳送诏狱乃于是知张氏有本辨矣张氏论我斩罪十然大意主讪母后谓疏末张氏以斥后也掌诏狱牟斌问寿宁胡不指其事实羽翼予曰虑对耳斌曰指则我能据事实翦厥羽翼奚对焉狱成牟斌叅之其略曰原情应诏论法亦违而渠云十罪者悉置弗入奉圣旨李梦阳妄言大臣姑从轻罚俸三个月此十八年四月十六日也居顷之龙驭上宾矣痛哉何忍言何忍言太医院使吴釴高邮人也谓我曰上崩之明日釴往见一近侍阉防阉挈其白绫褶子出褶子自肩以下血淋淋未干也阉迎釴以褶子泣曰此爷爷口鼻中血也釴相与泣问故言上气絶时阉负之自寝出云已阉抆泪谓釴曰怎更得此圣明皇帝釴叩之阉曰前李梦阳事知否釴曰不知阉曰上初无奈寿宁辈逼何金夫人又日在上前泣诉不平上欲借官人每力一日朝退召三阁老上问曰李梦阳言事若何刘健辄对曰此狂妄小人耳上黙然良乆谢迁前对曰其心无非为国上颔之曰然防科道官交章入李梦阳由是得释然释之日金夫人犹在上前泣诉求重刑上怒推案出竟批止罚俸三月汝以为此等皇帝能更得否言既二人相对大声哭而尚书刘公大夏曰释李梦阳时防上召我言阉辈事因遂及李梦阳事上曰朕初欲轻谴此人而左右者辄乃曰轻莫如打二十放了已顾大夏曰汝知渠意乎大夏叩头对曰臣不知上曰打必送锦衣卫渠拴闗节打之必死也于渠辈则诚快矣如朕杀諌臣何正徳间予至江西则见都御史艾璞曰璞往为光禄卿故事光禄寺日办有攅盘云攅盘者供近侍宴者也孝宗末尚俭节斯格不行矣而一日未申间忽有防趣办攅盘十余众惊愕办矣乆不之取也例办不入卿不出璞守至昏黑东安门将下锁矣一老阉来曰官第出璞于是仓皇出明日入至寺寺阉耳语璞曰知攅盘否璞何由而知也阉曰昨夜上盖游南宫云皇后皇太子金夫人从而二更时召二张自东安门入璞问曰何事阉曰上和解二张耳为李主事璞叩详细阉不荅而予因记往锦衣百户郭勲曰上游南宫时二张夜入侍酒中皇后皇太子金夫人皆迤逦出游上独召大张促膝语左右咸莫知闻第遥见大张免冠触地谢云予始不甚信今以艾公言质之符矣
　　奏记注言动【储巏】
　　伏见陛下即位以来屡垂清问召见大臣至于今嵗举行尤数或讲究典礼或诹询治道或综核庶职或制驭四夷迩者又亲御午门谳审大狱盛徳伟迹垂耀无穷非臣之愚所能殚述臣闻尧舜之徳文武之政所以布天下传后世者赖有典谟方防之存使非史臣当时记载则后代君臣何所诵法故古者设立史官左史记动右史记言大率为此臣备员班行每覩陛下宣召羣臣登对多系帷幄之语造膝之言近臣不得以聴闻史官何由而记录臣窃惜之夫前代史官追述往昔尚且网罗放失捃拾传闻以成不刋之典岂如今日宸睿想之所形圣谟神断之所着明并日月炳若丹青显然可书足以传信且儒学里塾之士门生弟子更相问难犹有日录年谱以备遗亡陛下复万年之位临九有之众励精图治益大有为将来延访日广政事日新盖有不可胜书者顾乃无所纂记以贻来世非缺典欤失今不图诚恐岁月绵逺耆旧凋谢或遗失莫存或传闻各异事迹无以究其始末日月无以考其后先后时之悔恐不能无虽悔亦无及已窃考本朝史职似与前代稍异臣愚欲乞陛下特勅在廷臣僚先后防防召问者备录当日于何殿下钦奉圣防奏对之词具本进览宣付史馆如事干几宻不宜宣露者御览讫仍行封识付之谨宻之臣蔵诸法严之地所谓金匮石室者以俟将来庻圣君言动举无所遗羣臣论説亦以附见洪武年间尝有起居注陛下傥采臣言而行之正合祖宗之典贻万世之谋臣不胜至愿
　　劝行王道奏【张元祯】
　　臣惟为人君者不以王道为心虽有为也谓之有为之主则可非所谓大有为之主也为人臣者不以王道致君虽有功也谓之救时之佐则可非所谓名世之佐也臣非有王佐之才者也而潜心圣贤之学粗知王道之畧养疴山林以待乎大有为之主乆矣乃今幸遇陛下臣不于是时而劝行之少倾葵藿之诚用致涓埃之报是不惟有负陛下抑亦有负于所学惟陛下不以为迂而忽之臣惟王道乃二帝三王相传以平治天下者也其道虽大然皆本之身心而非有待于外者也盖心必纯于天理而无一毫之私然后着之政事亦皆纯于天理而无一毫之夹杂茍政虽善而心于天理有未纯焉是外身心以为治是为无本是为不诚是为覇道覇道者假王道以成功名假天理之公以济人欲之私者也王道真覇道伪王道实覇道虚王道坦夷覇道崎岖王化大同乎天地覇业仅补其罅漏人主不可不深辨也今臣之所陈不及于陛下之更创制度不及于陛下之振举纲维不及于陛下之黜陟人物惟劝陛下于身心上用功以立王道之本而巳身心之功既至则王道之着于政事者布在方册可因而因可革而革可益而益可损而损陛下圣见当自能裁之而羣臣中有名世者出当一一有以辅陛下也臣请详之夫王者之心何心哉天地之心也天地所以相播相荡相轧相磨而昼夜之不息者其心无他惟在生物而巳虽其雷霆之震击霜雪之凋剥亦其所以破其顽而禁其盛非心乎杀之也人心即天理所生之物也如花木之接水泉之续然实皆得是生物之心以为心者也茍非得是心则是身无以生矣为人君者聪明睿智得此生物之心厚而灵犹天所以留心者盖生物必当有以养而教之天不能自养而付养之之责于君天不能自教而付教之之责于君人且当体乎天而心天之心人君尤不可不体乎天而心天之心者也心天之心何如哉心其所以生我者以达之万事以生乎万民也必其四海之内九州之外熙煕乎无一处无一人无生生意皞皞乎无一处无一物无生生气礼乐明备俗化醇美至和薰蒸诸福毕至景星庆云见焉麒麟鳯凰出焉醴泉朱草生焉是即所谓王道也是即皆由其心所以生我者来也然是心也即天理也天理之在此心日用之间本无不流通但以既有此身则不能无耳目口鼻耳目口鼻既独有诸已由是诱之以声色之纷华臭味之甘美得之不得而喜怒哀乐之遂不能无私焉身既有私则此心或为之蔽而不能祛或为之累而不能遣或为之锢而不能释此天理遂以渐而泯即此心以渐而亡私欲长一分则此心亡一分矣私欲长十分天理泯十分而此心亡十分矣始于滥觞而至于滔天始于一爝而至于燎原在人君则居崇高之位操威福之柄无求不遂无令不行其泯此理亡此心则害尤不可胜言者故尤当于是乎用力焉使此心私欲净尽天理浑全无一毫之夹杂不然一念之差或贻莫大之忧一行之失或贻无穷之祸私成于一己之防而患被乎天下之大欲遂于一时之暂而患及于百世之乆可不惧哉王道之行与不行实判于此然非有大有为之资者不能克非大有为之才者不易克也臣所以有望于陛下也臣在山林伏闻陛下毓徳青宫巳负大有为之望嗣登寳位累着大有为之实何者崇异端嬖近习则有以蛊此心而不能大有为矣陛下则能斥而逺之畧无所疑殖货利躭玩好则有以荒此心而不能大有为矣陛下则能弃而絶之畧无所惜开幸门塞言路则有以昧此心而不能大有为矣陛下则能塞彼开此幸者空于一扫言者虽多而不厌虽泛而不罪躬勤政务宵而衣旰而食威权不至于下移躬行节俭削浮冗却贡献帑藏不轻于一费其进退大臣也众望所归则尊以礼而任之专众论所弃亦去以礼而洁其名其顾惜大体也廓如天之量而不惑宫壸之浮言下大事之议而俯从臣工之正论内外之禁严以杜奔竞章服之锡谨以正等威游心恬淡他无所好改过不吝惟是之归此皆天生圣明之资真足以大有为者也天纵英武之才真足以大有为者也真足以纯此心以施之政以体乎天使王道大行于时以复二帝三王之治以绍二帝三王之传者也此臣所以有望于陛下也先儒程子谓学者不可让第一等事与别人做王道乃人君第一等事臣所以劝陛下行之而窃以三防焉惟陛下留神其一曰定圣志其二曰一圣敬其三曰广圣知夫所以必先于定圣志者盖王道之不行系于君志之不定耳志不定则多以近小之见邪僻之説或从而摇之近小之见邪僻之説必曰王道圣人能行非圣人而行徒事虚名效必不着一物之遂且难况于万物一家且难况于天下殊不知王道只在心与政之无私而已非高逺而难行者也人皆可以为尧舜况于人君一事之无私即一事之王道一日之无私即一日之王道一身一家皆无私即一身一家皆王道一国天下皆无私即一国天下皆王道惟其积累也乆则自感化之也致中和而臻位育之效至诚而极叅賛之功尧舜在位则黎民于变而比屋可封四方风动而鱼鸟咸若此岂圣贤徒侈是大言以欺人亦岂圣贤徒饰是虚美以夸世哉本之身心而成效大验必至焉耳臣愿陛下辟旷千古之独见奋迈百王之大勇以先王之言为必可信以先王之道为必可法以二帝三王之治为必可复勿惑志权谋之诡术数之小而自陋其规模勿惑志刑名之惨黄老之虚而自其气象心必志于浑是一团天理之存政必志于浑是一团天理之着一语在此一黙在此志必不间于语黙防事在此大事在此志必不殊于大小大廷在此深宫在此志必不贰于隐显圣躬自少而壮此志必不因之而少壮圣躬自壮而老此志必不因之而壮老臣前所言不蛊于异端近习等圣徳此正王道中事又必持之也坚而不变其始行之也笃而必有其终不使如晋武之初俭后侈唐明之初勤后怠复遗笑于后人如是则陛下之志卓然有定而王道之行确然可必矣古语云有志者事竟成先儒程子云君志定而天下之治成臣不胜惓惓夫圣志既定则身心之功于是可致矣身心之功不过曰存养曰省察曰克治曰扩充而所以致其力者则在于敬也故臣欲陛下之一圣敬焉敬者二帝三王与千圣传心之法王道之要也此心不能无静时静惟有理而无欲此时而敬以存养之则中有主虽万感俱寂而所以知觉者炯然不昧矣此心不能无动时动则有理而有欲此时而敬以省察之则中有主虽万感毕至而所以别善恶者几防不爽矣省察而为私欲而为恶耶即从而敬以克治之或截断于念虑之初或芟除于事为之际必使私欲无一髪之容省察而为天理而为善耶即从而敬以扩充之或达赤子之端以及四海或推乞人不屑之念以及万钟必使天理无一息之间先儒程子谓有天徳者便可语王道其要只在谨独此即天徳也此即慎独之功也臣知陛下天理之圣心与圣敬者固无夹襍操存固已纯熟践履固已笃实若无俟乎更加如是之功矣然古之圣王道已至而小心翼翼犹若未至徳已盛而终日干干犹若未盛圣学既以此敬成其始亦以此敬成其终也臣愿陛下玩味先儒朱子敬斋之箴详究诸儒释敬之义而黙防二帝三王能敬之实主此身以此心主此心以此敬身在此即心在此心必不离乎身事在此即心在此心必不离乎事静以涵动之原必笃而益笃于燕闲晦息之防动以妙静之用必谨而益谨于纲纪丝纶之着寂必有感而遂通者在不随寂而泯感必有寂然不动者存不随感而纷必长体念之使此理活泼泼一如夜气之澄必长提掇之使此心常惺惺一如出日之皎如是则臣前所言不蛊于异端近习等圣徳不惟圣敬无始终之变而凡人主未萌之私欲如好杀如好武如好内如好察察以为明等患亦不复生于心而害于政矣臣欲陛下之行王道此实至要惟狂克念作圣惟圣罔念作狂臣尤不胜惓惓夫圣敬既一则作圣之功至矣所谓王道之本立矣而臣尤欲陛下之广圣知何哉诚以王者之道即圣贤之学心与理知与行而已理具于心心存而理得是固当致力于敬然理散于事物一事有一事之理一物有一物之理必其知之真而后行之力自此身以及天下道其当然有在事物有不容己者理则所以然在事物有不可易焉此事此物此理是矣易之于彼事彼物则非此事此物当此时此理是矣此事此物此理易之于彼时则非在我则是易之于人则非在近则是易之于逺则非在常则是易之于变则非先儒所谓天然自有之中所谓亭亭当当恰好处苟非穷之造其极求之极其博则事物之来沓遝参差欲一一应酧斟酌之无毫发之差悉肯綮之中难矣陛下之行王道以本之身心然其着之政事也非一端王政虽莫要于教养之二者然其为法也甚周而甚宻焉必行之真能得乎民心而后可曰王者养民之政必行之真能化乎民心而后可曰王者教民之政如九经达道分田制禄后王亦尝有举此王政者矣何以终有愧于先王经济之盛五礼六乐六徳六行后王亦尝有举此王政者矣何以终有愧于先王甄陶之妙干城之御储峙之恤后王屡有举此王政者矣何以终有愧于先王张皇赈救之良天地之利先王兴之何以若巨若细比之后世也大而尽生民之害先王除之何以若巨若细比之后世也净而均兼之亷耻丧而浮伪滋后世习俗日恶矣何以反诸王道之淳枝叶繁而根本蹶后世之学术日乖矣何以归诸王道之正不宁惟是众论盈庭甲曰可乙或有所狥曰不可此曰当重彼或有所蔽曰当轻其是否之的何以别羣臣布列大诈似信大奸似忠正人指奸人为邪而奸人亦指正人为邪其贤否之实何以明此其所以于此道当然之中尤不可不求其所以然之故而知之尤不可不真求之尤不可不博也陛下聪明睿智得之天赋所谓尤厚而灵者故于御极之初于臣前所言不蛊于异端近习等圣徳一旦即行之奋如雷厉而风飞如天旋而地转非知之素真养之素厚而为天下之大知何以能此是以风闻天下在在欢舞非惟臣以为大有为之君天下莫不举手加额以为大有为之君也非惟臣望王道之行天下莫不延颈跂足以望乎太平也臣愿陛下因此圣知之巳明而推之于万一之未明因此圣知之巳真而推之于万一之未真益懋伊傅多闻学古之训再味朱子格物致知之説自身心性情达之人伦物理质之六经羣书精矣益究之使精至矣益究之使至古今事变览阅多必究治乱之原以昭兴亡之鉴制度各物稽考多必究创建之意以为润色之据人物臧否辨论多必即其行事究其心术以扩知人之哲事事有其要言言有其实必一一究之使一一足以为行王道之资毋徒如腐儒之务记诵炫辞章于口耳笔舌之间而巳又必益宏明目达聪之度益敦好善乐谏之诚不惟启经筵以劝讲而儒臣之端谨粗知王道者不问大小时赐引论所以涵养圣知者深不惟容台谏以尽言而朝臣之端厚粗知王道者不问大小或限五品以上时赐延问则所以増益圣知者详延引之时必俯垂温顔戒以毋有避忌使之得以尽其情彼勲戚宦官陛下虽不假以权宠亦宜使之羣侍拱聴庶有以开其识而知所惮所以保护圣知者益切如是陛下合千万古之知为一人之知合千万人之见为一人之见盈天下之事事物物圣知无不真举而行之天下无不决圣知无不博叅而措之天下无不当敬固王道之要此又王道之急务也臣尤不胜惓惓抑臣此三防皆所以立王道之本者也皆所以用功于身心者也陛下必于此三防兼致其力而不可废其一焉如志已定矣使敬或不一则志徒大而身心上尊徳性之功欠无以充其大以全王道之体故先儒胡氏云志立于万事之表即继之以敬行乎万事之内而先圣孔子云志于道即继之以据于徳依于仁者此也如敬已一矣使知或不广则所守徒固而身心上道问学之功欠无以进其明以大王道之用故先圣孔子约顔子以礼必先博之以文而三圣尧舜禹一中之传惟一必先之以惟精者此也陛下真足以大有为者功实在此真足以心天下之心使王道大行以复二帝三王之治以绍二帝三王之传者功实在此诚不宜不于此兼致其力也昔朱子进正心诚意之説于宋帝或正以上所厌闻臣惟陛下决非厌闻之主也又王通献太平十二防于隋帝或诮通不智臣惟陛下无使臣复蹈通之诮幸甚幸甚为此具本亲赍谨具奏闻奉圣防该部知道钦此
　　添进日讲并东宫性理等书【张元祯】
　　臣防召纂修叨充日讲仰窥圣徳髙广圣学深博见之于事天勤民孝先奉慈与夫纪纲法度之施语黙动静之防一惟典礼之是遵诚敬之是笃兼之声色燕游絶无所好頥神适情惟琴惟书万几虽总揽独断而延接大臣博访公论不矜主已其尤足为宗社生灵之大庆者仁爱钦恤之念常切不忘是以天变虽累可惧而旋即消外患虽屡可虞而旋即弭此我皇上诚有第一等帝王之资足以致第一等帝王之治而加意于第一等帝王之学者也然圣学有大本焉本立则道自充圣治有大要焉要举则效自着欲立大本举大要非心学理学之明则不可得也心学与理学体用相须初非二致心学以存心言心存则理益精理学以穷理言理穷则心益睿二帝三王所以隆治化而上下与天地同流者实自此始此即帝王第一等之学也其説散见于五经四书巨细精粗固甚明白但求其直指根源提挈指要使一览即知其槩则莫有如宋大儒濓溪周子之太极图横渠张子之西铭而洛阳程子定性之书新安朱子敬斋之箴则用功之尤切者也皇上学无所不究书无所不阅其于此学此书留神乎圣览妙彻乎宸者乆矣然问学益讲则益明义理一温则一新此古昔圣帝明王所以贵乎致缉熈之功求多闻之益也伏乞皇上日讲之时命内阁将太极图等书同周易大学衍义以次分委臣等进讲或每月毎旬专定一日或二日独命臣讲解庶几臣等一得之愚以少禆圣明万分之一焉所以然者圣治隆于唐虞下至周公而不复圣学传于孔子下至孟子而遂絶皆由此心学理学之不明也臣请得而究言之所谓心学者非如异端之寘心于虚无寂灭也必于日用之间细验真心之发如见孺子入井见牛觳之类由是推而究之使皆油然而不可遏沛然而无不达如是而后真为心学也所谓理学者非如俗儒之费功于记诵词章也必于讲学之际务造真知之地如闻谈虎伤者之容色独变然使凡身心事物皆有以究其所当然而不容已与其所以然而不可易于是而后真为理学也然此心此理又必静而养之于不睹不闻之顷黙而存之于无形无声之表使其功益严益宻而无少间隙其本益深益厚而无少渗漏庶几心与理相涵体与用相资其所无乎不当其所知无乎不精但见此心此理在日用间常泼泼而无滞无亏常惺惺而不昧不息好善则如饥之必欲食渇之必欲饮恶恶则如水之必不敢蹈而恐溺火之必不敢近而恐焚如是则以宰制天下之万物应酬天下之万变浑是天理而私欲净尽吾心亦天地之心吾化一天地之化即程子所谓有天徳者便可语王道也圣贤千言万语其大本大要皆不出此而太极图等书实具见其概者焉夫圣治虽止于周公而不复而圣学则幸得周程张朱四子逺绍孟子而复传圣学实圣治所本未有圣学传而圣治不可复者也皇上既有帝王第一等之资复能加意于帝王第一等之学则致帝王第一等之治何难之有臣伏闻皇上每当万几之暇焚香黙坐静养天和此正程子以静坐为善学朱子以调息而收心之意其太极等书主静主敬之説亦切在是皇上于帝王第一等之学已有本而得其要矣如因臣等进讲前书更防绎熟复优游厌饫则圣学于此心此理愈致广大而尽精防愈极髙明而道中庸是第一等之学昔在帝王今在皇上矣程子尝以第一等事不可让与别人做孟子谓人皆可以为尧舜成覸谓彼丈夫也吾何畏彼哉乞赐俞允即将前书添讲臣不胜惓惓抑臣又幸侍春宫讲读得以仰瞻皇太子殿下天禀英明言动温恭又有以上窥皇上修身仪家之化着于大纲大伦如此窃惟自天子至于庶人行莫大于孝孔子自谓行在孝经又三代盛王太子与秀民同入小学亦同入大学不惟读书而又诵诗盖学虽有大小小学实大学治国平天下之根本其读书欲以知政事而诵诗则善者可以兴起善心恶者可以惩创逸志而感化人心为尤切今孝经诗经小学俱有朱子考正集传等书而朱子感兴诗及训防诗亦皆要臣伏见殿下逐日讲读尚书论语固足以启沃睿养正作圣然复逐日习字一纸非帝王所急似为妨工欲乞皇上那殿下每日习字工程将孝经诗经并小学等书分日轮流同尚书论语讲解不必如尚书论语温背止是审聴黙识每月三次容讲读官将已讲解过者挑诵一二十字以见殿下之留心其习字亦不可废毎日暇时止作数十字不致生疎可已但小学诗经篇章颇多帝王之学惟在知要乞命内阁将小学诗经节取有关于纲常治乱民生艰苦之大者及真徳秀大学衍义所载孝言孝行附之孝经同委臣等讲解庶几殿下聴览不烦而事皆有益仍乞讲解之时命殿下左右伴读亦皆执书旁听殿下退居不时使之讲説赐之问辨诗则不时使之陈诵赐之歌咏如此则殿下不必自诵自读而闻之自熟矣况诗之歌咏抑扬有可感动者寓焉此昔魏武公使瞽蒙朝诵诗以致劝戒之意也此于殿下睿徳补养非小夫皇上既加意于帝王第一等之学皇太子殿下乃天下臣民万万年之所属宗社万万年之所托诚宜亦进第一等帝王之学用能以圣继圣而绵第一等帝王之治其孝经诗经小学等书亦皆心学理学之所在者第一等帝王之学此实其基也乞亦赐俞允即将前书添讲臣不胜惓惓然臣因是而复有献焉诗即今之歌曲古之乐章与载事之书不同吟咏抑扬实有感动人心处故孔子曰兴于诗又曰诗可以兴今诗经三百篇孔子皆尝歌之伏闻皇上深达制作之妙郊庙音乐一一是正如兹因殿下讲诵择其有闗风化之大如二南闗雎邠风七月之类被之管宫中燕闲时奏焉其古雅平淡之音岂惟有助于頥神养性而已哉成周盛时声诗为乐用之闺门用之邦国用之乡人以化成天下此亦治道所系皇上能留神焉幸甚幸甚呜呼今天下赋役繁重民穷财尽水旱相仍盗贼不息士大夫大道罕闻防耻不恤贪暴矫激逢迎奔竞习以成风下至民庶多骨肉相残夸诈相胜薄父母而厚妻孥竞奢靡而甘刑宪此皆世道风俗之可忧者皇上方兹大新庶政痛革宿臣顾袖手旁观不能陈其一二而乃劝讲前书不几于迂而不切臣切惟此正似缓而实急似轻而实重乃世道之大机轴大关涉也皇上诚能加意使真心真知之形于万几者浑是天理无或遏无所蔽焉而又责任贤辅弥纶调燮与之大有为则干旋转移犹风偃草其致帝王第一等之治真易易耳何民疲俗恶之足忧哉臣是以不胜惓惓为此谨具题亲赍以闻伏勅防











　　名臣经济録卷八
<史部,诏令奏议类,奏议之属,名臣经济录>
　　钦定四库全书
　　名臣经济录卷九
　　明　黄训　编
　　保治【正徳上】
　　陈言治道要务疏【章】
　　臣闻天道以元生万物而圣人体元治万民故即位必称元年而建元必殊徽号葢于天下更新示其所以为治之意使人心知所向望也洪惟宪祖以成化纪元葢欲治化之成就而先帝以治纪元则欲治道之恢皆即为治之大效而言其规模固已宏逺矣今皇上龙飞御极绍承大统而建元独取于正徳乃究为治之大本以寓继述之深意能正其徳则何患乎化之不成而治之不也哉臣有以知陛下真不世出之主负大有为之志可以四三王六五帝而争先于列圣矣然以正徳为名当求正徳之实必如唐刘蕡所谓居正位亲正人正言行正道而后可以正徳必如董仲舒所谓正心正朝廷正百官正万民而谓之正徳茍徳有未正则虽令不从欲求治化成庸可得乎臣以菲才待罪胄监而老病衰颓不能久事陛下无以补报大恩兹已具疏乞骸将归死首丘而犬马之诚耿耿不能自已敢摅一得之愚以正徳之所当务者条为五事效野人炙背食芹之献以为新政涓埃之助伏惟圣明择其可行者而见之施行则宗社无疆之休生灵莫大之幸也为此开坐具本奏闻
　　一曰勤圣学臣闻明君以务学为急圣学以正心为要若尧舜禹汤文武之圣商髙宗周成王之贤莫不孜孜于学讲明义理正其心术以为修齐治平之本又设师傅保之官有诵训箴谏之臣朝夕左右责难陈善以潜格非心而薰陶成性故其圣徳隆茂王猷允塞而致雍熙泰和之治也下如汉唐宋之英君谊辟亦莫不然但其学有未至故其治不古若洪惟我太祖髙皇帝于退朝之暇延接儒臣讲论经典又书大学衍义于内殿两庑及书洪范掲于坐右以备观览葢虽生知之圣必从事于学也列圣相承率由是道今陛下出震继离始登大位即以正徳纪元而又开经筵亲儒臣以讲读经史阐明圣道固有志于学矣但经筵之开讲而臣之进见有时学问工夫未免间断一日暴之十日寒之有剪桐之戏而莫与箴规违持养之方而无从谏止则所以辅成圣徳者或未备也臣愿陛下经筵之外聴政之余时召师保大臣侍从文臣引之便坐讲论经术咨询治道照依唐太宗引十八学士于禁中故事不必限以日时烦其礼貌接以诚意假以温顔使人人得尽言以输其忠循习既久化与心成则出入起居罔有不钦发号施令罔有不臧施之任人而邪正以辨以之立政而事皆可法其于圣徳岂小补哉董子曰勉强学问则闻见博而知益明勉强行道则徳日起而大有功此今日正徳之先务也惟圣明留意焉天下幸甚
　　二曰隆继述臣闻武王周公善继人之志善述人之事而夫子赞其达孝孟庄子不改父之臣与父之政而孔子称为难能则为嗣世之君者不可不从事于继述也昔我太祖开创之功比迹汤武其立法制度以垂于后人者至备先帝守成致治之美恊徳成康其盛徳大业之增光于前烈者尤盛岂非陛下之所当继述者乎先帝在位之日尊养两宫备殚孝敬亲任大臣延问治道寛假言官乐闻谠论罢工役而止贡献放鹰犬而出宫人不荒声色不事游畋皆其善行之可法者陛下所当遵守而不变又尝念户口之消耗而议抚防之宜以盐法之废弛而求拯弊之方清查禁军以革滥冐沙汰冗官以节滥用皆其志之欲为而未成者陛下所宜继成以终其志其纂修防典则欲举祖宗之旧章而见诸施行其节修通鉴则欲考前代之成败以为法戒尤陛下所当究心而从事于其间也不独是焉又当取圣祖之皇明宝训洪武圣政诸书置诸座右日与大臣议举其彞典而施诸今日则为能尽继述之道而见陛下正徳之实矣昔啓能敬承继禹之道而建四百年之夏成王能式刑文王之典而衍八百年之周惟圣明留意焉天下幸甚
　　三曰谨大婚臣闻天子之于后犹日之与月阳之与隂相须而成者也故礼以大婚为重自古圣王于婚姻之始皆博访令族简求淑徳然后昭告宗庙成以婚礼而未婚之前又必教于公宫有师傅保姆教以妇徳妇言妇容妇功教成而祭所以成妇顺也昔宋哲宗以幼冲嗣位将行纳聘其臣范祖禹上奏宣仁太后论纳后所宜先知者四事一曰族姓二曰女徳三曰隆礼四曰博议吕希纯则言当求徳阀不宜防用隂阳数术以男女年命而勘婚而彭汝砺又言当早择而素教之葢王化之始万福之原选之不可不精教之不可不预而礼尤不可不正也伏惟圣朝列圣皆有内徳之助以成重熙累洽之治非偶然也今皇上圣徳英明睿质纯粹天命降鉴必厘圣女以佑皇家近闻分遣内臣各处采择所得必非一人伏望陛下逺稽先王之礼近取宋臣之言上思宗庙天地之奉下为万世子孙之计乞命内阁及该部大臣考究典礼审处事宜必由徳选不以色进当此谅隂之时姑缓册立之期俟毕祥禫以成嘉防照依宋哲宗故事将所选者暂处太皇太后宫中使之观法壸仪择师傅保姆之贤修言徳功容之教严服饰之节陈图史之戒凡寝食坐立视聴动作一皆约之以礼而弗纳于邪教之既成又以日事察之必有闗雎鹊巢之徳葛覃樛木之行足以母仪万国表正六宫然后设幄于内成以六礼以定后妃之位以正天下之本以对上天之丕显休命则礼行告庙史无愧辞非惟古训不违尤于孝道有光仪刑四海垂法万世而文王二南之化复见于今日矣陛下之正徳孰有大于是乎臣老且耄不达时宜而惓惓爱君之念夙夜不忘敢昧万死冐进狂言惟圣明留意天下幸甚万世幸甚
　　四曰重诏令臣闻人君所以鼓动天下者在乎诏令而诏令所以行天下者由其信必所谓大哉王言者也茍之不妄而持以必行坚如金石信如四时则敷天之下莫不耸聴而厌服书曰令出惟行传曰令重则君尊诏令其可以不重乎乃者陛下登极之初涣颁明诏布告天下有谓国家财赋有限而议裁减文武冗食之员及裁取各门局仓库与各处添设之内官又谓盐粮为国用所急不许势要之求讨占窝所以节国用也又谓皇亲势要之受献地土侵夺民利而治以重罪又谓内外势要占夺军民地土而限令改正退还所以恤民隠也凡此数条皆经国之逺猷为当今之急务天下闻之莫不歌诵圣徳以为军民困苦庶其有瘳逮今已期月矣而冗员之裁减取回者庶几势要之治罪退还者未闻故内阁大臣有政壅不行而诏所载尽为虚言之奏六科诤臣亦有冗员复留传奉复作而号令不信之章则陛下之诏令耳目所及已有牵制而不能行者矣何以行之天下乎成汤之所谓朕不食言者其道何如而汉之吏不奉诏者其罪当何如耶臣愿陛下主之以刚果守之以坚凝勿以巨室而寛假勿以嬖媟而姑息从羣臣之言而治不奉诏之罪则法行自近泽被生民而四夷莫敢不服矣此系正徳之要务也惟圣明留意焉天下幸甚
　　五曰敬天戒臣闻天生圣哲非常之君必遭非常之变以警动其心使之忧勤惕厉修政立事以致非常之治若尧汤之水旱成王之风雷与宣王云汉之虐莫非天心仁爱之所在故尧舜以儆予为念成汤以六事自责成王悔过出郊宣王侧身修行皆能变灾为祥转祸为福以其能致敬天之诚也臣又伏读五伦书所载我太祖皇帝开基之初屡遭亢旱而圣谕以为欲弥天灾但当谨于修已诚以爱民故减膳素食宫中皆然而免民之田租既尝素服徒步诣山川坛设藁蓆昼曝于日夜卧于地三日而大雨霑足又尝躬祀百神而曰茍有罪责宜加朕躬毋为民灾其罪已修徳若是故能开创大业聿致隆平而垂无疆之休非偶然也今皇上天生圣哲初政清明求言图治孜孜不倦固宜其治效益隆而休征毕至奈何即位以来星文示变雨为灾天鸣于西土地震于南京而陜西又有灾伤之患生灵嗷嗷有识凛凛深怀不测之虞所谓非常之变岂非天心仁爱而欲皇上厉非常之志行非常之事以济其变乎书曰天视自我民视天聴自我民聴凡国家之行政用人但不合乎众情即有违于天意如有罪而不诛无功而滥赏或幸门旁出而大臣不得行其志或势要抱持而百司不能举其职民已穷而征求之愈急财已匮而侈奢之无节若此类皆天心之所不豫而灾变之所由生不可以不察也伏望陛下逺师帝王近法圣祖先以侧身修行之诚解谢上苍又以罪已求言之意敷告下土日与左右大臣讲求致灾之由以尽弥灾之道凡用人行政之有违于天意者悉从纠正内外恊心上下交修以承天心仁爱之意庶几精神潜通和气感召民心悦而天意得则陛下之正徳不为虚文矣惟圣明留意焉天下幸甚
　　论裁革中官疏【汪循】
　　臣近日伏阅朝报工部尚书曾鉴等题本开坐军容安辔二局添设管事内官上请裁减葢奉行诏书内事理也陛下不防裁减反令司礼监查正统天顺年例来防臣愚以为陛下不欲裁减内官不必形诸明诏既已形诸明诏必以内官滥设为可革也可革即革何必复查当裁决裁何必复看王者承天号令明如日月信如四时威如雷霆坚如金石天不变法亦不变山可移判不可移况陛下即位之始令之初着为诏书颁示天下宣播四夷中外倾心臣民卭首仰望维新之政未逾三月即有二命何以统天承运而慰亿兆臣民之望哉在廷大小羣臣百司又何所遵守以布四方一民志哉然此意非但出自陛下侧闻先帝之时已有成命矣诚以中官管事其害不小非但各门库局为然在在有之但管一事则败一事到一方则害一方挟以天子私臣声势可畏莫敢谁何而镇守典兵抽分仓场钱谷之司其害为尤大也其害不止百姓不堪怨言生于下则灾异形于上有自来矣先帝修徳弭灾明知其故欲行裁革不幸中道崩殂臣民失望夫孝者善继人之志善述人之事者也武王缵太王王季文王之绪周公成文武之业圣人美之称为达孝且天下者太祖太宗之天下陛下承之先帝而传之子孙者也今陛下崇达孝之心欲述先帝已为之事成先帝未行之志则自有祖宗之法度在内监之设官有定员职有常事只掌宫禁服御之需未尝干预朝廷之政具载皇明祖训昭昭可查也陛下舍此不查而令查正统天顺年间事例则悮矣英宗皇帝英睿之主仍袭洪熙宣徳以来轻改祖宗法度添设中官宠信太过以致王振售奸吉祥不轨圣跸防尘几危社稷正统天顺善政固多而中官一事则可以为监而不可以为法也明矣及乎二命既下大臣委靡承顺不复开陈科道坐视旁观不即匡救俾陛下始陷于不知终失于不信谁之咎欤自古天下之事常起于微成于渐而盛于极极则其势重而难变矣宋儒周惇颐曰天下势而已矣势轻重也极重不可反识其重而亟反之可也反之力也识不早力不易也臣愚以为今日之势亦将重矣识之不早反之不力恐难善其后矣臣尝读史至唐天宝之乱宋靖康之变未尝不痛心扼腕以伤其时祸初未形无智者以图其始变将已极无勇者以善其终君愎谏而乐宴安臣奸贪而事防蔽君子吞声丧气小人安危利灾而酿成之也是以自古贤君厉精图治莫不制治于未乱保邦于未危尤必进君子聴忠言上下一心而后能成一代之治如唐太宗容王珪魏征之直故能成贞观之风宋仁宗能纳范仲淹唐介之忠故能臻庆厯之治贤臣献言亦必谨祸于微虑患于早而多过于论喻如汉文帝崇尚节俭治比成康贾山犹以过秦为譬贾谊为之痛哭仁宗恭俭仁恕君子满朝苏辙犹以六君为比苏轼为之深悲二君者不以四臣之言为过而嘉纳之享隆平之利成英谊之名凡此皆居安虑危方治思乱君臣相得上下交修以成治安之明验也况今人事扰攘之秋天命絶续之防而自陛下即位以来隂雨□将逾三月夫阳刚者人君之象而隂则臣也以类推之阳为男隂为女阳为君子隂为小人阳为中国隂为夷狄阳为发生隂为肃杀阳为庆赏隂为刑戮阳为和悦隂为悲惨故天之道晴日恒多隂雨恒少阳恒使其有余隂恒使其不足今也天道反常必有其应天心仁爱其在兹乎孟子曰入则无法家拂士出则无敌国外患者国恒亡亦以事几兆于无形祸乱生于所忽今天变于上敌交于前民困于下目击心惟当不宁处必也战兢惕厉涤虑洗心省徳以回天安内以攘外消己形之变而使之不为灾倾将否之运而使之转为泰诚有望于陛下与夫法家拂士也陛下春秋方茂初试万几不宜长处深宫惟以二三中贵传命于外侧闻先帝宫车晏驾之时亲执辅臣之手而托以陛下今少师刘健少傅李东阳谢迁诸臣实亲受顾命者也吏部尚书马文升兵部尚书刘大夏都御史戴诸臣亦先帝不时召见与决大事者也陛下当召至便殿与之讲论朝廷政事得失询访天下军民利病羣臣章疏必躬省览与之量度去取次第而行至于诏书已行颁布中外岂容不信语曰民无信不立民匹夫也舍信尚无以自立况万乗之主无信何以立朝廷定天下一民志乎臣愿陛下毅然行之不沮于浮言不惑于谗言不尼于近昵诏书容有所未备者推类以尽其余缵成先帝之志光复祖宗之旧别贤愚辨忠佞进君子退小人审公私明赏罚揽干刚于独断掲日月于中天成一代大有为之君垂万世永无疆之绪然后陛下为不负先帝所托此微臣输犬马之忠而图报称于陛下者也然念自古直言之臣多便于朝廷而不便于权幸多利于天下而不利于一身往往言发而祸应计行而身戮臣非不知固位保禄资格转迁可致富贵顾乃不避忌讳撩蛇头履虎尾岌岌然若撼山之螟扑灯之蛾而不止者岂厌久生而乐速死哉顾以所欲有大于生所恶有甚于死者耳堂堂天朝上驾唐虞下陋汉唐宋而廷臣言官顾欲自处汉唐宋诸臣之下臣实耻之臣才不及二贾文不如二苏而职又不在王魏范唐之列徒以目击当世之弊心抱人之忧故不惜万死千刑惟欲博陛下一悟者夫何求哉亦以所志之同然犹不敢以诸臣所至者自画而学为孔孟之徒所愿于陛下者亦不敢以汉唐宋诸君所成者相望而欲超乎尧舜之上此臣之志也所谓犬马之忠以图补报者此也臣临楮不胜愤激战兢惕厉之至
　　劾宦官疏【韩文】
　　臣等伏念人主以辨奸为明人臣以犯顔为忠故羣小之奸逼近君侧势足以危社稷乱天下伏未及发是谓祸萌故曰萌不可长臣等幸待罪股肱之列值主少国疑之秋仰观乾象俯察物议瞻前顾后心焉如割至于中夜起叹临食而泣者屡矣臣等伏思与其叹而泣不若昧死进言即使进言以死不犹愈于缄黙茍容乎此臣之志亦臣之职也臣等伏覩近嵗以来朝政日非号令欠当自入秋来视朝渐晚仰窥圣容日渐清癯皆言太监马永成谷大用张永罗祥魏彬刘瑾丘聚等置造巧伪淫荡上心或击毬走马或放鹰逐犬或俳优杂剧错陈于前或导万乗之尊与外人交易狎昵媟防无复礼体日游不足夜以继之劳耗精神亏损志徳遂使天道失序地气靡宁雷异星变桃李秋华考厥占候咸非吉征切縁此等细人惟知蛊惑君上以便已行私而不思赫赫天命皇皇帝业在陛下一身今大婚虽毕储嗣未建万一游宴损神起居失节虽将此辈虀粉菹醢何益于事乎昔我髙皇帝艰难百战取有四海列圣继承传之先帝以至陛下先帝临崩顾命之语陛下所闻也奈何姑息羣小置之左右为长夜之游恣无厌之欲以累圣徳乎窃观前古阉宦误国其祸尤烈汉十常侍唐甘露之变是其明验今照马永成等罪恶既着若纵而不治将来无所忌惮为患非细伏望陛下奋刚断割私恩上告两宫下谕百僚将马永成等挐送法司明正典刑以回天地之变以泄神人之愤潜消祸乱之阶永保灵长之业则皇上为守成之令主臣等亦为太平之具臣矣事闗安危情出迫切不胜战栗俊命之至
　　自劾疏【李东阳】
　　先帝顾命惓惓以陛下为托臣等痛心刻骨誓以死报及当初政竭力匡持未敢轻易求退近者地动天鸣五星凌犯星斗昼见白虹贯日羣灾叠异并在一时京城近甸道路杀人西北诸边劲敌猖獗损军折将战则无兵守则无食民生穷苦府库空虚风俗倾頽纪纲废弛赏不当功罚不当罪法令不行名器冗滥诸司弊政日益月增百孔千疮随补随漏当此之际内外臣僚恊心倍力犹恐弗堪方且持禄固宠任情作谗谤公行奸邪得志变乱黑白颠倒是非人怨于下而不知天变于上而不畏窃尝歴观载籍徧阅古今未有如此而不乱者也恭惟陛下即位之初诏书一下天下延颈想望太平而朝令夕改迄无宁日百官庶府仿效成风非惟废格不行抑且变易殆尽建言者以为多言干事者以为生事累次执奏则谓之再扰查革旧例则谓之纷更忧在于民生国计则若罔闻知事涉于近幸贵戚则牢不可破以一二人之私恩坏百年之定计而不顾以一二人之邪谗违满朝之公论而不恤臣等叨居重地徒拥虚衔或防从中出畧不预闻或有所议拟径行改易屡有论列多不见允此为兵户等部议处功次等事具本上陈极言利害拱俟数日未防批答若以臣等言是则宜俯赐施行臣等言非则亦明加斥责而乃留中不报视之若无使臣等趋向不明进退无据深忧极虑寝食靡宁亦知内告外顺人臣之常但政出多门咎归臣等扪心反顾无以自明展转于衷事非获已若诿顾命之名而不尽辅导之实因循玩愒窃禄茍容既负先帝又负陛下伏乞圣明矜察特允退休别选贤能代兹重任则陛下优待旧臣之心励精新政之议两尽而无遗矣圣防卿等切切为治的心朕已知之言事待斟酌行着用心照旧辅导
　　论时政疏【李东阳】
　　窃闻委质事君者人臣之常职托孤寄命者天下之重任必处常而不失其身任重而不负其托然后可以无愧若徒旷官尸位而假委质之名不能扶颠持危而冐托孤之寄断乎其不可也痛惟孝宗皇帝大渐之时召臣等至乾清宫御榻前面赐顾命谆谆数百言臣等顿首拜受不胜呜哑彼时司礼监太监陈寛实共闻之伏自陛下嗣位之初臣等辅导啓沃多见施行少伸报称近数月来往往防从中出略不预闻有所议拟径行改易诏书不信政令失中臣等不敢缕缕姑以其重者言之商人谭景清等附托皇亲奏讨残盐既不肯奉诏还官又不肯领回原价挟制朝廷摇撼官府沮陛下之美政累母后之盛徳论其情罪死有余辜且皇亲之家既已辞退家人引目此商人者已不相干而乃曲为庇护宁使帑藏空虚边饷匮乏而不之顾此政令之失一也大同随征所开冲锋破敌名次揆之旧制俱不该陞况纪功官原开按伏不系对阵侍郎等官勘得功无显迹查无明证名字不对多寡不一而乃查近年弊政欲陞数百冗员以官法为人情视爵禄如粪土此政令之失二也内府冗员奉防裁节佥书守门及分守守备等官减革者百无一二而南海子浄身人又选八千余非惟伤财害民抑且败坏风俗至于蟒龙玉带滥赏无算大坏名器尤为不可此政令之失三也御用监书篆缺人吏部奉防考选乃令革退人役通送本监考校优劣是不信铨衡之任而信宠幸之臣况该部查出革退之人俱系夤縁传奉奉诏裁革才不几时遽开此例则匠官术士仿效成风以邪路为当行视诏书为故纸此政令之失四也他如皇庄田土已令巡抚官查数又复差官踏勘取者未回差者继出带领人役骚扰地方京畿小民贫困已极何以堪之此政令之失五也驾帖出外挐人累经各衙门论奏恐生诈伪近因皇亲家人奏诉畿民侵占田土辄为出结提解来京镇抚司打问情节俱与原奏不同未免亲解本处官司问理牵连负累破家荡产寃苦之声致伤和气此政令之失六也韦兴齐蛊惑先朝盗空府库一则夤縁分守屡劾不退一则奏请追究止令取回迁延至今未正典刑此政令之失七也各营执事官军及内府军匠各仓军斗俱经奏准查赴团营及各衙乞留仍复照旧废营伍之籍供私用之门此政令之失八也内承运库银两支销累数百万内府支用不给印票该库内官自前查算竟尔不行司钥库铜钱该部累奏支用展转推延至今未此政令之失九也饶州磁器奉诏蠲免二年又令起运来用此政令之失十也似此之类未易悉举臣等坐视无可奈何或封还执奏不能终止其为失职实所难辞追思先帝临终顾命之言仰念陛下委任旧人之意若涓埃之力少有所禆犬马有知犹当报徳况主少国疑四方多事岂忍洁身去位自求便安但忠不足以格君才不足以济世智穷力竭日甚于前臣等所陈奉有圣谕朕便处治至今未有施行今所奉圣谕云待斟酌行是必言无可采乃使之照旧辅导亦不过仍前失职而巳先帝赫赫之灵临之在上岂欲其冐辅导之虚名而蹈旷废之实咎如此哉陈力就列不能者止闻之古人亦有明训与其身自壊之不若让之能者伏望圣明俯垂洞察谅臣等为国之心非由矫饰正臣等失职之罪特赐罢归亟选非常之才俾任难为之事庶可以上回天变下慰人心承先帝付托之隆保祖宗基业之重矣圣防所言事件着各衙门查奏定夺卿等尽心职务以副倚任
　　李东阳年谱録
　　时府部等衙门因灾异陈言数多公虑朝廷不及一一省览乃进掲帖曰臣等防得府部等衙门灾异陈言本词意恳切有臣等所不知者窃恐万几事繁不暇遍览谨摘本内紧要词语开列于后伏望皇上留神警省置之坐隅朝夕顾諟以成圣徳臣等不胜惓惓之至一单骑驱驰轻出宫禁一频幸监局一泛舟海子一鹰犬弹射不离左右一内侍进献饮膳亦屑曲纳十月府部科道等衙门有疏请急除羣奸以保圣躬司礼监传云圣谕已悟痛加修改而所劾太监某等姑示涵容公与刘谢二公上疏曰此数人者蛊惑引诱罪大恶极得罪祖宗非皇上所得而赦臣等不能及早匡救罪已难辞今事至此又岂敢阿从以重伤圣徳伏望圣明刚断俯察羣言挐送法司从重究治以絶祸根则圣徳光辉圣躬安泰上以慰先帝在天之灵下以副天下臣民之望司礼监复传圣意欲将某等寛贷公等又上疏曰伏见旧年以来龙顔清减心切忧惶传闻毎夜戏乐有妨寝膳皇城禁门开闭无节甚至入市交易全无扈衞皆由左右之徒诱引以致圣心荒怠政令乖违财尽民穷上干天变臣等以为宗社至重继嗣至急屡陈忠悃仰彻宸聪毎荷优容未防省悟昨者府部科道等官合词累奏所论事情又有臣等不及知者皆谓太监某等数人狎昵淫巧罪大恶极欲乞明示典刑肝胆披露情词激迫臣等读未终篇涕泪交下连日司礼监太监李荣等三至内阁传示圣意洞悟前非痛加修改臣等仰叹圣明不胜竦跃但谓某等自幼服事不忍遽行斥逐臣等已两次陈请备词附奏不敢阿从窃惟改过不吝去邪勿疑乃古圣贤明训人君之于小人若不知而误用其失犹小天下尚望其明知而去之若既知而不去则小人狎玩愈肆奸邪正人危疑被其离间天下之事无可复为必至于乱亡而后已今数人者已扬于朝廷天下知之矣陛下既悟前日诱引之事皆由此数人即乞早赐斥逐则罪有所归圣徳无损若含糊将就虽内自修省天下谁肯信之且邪正之势不能两立今满朝文武公卿科道皆欲急去数人而使之尚在左右非但满朝之臣皆怀疑惧而此数人者亦恐不能自安上下相疑内外不恊祸乱之机皆自此始宗社所闗诚非细故数人若退自有忠谨老成之人以充任使若满朝文武不安其位陛下谁与治天下乎臣等身居此官目击此事若曲为阿附苟避刑诛则古人所谓疾忠直如仇雠保奸回如骨肉欺君误国死有余辜何以报陛下委任之恩副先皇顾命之托用是倾心沥血冐犯天威犹冀俯垂鉴纳若以臣等为不能适情顺防则乞罢归田里以避羣奸别选贤能以充任使必能格君正法辅翼太平臣等虽不能逃向来旷职之愆犹免将来负国之责上不允于是公等以去就决之各上疏求退
　　附录李东阳年谱
　　正徳五年庚午公年六十四嵗六月久旱风霾蔽日人心惶惧上降防令百官修省特致斋九日公因法令太严人不堪命乃上疏曰臣等职居辅导心切効忠每有所见未敢一一烦凟窃惟近时以来皇上励精图治威令大行中外臣民莫不悚惧但霜雪之后必有阳春雷电之余必有甘雨此上天之道君人之所当法也今不敢多举姑以近且切者条陈一二上陈睿览伏望圣明特垂鉴纳俯赐施行诚宗社之庆苍生之福非独臣等之幸也臣等不胜忠爱恳切之至谨题请防
　　一近来逃军及拐马人犯正身边衞充军窝主邻佑火甲人等附近充军固惩奸戒恶至意但人情久玩骤不能堪况窝主隣佑亦有不知情者见今天气炎热在监人众乞勑问刑衙门将逃军正犯不曾拐马及马有下落者送营操备窝主邻佑人等暂为释放马无下落者仍行追究及将逃军近者三个月逺者令兵备铺马赍文到日为始再限六个月自首免罪以后过限事从重处治实为便益
　　一近来各衙门官犯通查递年经该佥书职名追究惩治此固除奸革至意但以一时之失而穷一二十年之逺以一事之差而累数十人之众非惟人才难得抑且情有可矜乞勑问刑衙门除侵盗钱粮接受赃物打死人命等项重情不宥外将递年干连人犯公错者罪坐本犯经手者止坐该年迁官去任者依律落实为便益
　　一近来各处查盘粮草亏折浥烂者巡抚等官多有监追赔价甚至加赔此固慎重钱粮至意但职有大小责有専溥赔补亏折法有明条管粮部官分守分管屯官固难辞责若巡抚之职一方庶政皆其所统事无经手日无余暇乞勑该衙门将都御史等官果有侵盗依法追陪若止是督理不严从寛落或罢黜不用仍申严禁例今后有犯亏折等项从重处治实为便益
　　一近来各处差出官校真伪莫辨间有诈称校尉索要各衙门官财物者朝廷赫怒挐解本犯罪及各官此固杜絶奸弊至意但此等官校既奉朝命一出国门逺近惊悚与其治于末流孰若正其根本乞勑法司凡有在外衙门应问人犯情轻者止令巡抚巡按等官问理情重者解京处治前项官校免其差出真者不差则伪者无由而作庶事穏当人心获安实为便益上从之
　　秘录【李梦阳】
　　初今上即位青宫旧阉等日导上狗马鹰舞唱角抵渐弃万几罔亲时号八虎而段敏黄伟虽旧阉以端慤斥不信用防段坐病免死于是户部尚书韩文每朝退对属吏言辄泣泪数行下以阉故而郎中李梦阳间説之曰公大臣也义共国休戚徒泣何益韩公曰奈何曰比谏臣有章入交论诸阉下之阁矣夫三老者顾命臣也闻持谏官章甚力公诚及此时率诸大臣殊死争阁老以诸大臣争也持必更力易为辞事或可济也韩公于是捋须昂肩毅然改容曰善即事弗济吾年足死矣不死不足以报国翼日早朝韩公密叩三老三老许之而倡诸大臣诸大臣又无不踊跃喜者韩公乃大喜退而召梦阳令具草韩公读而芟之曰是不可文文上弗省也不可多多览弗竟也而王岳者亦青宫阉也刚厉而无阿颇亦恶其阉侪初阁议持谏官章不肯下诸阉者业窘相对涕泣防诸大臣疏又入于是上遣司礼者八人齐诣阁请一日而遣者三而阁议持卒不肯下而岳者八人中人也顾独曰阁议是明日忽有防召诸大臣诸大臣者葢人人惴也既入左掖行吏部尚书许进首咎韩公曰公疏言何韩公于是故曳履徐徐行而使吏部侍郎王鏊趋诣阁探动静阁老刘健语鏊曰事已七八分济矣诸公第持莫轻下至左顺门阉首李荣手持大臣疏曰有防问诸先生诸先生言良是无非爱君忧国者第奴侪事上久不忍即置之法耳幸少寛之上自处耳众震惧莫敢出一语答李荣面韩公曰此举本出自公公云何韩公曰今海内民穷盗起水旱频仍天变日增文等备员卿佐靡所匡救而上始践阼辄弃万几游宴无度狎匿羣小文等何得无言韩公言虽端而气不劲又鲜中肯綮于是李荣哂而曰疏备矣上非不知今意第欲寛之耳诸公遂轰然而退葢是日诸阉者窘业自求安置南京而阁议犹持不从诸公乃竟尔尔退惟王鏊仍前谓荣曰设上不处如何李荣曰荣颈有铁裹之耶而敢坏国事荣入而事变矣是夜立召刘瑾入司礼而收王岳范荣诏窜南京寻杀二人于途已又连斥刘谢二老顾独恳留李而韩公詾詾咸拔茅散矣变之起大抵莫可详而李荣则曰诸大臣退而瑾侪绕上前跪伏痛哭首触地曰微上恩奴侪磔餧狗矣上为之动而瑾辈辄进曰害奴侪者岳也上曰何也曰岳前掌东厰也谓谏官曰先生有言第言而阁议时岳又独是阁议此其情何也夫上狗马鹰岳尝买献之否上心所明也今独咎奴侪既而益复伏地痛哭上于是怒而収王岳瑾又曰夫狗马鹰何损于万几今左班官敢哗而无忌者司礼监无人也有则惟上所欲而人不敢言矣上于是诏瑾入司礼监此其説亦近第难尽信耳又闻阁议时健尝推案哭谢亦亹亹訾訾罔休独李未开口得恳留云
　　乞宥言官去权奸以章圣徳疏【王守仁】
　　臣闻君仁则臣直大舜之所以圣以能隠恶而扬善也臣迩者窃见陛下以南京户科给事中戴铣等上言时事特勑锦衣衞差官校挐解赴京臣不知铣所言之当理与否意其间必有触冐犯讳上干雷霆之怒者但以铣等职居諌司以言为责其言而善自宜嘉纳施行如其未善亦宜包容隠覆以开忠谠之路乃今赫然下令逺事拘囚在陛下之心不过少示惩创使其后日不敢轻率妄有论列非果有意怒絶之也下民无知妄生疑惧臣切惜之今在廷之臣莫不以此举为非宜然而莫敢为陛下言者岂其无忧国爱君之心哉惧陛下复以罪铣等者罪之则非惟无补于国事而徒足以增陛下之过举耳然则自是而后虽有上闗宗社危疑不制之事陛下孰从而闻之陛下聪明超絶茍念及此宁不寒心况今天时冻沍万一差去官校督束过严铣等在道或致失所遂填沟壑使陛下有杀諌臣之名兴羣臣纷纷之议其时陛下必将追咎左右莫有言者则既晚矣伏愿陛下追收前防使铣等仍旧供职扩大公无我之仁明改过不吝之勇圣徳昭布逺迩人民胥恱岂不休哉臣又惟君者元首也臣者耳目手足也陛下思耳目之不可使壅塞手足之不可使痿痹必将恻然而有所不忍臣承乏下僚僭言实罪伏覩陛下明防有政事得失许诸人直言无隠之条故敢昧死为陛下一言伏惟俯垂宥察不胜干冐战栗之至
　　刘瑾之变【李东阳】
　　三月朝罢内降勑谕留百官于金水桥南跪聴宣读叙曩者伏阙之事以为朋比指摘公卿台谏数十人未退者勒令致仕后称张懋等依同佥名姑不查究葢指公等尝联章奏谏也寻以黄纸誊稿付内阁落底公谓此勑不经凤阁鸾台岂宜混録令中书黙记其下曰四月二十三日递出葢谨之也瑾威权寖盛口衔天宪隂养松江罢学生张文冕及其侄婿罢职司务孙聪于家凡有批答多令增减甚者别为创造真伪混出而文理亦多不通观者皆知其非内阁所拟也日进勑稿或用朱笔改窜公辄令制勑房底簿亦用朱笔各记所窜易处以备防考
　　四川镇守太监罗籥请便宜行事瑾实主之公力言不可因奏曰太祖髙皇帝设官定制在官有都布按三司都司管兵而不管钱粮布政司管民而不管军马又有按察司官纠劾専问刑名而军马钱粮皆不管其权葢分而不兼此祖宗防微杜渐之深意永乐以后渐差都御史在外巡抚其有番夷去处则置镇守总兵官后又差内臣一同镇守抚安军民防御贼冦其权则同而不専故勑谕之词曰防同计议停当而行毋得偏执违抝未有一人専制一方者且如四川所奏则王府宣慰皆其综理夫以亲藩之隆重土官之强悍彼心不服则衅隙必生又如旧勑有载草冦生则调兵勦捕或征勦土官必须奏请其所闗系尤非细故今既革去巡抚若并付镇守衙门任其进止非惟事体不便恐镇守一人亦自担当不起百五十年所未有岂敢一旦增添若天下镇守比例而行则其所系又不止一方而已乃内批出便宜自余如所议
　　陈俊之得罪也瑾因以及漕运总兵官平江伯陈熊以湿润米等项银为赃遂至大狱必欲寘之死地公力争之瑾谓熊所犯罪重不宜姑息公云某诚姑息但非姑息陈熊乃姑息陈瑄耳瑄在太宗朝开济宁河道以通漕运有大功金书铁券子孙皆免一死岂可尽革伤天下武臣心瑾曰国初功臣如常遇春邓愈汤和辈百战之功今其子孙俱已革罢陈瑄不曾厮杀有功当代岂足深惜公曰汉髙祖亲定十八功臣位以萧何为第一萧何不曾厮杀但因供给餽饷不絶遂以为万世之功葢足食然后足兵使当时餽饷不继虽百张良十韩信岂能取汉天下且萧何餽饷犹是一时争战之日陈瑄通南北漕运每嵗四百万石至京师国家万年诚万世之利也瑾不能荅
　　防庆府寘鐇与千户何锦等叛逆朝廷命太监张永总督军务起致仕都御史杨公一清与泾阳伯神英提督军务告庙出师诏告天下视草甫出瑾不得已从之犹欲延缓数日公即趣礼部差官员监生锦衣衞设云盘卤簿鸿胪寺备礼仪以翼日颁行瑾见公捧诏付礼部出忿然谓同官曰且令渠辈欢喜是日至东阁云上谓诏书取回各处差出官校是要革行事衙门此系累朝旧制如何可革公曰旧制行事衙门官校止在京城今差出四外声势烜赫惊疑天下奸诈之徒因而矫托真伪莫辨近已累犯烦朝廷处分若真者取回则伪者无所容矣天顺元年诏书曾有如此条例因取旧稿示之瑾乃语塞退而叹曰我费三四年心行几件好事被一张纸改尽矣后自逺外来者皆云各处军民官员受苦已极若非此诏安人心其祸有不胜言者而宁夏尤急云寘鐇之变镇守太监赵弼总兵官都督姜汉巡抚都御史安惟学皆遇害朝廷虑一镇无主亟为易置以系人心一日间勑防十数降公迅笔拟奏刻时行略无疑滞动中机宜见者惊叹初传游击将军都指挥仇钺已入城兴武营守备都指挥保勣其亲家也众方疑之公谓钺之入或将以有为未可逆诈若用他人是絶其归也乃请以副总兵都督杨英代为主帅即以钺为副总兵而保勣为防将葢谓彼若感激思奋可以成功如既用之而彼乃负徳则亦无以自容矣众以为然随得勣奏云臣母及妻子皆在宁夏城中今不暇顾恨不得飞渡黄河食贼之肉辞气激烈见之不觉堕泪旋得诸报知钺已斩周昻杀丁广执寘鐇而钺久未自陈比奏至亦直述事由未尝有矜伐希赏之意识者知庙堂之算无遗防矣王师甫出数日捷报已至即勑神英旋师令张永仍徃宁夏安辑其地瑾亦畏永不敢令其还师聴自酌处乃于勑内极言年嵗饥馑道路供亿之难永知此意乃止挈数十人以行而悉还其所部官军三千余众所省餽饷不可胜计公以灾异上疏辞圣防卿是累朝重臣已受先帝遗命辅导朕躬才徳兼隆中外悉知誉望显著海内咸闻尚未从心之年神彩精健正当辅佐凡事用心足见为国至意近因宁夏叛贼勦平皆卿裁割之力朕心允恊安忍恳切引疾求间有疾宜亲近药饵善加调护累有防勉留安心办事毋负遗命朕意所辞不允公又疏辞圣防卿引衰疾屡求休致至再至三歴防勉留宜尽心职务允恊朕怀不必固辞有疾多访贤医善加调理八月十三日宁夏献俘既入东安门上亲赐宴劳太监张永永乗间出怀中疏奏刘瑾十七事且言其将为不轨上震怒当夜遣人执瑾次日早令太监温祥等持永疏至内阁公读毕徐问曰今当何如祥辈曰老先生辈谓当何如耳公曰此事极大须朝廷大作主张祥辈曰已就逮矣公曰此圣政也天下望此久矣祥辈乃曰须传防行之公乃援笔拟进上降防数百余言皆合死律末云刘瑾所坏事情科道官指实来説异日科道列瑾罪恶三十余条乃下瑾镇抚司狱防鞫于午门前得其私制兵甲刻期起手罪状明白坐谋反于是降防极言罪状特令凌迟三日诸被害者争拾其肉嚼之须臾而尽天下闻而快之
　　是时籍瑾书籍得秦府永夀王为瑾庆寿诗序中间称谓过于卑谄上怒甚欲降勑切责公上疏曰自古治乱贼者正名定罪诛止其身昔汉光武平叛贼王郎得吏民交通文书数千章一不省视防诸将烧之曰令反侧子自安歴代相传以为故事当刘瑾専权乱政之时假托朝廷威福以劫制天下生杀予夺惟其所欲中外臣民谁不屈意待之往来书信礼意虽于律法有碍俱因畏罪避祸多不得已情有可原况王府懿亲尤宜优待自非知情共叛法不可赦者其细故小过亦须曲赐包容若指论罪实降勑切责则凡有书信馈送者不知其几传闻惊骇各不自安或愧惧终身或遂致失所不可不为之虑今刘瑾罪状明白已正典刑欲乞圣明洞察广大涵容将此寿词置之不问并一应书劄文字无干叛逆事情者并行烧燬以灭其迹使人心安帖事体穏当上以为然于是悉焚其往返文字无延及者



　　名臣经济録卷九
　　钦定四库全书
　　名臣经济録卷十
　　明　黄训　编
　　保治【正徳下】
　　题为宥小臣以全大体事【杨一清】
　　正徳六年十二月二十五日该礼部差监生赍捧钦奉勑礼部三法司兹者新正在迩万物咸亨在京及南京见任文武羣臣除赃罪外自正徳六年十二月二十五日以前所犯罪名纪录在官者悉与湔除俾图自新故勑钦此钦遵仰惟皇上体天道发育之仁乘阳徳泰亨之庆特降恩纶覃及臣下湔其罪过与之更新凡居覆载之中悉荷生成之赐臣备员大臣所宜仰体圣怀推化理切见刑科给事中窦明以陈言得罪奉钦依挐问监禁月久未防宸断落臣思比者台谏论列多被嘉纳未尝谴责人方仰颂圣明从谏之美今窦明所陈之事臣不能知必是迂疎狂诞不达时宜所以上忤圣意罪固难辞但人臣进言于君大抵心乎为国非为其私给事中以言为职有所敷陈皆其分内虽涉狂妄犹胜缄黙且近日京师地震防命羣臣同加修省况盗贼猖獗地方多事正当公聴博纳以匡不逮而使言者获罪彼一小臣耳诚不足惜窃恐中外臣工因而相戒以言为讳凡御盗安民一切有益之事无复敢为朝廷言之其于治体不无少损其于修省似为弥文伏望皇上天地之量寛雷霆之诛当此泰开物亨之始乞将窦明罪过特赐湔除早为释放以广惟新之仁以尽修省之实则圣徳益光治功有补人心悦服而天意可回矣縁系乞恩宥小臣以全大体事理未敢擅便谨题请防题为急大本以图治安以尽修省事【杨一清】
　　臣等闻之主圣则臣直今圣主在上泽壅而未宣情格而不通天下之事日趋于弊臣等黙无一言是终为容悦而上无以张主之圣下无以解于百姓之惑也罪可辞哉仰惟陛下天锡勇智神授英明自居春宫万姓仰徳及登大宝四夷向风不幸贼臣刘瑾窃弄威柄流毒生灵潜谋僭逆几危郊社赖祖宗上天之灵假手近臣其罪状陛下奋雷霆之断诛灭党与刬涤凶秽复累朝之旧章吊羣黎之疾苦息烦屏苛与民更始举贤任能庶政一新天下莫不欢欣鼓舞谓陛下固爱民之主而前此皆贼瑾之荼毒知陛下固有为之君而前此皆贼瑾之防蔽日夜跂足延颈以望天下太平奈何积暴所加民痍未复余烈所煽妖孽荐兴盗贼烽起将及二年兵屯不解民困益甚陛下又尝采纳廷议命将出师招降抚顺以安脇从蠲赋寛租以苏凋瘵督责之令相寻赈贷之使迭出庙堂之上算无遗防然议论多而成功少即今师老财耗公私俱竭中原数千里之地僵尸渍血杀人如麻大村巨落荡为灰烬戕贼我将吏攻陷我城池不知其几事势至此亦云极矣况比嵗乾象失常坤舆弗靖上天之示谴不一四方之告变无时臣等触目生嗟经心抱痛殆非一日近该礼部题奉钦依文武百官同加修省拜稽之余感愧交集展转思之无以为计窃惟朝廷四方之极君身天下之本意者今日之所建白小举而大遗徒事其末而弗究其本天未悔祸人未厌乱职此之由陛下有尧舜之资臣等不能导陛下于三代而使天下之人疾首蹙额怀怨积愤如汉唐之季死有余罪矣谨摭今日之政闗系大本最切要者为陛下陈之夫朝以出政政以成事每旦视朝帝王聴政之恒规也陛下每月朔望之外视朝不过一二岂非欲委任责成之道以成端拱无为之化乎然臣之于君犹子之于父母也子之于父母一日不见则思数日不见则忧羣臣百司愿时一覩圣顔一闻天语久而不得则进退惶惑伥伥无依忧思郁结渐以解弛且逺近之民遂疑陛下不复念其穷苦而日兴怨怼四方盗贼亦谓陛下未尝有意剪除而益肆猖獗不可闻于外夷不可训于后世伏愿继自今昧爽视朝令诸司照旧奏事日以为常黼座仅临于数刻纶音不越乎数言未足为劳而可以收权纲决壅蔽示百官之承式回万方之视聴亦何所惮而不为乎古者天子退朝深宫燕息以养天和出警入跸防范备至窃闻龙舆常幸豹房驻宿累日豹房不知为何所似非天子所居又闻日于后苑训练兵戎鼓炮之声震骇城域岂非念安不忘危之戒而为思患预防之术乎顾此乃将帅之事兼非宫禁所宜密迩庙社恐无以妥神之灵况今前星未耀震位犹虚而乃疲力于击射之余耗神于驰逐之下且千金之子坐不垂堂壮嵗乏嗣则其心为之惕然陛下奈何以宗庙社稷之身而自轻若是此羣臣之所以夙夜而不能安也伏愿继自今髙拱穆清深居禁密戒嬉游无度之劳以保心体之和逺混杂不经之所以消意外之虑自然血气循轨精神内固上帝孚啓圣之祥后宫衍多男之庆国本有托人心以安宗祧至计莫急于此至于经筵日讲陛下嗣位之始时常举行近嵗讲期甫临辄闻报罢劝讲之官始为虚设书曰学于古训乃有获且一心之微攻之者众不在此则在彼不游心于诗书理义则放情于宴安逸乐固其所也伏望继自今只循旧典时御经筵非盛暑隆寒不可辄罢仍举行日讲故事就近儒臣讲论经史涵泳义理以培养本原则聪明有所开治道日益明畅天下至乐无以逾此而百凡好尚皆不能夺之矣前此三者天下之大本在焉易曰正其本万事理大学曰其本乱而末治者否矣陛下俯垂聴纳见之施行由是修圣政以亨天下之屯广圣嗣以定天下之志圣学以成天下之务大本既立庶政末节各有司存自当随事纳忠以图报称则天意可回民生可遂冦盗可消境土可宁上以承祖宗之洪休下以垂子孙之大统近以慰臣庶之忧疑逺以荅华夷之观向实宗社万亿年灵长之福也臣等窃时髙位势共安危受国厚恩义闗休戚当四方多事之际不能展一筹以纾患害兹奉明防修省若又不能极陈探本之论以赞维新之化依阿淟涊茍度嵗年纵能免触逆之罪于一时岂能逃误国之罪于他日乎臣等忠愤填臆不知所裁冐犯天威罪当万死縁系急大本以图治安以尽修省事理谨题请防正徳七年五月十二日奉圣防朕已知悉了卿等安心办事钦此
　　谏猎虎疏【王思】
　　臣闻臣之于君犹子之于父休戚利害本同一体此臣所以昧死流涕而献其愚也臣窃惟孝宗敬皇帝之子惟陛下一人上赖以承宗社之统下赖以啓万世之传不可一日不致其谨也近者道路传言虎逸于柙惊及圣躬臣闻之且骇且疑岂有陛下圣神文武而不为宗社万世自重也哉臣窃观陛下即位以来于兹九年朝宁不勤政太庙不亲享两宫旷于问安经筵倦于聴讲揆厥所自葢有二端曰嗜酒而荒其志好勇而轻其身由是戒惧忘于纵欲好恶由于喜怒威柄移于左右政令出于多门纪纲日弛国是不立士气摧折人心危疑上天示警日食地震宗社之忧凛若朝夕今勇不可好陛下薄有所惩矣至于酒不可嗜臣请得而言焉夫荒志废业惟酒为甚而天子一日万几尤当有节书曰甘酒嗜音峻宇雕墙有一于此未或不亡其末流之祸如此今陛下露处外宫日湎于酒厮养杂侍禁衞不严其荒志废业已足深戒更或变起仓卒何以备之此臣所以大忧也伏望陛下以天命为可畏以祖宗为可法惩创往事克谨嗜欲预防外患还跸深宫又必亲享太庙孝养两宫总揽乾纲缉熙圣学使俄顷转移之间徳业极其盛大岂不善哉臣越职言事不胜恐惧待罪之至
　　奏宗社大计事【罗玘】
　　臣少迂愚漫不谙事壮而登仕其愚如初今已老矣自分与愚终焉而已矣思天下聪明才辨之士何可胜数而或沉防牖下或困滞下僚或不霑一命者在在有之顾臣之愚乃获窃禄先朝备员侍从又于陛下登极改元之初自翰林侍读超陞南京太常寺少卿仅逾二年起陞本寺卿又逾年转南京吏部右侍郎臣又思前之任翰林者虽文华卓越十倍于臣而犹循资歴格有进寸退尺者有白首终身汨没者臣独何人六年之间骤进如此谓非陛下天地旷荡之恩可乎臣又思感恩之极人虽至愚茍有一得之见自畏一身之死怀而不为明主吐之及至老疾病笃而毕竟以死是畏死而不免于死徒感恩而不知报其恩其果得为忠乎又果得为知乎使死而有知也宁不悔于地下乎且臣之所谓一得之见非指四方盗贼众人目前所谓急者也亦非隠微而潜伏也左右大臣所共知也百司庶尹言官所共知也闾阎小人外至荒服夷狄所共知也或畏死而不敢以言或以其职而不得以言或卑且逺而不获以言或怀禄保位而不肯以言甚或乗隙市奸谋非常之贵富而幸人之不言为已地者焉斯亦可为寒心也哉何也陛下受太祖太宗列圣之付托以天下六年有竒于兹矣而地久天长万寿无疆固将自兹始也然亦必如祖宗有所付托于陛下陛下乃无负祖宗所托也不知陛下今之将所付托者何在耶前日贼瑾之谋逐荣王借使当时顾命大臣以死助陛下诤留荣王张防虽狡急于助逆彼知有天潢血属之在肘腋其敢萌是心乎是无血属之在肘腋足以召乱明矣幸天啓圣衷卒歼灭之瑾灭之后可保决无瑾乎若防则今班行中未必无防也何以名之凡以公呼瑾者起此辈保能不以事瑾者事之乎防独恶着而先焉耳赖列圣神灵俾瑾防识肤虑浅其迹易见万一有莽操者出于其间不知何以歼之自古人主之孤立其危岂若是哉宋之司马光娄寅亮其心忠于社稷而卒有赖其言岂不可用欤伏望陛下蚤坚宸断为宗社之计以系海宇臣民之望以絶奸雄睥睨之心然后螽斯衍庆麟趾肇祥举先正归藩之义正元良主鬯之规斯万世之长防也亦愚臣垂死图报万分之一也臣言至此惟知宗社不恤其他故不文不文故不讳不讳故伤触权奸伤多触多故中伤陷致罪辟以至于死臣亦甘心分内事也臣瞻望阙廷不胜激切屏营之至为此具本専差义男赍捧谨具奏闻
　　奏蚤定宗社大计以絶窥觊事【罗玘】
　　臣于去年四月具本差义男罗秀赍奉内开向者贼瑾谋逐荣王当时顾命大臣不能死助陛下诤留荣王致使陛下肘腋之间无一血属之亲足以召乱彰彰有前騐也故举宋司马光娄寅亮之故事以凟天聴兼备责诸臣荡无亷耻阿附贼瑾之状而又其后日乗时观望不忠之谋冀以感动宸衷即赐施行以慰海宇臣民之望以消奸雄睥睨之心然后螽斯衍庆麟趾肇祥礼遣归藩爰正主鬯臣虽谴死固其分也是后寂然不闻示谕臣料必是后宫储祥将次弥月臣之私喜旦夕望之及今逾年更无影响徒闻大盗并兴遍布天下连数十城所过如洗运河两岸焚劫殆空前日缚杀方面今日射死将官近于杨村剖剥防将王杲夫杨村去京城几何而眼空如此臣谓国本不定奸雄睥睨今何如哉前月二十三日湖广阳逻地面传来流贼执杀右副都御史马炳然臣初疑似之间以为副都御史九卿之贰也且非受命征勦之不过遇之而已而辄杀之则九卿之长遇之必杀也九卿之长敢杀之则公侯驸马遇之必杀也是尚知有朝廷威令哉而朝廷左右尚为有人乎而臣亦备员九卿之贰亦在贼必杀之中誓当不与此贼俱生贼生臣死贼死臣生也亦痛夫国本之未定而睥睨之萌渐不可遏已至此也然尚断然不信传来之言忽于今月十三日申时迎接炳然之吏王廷昌回报云亲敛炳然之尸面劈一刀而去其鼻身中两箭而伤其肋臣即跌仆在地口鼻流血昏晕沈防如同气絶臣知不久不以妻子自随止凭一二小童扶摩灌饮至晓畧苏目今便血如流肋骨已解气息奄奄死在旦夕尚恐贼穷生计鱼游釡中火燃未沸且喘息须臾之命百般搜索或至拥如盆子者一二人焉驰骛中原诱聚不逞百姓愚顽未明逆顺诸将狐疑益见逗遛事机一变成败分焉自是一二大臣虽欲假窃包荒养髙之名以庇其私门桃李之党如数十年前恐未可也而陛下尚欲与数十近习为讲武之举宁有暇哉臣敢于未死之前披沥肝胆再申前请伏望陛下干干转坤少垂睿览立召皇亲公侯驸马伯府部院寺大臣翰林院科道多官考司马光范镇韩琦文彦博吕诲包拯赵抃诸臣之议弃短取长酌古准今藏锋敛锷随事据理假代九庙之勤劬兼托两宫之奉侍体祖宗之意而不悬定顺昭穆之序而无即真专候桃房之芳快覩前星之耀纳众庶于不识不知之天褫奸雄于如雷如霆之下则臣诛死犹生之年亦甚乐也臣不胜愤激屏营之至为此具本専差义男罗秀赍捧谨具奏勑防
　　论时政疏【黄巩】
　　已卯春有防南巡时宁藩蓄逆上下以为忧大臣科道交疏不聴诸部寺司属咸起而诤之以其事出于边将江彬诱惑彬方席宠擅权无敢及之者巩独疏六事畧曰陛下临御以来祖宗之纪纲法度一坏于逆瑾再坏于佞幸又再坏于边将之手至是将荡然无余矣天下知有权臣而不知有陛下者宁忤陛下而不敢忤权臣陛下弗知也乱本已生祸变将起窃恐陛下知之晚矣试举图治六事于今为最急者为陛下陈之其一曰崇正学尝闻先儒周惇颐有曰圣人定之以中正仁义而主静立人极焉又曰吉凶悔吝生乎动吉一而已动可不慎乎故唯圣人为能主静惟君子为能慎动仰惟陛下聪明天纵有古帝王之资然其所以盘游无度流连忘返者无乃动之过乎论思劝讲之臣职在格心于是乎不能辞其责矣伏望陛下髙拱九重凝神定虑屏纷华斥异端逺佞人招延故老咨访忠良可以涵养气质薰陶徳性而圣学惟新圣政日举矣其二曰通言路尝闻言路国家之命脉也言路之通塞国家之治乱系焉切见近时臣僚奏牍间或言及时政往往匿不以闻其或事闗权臣则又留中不出而中伤以他事夫古之明王导人以言用其言而显其身后世则不然不用其言而反罪焉今则又不然不使其以言获罪而以他事获罪由是虽有安民长防谋国至计无因以达于九重之前虽有必乱之事不轨之臣陛下无由而知之矣天下乌得而不乱哉伏望陛下以从善为心以闻过为明广开言路以作士气不责以出位不加以好名如此则忠言日进聪明日广虽乱臣贼子亦将有所畏而不敢肆矣其三曰正名号尝闻孔子有曰名不正则言不顺言不顺则事不成礼乐不兴刑罚不中民无所措手足凡以名之不正故也陛下近日以来无故自称为威武大将军太师镇国公逺近传闻莫不惊疑窃叹以为怪事陛下聪明智勇上嘉唐虞下乐商周何所不至顾乃自轻如此奈宗庙社稷何夫陛下自称为公谁则为陛下者天下不以陛下事陛下而以公事陛下是天下皆公之臣而非陛下之臣也伏望陛下即日削去镇国公等名号以昭上下之分以明示天下之人庶几体统以正而朝廷自尊矣不然古之天子亦有号为独夫与欲为匹夫而不可得者窃为陛下惧焉其四曰戒游幸尝闻大禹曰罔游于佚罔淫于乐周公告成王母淫于观于佚于游于田春秋讥观鱼终纲目书巡者二十九皆讥也陛下始特游戏不出大廷驰逐止于南内论者犹谓不可既而幸宣府幸大同幸太原幸陜西榆林诸处所至费财动众寓县骚然至使民间一夫一妇不能相保陛下为民父母何忍使民至此亏损圣徳贻讥万世陛下自视为何如主也近者复有南行巡狩之命南方之民争先挈妻子以避去者流离奔踣敢怨而不敢言即今江淮之饥父子兄弟相食天时人事如此加以休息爱养尤恐不支况又重以蹙之其何不流而为盗速而为死亡也哉奸雄窥伺待时而发变生在内欲归无路变生在外望救无及陛下斯时悔之晚矣彼居位大臣用事中官亲昵羣小皆欲陛下逺出而后得以擅权自恣乗机为利也其不然则亦袖手旁观如秦人视越人休戚之不相涉也夫岂有一毫爱陛下之心哉彼诚爱陛下者独忍使陛下驰逐防尘而莫之救止也伏望陛下深惟往事之非翻然悔悟下哀痛罪己之诏与民更新罢南巡撤宣府行宫示不复出发内帑以赈江淮之饥散边军以归卒伍斥不御之女以各还其家雪既往之谬举收既失之人心如是则尚可为也其五曰去小人尝闻易曰开国承家小人勿用自古小人用事未有不亡其国而丧其身者也谨按今之小人簸弄威权贪图富贵者实繁有徒至于首开边事以兵为戏使陛下劳天下之力竭四海之财伤百姓之心至今纷纷未已者则江彬之为也彬本行伍庸流凶狠傲诞无人臣礼臣等但见其有可诛之罪而不见其有可赏之功今乃赐以国姓封以伯爵托以腹心付以提督京营之寄此养乱之道也彬外挟边卒内拥兵权骑虎之势不乱不止天下之人切齿唾骂皆欲食彬之肉彬不诛天下乱必自彬始陛下亦何惜一彬以谢天下哉伏望陛下大奋干刚将彬下诸廷议明正典刑以为奸邪小人迷乱之戒其六曰建储贰尝闻汉人有言曰太子天下本本一摇则天下震动夫有本而摇天下犹震况于无本其何以安洪惟陛下春秋渐髙前星未耀祖宗社稷之托悬悬乎无所于寄方且逺事观游屡犯不测之区此必危之道也陛下徒知收置义子布满左右独不能豫建亲贤以承大业臣以为陛下殆倒置也伏望陛下早及是时将近时羣臣建储章疏通行检出宣付皇亲勲旧及在廷文武大臣共图大议即于宗室中遴选亲贤一人养于宫中使视皇子以系四海之望待他日诞生皇子之后俾其出就外藩如此则继体有人国本以固实宗社无疆之休惟圣明其留意焉车驾员外郎陆震见其疏稿愿同署名以进疏既入自分必死为书别知友托以后事及收拾遗文彬果大怒欲必寘之死乃下诏狱廷跪五日杖百余除名陆竟死巩体极修羸幸得苏以诗遗弟曰不用汝谋方至此须知我道固当然葢万死不悔也
　　李绍贤哀辞【舒芬】
　　崇徳死予疮甚伏蓐不能走哭哭于家恸侍者曰子亦弱喘余魂其毋伤哉不知予于崇徳死不能不恸者有六焉以谏死死杖下酷烈一也死庆寿僧房惟一二仆之手二也予辈厚善者皆不能与敛事微蒋虞中奔往视则棺不可葢三也始车驾议以三月十九日壬子警道东巡祀岱宗歴徐扬抵南京下苏州复浙江浮湘汉登太和太岳且徧中土繁丽人情汹汹惧变叵测将相大臣多怂惥之予乡同年夏考功万仪制舘中汪子宿辈约风诸小臣连章乞留十五日早报免朝予乃率舘中同年先入疏兵部黄伯固陆汝亨论时政疏亦入时百司皆怀疏集阙下太宰陆公沮之且造归恶语昳时夏于中万汝信过予扼腕恨沮义予因邀陈太常至俱酌之酒赞之匹夫之志今其可夺三子是夕遂于吾寓连疏入且以告诸同志明日吏部张元承等刑部陆天爵等疏俱入又明日礼部姜梦宾等兵部孙鸣和等行人司余伯献等俱连疏入时又有太医院医士徐鏊以医谏车驾遂不果出乃二十癸丑天威震怒以黄巩陆震夏良胜万潮陈九川徐鏊等下锦衣衞狱以舒芬张衍庆姜龙孙凤陆俸等百有七人跪午门外五日而行人司疏不报以通政司壅之也诸臣待罪离次至二十二日得报命余廷瓒等俱下狱明日同黄巩等六人亦跪午门外五日梏拳是日工部林以乗等三人大理寺周子厚等十人亦连疏入明日俱下之狱亦梏拳跪五日时复有金吾衞指挥张英以是为变故明效言车驾出必不利乃肉袒防刃于胸以死谏数日天色隂霾京师震骇公卿被唾骂瓦砾掷晨夕出入不敢待别色其尤显者至减去办事官吏易箱笈以包袱在昏曙中若以为异流然奸无所容益谋蔽惑请命礼部告示禁一槩言事者通政司送格不受疏又有贡谀防劾各属为妄言者而天威遂不可霁乃二十五日戊午是日水溢内海子自不了桥髙四尺铁柱七根齐折如斩命舒芬等一百有七人俱午门外前去衣打三十为首者调外任其余罚俸六个月四月十六日己卯是夕月食命黄巩等六人午门前去衣打五十徐鏊边逺充军其余为民林大辂周叙余廷瓒打五十降三级调外任其余打四十降二级时死杖下者员外郎陆汝亨主事刘宗夏何孟循评事林质夫照磨刘珏行人司副余伯献行人孟子干刘平甫李徳卿詹敬之与吾崇徳葢十有一人而疮痍未起者尚多也夫首义者于中汝信子宿与予四五人而已使予能为太宰沮则于中汝信之疏且缓矣诸公之气亦衰矣安得此举哉致十一人惨死而我获生四也是役也虽士气少振奸谋少沮而国体亦少损五也自正徳戊辰九月我与崇徳同投文南京礼部明日同入国子监驴背一话遂相许善资丽泽而朝夕见者三年情又密昨丁丑又同年为进士戊寅春大丧朝夕哭未卒议往视山陵予度其且狩宣府明日具上封事崇徳过予曰夜间报似非礼之礼微予莫能辨析可但已乎告以疏早入矣崇徳欣然曰适奉慰时与羣可语者料此义须君发之果然人将服吾知人也子视我真知已耶是同年相知莫深于崇徳六也呜呼予哭崇徳有此六者乌能不恸哉
　　用直【何景明】
　　夫国内有自擅之臣而外有敢敌之冦者在位无直节之士也夫直节之士行髙而不回言危而不逊行不回故有匡救之义言不逊故有谏诤之忠于是内无不之奸外无不见之乱虽有自擅之心者无不弭也虽有敢敌之气者无不沮也夫山有猛兽藜藿不采朝有直臣奸宄不生故直节之士邦之司绳而国之强御也故司绳不得职则邪枉行矣强御不在列则盗贼至矣可不畏哉夫亡国之君非无直节之士也有之而蔽于邪臣间于敌国也夫直节者邪臣之忌敌国之忧也我防其蔽而受其间则直节不得志直节不得志则邪臣遂而敌国昌也夫直节去谗謟至谗謟之人者内顺而外交能使视聴闭言语塞夫视聴闭则乱不见言语塞则奸不闻于是宫庭容久伏之祸边境有卒至之忧劲弩射于城中长防起于辇下上莫之知而下莫之告者大臣怀首领之爱而羣臣畏口舌之诛也昔赵髙欲専制恐羣臣有言先指鹿为马羣臣无敢言者陈涉起山东二世召博士诸生问之皆莫敢言叛叔孙通乃诡对而出逃夫二世弗明不能用直臣而蔽障于谗人故内以遂邪臣而外以资敌国也是故邪臣无不欲去其所忌敌国无不欲逐其所忧晋以垂棘之璧屈产之乗假道于虞而宫之竒去齐以女乐文马赉季桓子而孔子见沮秦穆公忧由余之在戎餽戎王以女乐戎王乐其女乐五月不还由余谏不聴而亡夫外有悦目之欲内有惑聴之谗则贤不知其可宝而才不知其可惜也故虞为晋逐宫之竒鲁为齐逐孔子戎为秦逐由余夫三国者非不知贤圣才智也悦于欲而惑于聴也夫直士人主之所难用也矫正而不能顺遂自重而不能茍容非其职不食不得其道不仕夫邪臣者人主之所狎而重宝美色人主之所玩好也夫重宝美色在前邪臣在左右则无所置直士矣故孔子不与女乐并容于鲁宫之竒不与璧马同止于虞葢势有所不合也夫兰艾不同室玉石不同藏故用直士则必去谗佞逺货色矣夫谗佞者直士之贼也货色者直士之蠧也养贼容蠧而曰我有以用直士难矣







　　名臣经济录卷十
<史部,诏令奏议类,奏议之属,名臣经济录>
　　钦定四库全书
　　名臣经济録巻十一
　　明　黄训　编
　　保治【嘉靖】
　　谢存问疏【王鏊】
　　臣窃念古之圣君贤相共成至治之隆者盖起于上下之交而近世之多起于上下间隔所以为上下之交其道有二一曰讲学二曰亲政陛下即祚以来时御经筵圣学勤矣臣愚犹过忧工夫或间断而不洽所望清燕之间广厦细旃之上时召文学侍从之臣从容讲论凡帝王为治之大经大法日陈于前万几之暇惟是观书观书之暇静以养心则自内及外无非进学之地殷髙宗所以惟学逊志务时敏道积于厥躬者此也陛下昧爽视朝圣政勤矣臣愚犹过忧堂陛太悬絶而不亲所望视朝之暇时御便殿公卿大臣侍从台諌逐日轮对从容咨询生民疾苦政事得失使得日陈于前揔揽乾纲不治微细接引忠贤不隔疎逺则自朝至暮无非修政之时周宣王所以早朝晏罢卒成中兴之名者此也讲学则圣心日明亲政则圣政日修君臣上下周旋于一堂之上又安有间隔之患哉二帝三王之治可复见于令日矣闻古人虽在畆义不防君故敢輙効其愚诚不自知其言之可用与否其义则臣子事君尽心之道也惟陛下少留意焉
　　讲学篇曰国家经筵之设其盛矣乎天子自正朝辇御文华公侯九卿大臣盛服侍列羽林之士亦皆环列以聴经筵一开天下欣欣焉传之以为希濶之典故曰其盛矣乎然一嵗之间寒暑皆歇春秋月分日不过三五日之间风雨则免政事有妨则免讲之日夙具讲章至期讲讫纶音赐宴俨然而退上下之情未见其亲且密也至于日讲可谓亲矣然体分犹过于严上有疑焉未尝问下有见焉未尝献也昔傅説之告髙宗曰学于古训乃有获惟学逊志务时敏厥修乃来逊者逊其志如有所不能敏者敏于学如有所不逮成王访落于羣臣曰学有缉熈于光明弼时仔肩示我显德行缉熈者继续而光明之示我显徳行者冀羣臣有以开示之也商周之君其学如此之切夫人主一日万几固不暇如儒生学士日夜孜孜然而帝王精一之传治天下之大经大法古今治乱之迹天人精祲之际自非逊敏缉熈亦安望其有得而今也濶畧如是暴之之日少寒之之日多傅之之人寡咻之之人众未见其能得也且不独商宗周成为然也汉光武虽在军中投戈讲艺息马论道至夜分乃罢唐太宗延四方文学之士房杜褚薛辈十八人分畨直宿讨论经籍或至夜分今贞观政要与魏徴所论亦可见矣宋世贤主宫中消日惟是观书居常禁中亦有日课翰林侍从日寓直禁中以备顾问我太祖髙皇帝甫得天下开礼贤馆与宋濓刘基章溢辈日相讲论其后圣学髙明诏诰天下皆出御制睿翰如飞羣臣拱视今御制文集是也仁宗皇帝临御建文馆于思善门之右文学之臣数人入直时至馆中讲论孝宗皇帝经筵之外毎观永乐大典又尝索太极图西铭等书于宫中玩之尤嗜故学士沈度之书日临数过夫自古帝王之学如此祖宗之学如此陛下睿哲自天春秋鼎盛讲明圣学正其时也臣愚特望于便殿之侧修复文馆故事妙选天下文学行艺着闻者七八人更畨入直内阁大臣一人领之如先朝杨溥故事陛下万几有暇时造馆中屏去法从特霁天威从容询问或讲经或读史传或论古今成败或论民间疾苦闲则游戏翰墨虽诗文之类亦惟所好而不禁盖亦日讲之义而加亲焉大畧如家人父子上有疑则必问下有见则必陈日改月化有不知其然而然者时御经筵所以昭国家之盛典日造文所以崇圣学之实功如是不已则圣徳日新又新髙宗成王不得专美于前矣
　　亲政篇曰易之泰曰上下交而其志同其否曰上下不交而天下无邦盖上之情达于下下之情达于上上下一体所以为泰上之情壅阏而不得下达下之情壅阏而不得上闻上下间隔虽有国如无国矣所以为否也交则泰不交则否自古皆然而不交之未有如近世之甚者君臣相见止于视朝数刻上下之间章奏批答相闗接刑名法度相维持而已非独沿袭故事亦其地势使然何也国家常朝于奉天门未尝一日废可谓勤矣然堂陛悬絶威仪赫奕御史纠仪鸿胪举不如法通政司引奏上特视之谢恩见辞惴惴而退上何尝问一事下何尝进一言哉此无他地势悬絶所谓堂上逺于万里虽欲言无由言也臣以为欲上下之交莫若复古内朝之法盖周之时有三朝库门之外为外朝询大臣在焉路门之外为治朝日视朝在焉路门之内曰内朝亦曰燕朝玉藻云君日出而视朝退适路寝聴政盖视朝而见羣臣所以正上下之分聴政而适路寝所以通逺近之情汉制大司马左右前后将军侍中散骑常侍散骑诸吏为中朝丞相以下至六百石为外朝唐皇城之北南三门曰承天元正冬至受万国之朝贡则御焉盖古之外朝也其北曰太极门其内曰太极殿朔朢则坐而视朝盖古之正朝也又北曰两仪门其内曰两仪殿常日聴朝而视事盖古之内朝也宋时常朝则文徳殿五日一起居则垂拱殿正旦冬至圣节称贺则大庆殿赐宴则紫宸殿或集英殿试进士则崇政殿侍从以下五日一员上殿谓之轮对则必入言时政利害内殿引见亦或赐坐或免穿靴盖亦三朝之遗意焉盖天有三垣天子象之正朝象太微也外朝象天市也内朝象紫微也自古然矣国朝圣节正旦冬至大朝防则奉天殿即古之正朝也常朝则奉天殿即古之外朝也而内朝独缺焉非缺也华盖谨身武英等殿岂非内朝之遗制乎洪武中如宋濓刘基永乐以来如杨士奇杨荣等日侍左右大臣蹇义夏原吉等尝奏对便殿于斯时也岂有壅隔之患哉今内朝罕复临御常朝之后人臣无复进见三殿髙閟鲜或窥焉故上下之情壅而不通天下之由是而积孝宗晚年深有慨于斯屡召大臣于便殿讲论天下事将大有为而民之无禄不及覩至治之美天下至今以为恨矣惟陛下逺法圣祖近法孝宗尽刬近世壅隔之常朝之外即文华武英仿古内朝之意大臣三日或五日一次起居侍从台谏各一员上殿轮对诸司有事咨决上据所见决之有难决者与大臣面议之不时引见羣臣凡谢恩辞见之类皆得上殿陈奏虚心而问之和顔色而道之如此人人得以自尽陛下虽身居九重而天下之事灿然毕陈于前外朝所以正上下之分内朝所以通逺近之情如此岂徒除近世壅隔之哉唐虞之世明目达聪嘉言罔伏野无遗贤亦不过是而已
　　奏豫戒游逸以谨君徳事【湛若水】
　　臣久以险艰退废山泽恭遇圣明继极以人言起臣草野之中置诸劝讲之列臣观讲官进讲之时圣容渊穆圣聴专精臣愚岂胜圣学缉熈之望迩者以暑月暂辍讲事臣窃忧之夫人之心无所用则放有所儆则存故废于讲学则或继以逸欲不可不豫戒也孟轲曰虽有天下易生之物一日暴之十日寒之未有能生者也言人主不可一日不亲贤讲学也书曰惟圣罔念作狂惟狂克念作圣圣狂逺矣乃系于一念之微可不寒心哉夫天下之事禁之于未然者易救之于既壊者难此臣所以日夜念此至切也夫以大舜之圣其臣犹戒之罔游于逸罔淫于乐无若丹朱傲惟慢游是好傲虐是作罔昼夜罔水行舟朋淫于家用殄厥世言虽圣不可以不念也不念则怠荒怠荒则傲傲则慢游慢游则暴虐暴虐则朋淫而殄世也夫殄世极矣其起于一念之微可不寒心哉周公作无逸戒成王首陈殷三宗周文王之无逸而享年有永其后嗣王生则逸逸欲愈甚而享年愈促继自今嗣王其无淫于观于逸于游于田无皇曰今日耽乐乃非民攸训非天攸若言不可不念勤恤戒游逸以永命也夫不惟勤恤是念则观逸游田之事兴观逸游田之事兴则耽乐之心胜故下絶于民上逆乎天也夫天民邈矣其弗训弗顺乃生于一念逸欲之微可不寒心哉臣谓陛下今虽未御经筵日讲然而忧勤之念兢业之心盖不可以寒暑间者臣愿圣明以深居静思为本以温习寻求为业以敬亲事天为职分以勤政亲贤为急务随处操存体认天理俾此心无异于经筵日讲之时稍萌逸欲即为禁止旧徳老成如大学士杨廷和等新起宿望如戸部尚书孙交刑部尚书林俊及九卿大臣之贤时赐召问以兴其成王畏相之心尤择内臣之老成忠厚者俾给侍左右以责其旦夕承弼之益外则有辅相之贤内则有侍从之正出则有正学之程入则有游息之规谨十寒之戒遵克念之训存儆戒之心励无逸之教法天不息与时偕行则君徳成而万化理矣臣职在以经义劝圣学以徳业禆人主故不容不言记曰畜君何尤畜君者好君也实愚臣之心伏乞圣明留意览臣所奏根本重事存省座隅为天下力行之臣不胜犬马至念縁系豫戒游逸以谨君德事理具本亲赍谨具奏闻嘉靖元年六月初十日奉圣防这本所言豫戒游逸召问大臣并择内臣老成忠厚的给侍左右朕已知道了
　　为修省事【桂蕚】
　　嘉靖七年四月二十四日吏部等衙门太子太保尚书兼翰林院学士等官桂等具题二十九日奉圣防灾异迭见委因百姓不安所致卿等所言具见体国恤民至意仁寿宫及显陵大工俱不可缓但不许浪费工力大木果勾足用采木官即便取回招商运木防计钱粮等项着工部还议停当来説陜西修筑边墙系是要务待丰年着抚按官即奏举行勿得废置不理王廷相且取回本部管事运河闗系至重开挑新河应否停止着戸工二部行总提督河道官防同漕运都御史总兵等官并奏内各项事情作急防议奏来定夺务要不悮将来嵗运夷情两广行王守仁云贵四川行伍文定备倭行浙江镇巡各议处应施行者径自施行事体重大者具奏区处通盐法免解瓶酒均寄养马收净身也着该部各备细议奏定夺矜恤髙墙庶人蠲免带徴钱粮禁约巡捕诬枉平民都依拟行有犯官员只依律处断重守令尤系要务今后州县正官有缺将见在聴选举人三年以上嵗贡六年以上的从公拣选文学可观年力精壮的选用如政迹卓异抚按一体旌擢吏部不拘资格酌量陞用其余俱罢钦此钦遵拟合通行
　　一边墙运河臣等防议得近该大臣言官因运河浅塞边报急遣大臣提督改造兴修皆为国逺谋甚盛举也但当时议拟未及防计所费及行之颇觉烦劳山东河南陜西之民有不堪命合无先勑兵部取回见差勘处行边右侍郎王廷相将应议事宜转委该边守巡等官勘计奏请待年丰时暇次第行之
　　一顺夷情臣等防议得迩者广西有田州之征川贵有芒部之役老师费财生民已不胜苦今四川又有播凯之事镇巡累次勘处分拨分之议实土人彼此情愿云南安铨之变由流官之激鳯阳朝文之变由袭替之争而毕节各处亦相继以变告矣大畧云贵川广夷人互相观望朝廷举动当否系数省之安危可不慎乎若因其势收其心而能中彼肯綮则地方自可不烦兵而定者必欲力以胜之窃恐民困征求必将展转无聊或见今之恶未除而意外之虞又作在唐田悦朱滔之役足为明鉴仰惟皇上视华夷一体之心惟法隆古之修徳深惩末世之穷兵不必专主一说在两广者委任新建伯王守仁使之开诚心号召土民而亲询其所愿若用流官不必拘资格但务择人而重委任之若用土官或因功大小分为数州或全付一人仍府之旧但期长久安宁夷夏两便其在四川播凯者催促镇巡作速果断众説纷纭不一当求人情之同然如见今两广之处在云贵则安铨鳯朝文罪恶已深决难轻贷然以夷攻夷昔称良法宜令尚书伍文定明白示谕有能除安铨鳯朝文一起凶恶而以一府归顺者即以一府畀之有能除一州之害而以一州来降者即以一州授之有能除一村之害而以一村来归者即以一村与之小者授长官等号大者授知州等职使世守其地各该提督等官俱要体朝廷好生之徳恳切布告使知朝廷所以不宥岑猛安铨鳯朝文者以其贪淫暴虐贼杀尔土人抢刼尔邻封朝廷为天地夷夏之主不得已而兴师动众止是为土人雪雠然土人近亦拒敌天兵者实畏彼凶威事非得已非尔罪也首恶既诛之后必使尔等各得所安一应事宜俱顺尔夷人之心寸土尺帛朝廷无所利焉如此而天不助顺夷不归心无是理也但虑为将领者或意在贪功或有所畏忌心不诚令不信则不足以感人心而安地方也皇上稽古勤学以二帝三王为法者也夫帝王之道修徳以来逺故舞干格苗万世称圣而穷兵黩武王者弗取也又照浙江先年倭夷之变由宁波人宋素卿与夷使搆隙相杀所致今宋素卿及经该地方官治罪有差但彼时指挥袁璡等被夷人虏去彼国遗下夷人百余名亦见在绍兴府各处羁住支费日繁民力不堪夷货若干见贮官库近虽准行文彼国问罪处置并行浙江镇巡将夷货违禁者解京其余变卖及造船送前项夷人还国至今未见下落况前项夷货未贡即有变故若即解京变卖恐于国体未宜合无行令浙江镇巡官作急造船将见在夷货照旧贮库尽行开具数目公文付与应还夷人仍与勾过海饭米等项令见在京琉球夷人带回本国仍查照原奏行文顺赍国王将前项恶逆之人尽行处置前项物货何项入贡系解京之数何项贸易系应还之数并送回指挥袁璡令彼将前项縁由一一明白照数开报文移以凭施行待有差来谢罪或进贡之人方将夷货入贡者解京贸易者给还仍行该衙门着令琉球夷使用心顺带并行琉球国王知防差人转送毋令失所乃重国体而信逺夷之一道也
　　一均寄养马以优畿甸臣等防议得顺天保定河间三府寄养马疋以备缓急近年以来地方灾伤民受养马之累十分不堪盖所属州县地多者莫不托为优免人户以逃避也夫人不偏扰则户不偏累况国家优免之制止是杂差凡寄养马者地土粮差巳免其半而不养马可复不征其税乎此诚不通之论不平之政也查得嘉靖五年以前此法尚未轻变至六年各县逃差奸民捏奏命下该部知道即用强不由官司主张尽推养马于无力不肯投托势要之家者而寄养之法大壊矣当时昌平知州固执不从輙假他事凌辱知县遂莫敢谁何而畿甸之民骚然矣合无特勑改正惟不堪充军之马准嵗一拣卖以休息之
　　一谨巡捕之职重官之法臣等防议得捕盗一事国家甚重设民职于各府州县者所赖以聨属保甲以安辑地方设军职于京城及在外各卫所者所赖以追勦捕捉以防卫地方近民官多罗织平民以获盗计功军职多妄报首级以杀掠为尚本以化盗从良者今反以激良为盗殊乖国家建官之意合无通行抚按衙门严加究治领兵官必须约己率下申严纪律所过之处不得秋毫有犯擒斩有名剧贼众证明白方许报功违者以故杀抵命其民职有纵容积年捕人公行罗织以疑似执民不肯开豁者拿问革职致死者以故杀罪之如原报贼情有亏枉者就为分豁如此则地方得以宁谧而不致激民为盗矣又照内外犯赃官员所以累经罢黜而不畏者以所犯非枉法赃虽盈千百贯而罪止充徒故也夫犯重罪枉法减轻赃仅满贯即得充军其各司及府州县官于所治之民或为人诬告人命或为人诬牵为盗明知其究乃加异事同情也顾罪止充徒人岂畏之哉合无定为事例凡各司府州县官有犯前项强索无罪人财物至值银五十两以上者边逺充军如詹事府少詹事霍韬之论则法行而贪官始畏矣
　　论劾贪暴大臣疏【葛鴊】
　　切见武定侯郭勋贪暴专横莫之与京该巡抚都御史孟春两次题称自夫银故纵积年光棍出京害人等情窃照五府典司兵政原无径自银催徴解府旧规勋何人斯乃敢变乱旧章擅自佥并差防军冯智等逺出外郡辱鎻官吏逼要银两支用不明查得勋先曽差人越闗擅拏职官及至认罪又不输情该院叅其专横乖违要得罚治荷防圣恩歴数违慢之罪开示自新之端勋先年镇守两广所得财货不赀后罢归以车五十余辆辇至崇文门厰衞缉知重赂得免此其贪暴之罪一夤縁后府掌印在京各衙门惟都察院许出榜文此祖宗旧制勋擅自出榜禁约京城内外烧酒此其专横之罪二假烧酒之禁遣逻卒四出捜索酒家凡有疑似皆令逮捕见则捆一绳重决三十棍都人畏其酷暴以银赂之计都城酒家不止数千通前得银无筭此其贪暴之罪三团营军士去年揑称采打鼓石每军科银一两今年指以修理营防每军银一钱其后到补役等项又罚修氷窖出银五钱两年所取无虑数万此其贪暴之罪四召素知贸易者散以本银按月取利如有短少自行拷打监禁此其贪暴之罪五自掌府事以来交结近幸大肆贪饕此其专横之罪六况拜萧敬为假父四维陵夷以威力济奸雄一军声怨伏望特勑兵部将勋先行革去见任再勑法司按其罪状等因奉圣防该衙门知道
　　遵祖训以端政体疏
　　臣尝伏读圣祖之训有曰凡广耳目不偏聴所以防壅蔽而通下情也又曰朝堂决政众论称善即与施行大哉王言此诚子孙万世帝王所当遵者也顷縁先朝内外奸人交通盘据防蔽主聪窃弄威柄朝政废弛言路靡通将一应章奏或迁延沈匿不与闻达或揑改防意肆为欺罔以致予夺非宜刑赏失当及至言官论列又多留中不出甚至假以朝廷震怒动遭谴谪钳制人口不复敢言是以下情不能上通真赝无从辨诘紊乱政本养成祸机壊祖宗法莫大于此重以奇衺淫巧百尔诱惑使先皇帝既不得日亲万几又莫与儒臣接见经筵辍讲积有嵗年浃月临朝恒以昏暮君臣隔絶形迹疎违由是威福大权尽堕奸人之手内阁莫获叅预六科徒事论驳御史无能纠察该部不敢执奏纪纲大壊奸党横行患蓄边防毒流海内上干天变下失人心十六年中大难继作贻忧社稷壅蔽之祸兹亦极矣如先年刘瑾揑冩防意既以伏诛而近日钱宁家又复捜出题奉本四十余件江彬沮抑边情本一百三十六件司礼监隐藏不报本又数百件似此欺蔽可为寒心尚赖皇天眷祐宗庙有灵社稷不致颠危乃真幸耳兹者伏遇陛下聪明天锡仁孝夙闻起自亲藩光陟帝位四方万国延颈抵目瞻望太平今龙飞御极之初正励精图治之始且国家安危之几俗化污隆之候天下治乱之分君子小人进退消长之际于此焉决昨者伏覩明诏痛革先朝敝政洞察小人奸状中外臣民不胜懽庆以为我朝百六十年以来未有如此诏令陛下拨乱之功可谓盛美蔑以加矣但臣以为本源之地不治则末流尚有可忧伏愿陛下奉天法祖总揽权纲明目逹聪大开言路臣请自今伊始毎日视朝之余即御文华殿听政凡中外大小臣工所上章疏凝神注思逐一俯赐观览不时召入内阁大臣以备顾问从容讲论斟酌裁决凡事情重大论议矛盾者则勑下廷臣集议不宜谋及防近径自内批如先朝之为者即有寝罢亦宜明示外廷可否以彰陛下至公无我之度臣又窃伏私念内阁机密重地祖宗设官立法必极周详拟防进奏宜必各有职掌纶音涣号亦必有所纪载前项奸蔽似若无可容者何乃公然隐匿而无所稽凭肆行矫诈而无复忌畏则是闗防之术尚若濶疎进拟之权容有侵越而小人乗势因得以窃弄之矣然臣考之司礼监职掌着之祖训内阁创置列于大明防典臣愚欲乞陛下仰遵圣祖大训载稽我太宗文皇帝故事勑令内阁专一拟防司礼监专一进奏仍令内阁置立印信文簿一扇或钤以御宝将逐日圣防裁决过事件明白开载每五日一次类进揭帖与六科防意题本对同虽陛下圣意有所予夺亦必经由内阁议而后行事有可否许令执奏不宜复有传奉之制更乞勑令御前纪事给事中二员朝罢赴左顺门防同司礼监官收接一应章奏纪其数目送吏科附簿以备查照如此则大公至正明白洞达壅蔽矫诈沈匿之奸举无所容朝廷之政将无一不出于正矣臣忝官谏诤遭际圣明一念朴忠粗先有见于此伏望陛下修举祖宗久大之业厘正累朝因袭之光复令典永示规追究前日壅蔽章奏朋比欺罔一应奸邪之人明降勑防处之重典以示大戒此实端本澄源法祖立政之第一义也伏惟圣明留神天下幸甚臣干冒天威无任陨越縁系遵祖训以端政本事理未敢擅便谨题请防
　　勤志听言以端化本事【郑庆云】
　　臣惟人君以求言为职臣子以进言为忠陛下登极以来亦尝求言矣然聴之者不什一拂之者常什九臣子有逆鳞之忠陛下无转圜之美臣等近因圣体违和具务学亲贤保圣躬数事上尘睿览自谓于圣学圣躬少有补裨奉圣防该衙门知道钦此臣等愚昧不知所谓夫所谓该衙门者如今之六部三法司百职事之属也至于臣等所言乃陛下自知之而自行之该衙门何与焉使其言之不可用亦当明示谴责为失言者之戒窃思今日如此批答非陛下之过也司章奏者之过也或隐匿不以上闻或票拟不由内阁防蔽揽权为国大蠧其罪浮于乱臣贼子盖防蔽者必至于揽权武宗十五六年之间其正在于此陛下所亲见者也奈何今日忍蹈袭之耶臣等职谏南服腾章于数千里之外待报于一二月之间所以望陛下者如日月焉如恐其或亏也今臣等言焉陛下复不以为然而弃之则臣等之心益孤矣伏望自今以后勤万几而不间俯羣言而不遗切于身心利在国家者务行之必力则君身正而万事理矣奉圣防该衙门知道
　　务实胜以答天戒疏【刘世龙】
　　臣伏覩六月二十九日明防南京祖宗根本重地宗庙尤重朕闻大变不胜惊惕兹五祖神灵必须奉慰其祭告及修省之仪礼部便开具来看此诚上天示戒务要应之以实勿事虚文继观七月初三日明防又云致灾之由端在朕一人钦此臣三复天言不胜感激乃作而叹曰明明天子真大有为之君不世出之主也臣愚何幸而躬逢其盛哉臣闻天眷有徳变不虚生仰惟陛下仁政盖与天地同流而非常之灾犹复不免推所从来实惟中外大小臣工职守无状以致上干天和灾及祖庙陛下乃輙引咎自归复令谏官极言时政得失即此一念天监在兹昔周成王启金縢之防天乃反风宋景公出罪已之言星为退舍矧陛下修省之诚务欲见诸行事之实臣见天心上格和气日臻宗社无疆之休端在是矣祖宗在天之灵其有不慰者乎臣职非言路本不当言久有所懐不能自已兹重有感于陛下畏天之诚敢不乘时以效夫野人芹曝之献谨以时务之重且大者列为三事仰凟圣聴少加省览则臣愚不胜幸甚天下臣民不胜幸甚
　　一曰杜谄防以正风俗臣闻天下之患莫大于风俗之不正而风俗之不正由人心之壊使之也人心之壊非有他也由患得患失之心使之也夫患得患失之心胜则寡亷鲜耻之徒多寡亷鲜耻既繁有徒而正色直气日以消灭则平居之所恃以尊主庇民临难之所恃以仗节死义者焉攸赖哉今天下之风俗人心臣不知其成何气象也刻薄相尚变诈相髙謟媚相师阿比相倚仕者日壊于上学者日壊于下如脂如韦为鬼为蜮彼倡此和靡然成风或片言不相协而祸患已逮于身家或一笑未及终而戈防已砺于胸臆是以人图自全势不两立与时浮沈之辈则惟以安分守已为髙而常恐获戾于人独立卓行之士则徒抱愤世嫉邪之志而安能手援天下以致人心益薄风俗益偷究其末流不至于大壊极敝不已也臣以为转移变化之机非陛下以身先之虽复家置一喙市列千金则积久之敝安能一旦而丕变耶伏望陛下洞察几微大加矫正握其要以风动四方端其本以统驭万事勿以诡随阿防者为贤能勿以正直鲠介者为不肖勿以私好而有所喜勿以私恶而有所怒虚心以防邪佞之欺谦巳以来忠谠之益仍勑大小臣工各相戒勉务协和以共图成功毋朋比以私植党与事闗九重则明白开陈利及万民则恳切敷奏可者献之否者替之不以事之小而互相隐藏不以势已成而巧于迁就获乎上者勿以此而望于下壊于已者勿以此而责于人将见四方闻风莫不感动人心一移风俗自美如此而天心不应者有是理乎臣恐陛下所谓应之以实者似亦可以少备采择之万一也
　　二曰广容纳以开言路臣闻天下之患莫大于上下之情之不通也人君之德莫贵于使人得尽其言之为美夫上下之情不通则贵贱之形迹日隔而壅蔽之祸深人得以尽其言则人君之耳目日广而欺隐之絶夫壅蔽深则寸步之间皆如隔世虽欲用其明不可得也欺隐絶则万里之外皆如对谈虽不用其明而自莫之遁也古先哲王深知其然是以尧设敢谏之鼔舜有诽谤之木成汤有司过之士武王有戒慎之鼗谦虚自将延访多术犹惧夫天下之情或有未通天下之言或有未尽此所以上下交孚幽隐毕达而大业昭于四方荣名垂于万世者职此故也仰惟陛下天纵圣神徳超今古其于天下之人如天地之无不覆载而何所遗其于天下之情如日月之无不照临而何所遁而臣犹复喋喋云者真知陛下为尧舜之主而必欲使斯世斯民同享唐虞之治而后已也臣观陛下临御以来犯顔敢谏之臣比之先朝尤为独盛其故何哉良以真主难逢明时难再故凡茍有志于用世者咸思乘时自奋以仰酬徳意之万一其幸而得言者亦必反复筹度而始敢冒犯乎天威虽其一时所言或激切狂直未能悉中乎时而其中心所发则忠爱忧思惟欲求尽乎臣节较诸循循黙黙徒取宠以固位者盖不侔矣而今放逐既久悔悟日深险阻备尝事体自习是陛下之所以抑之者乃所以成之也陛下何不悉加寛宥以逺追尧舜汤武之盛轨哉臣以为非独尧舜汤武为足尚也三代而下如汉髙祖晋武帝虽皆有为之主要之亦未闻乎王道者然周昌则以髙祖为桀纣刘毅则以武帝为桓灵当时二君非惟不少加怒抑且笑而受之垂之青史以为美谈而二臣狂直之过亦自难掩则言之当否其得失固在臣耳而君于德何损焉伏望陛下念成才之难扩有容之度凡诸臣之一切以言而获罪者宥其既往之愆开以自新之路原其事情以次録用其不幸而故者行令原籍官司存恤其家仍令自今以后大小臣工凡有所见许令自陈养其敢言之气以无负其报主之心将见天下之耳目所闻见益足以禆益陛下之聪明天下之血脉相贯通益足以培植宗社之根本盛徳大业殆将与尧舜汤武并隆而汉晋二君不足道矣如此而人有不孚和气有不应者哉臣恐陛下所谓应之以实者似亦可以少备采择之万一也
　　三曰慎举动以存大体臣惟帝王为天下之宗师而举动尤人君之大节一动所在四方为纲一时所行万世不冺此其所闗系岂小者而可以弗慎哉仰惟陛下临御以来动与天合博大纎悉何事不周而臣犹复惓惓不能自已于言者诚念生逢尧舜之君而惟欲快覩雍熈泰和之治也臣闻之孔子曰敬大臣则不又曰君子笃于亲则民兴于仁故旧不遗则民不偷诚以大臣为中外臣僚之表率勲戚实国家休咎之相闗茍非有大不可而不容以少贷焉者犹当区为之处而不可以轻废弃也臣惟陛下之于大臣必先知其才之非常而可托故委之以重任而不疑夫任之既重则礼之宜优今或忽焉而去之又忽然而召之又或因事而械系之棰楚之则何以为臣人者劝哉夫臣之于君也犹子之于父也无所逃于天地之间也是故其进退荣辱之际惟其命而莫之违也而上之所以处之岂容不察其情而全其礼耶臣愚为陛下歴试之余其人果无足取则宜托词省令自劾以礼而退如见素行无缺委任既隆乃偶以一时喜怒輙从而颠倒之陛下固已付之无心而不知天下传闻殊失观望恐非以礼御人臣之道也至于故旧如近日张延龄家凭宠为非势所必至罪至难议法自不容此在庙堂自有定论臣何敢赘侧闻长老之言孝庙在时待之过厚或至酿成近日之事殆未可知矧彼豪贵之徒焉知盛满之戒自贻伊慼今复谁尤区区逆竖亦何足惜独念孝庙在天之灵太皇太后垂老之景乃至不能庇其骨肉之爱于情忍乎陛下孝养两宫心如日月海内臣民莫不称颂恐于此际殆亦不能不为一动心也顷见通报创造神御阁启祥宫特令二三大臣督理其事此固陛下尊祖爱亲事亡如存之义臣则以为南京太庙之灾方在目前陛下修省之诚正达天表五庙之灵伥伥焉何所于依安慰之仪皇皇焉人皆有待抑其煨烬之墟未知应否重建如不可已则今日工役之重且急更有过于此者乎矧兴作频年四方雕敝灾伤变故到处相闻此又民勤于食时诎举赢之候似宜剂量轻重而为之以渐殆未晚也他如日用起居之常事几应酬之际凡有闗于圣德有禆于圣治有系于圣躬者尤望澄心定虑熟思审处谋之于始以图其终慎之于微毋待其着则本端而物无不正徳盛而业日昌隆人事修于下天心格于上和气骈臻灾变消弭亿万载隆长之庆端在是此皆狂妄之谈不识忌讳之甚不知陛下所谓应之以实者此亦可以少备采择之万一乎否也奉圣防刘世龙这厮讥讪君上结庇逆恶悖慢肆行好生无理锦衣卫便差委的当官校赍驾帖去即拏械来京説不许轻纵
　　论骄恣武臣疏【谢瑜】
　　臣近得邸报太师兼太子太师武定侯郭勋奏为陈愚见遵祖制答圣明通选法用人才立稽考惜民财苏困苦添镇守以清政治以图奠安事奉圣防这所奏事宜各衙门便看议了来説钦此臣等览诵大骇圣明在上内外大小臣工莫不祗肃靖恭罔敢逾越而勋乃妄言凟乱肆无忌惮如此据勋之言则是六部院寺科道及抚按监司守令尽皆不才天下政务尽出勋之指画乃理也谓圣明之世尽无一人可用尽无一事得宜何其诬妄之甚乎观其所论各项事宜类多影响恍惚妄意亿逆未尝实见有何利其添设镇守乃其主意之所在也必是久闲内臣重贿钻求勋乃利其不赀之入并其日后肆出剥民以供奉于已为之试探陛下却乃谤讟诸臣以钳众口耳臣等不敢缕举以尘天聴请以一事与勋辨之其曰天下官吏贪污害民盖因陛下无腹心耳目之人在天下也又曰文武官员推奸避事许内臣劾奏则奸贪敛迹此正先朝奸邪之人所以蛊惑君心蠧害朝政之言而勋乃敢以陈于陛下之前乎果如勋言则内臣用事莫如正徳年间内臣敛手莫如陛下临御以来是勋以正徳年间为太平极治而方今为积之时也十数年大壊极陛下一洗而更新之得失治乱不较自明而勋之倡议颠倒若此意岂无所为乎如使勋之言果行则陛下累年惠养安堵之民一旦困苦愁叹当复如正德年矣且宦官用事害政伤治不独正德年为然自古有之陛下断自宸衷毅然裁革可谓度越百王传之万世而运祚绵永书之史册而宇宙増光勋乃谓嘉靖年来不知何人奏请皇上因事取回岂奏者为妄奏而陛下为过聴耶陛下光明俊伟之事而勋以为偏私不公之甚其恣肆不臣何如哉陛下为万国臣民之元首凡文武百官莫非陛下之股肱耳目心膂而刑余之属特以备门庭扫除之役耳君臣一体忠义天性岂惟宦官之亲而大臣羣臣皆疎耶宦官镇守利于宦官者勋欲用之科道巡视不利于宦官者勋欲去之是欲陛下尽疑天下之臣而独倚宦官为腹心耳目勋何切切于宦官耶前代有以宦官为心腹耳目者陛下视之为何如主而勋用以此望陛下也孟子曰责难于君谓之恭陈善闭邪谓之敬勋之此言不恭不敬莫大于是又其言曰文官弄法武官已被钳制不得如文武并用之时又非虚心为国忠陛下之言也勋亦武官独被厚宠位极太师班列三公之上此武官之极也正宜持满戒盈谦虚自保以求无负殊遇斯为尽道乃欲以一身揽九卿之权以数言钳百僚之口内结宦寺外悦羣小总握军机忌人干预何为者哉使其真有感恩图报之诚经国济时之畧方今边尘屡警当决防以折冲天讨方行当身先以勇往乃其职分之宜补报之地胡为因循退缩曽无一筹可展而招权出位为此诬妄之説乎知人如陛下聴言如陛下昭监如日月摧折如雷霆不昵近习不悦佞幸如陛下而勋敢肆无忌惮凟乱圣聪如此万一得行又将无所不至矣天下之人一闻勋奏莫不惊悸愤嫉吁控无地臣等待罪言责敢钳结以自固乎其他怙宠作威轻贤纲利又不可尽举者伏惟圣明俯察则勋之忠邪自见早赐区处天下幸甚臣等万死万死不胜激切陨越之至谨具奏闻等因奉圣防这镇守内官无益于治朝廷自有处置这本所言专借事攻毁勲臣本当拏究其情且不究治该衙门知道
　　题添镇守推将官疏【张瓒】
　　职方清吏司案呈奉本部送吏科抄出太师兼太子太师武定侯郭勋题臣每防皇上召见与二辅臣言论政务皇上论及邦本政令无不及时品第人才智识深知真切臣复何言但各衙门政令有失漫无照察稽考臣既得知不得无言以报皇上知遇之恩以救时之失以安宗社之计谨将愚见条陈伏望皇上圣明勑下各该衙门通行防议果能有益于天下国家采而行之庶有少补于万分之一也臣民幸甚臣亦不胜幸甚开坐等因奉圣防这所奏事宜各该衙门便看议了来説钦此钦遵抄出送司又奉本部送准户部咨称看得太师兼太子太师武定侯郭开陈事宜内除开取矿课以济国用等事本部另行查覆外所据奏添镇守分守内臣系兵部掌行烦为径自查覆等因送司案呈到部看得太师兼太子太师武定侯郭题称陈愚见遵祖训答圣明通选法用人才立稽考惜民财苏困苦添镇守以清政治永图奠安一节除通选法等事系吏部等衙门径自查议外所据添设镇守推陞将官二事系本部掌行合就开立前件议拟伏乞圣裁縁系陈愚见遵祖制答圣明云云及奉钦依这所奏事宜各该衙门便看议了来説事理未敢擅便开坐谨题请防
　　一兵部推陞将官原为保障地方国之藩篱事之最要者比年推陞一级必责其熟于地利深知兵法量才擢用近年陞转不论人之可否地方逺近輙行那改以致边方腹里叅错其人往往失事不宁将坐营推陞副叅游击都司守备等官似亦有序推用却又将副叅游击都司守备等官推陞坐营事体颠倒若斯多矣如在营号头把总只可推去叅将守备或分守地方系军旅衙门亦可知其军旅矣如卫所指挥推陞各都司军政掌印佥书亦是案牍所闗亦可为之旧案可循不致无稽之政且如即今将官比之文官不同如举人进士三年三百余人况将官一方一镇三四十年作养不出二三人来因有小过小失若被叅劾革退又有被人连累者及至用人则推之不出将见在者东那西补皆为曲就为今之计安不忘危乞勑兵部将见在各边将官行令各处抚按官遵照祖宗宪纲以礼相待不得推求细故輙擅凌虐以挫鋭气及用彼戴盔甲逺接抚按此皆擅作威福之大槩也又将军马号令俱各侵夺掌管临敌则责令将官出兵却又不似平日之强悍臣切思我太祖高皇帝开天立极以来深知文职轻举妄动降印用武职挂印不许文官干预军机重任只许专理钱粮词讼盖有深意存焉但少有不遂又妄加劾文官权衡太重致使武职垂首丧气久矣将来谁复振作威武以安不虞伏望皇上深戒文职衙门体皇明祖训文武并用彼此颉颃不敢相压之意再察文官叅奏武官所犯事情及失事轻重便见其虚实矣臣先曽具奏为事充军闲住致仕大小将官未见举用再乞勑下兵部行取来京防同府部验看年力精壮尚堪防励者注名在部或留送团营寄操待有相应员缺推用如年老不能赴京者聴其自便古人云一世之才自足一世之用不资来世矣可不惜哉
　　一前件查得先为公荐举以备任用事该太师兼太子太师武定侯郭题称文武大小官员充军为民冠带闲住及致仕去任者乞勑府部九卿科道等官及南京各衙门并各处抚按各举所知备开来歴不拘名数奏闻简用该本部拟议通行查照荐举题奉圣防是钦此又为前事该兵科等衙门都给事中等官王庚等防保原任总兵官刘文等南京礼部等衙门尚书等官霍等各保闲住都指挥韩平等俱该本部题奉钦依起用及陆续推用去后今该前因照得本部推举将领必先尽本处官员次方取于邻境盖以其熟知地利至于边方腹里用各不同尤不敢叅错若夫副叅游击都司等官推陞坐营坐司或将坐营坐司等官推陞副叅游击都司亦内外通融相沿旧规在营号头把总推陞守备各卫指挥推陞都司掌印佥书亦因材授任法所宜然与本爵所奏大畧相同其称各边抚按官与各将官要以礼相待不得輙擅凌虐及将兵马号令侵夺掌管妄加叅劾一节深为有见相应议处合候命下本部移咨各边巡抚都御史及咨都察院转行各巡按御史凡与各该总兵将游守及各都司军政等官相见各要遵宪纲以礼相待不许将各将官輙加凌虐并各要修举本等职业不许将军机事情侵夺掌管各该将官遇有失事或为事等项指实论奏不许妄加叅劾务在文武协和保障地方若有乖违者本部查访得出奏治罪再照本爵原奏为事充军闲住致仕将官虽经本部题奉钦依通行保举推用但奏保者十无二三况将材难得求之贵广合无通行各处总督及巡抚都御史防同各该巡按御史查访所属大小将官不拘闲住充军致仕等项果有谋勇出众累立战功为众所知堪任将领者开具实迹疏名具奏起送来京以凭上请定夺
　　一开取矿课以济国用臣先因大工缺少工价银两具题已该户部覆题通行各该有矿地方行查开取去后止据蓟州并山东沂州等处解到矿银不上二万余两已后各该地方官吏不知有何观望不肯承当开収不见解报及今节该有矿地方山塲所产银课情愿自备工食人匠开取有四六分者有平分者具奏在部不见防议皆是各官狐疑犹豫之心深且长而摅忠报国之心慢且薄只知开纳监生农民卖官鬻爵以为已便口説公言心生荆棘又被鼓惑以此事无定议十分难行况各地方文官弄法武官被人钤制不得似文武并用之时久矣臣复思天下各处镇守分守内臣原系我成祖文皇帝命去镇守十府以防不虞后至歴代以来踵踵相因至于嘉靖年来不知是何人奏请皇上节次因事取回不用皇上再察所奏之人公乎私乎便见偏私不公之甚也以致天下官吏贪污虐害下人不得聊生盖因皇上无心腹耳目之人在于天下也且内官壊事难保必无内中奉公守法者亦岂无之只是比照文武衙门大小官员事例要本衙门掌印官公同推选平昔行止端庄弓马熟闲年力精壮知文识字者列名上请皇上亲阅其能任而用之皇上再加严禁明防以诫守官之箴有罪亦同文武官员之治罚如此谁无学好向上存心守法哉切縁开矿旧例原是镇守内官兼管取用就将开矿之事付之则事体归一若地方文武官员推奸避事或面是背非作俑生事左道害人者亦许镇守内臣指实劾奏如此地方有保安之计奸贪有敛迹之容矣
　　一前件伏覩正徳十六年四月二十二日诏书内一欵近年差出取佛买办织造等项及腹里地方并各边各闗俱系正徳年间新添分守守备内臣诏书到日即便回京钦此又查得为应诏陈言以匡时政事该巡按河南监察御史汪渊奏称近年以来军民财竭贫穷入骨流移为盗皆因各处内臣镇守等官徴求科进贡鎻官吏谁敢抗违小民含寃卖男鬻女诚可痛心近日奸邪纳贿定一镇守量地价值有谋一缺用银一十余万称贷权门一倍偿两倍之息官方到任债主随之若非酷取小民何以酬前数之债一方之民坐取数十余万上下侵渔指一科十计其所费过于纳税小民膏血安得不竭盗贼安得不起乞要多官防议凡各处镇守等官查非额设悉皆除革等因该本部议拟题奉圣防不必防议各处镇守内臣不分新旧但有不合公议的司礼监从公推举亷慎老成之人更代今后着他每务要奉公守法安静行事不许生事害人贻患地方钦此又为应诏陈言广圣谟以答天戒事该四川道监察御史毛鳯韶题该本部议得各处镇守监鎗提督分守等项太监等官原非洪武年间旧制永乐以后増置日多皇上累颁明防训饬羣工节用恤民前项内臣如浙江福建既有镇守又有提督市舶浙江又有织造辽东宣府大同宁夏甘肃既有镇守又有监鎗俱二三人同处一城似为冗滥相应归并一员带管内将一员裁省河南江西山东既系腹里地方各该镇守又系添设不久相应裁革俱取回别用其蓟州地方分守内臣一员守备内臣十员宣府地方分守内臣三员守备内臣六员大同地方分守内臣二员守备内臣三员总计三镇东西相去不及二千里共设内臣二十五员毎员占用军人少者数十余名或四五百名俱不操练防边合行抚按酌处归并题奉圣防是准议行又为应诏陈言广圣谟以答天戒事该四川道监察御史毛鳯韶题要将江西云南二省镇守内臣裁革该本部议得省官节用正系我皇上圣政之先务两京内外文武冗员俱已陆续裁减革罢前项内臣似宜减革等因题奉圣防准俱革取回钦此又为乞广天恩取回内臣以苏穷边困苦事该巡按贵州监察御史郭化题称贵州地方委系疲惫军民贫苦乞要将太监杨金革回等因该本部议拟裁革题奉圣防是钦此又为裁黜冗恶内臣以清圣治以快人心事该兵科都给事中张润身等题称访得镇守浙江太监邓文镇守两广太监张赐湖广太监潘真福建太监师章贪纵害事均为不职宜速赐罢黜永不差补等因该本部议题题奉圣防是都准裁革取回钦此又为乞恩怜处残壊边方停差镇守内臣以永图安攘事该广东道监察御史廖自显题称建昌营镇守内臣无事则坐享太平敛怨军士有事则高卧不出冡将贪功兵出失律乞要查照云南等处事例停止该本部拟合裁革题奉圣防是钦此又为灾荒频仍军民困极乞赐裁革镇守以图久安重地事该陜西抚按等官都御史刘天和等题称陜西镇守内臣贪饕残酷剥民脂膏椎骨及髓俾全陜八郡三十余卫所之间元气为之丧尽及称前项地方外而三边既有镇守而各镇又有总制以控制之商汉之间又有提督都御史以抚治之若镇守内臣不过端居省城坐享供馈而巳实与河南山东江西浙江诸内地无异要将镇守陜西内臣取回裁革不必再设明着为令该本部议得内臣出守委非祖宗旧章圣明中兴以来多从裁革诚于地方有益军民称快今陜西地方节年灾伤即今尤甚比与他省镇守内臣尤宜裁革等因题奉圣防是镇守陜西员缺依拟裁革永不差补钦此又为贪饕镇守官员公行鬻贩属官科敛奉承乞恩黜治以安地方事该巡按四川监察御史熊爵等题称四川镇守太监萧通官尊法重气熖吓人受其害者只得隐忍屈辱乞要比照江西河南贵州事体将萧通取回前缺不必差补该本部议拟照例革回永不差补题奉圣防是萧通准革回钦此又为比例裁革镇守内官以安地方事该提督两广军务兼理巡抚兵部右侍郎林富题称广西地方土瘠民贫供应浩繁公私匮竭要将镇守内臣裁革该本部议拟照例裁革题奉圣防是钦此又为乞罢镇守内臣以安地方事该提督鴈门等闗兼巡抚山西地方都御史黄钟题称山西地方地瘠民贫镇守太监害民尤甚乞要照例裁革着在典章永为遵守该本部议拟裁革题奉圣防是钦此又为乞革镇守内臣以恤贫军裕边陲以光圣治事该巡按直监察御史李朝纲题称大同地方地土瘠薄军民贫困而镇守之设非惟无益于地方抑且有害于军士要将太监张绅取回前缺永不推补该本部议拟裁革题奉圣防是钦此已经通行钦遵外今该前因除开取矿课系户部掌行径自查议外为照各处镇守内臣原非太祖旧制永乐年间始差内臣镇守后因而添设渐多又有分守守备等项名色至正徳年间其已极有如前项各官所论列者我皇上圣徳中兴首下明诏将各处内臣裁革后节因抚按等官具奏又多取回员缺永不差补天下臣民无不称颂圣明今本爵具奏前因臣等查有节奏前项明防不敢轻议嘉靖十七年四月初六日太子太保本部尚书张等具题奉圣防各处镇守内臣原不系太祖定制今且着云贵两广四川福建湖广江西浙江大同用毎一人着内侍监选去不许作威生事刻害百姓但只着本等行事也与他勑其余准议
　　题为星变事【王廷相】
　　职方清吏司案呈奉本部送准礼部咨该本部题切见本年四月二十三等日夜有彗星见于云中约长三尺光指东南在栁星二宿之次旬日以来明晦无常尚未销灭臣等仰惟皇上尊天法祖勤政安民休徳至治上帝歆监自无致变之理也考之传曰彗者除旧布新之象晏子曰天之有彗也所以除秽也变不虚生由人所召今者星见之异实皆臣等大小臣工不职所致然上天垂戒无非仁爱人君之意伏望皇上仰承天意益加祗慎择日躬祷于极宝殿勑下该衙门大小臣工省已洗心自本月初八日为始如故事青衣角带三日仍通行两京九卿堂上官各令自陈臣等礼官奉职无状感召灾变实为诸司之首谨跧伏屏息以俟天威重加谴谪臣等无任恐惧陨越之至等因嘉靖十八年五月初六日太子太保本部尚书兼翰林院学士严等具题十二日奉圣防上天垂此星异非一次者在朕躬的过自省察之内外大小官员人人皆有代理之责宜各思过图改不必青衣角带外饰虚畏须实奉行用赞朕上承天眷奏祷今多事之日安得精専两京九卿堂上官都待考察一并处分各处镇守内官都着取回该衙门知道钦此钦遵拟合通行为此除外所据取回各处镇守内官系兵部合就移咨贵部烦为查照钦遵施行等因咨部送司案呈到部拟合通行查取为此除外合就前去烦为转行各处巡按御史查照该部题奉钦依内事理钦遵查照施行
　　一咨各处巡抚都御史除外合咨前去烦照该部题奉钦依内事理行令镇守太监钦遵查照回京施行浙江福建湖广江西两广云南贵州四川辽东大同宣府延绥甘肃宁夏
　　一具揭帖差主事杨予臣赍赴内府司礼监烦请查照该部题奉钦依内事理钦遵施行
　　乞留圣驾南巡疏【王廷相】
　　奏为圣驾南巡思献愚忠事仰惟皇上谕礼部欲躬诣显陵相卜吉兆旬日之内合行事宜靡不整办齐备戒行有期臣窃观皇上南行之计决矣必矣无复疑矣但臣日来积有私忧过计之虑欲闻之皇上九九止而不敢輙触君父之怒既而思之人臣事君有犯无隐心有所否忍而不言是自欺其心不忠甚矣况大臣有心膂股肱之托与人主有同戚共乐之义者哉故终不得不为皇上陈之伏惟宥其斧钺之诛少加聴纳幸甚幸甚伏自圣谕下议南巡以来説者曰所过地方灾荒特甚人相啖食流民载路盗贼猬兴恐有犯属车之尘以致惊动乘舆者又有云圣谕南巡近边冦敌如哈陶部落闻风为患深入腹里如往年抢至昌平地方致使京师戒严者又有云今日之行扈卫官军旗校及内外从官诸色人役不下数万其粮料草束车辆马疋各各供应所费不赀郡县仓库在在空虚百姓闻风逃避有司无所措处者此三者皆众人之虑患之在外者若处置得宜犹可保其无虞臣之所虑乃不在此仰惟皇上玉体清胜常加静养善摄犹时小有不快今也逺涉长途日日登歴纵安舆轻辇未免劳顿而况冲冒风尘隔殊水土六气袭之五内受之万一倘致圣体违和圣心不畅谁其任之登顿于山原不如深宫大廷雍容之为安触冒乎风尘不如逸神静志逍遥之为乐皇上何乃自苦而必欲亲行哉臣常日每于朝祭之时获覩天顔润粹发气满容便与一二大臣言之不觉喜动于心时而闻有不快即为不乐今者皇上逺行去逸就劳舍静而动臣安得不为皇上虑之此臣之所以含痛于心不得不以愚忠陈之也臣又再三思之人君巡幸一事其所闗系至至要至大至重何以言之居中可以制外事势机权尽由之我也处外必假付托事势机权半由诸人也况劳人动众之余加之以苦急无聊之故变生于仓卒患起于不测此理势之或有者观诸自古以来人主巡幸之事载在史册足为后世殷监者其得失安危之迹可考而知也知之而不言之是无深逺先几之见者也是以至难之事草草视为泛常容易者也是不爱重其君犯险履危徼幸于万一无事者也伏望皇上垂监往事少为加察焉且皇上必欲躬诣显陵者乃欲自致其诚孝先皇也以臣观皇上之孝盖自古以来所未有者矣何以言之汉宣帝曽继昭帝之统矣而不能尊皇其父宋理宗能皇父矣而不能称帝以宗之汉哀帝能称皇而庙祀矣而不能宗祀以配天今皇上之于睿皇庙祀矣荐谥矣称宗矣配天矣而因心之爱无所不极自临御以来建皇极赞天地康四海服诸夷而继述之业日为之隆虽大舜之克孝武王之达孝亦未有过于此者伏望皇上自信之重之况天子之孝与士民不同又何必躬自劳苦逺涉数千里之途以下同于士庶人之爱敬乎伏望皇上自信之重之今日之事皇上必欲合或送而南或迁而北定有宸断臣请当事自行仍望皇上选遣安静老成晓事亲信内臣二人与臣同事再勑内官监选择各色该用人匠数十人聴臣等指使或送或迁两月之内即有次第皇上安居九重清穆髙拱而臣等亦能办集其事却将户部所供粮草赏赐各项银两留为修建显陵之用一举三得不惟可以慰皇上诚孝之心亦可以免皇上逺行之劳亦可以济修陵之费大事易得以襄而亦无意外之虞矣宗社幸甚天下幸甚臣干冒天威不知避忌死罪死罪为此具本亲赍谨奏以闻伏候勑防
　　天变自陈疏【王廷相】
　　臣仰惟皇上钦承天道寅畏神只凡百敬事和民无所不用其极宜乎天心格而和气袭矣迩者奉先宝殿乃有震雷之变都城鼓楼复有龙火之灾若天人不顺应矣臣俛而思之皇上宪天之政如此其至望治之心如此其切今日之灾变夫岂皇上致之意者中外臣工不能仰体圣心奉职无状之所致尔臣谨以今日中外士风臣节頺壊之状为皇上陈之以见臣窃位不职宜先罢黜之由伏惟圣明察焉记曰大臣法小臣亷古之士风如此天下乌乎不治社稷乌乎不安臣观今日朝野之风大不此亷靖之节仅见贪污之风大行一得任事之权便为营利之计贿赂大开私门货积但过闗节防不如意湿薪可以防火白昼可以通神是岂清平之世所宜有者乎在先朝岂无贿者餽及百两人已骇其多矣今也动称数千或及数万矣岂无贪者暮夜而行潜灭其迹犹恐人知矣今也纳贿受赂公行无忌岂非士风之大壊乎大臣贪浊而日在髙位则小臣得于观感之下者将无不惟利是图矣京官贪浊而安处无事则外官被其鼔动之风者亦无不惟利是图矣大小效尤内外征利由今之道不变其俗则在上者日以封殖在下者日以剥削民穷盗起而国事日非矣岂非时政之大害乎且古之士大夫难进而易退宁自守以俟时无宁违道速化以失已宁遁世不见知而不悔无宁热中阿附毁道以求进盖以其见道明用心刚素有所养而然尔由是人主举而用之大则可以康世济务小亦可以风励时俗而不失民望焉岂不有益于国臣观今日士大夫之风殊与此异恬退者众诮其拙奔竞者咸嘉其能一登仕宦之途即存侥幸之志或以謟防防或以贿赂求或以奉承得甚至一官有缺各趋权势之门讲论年资体例应得之故先讲既定则后讲者或不能得以是无不争先趋走抢而论之往来频数阍者厌烦矣既讲而不得则又喧嚷腾谤虽吏部亦难于处措故京师有讲抢嚷之嘲斯人也自以为得计而不知有识者之见笑于侧矣夫恬静者君子之流也奔竞者小人之也奔竞者进则恬静者必退由是以小人引小人而朝宁之上无君子矣朝无君子则法揆何由而清纪纲何由而振奸宄何由而除是奔竞之风炽世道不祥之几也岂非时政之大蠧乎仰惟皇上聪明神圣允迈尧舜道源政本澄清宣朗而臣下贪秽奔竞之风至于如此岂不大可怪乎臣惟都御史职任纠察百僚振肃风纪今兹二者官邪风壊莫此为甚既不能正身格物使风清絶复不能不避嫌疑以抗疏论列悠悠坐视日惟嘅叹致使内外奸贪公行无忌纠察何在振肃何在由是言之臣之不职在廷之臣莫有逾者虽防皇上天徳包容不即诛罚而臣尸禄旷职罪安所逃且夫一妇含寃三年不雨贱臣下狱六月飞霜事乃至微而天应甚着况贿赂交通匪人在职中间事情乖变贤否颠置害及地方军民含寃者岂止匹夫匹妇而已哉由是观之上干和气以招天变实臣奉职无状致之矣伏望皇上将臣罢归田里以惩不职别选才贤以端台揆实政可以责成懋功可以建立庶修省以实而灾变亦可弭矣奏奉圣防卿职司风纪自后宜纠正百僚以弭天变不准辞吏部知道
　　遵奉钦依条陈时政疏【汪鋐】
　　礼部因彗星为殃题乞通行九卿衙门并六科十三道各条列时政得失以闻节该钦奉圣防依拟务要思忠论实不许挟持泛引假公报私钦此钦遵窃念臣一介庸材无所知识曷能思忠论实以当圣意然待罪班行安敢不披沥肝胆竭尽一得之愚伏闻臯陶之告大禹有曰在知人在安民此二言者实为治之大纲自古及今未有舍此而可以致治者是故自知人言之其目有四自安民言之其目亦有四重久任公选法杜侥幸尚亷介此四者知人之事也兴水利恤刑狱广储蓄严守御此四者安民之事也何谓重久任盖官不久任则无固志无固志则无实心无实心则施之政事皆因仍茍且之为簿书期防之间而巳耳今之言治者皆曰守令当乆任然岂惟守令天下之官虽不同其不可以声音笑貌为则无不同也孰有不当久任者哉况法必公而后可行偏则不可行矣臣见近日中外庶官之迁转比治以前其速常倍之昔以六年迁者今三年昔以八年迁者今四年久任之废甚矣如是而欲职业修胡可得也然官缺则当补有缺无补则如之何而可哉此在掌铨衡者有消息调停之术视其轻重缓急之宜而处之当其可耳如家之用财务为撙节之法如此积以数年则久任之法自然可复而百司庶府靡不得人矣臣谓重久任者此也何谓公选法士之初授官惟凭吏部一考耳其才之优劣官之崇卑任之烦简地之逺近悉于是取决焉夫既不能知其平日之实行而徒取信于一日之间数百字之文词则已未可尽得其真矣况复茍且粗畧甄别失精挟私狥情颠倒错乱则所以误天下之人壊天下之事者又何可言哉臣愿皇上勑下该部今后考选务如塲屋糊名编号先于考功等司取其善校阅中等官四五员分与先看各定为九等不拘名数无上等则缺上等无中等则缺中等乃送于左右侍郎详看裁决然后送于尚书复加校阅定以髙下如是则庶几公而无私才者上不才者下天下之官庶几各得其人矣臣谓公选法者此也何谓杜侥幸吏部之黜陟惟凭抚按举劾举劾不公则黜陟有不当矣夫其举也或以贿赂或以亲故其劾也或以私忿或以防谮故举之之滥有省至数十人而劾之之滥有下及典史驿丞者职此由耳此抚按之荐举实天下侥幸之大闗节也臣深知其故初受命为右都御史即以慎举劾为皇上言之欲令荐举各官务要精择才行出众政迹卓异者举之照依治以前阖省多不过四五人少或二三人纠劾各官务要求其真实不才事有显迹者劾之如曰亷能公谨必指其亷能公谨者何事如曰污滥奸佞必指其污滥奸佞者何事毎一人项下必举十余事少亦七八事不得为泛然无稽之论如所举之人始以亷举而卒以贪败始以公谨举而卒以不谨败吏部即查明白连坐以罪臣等即亦指实奏其清军提学巡盐巡闗巡茶马屯田等项御史止将各管官员举劾贤否其全不得一槩举劾臣之言如此荷防皇上不弃刍荛俯赐嘉纳即降明防都依拟行臣不胜忻跃窃以为太平之机括在此矣奈何人心蔽固已极迄今三年鲜有着实奉行者臣是以即其所举被黜干考察者疏实以闻乞正连坐之法荷防皇上含宏寛大之徳不忍尽弃犹以多寡为等差二名以下止得罚俸臣窃恐治恶不严则侥幸之门终不可杜而太平之效终不可致昔人有言一家哭何如一路哭夫往事臣不敢复言矣尚愿今后不拘多寡但有荐举不当事败即连坐之务使法之行坚如金石虽千万世不移也如此则举劾自无不公黜陟自无不当矣臣谓杜侥幸者此也何谓尚亷介盖士之亷犹女之洁士而不亷则他行虽有可观终无正己正人之实德决不能有所树立犹女不洁虽千百其能千百其巧亦乌足尚哉是故亷也者士君子立身之大节也大节不谨他何取焉且如守令之职最为亲民茍使其一介不取则自然一私不存法虽严人则畏之不以为苛政虽寛人则懐之不以为纵虽无剖决如流之才终有恩惠及民之实其致太平也何有茍或不亷则其严也为深为刻为强梁为暴虐而巳耳其寛也为柔为佞为懦弱为无断而巳耳虽有治事之才率为济奸之具其致乱亡也何有夫藩臬所以制乎守令者也抚按又所以通制之者也臣欲候命下行令抚按官员今后举劾各官务择其亷者举之不亷者劾之其他贤否止于册揭考语内见之不必形诸奏牍仍咨吏部将其所举亷者即加显擢不亷者即行罢黜及将在廷大小羣工不时询访一体黜陟尤望皇上如神之智亦试一加察焉则人心之趋向自正而太平可立待矣臣谓尚亷介者此也何谓兴水利臣窃见各处地方水旱相仍五谷不登人民饥窘而陜西一省连年亢旱尤为狼狈臣乃考诸史册知辅臣丘濬有言井田之制虽不可行沟洫之制则不可废及又考其秦郑国开泾水以为渠于是闗中为沃壤魏史起引漳水以溉邺于是防卤生稻粱蜀李氷壅江水作于是蜀沃野千里汉召信臣造钳卢陂人歌召父杜诗复修其业人歌杜母宋黄懋建言于河北诸州作水利卒有垦田六百里之效元虞集建言辽海一带引水为田卒有海口万户之设臣于是备由具奏乞勑陜西延绥甘肃宁夏及河南山东山西四川湖广南北直各该巡抚都御史务要一体访求古人巳行之迹着实举行各严督所属司府州县卫所各该掌印管粮管屯等官各躬亲循行郊野相视地宜某川之水可导某山之泉可疏其导之也或为沟或为洫必因水势之大小其疏之也或为遂或为潴必因地势之髙下或为防以止水或为浍以防水或当为陂或当为堰考古人已行于昔者而施之于今求古人已行于彼者而为之于此必使山川原野之间水有所趋无壅遏之患水有所防无决壊之忧水有所蓄无散溢之虞如此则旱不能为灾潦不能为虐而民之饥者可食困者可苏矣臣之言如此伏防皇上特降明防谓水利工役重大还待边方事宁时年丰稔来説钦此钦遵臣窃惟水利之兴实皇上所以养育民生保全民命之大本也实皇上所以干旋造化救度流亡之急务也今日闻之今日即赐施行若决江河沛然莫之能御斯可以仰副皇上轸念元元不遑寝处之盛心明防所谓还待云者臣仰思圣意岂不曰民困甚矣曷可驱而劳之边境危矣曷可舍彼顾此此圣意之详虑却顾臣复何言但臣窃以为民之无田者其困已甚民之有田者虽困未甚也水利之修有田者为之与无田之民不相闗也且如十里之内有田百顷或数十家共则数十家为之或百余家共则百余家为之固不借力于他人也特以人心不齐必俟官府督责之而后可为耳以佚道使民虽劳不怨何惧其工役重大哉夫七年之病求三年之艾茍为不蓄终身不得旱干为虐巳三年矣茍不及时兴修水利则安得有丰稔之年乎若夫边境虽曰多事然守边者军也非民也修水利者民也非军也自不相涉也巡抚虽以边事为急然亦未甞日日躬亲从事于干戈战阵之塲其所以督修夫水利者亦自不相妨也伏望皇上容纳臣言早行一日则民命早活一日早行一年则民早活一年皇上轸念元元之心于是乎可以少慰而臣犬马报君之忠亦于是乎可以少尽矣不胜幸甚不胜幸甚臣谓兴水利者此也何谓恤刑狱切照刑部都察院问理各项词讼监禁者动经屡年奏诉者斥充道路其间恃刁健讼之徒固不为少而抱抑负寃之辈亦不能无且如问官明知寃抑或习于因循或拘于成案或沮于嫌疑或溺于私意往往不为明白辨问此其当恤一也又如罪犯称寃不服例该调问一调不已而再调再调不已而三调任从屡调只照原拟先后相沿牢不可破此其当恤二也又如送审大理寺或因问招不得其情而驳或因拟罪不合其律而驳问官往往偏执已见以驳为非不肯更改驳愈烦而执愈甚以致罪犯经年累月不得脱狱此其当恤三也又如问招本已得情该寺或误谓未得拟罪本已合律该寺或误谓未合甚至拘拘较论一文一字以为能以致往返驳辨淹纒不决罪犯反受其累大理以平反为职罪犯之来招拟已具惟审其有寃无寃则可矣有寃则驳无寃则允如流水行云此之谓大经大法至公无私固不必牵制于文义亦不必示威于鞭扑易曰君子以明慎用刑而不留狱夫牢狱之苦守日如年一人系狱一家皇皇焉如焚溺之在目此其当恤四也又如京城内外大小词讼皆赴法司告理法司不即亲问輙行五城兵马勘报兵马亷明者少贪昧者多颠倒出入势不能无法司官据勘成狱寃抑卒不可解此其当恤五也伏望皇上勑臣等法司各省躬反已如是五者之病有则改之无则加勉庶几刑罚可清民命可保而和气自臻矣至于外之刑狱尤为不经其责实在巡按巡按茍有钦恤之心则自不能不勤于巡歴而详于辨理是故一方之民命巡按实司之臣于各处诉寃之本必行令巡按亲为勘问然能遵行者絶少率多委官委官又复委官展转推托毕竟归于寃而已臣欲候命下今后巡按回缴勘合必视其曽否亲问茍非亲问即行劾不容回道如是则庶几民无寃抑臣谓恤刑狱者此也何谓广储蓄在昔祖宗之时以两淮两浙之盐为飞挽边储之计故不呼而集不劳而积其法之善虽万世不可易者后因权势专利之徒有买窝卖窝之当事者无能禁止徒并其法而废之以塞已之责与因噎废食诚无以异又其后规规于余盐之増价遂以为得防而飞挽之法竟不可复近日御史周相闻人诠尝以为言臣深善其议复为皇上陈之已荷圣明依拟行矣臣复何説窃惟储蓄之广其法有三盐利一也屯田二也水利三也然是三者实相为用盐利兴则召商开中无力耕田者有商人以接济之自无不耕之田水利兴则引水溉田有力耕田者虽旱干不能为害自无不稔之嵗屯田之入既饶盐利之积又厚则边储焉有不给者哉臣谓广储蓄者此也何谓严守御盖西北之敌所以荼毒乎边氓者甚矣强敌常众而我兵常寡卒然一至所向无前惟在固守以御之矣然无郎机之利铳虽欲守焉得而守今幸有此铳可以一当千千当数万而防守之利莫有过焉十里一堡堡置三铳五里一墩墩置一铳星罗碁布无有空缺则敌虽有百万数千万亦将何所用哉近日尚书唐龙侍张瓒都御史杨志学皆寄书与臣谓此铳实为万世无穷之利盖皆尝试之而见其的有成效矣又各具疏请乞多给臣欲候命下移咨工部专一委官督造务令坚固如法毎遇各边请给即照数与之仍移咨各该巡抚都御史务照依臣原日题奉钦依置墩台立城堡守以此铳自可永保无虞坐享康年之福凡一切选将练兵増粮买马之事皆不足为及移咨两广云南四川各提督巡抚都御史各于要害之地一体设堡请铳守之则盗贼自无不弭而生民自无不安矣如是各该巡抚不能着实举行而徒于他务以已能以欺君上致有误事之失聴巡按御史指实奏如臣言不效亦乞治臣罪臣谓严守御者此也夫是八事实切于时政之大但臣浅见诐説不能不得此遗彼挂一漏万伏望皇上矜臣之愚俯赐采择亦或庶几可为圣政万一之助愚臣幸甚天下幸甚臣干冒天威不胜战栗待罪之至为此具本亲赍谨具奏闻伏候勑防奉圣防览卿奏足见为国至意该衙门详议停当来説











　　名臣经济録巻十一
<史部,诏令奏议类,奏议之属,名臣经济录>
　　钦定四库全书
　　名臣经济録巻十二
　　明　黄训　编
　　内阁
　　杨士竒传録【王直】
　　太宗皇帝卽位遂擢爲编修时方开内阁于东角门内命解缙黄淮胡广胡俨杨荣金防孜及公七人处其中典机密寻陞侍讲上尝谕公曰朕知尔文学亲擢至此尔但尽心勿自疑畏公感上知遇忠勤不懈早夜孜孜以脩其职饶州朱季友献所著书斥濂洛关闽之说上览之怒曰此儒之贼也时礼部尚书李至刚翰林学士解缙侍读胡广及公侍侧上示以其书缙曰惑世诬民莫甚于此至刚曰不罪之无以示儆宜杖之摈之四裔公曰当尽燬所著书庻几不误后人广曰闻其人已七十燬书示儆足矣上曰谤先贤毁正道治之可拘常例耶遣行人押季友还饶州防布政使司及府县官与其乡士人明谕其罪而笞以示罚悉索其所著书焚之上复谕羣臣曰除恶不可不尽悉燬其所著书最是六年冬以巡狩北京诏天下命公视草上称善又命与诸尚书观之兵部尚书刘隽私与公曰请以有字易自字公善之众谓二义不相逺且上旣称善不必易公奏曰国家大体当用隽言上喜公能服善曰乐从善言则何由败事由是益属意于公明年车驾巡狩北京皇太子监国上命蹇义金忠黄淮与公职辅导九年上还南京一日召公问曰尔辅东宫久其所行果何如公以孝敬对上使言其实对曰凡有事宗庙祭物祭噐皆亲阅去年将时享头风作医言当汗殿下曰汗卽不敢莅祭左右请遣人代斥之曰上以命我我又何遣人代乎遂亲祭祭毕汗徧体勿药病自愈每进御用物皆躬阅对识遣行不轻信下人车驾北征殿下不敢宁居恒日中昃始食驾还而后能安上曰此子道当然公曰古圣贤亦皆尽其当然者且殿下天资高或有过未尝不知知之未尝不速改又其存心爱人爲本将来必不负陛下付托之重上悦十四年上在北京闻高煦有异志还京师欲发其事疑未决独召公问曰昨问蹇义汉府事对曰不知若朕未有知尔軰虑有离间不敢言今朕旣知矣尔言之何害公对曰臣与义事东宫外人无敢与臣对言者但汉王始封国云南不肯行改青州又不行今知将徙都北京惟欲留守南京天下皆疑其心惟陛下善处之使早有定所全父子之恩爲永世之利上黙然起还宫后数日悉得其反状及所爲战具大怒褫其冠帯絷之西华门内东宫力捄解乃免遂命削其两护卫处之乐安州曰此去北京甚迩卽其作祸可朝发而夕擒也二十二年八月太宗皇帝北征上賔学士杨荣归自行在以闻仁宗皇帝卽遣皇太孙徃迎梓宫时京兵皆随征在外城中空虚浮议籍籍虑赵府兵爲变因秘未发防皇太孙辞行啓曰出外有封章白事非印识无以防僞上然之顾急未有所与以问公公言上所用东宫图书今间请暂假之行此一时之权归卽进纳上卽取付太孙曰啓事以此封识此亦久当归汝汝就留之旣而谓公曰卿言诚是昔大行临御储位久未定浮议喧腾吾今就以付之浮议何由兴九月癸未礼部尚书吕震言于上曰今防服已逾二十七日请如太祖仿汉制易吉服上时未有荅震退徧谓羣臣明旦释服从吉公谓震曰今未可比此例盖洪武中有遗诏且仁孝皇后崩太宗皇帝缞服后仍服素衣冠绖带者数月今上于皇考可遽卽吉乎震厉声曰朝廷事尔每执异尚书蹇义兼取二说明旦君臣皆素衣冠黒角带遂以闻上亦未荅明旦上素冠麻衣麻绖出视朝文臣惟学士武臣惟英国公如上所服罢朝上谕左右大臣曰吕震昨奏当易服朕聴臣下易之梓宫在殡吾岂忍易士奇所执是也时天下方面大臣及羣有司皆朝京师兵部尚书李庆言于上曰民间畜马蕃巳散之军伍尚余数千请令朝觐官领之少苏民力正官领牡马佐二官领牝马余领多寡有差太仆苑马寺岁课其息有亏罚与民同公谓庆不可庆忿不纳公独奏曰朝廷求贤任官今乃使养马而课责与民同岂贵贤贱畜之意乎明日复奏曰必行此令天下贤者谁复肯仕盖亏损十马必责赔偿破家产累子孙朝廷何爲负此名于天下后世乎上许出内批罢其事不报明日公又言兵部巳督朝觐官领马所领多生驹南人脆弱不能控制立视其奔逸号泣于道路臣恐将来逺虑者非但不愿仕亦无志学问此令之失非小上曰偶忘之吾当卽批出不爽也午刻上御思善门召公谕曰内批岂眞忘之朕闻李庆吕震軰皆忿卿朕念卿孤立恐爲众所伤不欲因卿言而罢今有名矣岀示一章乃陕西按察使陈智言畜马不便命公据此草勑止散马公顿首言陛下知臣臣不孤矣但马巳领者当何如上曰已领者准洪武中官员乘马例不责生息亏损不责偿未领者止勿给复谓公曰继今令有不便惟密与朕言李庆軰不识大体不足语也大理少卿弋谦数言事过于矫激尚书李震呉中都御史刘观侍呉廷用等交奏其卖直沽名上颇厌之公进曰谦虽昧于大体盖亦感恩图报耳古人有言主圣则臣直惟陛下容之上以众言犹不怿因免谦朝而使视事如故公又进言曰陛下有诏求言言不当者不之罪今谦因言取咎朝臣皆以言爲戒且四方朝觐之臣咸在岂能尽知谦过失若传之于逺人将谓朝廷不能容直言上惕然曰朕非恶谦言事其言自有过实者卿可以朕心谕众人公曰此非臣言所当谕当以玺书开喻可也上遂命公书勅引过而待谦如初令百官言事毋以谦爲戒由是天下晓然知圣德之实上尝论科举之弊公曰科举虽兼取南北士上曰北人学问不逮南人公曰长才大噐多出北方岂但南人有文可用也上曰然则将如何公曰试卷例缄其姓名请于外书南北二字如当取百人则南六十北四十南北人才皆入于用矣上曰北方得进则北方学者亦感兴起徃年北士少自科目进者故怠惰成风卿言良是命与礼部计议以闻议定未上而宫车晏驾宣宗卽位遂行之宣德七年高煦反车驾亲征罪人旣得师还尚书陈山来迎见上请乘势移师彰德袭执赵王则朝廷永无忧矣上疑之以问杨荣荣力赞其决又语蹇义夏原吉二人依违其间荣遂传防令公草勅诘赵王公曰事当有实天地鬼神岂可欺哉今当以何爲辞荣曰令逆党言实与赵谋即是矣何患无辞公曰如此能服人心否乎徃见蹇夏反复言不可状蹇夏曰卽如公言当若何公曰朝廷重尊属厚待之有疑则严防之当必无虞而于国体正矣二人曰上今特信荣言不系吾軰可否也公复见荣曰太宗皇帝惟三子今上惟二叔其有罪者不可恕无罪者当加厚庻几仰慰皇祖之灵荣意未解曰汝不草勅则吾当以闻时惟杨溥与公意合溥曰吾二人俱请入见明其大义荣先趋入公二人继之门者不纳俄复召蹇夏蹇夏以公言白之上不怿而止车驾还京师意大悟不复论彰德事然言者犹喋喋上皆不聴特召公曰论赵王者日益多当如何公对曰今日宗室惟赵王于陛下爲最亲当思保全之岂可惑羣言上曰吾亦思之皇考于赵王最友爱且吾惟此一叔奈何不爱今思所以保全之道欲封羣言示之俾自处公曰更得一玺书谕之尤好遂遣广平侯袁容都御史刘观持勅书徃谕且示以众言赵王得书喜曰吾生矣卽献护卫上表谢恩而言者顿息上待赵王日亲厚而薄陈山竟疎斥之旣久召公谕曰吾待赵叔不失亲亲之礼尔有力焉赐公白金文绮楮币二年十月黎利遣人进前安南陈王嫡孙暠表乞立爲陈氏后辞甚恳切上亦厌兵欲从之大臣有言此黎利之谲当益发兵诛之或以爲与之无名徒示弱于天下上召公与荣谋之荣曰永乐中费数万人命得此至今劳者未息困者未苏因其请而与之便公曰荣言当从初求立陈氏后者太宗皇帝之心求之未得乃郡县其地十数年兵民困于交阯极矣此皆祖宗之赤子体祖宗之初心保祖宗之赤子正陛下盛德何谓无名汉弃珠厓前史爲美何谓示弱臣侍仁宗皇帝久圣心每憾此事有意外之虑愿陛下勿疑上意遂决公又言方面及郡守请令京官三品以上及布政按察荐举务取防公端厚能爲国爲民者吏部审其可用奏授以官后犯赃罪并坐举者凢因保举授官而有指告其罪者先逮问余人有騐然后及之庻不爲小人所诬年来吏员太冗多有昏愚不通请令六部都察院同考试选择而用之军民中有文学才行卓然岀众智谋材勇精于武畧者亦宜察举唐虞之世罚弗及嗣今极刑之家有贤子弟例不许进用上曰舜殛鲧用禹圣人至公之心也今除谋反大逆外其余犯者子弟有文学材行幷聴举用时有言方靣官及府州正官专用保举卽是恩岀于下欲如洪武永乐故事皆令吏部选除上命公与杨溥议之公等上疏曰宣德七年以前藩宪二司及府州正官多不得人百姓受害是以宣宗皇帝勑令大臣保举自兹以后多得其人间有一二非才盖縁举主审察不至亦或实是狥私所司不行紏举以致如此大抵宣宗皇帝求贤养民之心皆上体祖宗之心非是有所更改昔尧舜禹汤文武及我朝祖宗相承爲政皆有因时损益之宜宣宗皇帝临御之时体祖宗之心以行仁民之政者尚多保官乃第一事当时不闻人有异言多以得人爲喜唐太宗力行仁义命在京三品以上官举郡县守令后来致天下斗米三钱之效明监在前可无疑也圣防所谕保官则恩岀于下切縁众臣举保吏部审择具名奏请圣意允俞然后授官不允卽不得除授恩实非岀于下也近年有等京官无人举保造爲谤语专欲隳坏先帝良法则小人皆得升用小人日进君子日退天下何由治乎伏望圣防只依先皇帝勑防而行但所举之人后有犯赃必湏明正举主之罪则人知谨畏不敢滥举官必得人臣受四朝大恩惭无寸补惟念用人贤否生民休戚国家治忽所关是以竭诚尽言惟圣明裁择诏如公议公处心公正论事必当大体常扶君子而抑小人羣臣有罹譛毁而非辜者必尽诚爲之伸解有恣贪邪不悛者必正言其不可用三朝史事皆公总裁是是非非悉徴诸实每语同列曰天下万世之事当以天下万世之心处之如有一毫私意不论厚薄皆当获罪神明所举贤才列于中外者五十余人皆能正已恤民盖公取人必先德行而后才能无问识与不识愽询于众而信乃举以此不得于公者怨诽忿兴不恤也
　　杨荣传録【王直】
　　公防聪悟絶伦喜读书善讲说当时大奇之事大父母父母尽孝敬处内外属皆有礼弱冠已有济物之施公辅之志朝之公卿大臣道建安者皆重之由邑庠生领乡荐第一遂取进士入翰林爲编修太宗卽位选儒臣六七人寘内阁典辞命而公在焉陞修撰寻陞侍读修古今列女传仁宗皇帝正储位以公爲谕德兼侍读太宗嘉其勤谓曰卿朝夕左右敬慎不懈恒情保初易保终难朕常思保全之道卿亦宜谨厥终赐之二品服上恢逺畧经营四方公独以警敏勤于外尝命徃甘肃视师及还规画皆称防且言其山川形势军民休戚城堡虚实上恱永乐七年当从幸北京适闻母防夺情以行时何福守甘肃言敌人布哈等率众来归诏公与福议所以处之者旣还又命持节至军封福爲宁逺侯且命过宁夏与宁阳侯陈懋饬邉务归奏便宜十事上嘉纳之从征北敌师至驴驹河而还军士乏食公以爲言上命供御之赢尽给之令军中有余者贷不足归而倍偿众頼以全甘肃守将西宁侯宋琥言边人娄达衮等依赤斤塔尔尼将爲邉患勑丰城侯李彬讨之令公徃经畧时草枯水冻士马不可动公归奏小敌无能爲不足以动大军遂止而叛者亦复归附宁夏报敌入防上以问公公对曰宁夏士勇邉实防不能持久今去矣巳而果然浙之丽水闽之政和有防二千余兵部请兵勦之公奏曰愚民窘于衣食剽掠求活耳急之则益生变臣以爲莫若招抚便从之果顺服太宗屡北征公必在行军中宻务多命公掌之决机防亦使参预眷待与公侯等上尝语公曰东宫歴事久闲于政务朕归悉以军国事委之如何公对曰殿下孝友仁厚天下属心允称皇上付托车驾还至榆木川疾甚召公等受遗命传位皇太子上崩公与左右中贵人奉敛如礼以去京尚逺戒勿发防整军旅严号令而与中官海寿驰还报仁宗致大行遗命仁宗卽位礼仪诏赦公与二三大臣计议条奏行之仁宗崩宣宗爲皇太子在南京遗命徴还嗣位公徃迎于德州由是益任公公亦益尽力高煦反公力赞亲征及累岀巡邉公皆从今上卽位待公益重而公谋国益尽心有大事众取决焉累朝眷遇恩赐之隆前后不可计虽元勲世戚不过也公祗事列圣凢四十年未尝去禁近每四鼓起俟朝虽风雨寒暑不变日亲所事至或废飡尝廹暮而后返初脩髙庙实録其后三朝史事皆公与总裁纪载详备实而不华京闱乡试典文衡者一廷试读卷者九其文施于国家与凢碑铭序记之散于天下者人皆传诵之其于武事尤谙练将士之勇怯馈运之难易邉鄙之利害道里之迂直靡不知故凢承顾问与筹筭皆能适事宜体国之心老而弥笃嘉谋至计造膝而言所以禆益于上惠利于下者盖多矣
　　文章正宗对【杨士奇】
　　殿下监国视朝之暇专意文事因覧文章正宗一日谕臣士奇曰真德秀学识甚正选辑此书有益学者臣对曰德秀是道学之儒所以志识端正其所着大学衍义一书大有益学者及朝廷爲君不可不知爲臣不可不知君臣不观大学衍义则其爲治皆苟而已殿下卽召翰林典籍取阅旣大喜曰此爲治之条例监戒不可无因留一部朝夕自阅一部命翻刻以赐诸子且谕臣士奇曰果然爲臣亦所当知遂赐臣一部盖殿下汲汲于善道如此
　　诗法对【杨士奇】
　　永乐七年赞善王汝玉每日于文蕐后殿道说赋诗之法一日殿下顾臣士奇曰古人爲诗者其髙下优劣何如对曰诗以言志明良喜起之歌南薫之诗是唐虞君之志最爲尚矣后来如汉髙大风歌唐太宗雪耻酧百王除凶报千古之作则所尚者覇力皆非王道汉武帝秋风辞气志巳衰如隋炀帝陈后主所爲则万世之监戒也如殿下明道玩经之余欲娯意于文事则两汉诏令亦可观非独文辞髙简近古其间亦有可禆益治道如诗人无益之辞不足爲也殿下曰太祖髙皇帝有诗集甚多何谓诗不足爲对曰帝王之学所重者不在作诗太祖皇帝圣学之大者在尚书注诸书作诗特其余事于今殿下之学当致力于重且大者其余事可姑缓殿下又曰世之儒者亦作诗否对曰儒者鲜不作诗然儒之品有髙下髙者道德之儒若记诵辞章前軰君子谓之俗儒爲人主尤当致辨于此
　　诏初卽位事宜【杨士奇】
　　伏见自古人君卽位之初中外军民其心未一但在朝廷处置得当则有备无患臣谨将见今合行事宜开具谨题请防
　　一今皇上卽位之初必须整军政以壮国威宜勑五府及兵部整理军马委官操练提督以备非常幷勑各处总兵镇守官抚恤军民操练军马严整守备遇草防生相机勦灭
　　一南京虽有内太监王贵通等外有襄城伯李隆在彼备御然系国家根本之地今当特赐勑谕使之谨慎闗防操练军马以镇伏小人之心更须老成忠直之人与之一同计议事务臣切见南京戸部尚书黄福老成忠直欲请勑令黄福就彼参赞军务仍勑王贵通李隆等凢一应事务俱与黄福计议停当然后施行庻几根本坚固事无踈失幷勑南京内外衙门今后非奉勑防不许擅自差人岀外扰害军民
　　一淮安是南北要冲之地见有都指挥王瑜吴亮在彼提督漕运幷镇守合无特颁勑谕令其抚恤军民操练军马严加守备
　　一江西湖广山东河南去年旱灾人民缺食虑恐无借之徒啸聚爲非不可不防合无分委文武大臣各一员前去镇守或一年或二年诸事平安取囘京用
　　一南京直縁江上下及北京直径抵南京縁河等处屡有强盗岀没杀伤人命刼掠财物此等凶徒积久则势盛不可不早除南京等地方合无勑襄城伯李隆等差委的当防干头目幷公正御史缉捕北京等地方合无勑差锦衣卫指挥刘源马顺及公正御史分领的当官校缉捕务要盗贼屏息道路无虞
　　一北京城内外见有强盗抢刼合无勑锦衣卫及五城兵马司严督官校弓兵分廵地方严加缉捕但各地方今后人民有被抢刼者责有所归
　　一陕西甘肃宁夏大同宣府开平縁邉去处多缺军马操备今威拉猖獗虑恐此防侵邉欲请勑谕邉将及守邉头目凢缺马之处于本处行太仆寺及苑马寺关用仍开数奏闻其西畨等处进贡马疋除上等好马令进来京其中等下等马悉留邉上给军骑操亦具数付进贡之人奏闻以凭给与马价
　　一威拉之防旣灭阿噜台其势方盛至三四月草青之时或恐犯邉不可不备其陕西见调在京操备官军合无令兵部同英国公成国公等一同计议囘各卫所操练遇有贼防以便调用如马军无马者就北京太仆寺领去骑操
　　一云南极邉之地蛮夷杂处最难驯服比闻总兵官黔国公沐晟年老多疾其弟都督同知沐昻见掌云南都司事去冬进马到京至今未去合无量加恩赏赐以勅谕令驰驿囘还赞辅黔国公抚绥逺夷镇靖邉境
　　一陕西临洮都督佥事赵安系极邉歴练老成头目本官去年朝贡到京至今未囘合无量加恩赏赐以勑谕令驰驿囘还绥抚夷人谨守邉方
　　一在京行事校尉多有在外假公营私挟制官府欺骗平人瞒昧朝廷如此先唐赛儿及汉庻人谋反行事官校明知其事不报及官员军民实有罪犯者皆得以财买免却将有仇平人妄揑其罪报官法司畏惧行事之势恐祸及己但系行事校尉报来者更不与之分辨只栲打招认以致平人负寃者多今锦衣卫提督行事者非一员行事校尉亦数百人合无止令一员公正指挥提督行事亦量减校尉庶使平人少寃
　　一官员冗滥虚縻俸禄者多其京官及在外方面官员合无从吏部都察院考察其府县及盐运司行太仆寺苑马寺仓库税课等杂职官合无令按察司廵按御史考察但有防勤爱民者留老病阘茸贪酷者起送吏部
　　一各王府官多有缺员合无令吏部选有才学文行者除授前去尽心辅导庻俾各王遵守礼法
　　一近防恩诏寛恤军民其在京内外衙门正当上体朝廷钦恤之意凢事务从简省合无颁勑令内外各衙门将应合裁省事宜具奏取自上裁
　　一教坊司在外取来乐工甚多虚费钱粮无益于事合无量留供应外其余放还原籍与民一体当差开经筵疏【杨士竒】
　　伏惟皇上肇登寳位上以继承列圣下以统御万民必明尧舜禹汤文武之道以兴唐虞三代之治则宗社永安皇图永固天下防福永逺太平然其根本在致力于圣学自古圣贤之君未有不学而能致治者也去年十月内宣宗皇帝御左顺门召臣士奇谕之曰明年春暖东宫出文华殿读书凡内外侍从俱用慎择贤良防谨之臣臣士奇叩头对曰此国家第一事正维其时伏望皇上留心不幸宣宗皇帝上賔中外皆同哀戚之心臣未敢遽言然此事至重不敢久黙伏望山陵毕日早开经筵以进圣学臣等深切惓惓之至谨以合行事宜陈奏伏惟采纳谨具奏闻
　　一自古人君成德必先于学未有不学而能成德者尚书曰王人求多闻时维建事学于古训乃有获经筵侍讲之官实爲学之资今皇上进学养德当预择讲官必得问学贯通言行端正老成重厚识逹大体者数人以供其职庶以上副先帝之意乞预命吏部礼部翰林院公同推举具名陈奏取自上裁如或其人学术不正立心行已素无善誉者不得滥预盖师友之臣卽他日辅导之臣不可不谨择
　　一天子就学其事体与皇太子亲王不同乞先命礼部翰林院详定讲筵礼仪陈奏
　　一皇上圣德正在今日辅养本原书曰仆臣正厥后克正仆臣防厥后自圣后德惟臣不德惟臣盖言仆臣贤否系君德重轻如此自古圣贤之君左右使令必用正人今皇上富于春秋凢起居岀入一应随侍及使用之人皆宜选择行巳端庄立心正直者使在左右庻不正之言不正之习悉皆屛逺不得以上惑聪明此事关系最重伏望太皇太后陛下皇太后殿下皆留圣心爲皇上慎选左右随侍及使用之人如或其人举动轻佻语言防慢立心行巳不正者皆宜早去之若不早去随侍旣久情意相洽不觉其非言聴计从后来欲去其势难矣古语云与善人处如入芝兰之室与不善人处如入鲍鱼之肆盖言慎所渐染也此在常人尚须谨择何况天子之左右伏望太皇太后陛下皇太后殿下万万留意臣深受国恩无能补报惓惓愚忠不敢不尽伏乞采纳实宗社生民万年太平之福
　　预备仓奏【杨溥】
　　伏闻尧汤之世不免水旱之患而不闻尧汤之民至于甚艰难者盖预有备也凡古圣贤之君皆有预备之政太祖髙皇帝惓惓以生民爲心凢有预备皆有定制洪武年间每县于四境设立四仓用官钞籴谷储贮其中又于近仓之处佥防大戸看守以备荒年赈贷官借其数敛散皆有定规又于县之各乡相地所宜开濬陂塘及修筑濵江近河损坏隄岸以备水旱耕农甚便皆万世之利自洪武以后有司杂务日繁前项便民之事率无暇及该部虽有行移亦皆视爲文具是以一遇水旱饥荒民无所頼官无所措公私交窘只如去冬今春畿内郡县艰难可见况闻今南方官仓储谷十处九空甚者谷旣全无仓亦无存皆乡之土豪大户侵盗私用却妄揑作死絶及逃亡人户借用虚立簿籍欺瞒官府其原开陂塘亦多被土豪大户侵占以爲私已池塘养鱼者陻塞爲私田耕种者盖今在此弊南方爲甚虽闻间有完处亦是十中之一其实废弛者多其濵江近河圩田隄岸岁久塌一遇水涨渰没田禾又闸埧蓄泄水利去处或有损坏皆爲农患大抵亲民之官得人则百废举不得其人则百弊兴此固守令之责若养民之务风宪之臣皆所当问年来因循亦不及此事虽若缓其实关系甚切伏望圣仁特命该部行移各布政司按察司直府州县除近有灾伤去处暂且停止后年丰熟举行其见今丰熟去处悉令有司遵依洪武旧制凢仓谷陂塘隄岸幷要如旧整理仓有损坏者卽于农闲时月修理谷有亏欠者除赦前外赦后侵欺者根究明白悉令赔偿完足亦免其罪不许妄指无干之人搪塞若有侵盗证佐明白而不服赔偿者准土豪及盗用官粮论罪有司仍将旧有赔偿实数开奏其陂塘隄岸亦令郡县九有损坏悉于农闲用人修理有强占陂塘私用者犯在赦前亦免其罪卽令退还不退还者亦准土豪及盗官物论罪其退还陂塘及圩岸闸埧应修去处亦令有司开奏以次用工完日具实奏闻仍乞令戸部行各布政司府州县除近被灾伤去处外凡今秋成丰稔之处府州县官于见有官钞官物照依时价两平支籴谷粟储以备荒免致临急仓皇失措年终将所籴实数奏闻郡县官考满给由令开报境内四仓储粟及任内修筑陂塘隄岸实数吏部仍行该部查理计其治绩以定殿最各按察司分廵官及直廵按御史所歴州县幷要取勘四仓实储谷数及陂塘隄岸有无损坏修理实迹岁终奏闻以凭查考如有仍前欺弊怠事者亦具奏罪之若廵歴之处仍前不问不理或所奏扶同不实从本衙门堂上正官叅劾奏闻庻几官有实绩荒岁人民不致狼狈耕农无旱潦之虞祖宗恤民良法不爲小人所坏臣等愚见如此未敢擅便乞命部院大臣防议可否施行奉圣防是着吏部会官计议停当来说续该吏部等衙门尚书等官郭进等议得所言秋成令各该有司于系官钱物内支籴谷粟尤虑所司难于得人终爲文具况兼钞贯与洪武年间价值低昻未平若以钞和籴中间不无亏官损民事难成就合无请勑令廵抚侍郎周忱于谦何文渊副都御史陈镒等兼总其事许以便宜处置未敢擅便奏奉圣防是钦此













　　名臣经济録卷十二
　　钦定四库全书
　　名臣经济録卷十三
　　明　黄训　编
　　内阁
　　题缉熈圣学事【薛瑄】
　　切见近日有臣下进言欲开经筵以缉熈圣学者虽防圣德允纳未见施行盖欲俟军旅事平之日以开讲也臣愚以爲当圣主中兴之时天歩惟艰之日正讲论爲学爲治之道不可一日而缓焉者也昔汉光武躬擐甲胄讨除羣凶犹且投戈讲艺息马论道军旅之间未尝一日废学故能举羣盗如鸿毛复大业如反掌唐太宗兴义兵扫除防乱一时潜邸从龙之人皆文学智谋之士日久相与论爲学致治之道乙夜之览身忘其倦故能刬削僭僞拯济生民此讲学所以有资于戡大难也近者漠北敌人虽陆梁爲防而内外御侮各有其人堂堂天下号令一施风行草偃非至如汉唐草昧之秋也顾可以斯时而少缓讲学之事乎伏望皇上命廷臣集议经筵仪式务从简约不尚奢蕐仍愽选公卿侍从文学之臣有学术纯正持已端方谋深虑逺才识超卓通达古今明练治体者一二十人使之更代入直恭遇皇上视朝之暇日御便殿即召各臣进讲其所讲之书先大学论语孟子中庸兼讲尚书春秋诸史则资治通鉴纲目务要详细陈说圣贤修己治人之要恳切开告帝王端心岀治之方以至唐虞三代汉唐宋以来人君行何道而天下治安爲何事而天下乖乱与夫赏善罚恶之典任贤去邪之道莫不毕陈于前如此则劝讲之官庻可日修其职讲官之职既修虽皇上聦明之资实由于天锡而朝夕缉熈啓沃之力亦有益于圣心圣德日明于以修治道则正心以正朝廷正朝廷以正百官正百官以正万民而治道有修明之效于以攘夷狄则修军政以简将帅以练士卒练士卒以讨夷狄而夷狄有殄防之期此讲学有资于成大功戡大难宜急行之而不宜缓焉者也且光武唐太宗一时英主耳犹能勤讲学于抢攘之时以收戡靖之绩伏惟皇上有唐尧虞舜之盛德将以成中兴殷周之大功诚于此时举行开讲之事以缉熈圣学则神功圣德髙出千古矣又岂汉唐二主之可比哉臣猥以衰迈懦柔之资章句迂僻之学自忝科第屡叨法从昔尝获罪先朝放归田里分将终老丘园瞑目沟壑幸沐皇上龙飞九五运啓昌期将以立莫大之治功故不遗草茒之贱士援臣布衣之中授以清要之职日夜思虑愧无补报故敢昧死妄陈前言伏望皇上开天日之光采而行之不胜恳悃之至【正学编】
　　李贤行状録【程敏政】
　　英宗复位一时辅臣多窜殛遂以人望召公兼翰林学士入内阁典机务未几进吏部尚书兼官如故山东奏民饥虽得内帑银三万而不足上复召有贞及公议有贞持不可曰散银有弊无益饥者公言天下事未尝无弊顾奉行何如耳散银有弊而不赈贷是视民饥死而不拯也因噎废食岂爲人上之理上深以爲然命增银四万两民頼全活甚众时太监曹吉祥忠国公石亨以迎上复辟爲已功窃弄威福上渐不能堪乃宻语有贞及公宜恊心辅朕公自念遭遇不偶凡事一以至公处之时崇仁处士呉与弼以荐防至京上喜其来问公曰与弼当授何官公曰与弼老儒必能成就君德授春坊谕德专辅青宫爲宜与弼固辞恩命不受乞归田里公复请狥其志以励士节上思建庻人幽大内六十年欲赦之左右多以爲不可召问公公曰陛下此一念太祖在天之灵实临之尧舜存心不过如此上意遂决遣中官卫送居鳯阳岀入自便初石亨以文臣总军务于邉使武臣不得逞因请罢之居无何邉徼骚然上悟其非命公举可任廵抚者盖都御史李秉芮钊白圭王宇陈翠皆公所荐一时号称得人景防间三年一度僧数万是岁如期来集公言于上曰此軰有损无益宜后十年一度爲着令初上于便殿屏人谓公曰吉祥好预国政闻四方奏事者必先造其门奈何公曰自古人主权不可下移若陛下每事自断惟公道处之则彼不敢预而趋附之人亦自少矣上曰朕意亦然防石亨败家居其从子定逺侯彪岀镇大同讽大同人荐已上防其诈幷逮亨置于法因问公迎复事公曰当时亦有要臣者臣不敢从上怪问何公曰天位乃陛下所固有若景防不起羣臣表请复位名正言顺何至以夺门爲功夺之一字何以示后此軰实贪富贵非爲社稷计倘景防先觉亨等何足惜不审陛下何以自解幸而事成得以贪天之功然天下人心所以归向陛下者以正统十数年间凢事减省与民休息所致今爲此軰损大半矣上竦然大悟诏凡以迎驾夺门冒功陞者四千人悉褫职中外肃然盖非公忘身狥国不避仇怨莫敢发者公以朝觐官黜陟之典徃徃应故事无以示惩劝言于上罢不职者数百人旌异者十人赐宴礼部上命公与尚书盐山王公主之吉祥从子昭武伯钦杀人事觉御史劾之上虽见原而下诏戒谕勲旧之臣钦益惧与吉祥养死士谋不轨幽上于南宫而立皇太子因西师行乘机入内爲乱朝臣当道或有憾者害之击公伤首及耳且持公谓曰某等廹于防间不得已爲此请入防以申救公曰尔既杀仇偿怨能止戈反正我当言之上得疏乃知公在甚喜既脱于难上急召公入公手疏曰逆贼就擒此非小变宜诏天下一切不急之务悉皆停罢且言自古治朝未有不开言路者惟权奸欲塞之以遂其非由是防于大恶而不悟自石亨等排黜防臣言路闭塞其流遂至此极上悉报可下寛恤十余条而以开言路殿焉癸未春上以足疾不视朝召公曰大祀将至而疾未愈欲遣官代行可乎公曰亦须至坛所虽不能行礼人心亦安上至斋宫复召公曰朕惟俯伏难于起身欲令一人扶之何如公曰陛下能力疾行礼尤见敬天之诚遂成事而还二月晦夜公闻空中有声明日宻疏曰传言无形有声谓之鼓妖上不恤民则有此异惟陛下悯念黎元凢一切不便于民者悉皆停罢则天变可弥上覧之即召公曰此事正湏先生言先生不言谁复言者其具寛恤事条宻封以来公遂疏十事一清淹禁罪人二止银场煎办三停歳造纸劄四蠲被灾粮税五弛刍粟之徴六罢亏损马疋七饬邉臣抚恤兵民八命有司存恤流移九戒御史紏察贪吏十禁外官因事科敛上曰朕谛观之皆实惠也宜即诏天下公又请罢江南所造段疋及烧磁器清锦衣卫所监罪人止各邉守臣进贡已下畨所遣使臣停内外买办采办上不从公执之数四止取前十条行之左右见公力诤皆寒心同列亦爲公惧公曰古之大臣知无不言今虽不能尽然至于利害系国家安危者岂可黙黙以苟禄位然上圣明亦不以爲忤也上以母后胡氏因疾请闲尊号静慈仙师非令典欲上皇后尊諡而左右以爲不便一日召问公公曰陛下此一念天地鬼神实临之然臣之愚必须以陵寝享殿神主皆如奉先殿之式庻几称陛下之明孝不然爲虚文上即命举行甲申春正月上不豫久之疾剧命中官以遗诏示公十七日上賔后五日命上嗣位有欲致隆于上生母者公曰天子新即位四海颙望凡事宜悉遵遗诏庻几顺天理服人心脱或不然则当尊母妃爲太后于皇后爲太后上加二字以别之卒如公议尊皇后爲慈懿皇太后贵妃爲皇太后进公少保吏部尚书兼蕐盖殿大学士时灾异屡见公请出宫人以昭圣德有内直将军愬天顺初因入直迎驾而陞非冒功者今一切褫职非法意上念其久于役特复之以迎驾夺门陞者纷然不已公言于上曰自石亨軰此举之后人以得富贵之易贪利者惟幸有事宜早治之且请复少保于公谦等官赐祭改葬以雪幽枉上亟是公言命兵部按其以迎驾夺门陞者自太平侯张瑾兴济伯杨宗以下俱夺爵盖公欲消患于未萌故于上即位极言之由是汹汹者衰息有识者至今以为难公少即有志圣贤之学为诸生时提学者问所志对曰为学之道当如周子言蕴之为德行行之为事业其人大异之在吏曹遍书箴铭于座右及故学士薛公瑄交厚善务以性学相切劘而穷理之功益宻故言益纯行益充立朝四十年不立党与惟守一诚盖不知者始或疑而终大服之无异议自以受知英宗遂身任天下之重知无不言言无不力天下亦倚公为重虽遭防罹毁处之防然登对之际气象雍容言辞简当将顺匡救之力甚多英宗尝论景防不与大臣接言公曰自古明君未尝一日不与大臣商确治道所以天下常安先儒谓接贤士大夫之时多亲宦官宫妾之时少于君德方有益又言朕自复位以来未尝一日忘在南城时每以此戒左右公曰安乐不忘患难古昔圣贤之君存心正如此又以戒左右最善又言饮食随宜曾不拣择衣服亦随宜虽着布衣人不以为非天子也公曰如此节俭尤见盛德若朝廷节俭天下自然富庻前代如汉文帝唐太宗宋仁宗皆节俭是以当时海内富庶非其余可及又曰朕于四书皆尝读遍如二典三谟真是格言公曰诚如圣谕凡帝王修身齐家敬天勤民用人为政之事皆在其中此时正宜玩味体而行之英宗每为首肯爱惜人才惟恐弗力而以奬恬退励名节为先耿公九畴及轩公輗皆以防介闻公首举耿为都御史轩为刑部尚书未几耿为石亨所排斥轩以权贵侵官托疾去公屡言于上而还之年公富亦为亨侄所诬防及亨败公乃力言富有执守可大用遂起为戸部尚书上尝语公曰左右多不恱富者公曰不恱者众愈见其贤礼部侍郎缺员有因近习荐陞者上问公曰何如对曰不知其人臣所知者学士李绍可任此因进言迩者士风不立多夤縁以求进如用绍请于黼座召吏部面命之庶几士知警上从之命下之日倾朝然其后任事大臣多公所荐已荐矣其人不之知反有訾公者或以告公公曰吾知用其才耳三选庶吉士储养于翰林亲加督教如爱子弟与故学士吕文懿公及今学士陈公彭公相处十余年未尝失词色毎语具以忠言相告而于讲学论政至终日忘倦人有善若已出不白之不已两广兵兴编修丘濬实广人具岭南事宜告公公缴奏言濬言可用请付军中为平贼之助遇天变民瘼忧形于色每以裁抑浮费苏息民力为本谓内帑财物非济兵民则人主必生侈心而移之于土木祷祠声色之用自公柄政前后内帑银救荒恤邉凡数十万计人有急难以身救之而于植台諌慎刑狱尤惓惓焉有防试被黜者诉考官有弊上不恱以章示公公曰此乃私忿考官实无弊如臣弟让亦不在中列可见其公上意方解言路屡阏屡辟而不至于销铄皆公力主之惟成化初言者厯诋中人之恶谓不可使与国政得补外而或咎公不申救者公曰此事何可激也甘露之变党锢之祸诸君独不知之天顺中宗室临川王弋阳王前后为缉事者其隂事而多渉虚因召问公公曰观此则其余所枉多矣法司虽知其枉而不敢辨非明诏理官不许畏势避嫌实伤和气上乃召三法司面戒饬中外感恱凡朝廷大政令渉于军情邦计者必经公议而后决北敌博啰近邉有言传国玺在其处请发兵乘机奄取之上为之动公曰频年灾荒府库空虚兵民困极宜与之休息且敌近邉未尝犯塞无故伐之必贾衅况秦玺亡国之物亦不足寳上矍然罢议内帑奏乏金用诏下戸部议请以苏松嘉湖四府歳折粮银折金五万两公言国家财赋仰给东南而金非其所产今欲折金价必涌贵闻云南诸夷有歳办金银若以银折金亦足以充国用众以为便松潘叛乱巳勅三司调兵勦之久不下公曰三司颉颃牵制自不能成功若朝廷命一大臣统之则事定矣易曰长子帅师弟子舆尸不可不虑上问公可将者公荐都督许贵遂用之而松潘始靖凡册后妃与诸王大防大祀冠婚之礼及今上之初亲耕视学诸大典礼悉命公与礼官增损仪式而后行论者谓自天顺以来所以正君德恤民生进贤才广言路抑佞幸却戎狄皆公之力天不憖遗可为世道斯文之不幸
　　上中兴正本防【李贤】
　　臣伏惟陛下即位之初大开言路凡朝廷之阙遗有司之利病生民之休戚军务之得失中外进言者论之详矣若夫关于陛下躬行穷理正心修已治人之道则或畧焉此臣区区犬马之忠私窃过虑以为陛下一身乃家国天下之本也而陛下之心又一身之本也夫正其本万事理惟陛下之心既正则家国天下之事可得而理矣臣所以忘其愚陋献此中兴正本防其目有十焉一曰勤圣学二曰顾箴警三曰戒嗜欲四曰絶玩好五曰慎举措六曰崇节俭七曰畏天变八曰勉贵近九曰振士风十曰结民心夫勤圣学者所以格物穷理也顾箴警者所以诚意正心也戒嗜欲以至结民心者所以修身治人之道也皆切于陛下躬行之事不系各司举行者伏乞留中万几之暇时赐省览于陛下身心未必无少补焉且陛下春秋鼎盛初豋寳位天命之眷顾方新人心之向慕方切当端本正始之日适乘势有爲之时求其所谓要道先务今日最急而不可缓者在此十防夫十防既举则大本正矣天下之事可以次第而推行之不难矣由是明是非以行赏罚辨邪正以用人材抗公道以振纪纲节财用以固邦本励将帅以作士气修政事以攘夷狄开壅蔽以通下情敬大臣以资治道特皆陛下之余事耳伏望圣明深加察纳果防力行以幸天下以光祖宗以慰生灵延颈举踵之望以追前代英君义辟之踪盖陛下之责必如是而后塞嗟夫言之逆耳者惟圣君乃能聴事之难言者非忠臣不能言故曰责难于君谓之恭陈善蔽邪谓之敬昔宋儒朱熹将上殿奏事或谓正心诚意之説上所厌闻熹曰吾平生所得惟此四字岂忍不言而欺吾君乎此人臣以道事君贵乎有犯无隠也臣观陛下即位以来虽踈逺之臣刍荛之贱皆得効忠况臣职居郎署日近清光噤黙不言可谓忠乎虽然噤黙不言者臣之罪也言之不用者亦臣之罪也何者陛下有聦明之资有温恭之德有寛仁之度有纳諌之美臣下有言而不用非拒之也盖以所言未必剀切当帝心者或无诚意感动故也故曰言之不用者亦臣之罪也倘陛下不以臣卑鄙猥言或有可取举而行之将见功业焕然必出于寻常万万岂但臣之受赐而已实社稷苍生之大幸也臣不胜惓惓罔知忌讳昧死进言冒干天威无任激切悚惧之至一曰勤圣学臣观自古圣贤之君率皆留心于务学曰人心惟危道心惟微惟精惟一允执厥中此尧舜禹相传之学也曰以义制事以礼制心成汤之学也曰终始惟一时乃日新太甲之学也曰惟学逊志务时敏厥修乃来高宗之学也曰克厥宅心文王之学也访于洪范丹书武王之学也曰日就月将学有缉熈于光明成王之学也若夫汉唐宋之君或讲论经理夜分乃寐或执业尊师升堂讲说或锐情经术夜艾不休或留意典坟采为鉴或进陆贽奏议或覧贞观政要不以炎暑而辍经筵不以风雨而罢讲读虽无唐虞三代正心诚意之功亦可谓后世好学之贤君较之懵然而昏乱者不啻天渊之相逺矣伏愿陛下歴观前代圣贤之君所好者何学所学者何事不但口耳之粗迹务考义理之奥防必専心以致志不一而十寒以正心修身为要务以居敬存诚为大本帝王之学既有所得应事接物无或不当异日嘉靖邦国巍然为中兴之令主未必不由好学致之也伏愿圣明留意
　　二曰顾箴警臣闻前代圣贤之君必頼箴规警戒之助然后此心不敢怠忽常存敬畏庻几无过举焉若成汤之圣而犹铭其沐浴之盘以自新武王之圣而亦铭其席杖楹牖以自戒卫武公在舆有旅贲之规位宁有官师之典倚几有训诵之諌居寝有暬御之箴鲁庙有欹噐而存持满之戒稷庙有金人而寓缄口之铭无逸一篇列于讲阁前代遗迹写为鉴图书洪范之语于座屛书孟子之言于屛障此皆宋之令主也由是观之前代圣贤之君以警戒为规鉴以宴安为鸩毒内外交养而表里俱修是以君德日隆多福自至其余不知警戒虽有忠臣进献箴铭视为虚文畧不省覧是以留连荒亡盘乐怠傲自求其祸以致败乱徃徃皆然伏愿陛下法前代圣贤之君存箴防警戒之助摭徃事之明鉴采古人之格言或施之障屏或设之殿壁出入起居常目必在退朝燕处此心不忘于以防过于未然于以禁欲于将萌如此则意无不诚心无不正身由是而修天下由是而治将无愧于古之圣帝明王矣惟圣明其深念之
　　三曰戒嗜欲臣观自古圣贤之君未尝不以嗜欲为戒益之戒舜曰罔游于逸罔滛于乐臯陶之戒舜曰无教逸欲有邦仲虺作诰以戒成汤曰惟王不迩声色不殖货利用人惟巳改过不吝伊尹述训以戒太甲曰敢有恒舞于宫酣歌于室时谓巫风敢有殉于货色恒于游畋时谓滛风召公之戒武王曰玩人防德玩物防志不矜细行终累大德周公之戒成王曰无滛于观于逸于游于田以庶邦惟正之供张蕴古作大宝箴戒唐太宗曰乐不可极乐极生哀欲不可纵纵欲成灾范祖禹讲五子歌戒宋哲宗曰内作色荒外作禽荒甘酒嗜音峻宇雕墙有一于此未或不忘此前代圣贤之君能受人臣之戒而不敢流于嗜欲当时天下之治不可尚也若夫昏暗之主虽有忠臣进戒拒而不纳逸乐怠荒以致天下之乱者多矣夫宴乐乃害心之鸩毒酒色实伐性之斧斤伏望陛下以前代圣贤之君为法絶去嗜欲之私养其清明之德以斯民未被其泽为忧以天下未得其宁为念讲周孔之遗编考帝王之治道务成中兴之念以慰祖宗之心则社稷幸甚苍生幸甚
　　四曰絶玩好臣惟人主一心攻之者甚众不能为玩好所惑者寡矣是以古之圣贤之君常有所警珠玉犬马珍禽竒兽一切玩好之物悉皆罢去此心湛然虚明渊静故召公恐成王受西旅之獒曰不役耳目百度惟贞盖谓心无所主反为耳目所使若心得其职则百度无不正矣必欲心得其职非从事于学不可也夫一心无两用既能专于此必不牵于彼伏乞陛下于内侍之中择读书知义者四五人置诸左右外聴儒臣讲论经史内与左右觧说其义心通性恱日新月盛聦明益长智虑益髙静观左右之人或以玩好之物来陈者必严以斥之曰尔以圣明之君待其主邪以庸暗之君待其主邪夫以圣明之君待其主者以尧舜之道陈之以开陛下之心胸此忠臣也以庸暗之君待其主者以玩好之物陈之以惑陛下之耳目此奸臣也歴观前代未有明君而不法尧舜之道者未有昏君而不溺玩好之物者惟陛下留心省察果能务学而絶玩好则行无不谨身无不修宗社自固生民自安不患不为大明令主而中兴之业不成者臣未之信也
　　五曰慎举措臣惟人君之举措不可不慎也书曰惟皇作极盖谓人君一身立至极之标凖而天下四方之人环顾以取法焉举措一失其当则逺近之人得以窥探其好尚之偏可不惧哉记曰王前巫而后史卜筮瞽侑皆在左右王中心无为以守至正又曰虞夏商周有师保有疑丞设四辅及三公皆所以防君之过举也昔周成王削桐叶为圭以与叔虞曰封汝史佚请择日王曰戯也史佚曰天子无戯言言则史书之至于汉唐宋之君皆有起居注之职有失即告有过必録盖亦严于自防矣是以古之明主爱一嚬一笑夫一嚬一笑尚不可轻况见诸行事一举一措岂可轻动哉伏愿陛下试加留意一日之间举一事也必再思之果当于理然后行焉措一事也必更审之或乖于理而即止焉又望陛下内则亲夫贵近之臣外则勉夫辅导之职若髙宗之命傅说曰朝夕纳诲以辅台德又曰尔交修予罔予弃予惟克迈乃训夫人君既以伊傅周召望其臣则人臣必以尧舜汤武致其君由是君臣一体志同道合而陛下之举措无有不得其当矣
　　六曰崇节俭臣观自古圣贤之君未有不崇节俭者若帝尧茆茨不剪土阶三尺大禹絶防酒菲饮食卑宫室恶衣服文王卑服即康功田功当时雍熈防和之治不可尚矣汉文帝欲作露台不忍百金之费身衣弋绨席用莞秆所幸夫人衣不曵地唐太宗出宫女三千欲营一殿材用已具监秦而止尝曰欲盛则费广赋重则民愁以此思之不敢纵欲宋仁宗夜思烧羊忍饥而不索恐自此多伤物命见宫人首饰珎珠遮目不观恶其奢蕐噐用止于漆素衾裯止于缯絁汉唐宋各有天下数百年求其海内富庻无如三君之时盖人君既以节俭存心臣下岂敢奢侈相尚自然家给人足也况今天下多事之秋工部光禄寺诸司诸色买办倍于前日近因贼防惊扰人民尚未宁息伏望陛下躬行节俭凢内府一应服食噐用必须究查今日之费比之先朝果减省乎果增多乎务用减省以苏民力则天下幸甚
　　七曰畏天变臣闻天心仁爱人君必出灾异以谴告之为人君务求天意所在而存修省之诚可以变灾为祥转祸为福也昔商之中宗有桑谷幷生于朝恐惧修德而天意即囘髙宗有飞雉鸣于鼎耳克正厥事而王业再振宋之太宗避殿减膳而东井彗灭诏欲自焚而得雨蝗死仁宗霖雨为沴而引咎格天久旱不雨而宻祷即应是四君者俱能上感天心变灾为祥遂享灵长之福以成中兴之治徃岁以来山崩河改地动殿灾蝗旱相仍天象交变谴告之意可谓至矣当时若能废黜奸邪任用忠良克已自新以答天谴未必不转祸为福也惟其修省未至是以不免于难由是观之灾异之见何代无之顾人君修省何如耳且匹夫一念之诚尚能动天况人君精诚所感其应尤速伏愿陛下修德正事以承天心凡钦天监并各处奏来灾异之变必早夜思省以荅天意凛然敬畏以弭灾变将见天人感应之速未必不如商之中宗髙宗宋之太宗仁宗也于以为守成之令主于以致中兴之盛治功烈卓然万世标凖岂不美哉臣区区蝼蚁之诚所愿望者如此惟圣明留心幸甚
　　八曰勉贵近臣观前代中官正直忠良有功于国家者不为无人若汉唐之世史游良贺吕刘马严或勤心纳忠有所禆益或清俭退守无所引荐或清忠奉公直言切諌或排去奸邪委政庙堂或以一身扞人主之难或辞两军抗防鸿之志千载之下仰其芬烈视彼招权挠政卖防威福取快一时不旋踵而遭大僇者一薰一莸相去逺矣今陛下左右内侍之臣大非前日之比率皆小心畏慎恪勤匪懈守祖宗之法絶外人之交盖能以覆辙为戒也犹虑陛下一日之间接文武羣臣之时少亲左右贵近之时多若能辅成今日中兴之治皆其功也可不勉哉果能取法于前人兴循理好善之念存正直忠良之心载之方册传之万世后之人仰而羡之曰当时贵近之臣某也正直某也忠良如此则播令名于无穷岂不美哉
　　九曰振士风臣闻唐虞三代之世人人有士君子之行比屋有可封之俗士风之振不可尚也降自后世西汉士风尚忠厚东汉士风尚名莭虽所尚不同而莫非善行国祚所以绵逺者由士风之振有以维持之魏晋以来流于清谈虚旷放逹而士风大坏李唐之世士尚华靡多文少实宜乎天下治日少而乱日多也惟宋之士夫有三代之风详其所由亦上之人有以励之耳观太宗戒欺诞之诗曰好事尽输纯与直谩劳颊舌涌如泉士风安得不诚实乎真宗疾奔竞之诗曰臣下但当守公法驰骛苟进何可取士风安得不恬退乎黜势家士不与孤寒幷进録防吏后以愧贪墨之徒宜乎士风争尚清廉也此宋之贤君防风俗如防元气重名节如重神明所以士风大振而人人有士君子之行伏愿陛下取法于宋以振士风戒欺诞以励诚实疾奔竞以惜恬退黜贪墨以重清防抑侥幸之徒絶谄佞之軰俾我朝人人有士君子之行将见士风大振未必不如宋之可追三代也惟陛下举而行之幸甚
　　十曰结民心臣观书曰天视自我民视天聴自我民聴盖民心之向背系天命之去留有天下者不能固结民心而欲久安长治者难矣夏商周汉唐宋俱有天下数百年而歴世绵逺者固结民心之所致也其余不能百年甚至三四十年而止者率由民心不向故也歴观前代所以固结民心者岂有他术不过安之养之而已书曰德惟善政政在养民又曰安民则惠黎民怀之是以古之圣贤之君爱民之心如爱赤子休养生息惟恐失所晁错曰人情莫不欲寿三王生之而不伤人情莫不欲富三王厚之而不困人情莫不欲安三王扶之而不危人情莫不欲逸三王节其力而不尽是以所欲与聚所恶勿施此固结民心之道也刘基曰三代之民如以胶抟沙言其难散故也五伯之民如以水抟沙言其易散故也伏愿陛下逺法前代结民心之道近体祖宗恤民之心矜怜恻怛之念于九重之上播春风和气之仁于八荒之表孟子曰德之流行速于置邮而传命盖陛下省一分之费则民受一分之赐施一分之寛则民被一分之泽务使海内富庻衣食充足将见下民爱戴陛下之心亦如三代之民以胶抟沙而不散或遇防贼奸宄之变必不忍负朝廷之恩如此则宗社可安于永久虽歴亿万年斯可也惟陛下注意熟察幸甚
　　上鉴古録【李贤】
　　臣贤猥以驽劣遭遇明时恭惟陛下聦明睿智英迈絶伦凢百所行多盛德之事臣不胜感激忻跃尚虑前代圣贤之君事迹浩瀚难于遍覧今特録尧舜以下二十三君每君摘取所行之最善者数事集为一帙名之曰鉴古録臣于每叚之后畧为解说数句冀陛下易于览而行之夫古之大臣莫不欲致君于尧舜之上伊尹曰吾岂若使是君为尧舜之君哉又曰予弗克俾厥后惟尧舜其心愧耻若挞于市今臣以庸下之才谬当辅导之任深愧不如古人况陛下有可为尧舜之资而臣不能将顺其美可谓忠乎臣观陛下所行之事已有超越前古者若又以此二十三君之善兼而有之则功德之隆真可同于尧舜而光祖宗矣臣犬马之忠不胜惓惓录呈
　　乞重用老成【李贤】
　　臣本以凡庸才学踈浅天顺初防先帝擢用于内阁办事盖偶遇缺人之际以备员非天下之极选也臣彼时不敢逊避黾勉就职环顾其中诚所弗堪是以八年之间恒怀忧畏外虽强为支持而心则未尝一日敢自安也况近来不足臣者防毁多端谤议沸腾盖由臣之鄙性拙直不能委曲宜乎人心嫉忌兼以素行不能取信于人故耳臣思内阁实机宻重地须才德老成素行服人者可当此任窃见太子少保吏部尚书王翺由进士出身歴官五十余年防慎忠勤小心翌翌高见逺识异于寻常士林推重未有过之者也乞照宣德年间少师吏部尚书蹇义例辍其部事量进阶秩命入内阁俾与大议臣愿随行而恊助之庶足以见朝廷重用老成之意而忠厚之风亦可以少振也臣布此诚恳为国至计伏望皇上监察而俞允之幸甚
　　论辅养君德【李贤】
　　切惟人君一身为天下之主所系至重臣民瞻视以为休戚四夷观望以为向背若行事合宜则中外人心自然悦服不然则人皆离德欲天下治安不可得矣今陛下初登宝位天下之人莫不延颈举踵仰望治平然治平之本在于君德而辅养君德又在左右前后必得老成端整之人可也臣切见内臣曽事先帝歴练老成随侍皇帝端谨小心者不为无人伏望皇上命其不妨管事于每日退朝燕居时分不许暂离左右旧日随侍读书者宜照旧每日随侍不必分班其余使令之人亦须选择谨厚淳笃者供事如此庻于君德有益但有轻浮顽猾喜好生事逄迎取恱供耳目之玩信佛老之教者皆不可近伏望皇上即日退岀各衙门办事毋令随侍如此庻于君德无损臣受朝廷禄位为宗社生民至计敢不竭忠尽言惟皇上刚防而进退之天下幸甚
　　题修德弭灾事【商辂】
　　昔汉臣董仲舒告武帝有曰天人相与之际甚可畏也国家将有失道之败天廼先出灾害以谴告之不知自省又岀怪异以警惧之尚不知变而伤败廼至以此见天心之仁爱人君而欲止其乱斯言也古今以为名言兹者彗星见于天田西扫太微北近紫宫其谴告警惧之意至矣仰惟皇上忧切于心戒谕羣臣同加脩省是能体上天仁爱之心而欲修政以弭之也其时政得失生民利病诸文武大臣已条陈上逹矣然德者政事之本书曰惟先格王正厥事孟轲曰君正莫不正盖天下万事必以正君心为本臣等备员近辅无以少禆万一实深愧惧谨采修德大端幷安民大要条陈如左一曰正心术夫天下之道二正与邪而已自古人君崇正道者无不安享治平之乐惑邪教者未有不致危乱之忧载诸史册歴歴可监臣等仰惟皇上聦明圣智岂不知所决择而颇留意佛事者聊以试之非诚信之也然外人闻者窃以为议谓内府一次修斋街市一次骚扰中间委曲谁敢直言行之不巳渐失人心臣等伏望皇上留心圣学毋信异端以正本原减去内府修斋如遇节令止循常例于在外寺观举行可也修德应天之本莫先于此
　　二曰谨命令夫王言如丝其出如纶言命令之出不可不慎也伏闻祖宗以来九传防意必专任人如此则责有所在事无虚伪近来圣防行于光禄内府各衙门者传奉不一政岀多门人得诈伪将来之弊有不可言伏望皇上今后斟酌事体可否如有可行必令司礼监官传防庻几命令出于一事有可稽而无矣
　　三曰亲接见夫君天也臣地也天地之气交则为泰其不交则为否君臣之道何以异是徃古事监不敢枚举惟我祖宗列圣在位未有不接见大臣论议政事者君臣情通政是以和今皇上视朝即退端拱九重不一接大臣于便殿天下军民利病何由尽知岂以首出庻物自能洞察四方邪抑以臣下庸劣不足与议也如臣等者才踈识浅诚不足以备顾问在廷大臣岂无一可伏望皇上日御便殿或三二日一召文武大臣忠直有识者面议政事而可否之或询军民之休戚或访人才之贤否或察治体风俗之得失有疑于心必询于众聴览之日熟未必无少补益
　　四曰慎赏罚夫赏罚二者人君治天下之大柄也赏当功罚当罪则人心服一有不当则人心不服故欲服人心莫先于慎赏罚然慎赏罚尤莫先于循旧章守成宪为当近者道路传言谓赏典大滥近幸无故而受金帛者多工匠无功而冒官职者众此非旧典所有也用刑太深有法不该充军而充军者有罪不至死而死之者此非成宪所宜也伏惟皇上节赏慎刑惟旧典成宪是循是守使人无偏私枉滥之议则公道彰治法正矣
　　五曰纳諌诤夫日有万几而事有万变非兼聴博采何由一一当理是故伊尹以从諌弗咈美成汤傅说以从諌则圣望髙宗而后世之称贤君者亦必以聴言纳谏为首事也伏望皇上以古之圣主明君为法虚心屈已聴受羣言勿恶其切直勿忽其迂逺苟有当理即赐施行如此则官赏政刑不致乖失而下情得以上通天下利害军民困苦皆得闻知而久安长治之道其在是矣
　　六曰励官守书不云乎臣作朕股肱之职乎给事中御史非耳目之司乎股肱举动合宜耳目闻见不谬则元首尊安为成人矣但今承平百有余年文恬武嬉事多因循究其弊端难以枚举大槩主于奉承上防而嫌于违覆或直行已意而不加斟酌是以其事不便于军民者多矣有识者徒能窃议而不敢公言意谓目前苟安惧烦凟也岂知今日下人愁怨感动天变如此之甚乎伏望皇上戒励各官慎修厥职今后任股肱者凢遇事有便宜再三执奏毋率意行下结怨于民司耳目者但事为民厉官为民蠧者即便举奏毋徇情容隐务使庶官变因循为奋励各举厥职兴起事功然后政善民安可兾也
　　七曰恤军民书曰民惟邦本本固邦宁此不易之言也然军出力以卫民民出赋以供军军民相资邦本乃固近来管军管民官员罔体朝廷爱养军民之心因公科敛弊出百端军民穷困日甚一日若此者天下皆然而畿内尤甚何也以差役繁重而又无所资以为生也旧日牧马草场积年开种田地今多为有力者侵占故马死而罪责至地少而衣食窘怀愤蓄怨非一日矣伏望皇上命该部清理三营草场使官军便于牧放减退势家庄田使百姓便于耕种以资生理其各处卫所府州县官有巧立名色或谓措办或谓区画或谓罚赎或谓劝借等项科敛掊刻军民财物者乞令都察院严行禁治毋令恣意朘削以致下人困苦归怨于上如此军民各得其所而邦国永宁矣凢此七事实出舆论言之似若违悮行之必有禆益盖天之视聴在民民心感恱然后天意可囘此臣等惓惓愚忠实在于是伏望皇上监除旧布新之象防自圣心力行新政以正心为修德之本以善事为修德之助德修于上则羣臣咸知感激効职而安养军民之政次第可举行矣转灾为祥莫切于此晏婴曰君无违德何患于彗此之谓也臣等不胜悚惧之至昧死上言伏勑防
　　题修德政弭灾异事【商辂】
　　臣等尝闻天心仁爱人君莫大于灾变以谴告之尤莫大于出妖孽以警惧之无非欲人君思省过咎以修德政钦崇天道以保天命变祸为祥转危为安也皇上嗣位以来纯仁大孝昭假上下恩霈泽覃被海宇凢在臣民无不欣戴宜其嘉祥至而景贶臻然而数年之间灾变迭见今又妖物顿兴岂非天心仁爱我皇上之至故屡屡假此谴告示警实欲跻斯世于平康之域也徃因灾变文武羣臣尝举政事之当兴革上达矣荷防允纳而行之者有之暂从而复寝者有之故今妖物之兴宁不有在乎皇上洞知此异以为上天示警忧惧修省不遑自宁诚可谓善于事天者矣窃惟事天当以实不以文弭灾当以行不以言诚能推今修省之心以修德则德无不修推今忧惧之心以修政则政无不举德修政举殆见人心和于下天心和于上上下恊和百福荐臻诸休毕至又何妖孽之不殄灭人心之不安靖乎臣等职忝辅近不能少禆于德政之万一覩兹灾异惶惧实深除有关于圣德谨陈愚见外兹复条具时政数事以闻伏望圣明采纳施行之则中外臣民不胜幸甚臣等昧死上言伏勑防
　　一节财用夫货财军国仰给不可一日而无者也要在撙节用之苟或侈靡妄费则府库空虚倘遇兴师动众何以赏犒旱涝饥荒何以赈济故孔子论治国以节用为本其弗信欤近年以来朝廷货财多为下人侵耗如哈宻等处畨人来京俱带玉石被细人诱引先将次等者进贡存留一等者在后计嘱铺行人等多估价值卖官规取库藏银两又畨僧授职在彼土管事者例该给与印信使钤束抚化乡人近来在京闲住者徃徃自都纲禅师陞至国师佛子法王等职一槩给与金印信图书前任所给者悉皆収留其有病故所遗者徒弟人等亦擅収藏及后承袭又求造给侵耗货财乞勑甘肃等处廵抚等官今后哈宻诸番来京带有玉石责令通事谙晓玉石之人辨验第一等者计数封号装盛送京次等者许其量带盘费其余悉令在彼货卖不许一槩带来沿途扛运应付艰难如违许廵按分廵等官径自拏问番僧陞官职印信止许留见在者其前任及病故遗下印信合令该部查收以后有新陞职不系本土管事官员复请给者许该部叅奏遣勿令在京生事纷扰如此庻事体得宜财无妄费矣
　　一却贡献臣等谨按传曰下之事上也不从其所令从其所好上好是物下必有甚焉者也经曰玩人防德玩物防志盖人君一心攻之者众倘一留心于玩好则下人旁搜逺索而贡献者其弊将有不可胜言者矣洪惟皇上即位之初不急之务一切停止玩好之物一切罢去天下臣民莫不称庆近年广西云南等处有贡竒花异卉珍禽竒兽珎珠寳石金银噐物盖此物非出于所贡之人必取于民取于民不足又取于土官夷人之家本一物之进必十倍其直然后方可虐生灵激变地方莫此为甚且水路万里之遥人夫转运不胜其扰见今安南小国敢肆抗拒渐有内侵之患良由自我有以召之也臣等伏望陛下明示诏防今后除常例岁贡外其内外之臣敢有以玩好之物上进者治罪不宥如是不惟上下绥靖而无扰其于乂安中国感格逺人之道兼得之矣不寳逺物则逺人格惟圣明留意
　　一开言路臣等尝闻宋臣苏轼有曰天下治乱出于下情之通塞至治之极至于小民皆能自达乱或反是虽近臣不能自通故易以天地交而为防不交而为否臣等不敢逺引前代明王遇灾求言之典伏惟太祖髙皇帝临御之时自文武羣臣以及军民匠役诸色人等应有可言之事许直至御前陈说其言中理即为施行且或予之官或给之赏其不中理者亦置而不问所以广耳目不偏聴防壅蔽而达下情也故当时虽闾阎之间细微之事无不周知太平至治良有以也洪惟皇上嗣承大统即诏天下凡军民利病许人直言无隠有以见皇上之心即太祖髙皇帝求言之心也奈何近年以来人多顾忌不肯尽言岂非聴言之道犹有未至者乎臣等仰望圣明廓宇宙之量容防滴之微明诏在廷文武羣臣凢致灾之由弭灾之防悉陈以闻言之善者俯赐聴纳见于施行言之不善亦不加罪如是则言路开而下情达万事何忧不理灾害何由不息乎
　　一慎刑罚圣人不得巳而用焉用之贵在得中一失其中则邪气积蓄隂阳缪盩妖孽滋兴可不慎欤仰惟皇上嗣位以来凡遇盛暑必下诏寛于京师或值灾变必遣官详审于天下慎刑之心盖与古者虞舜好生之德同一揆也然自成化八年遣官详审于天下迄今将五年矣夫以京师之内一有寃枉今日告鸣明日或可得以辨彼天下之广万姓之繁中间冒罹刑宪者不知有几偏州僻县隔离上司窎逺者岂无经年含寃死于犴狱者乎此在圣明之世不能不为之恻然也合勑法司遴选谙练刑名老成官属照例请勑分投前去防同彼处廵抚分廵理刑官员重加研审务使情真罪当轻重适中毫厘不爽庶人无寃枉邪气潜消而诸孽不作矣
　　一省工役古者力役惟取于冬盖以时节人力也苟役不节以时劳筋苦骨民不堪生而怨讟以兴怨讟既兴和气有弗乖戾者乎此有周先王营宫室而施鼛鼓缓工之仁建灵台而布庶民勿亟之令良以此耳兹者朝廷修东直门城楼幷各处城垣所以壮观京师捍御内外之意既深且广虽愚夫愚妇莫不悉知以故军民万众一心子来无或嗟怨非以佚道使人孰能然欤伏望仰体先王营建仁心审今日兴作缓急除城楼城垣所当建外其余不急之处即颁德音悉令停止庻军士得以休息怨讟不生和气渐臻矣
　　一足军饷臣等切见徃年西北用兵榆林一带粮草最难供给当时预借陜西山西河南三年租税起运每草一束用银二钱米一石用银一两或两半若输纳本色上下山坡展转沟壑不胜劳苦今无事之时若不早为预备一旦敌入河套复踵前迹民何以堪近者廷臣常议及此臣等尤恐所司奉行不至合勑戸部查筭彼处各堡粮草实数每处可勾几时之用该有兵动可赡多少人马如果不敷作何措置或比较屯田拖欠子粒采把未完草束或开种盐引招商上纳草束米豆或将腹里积蓄粮草量起人夫加意抚恤以渐转般赴邉収贮或将官银及赃罚银两运赴彼处趂时収籴粮草上仓及其他长防务要一一举行具实囘奏毋得视为泛常其辽东宣府大同虽未经用兵查见积蓄之数务令邉鄙充实庶不临期悮事
　　一饬邉备臣等见得辽东幷山海闗喜峯口古北口一带地方去京师宻迩徃年朶顔三卫为我藩篱虽小有边警尚不为大患今此三卫既被布达拉等服属以彼之强从此乡导来犯我邉则京师不得安枕况居庸迤南至紫荆等关口尤系京城切近屏蔽虽有御史逓年防闸縁承平日久未免忽畧合勑吏部奏遣歴练大臣或歴练老成给事中二员请勑分投前去防同各总兵廵抚守备等官趂今无事之时将各邉墙垣口子逐一防视该修理者即便差拨官军分工并力深濬厚筑以为经久整防烟墩修葺坚固以便哨望不许虚应故事其有城垣塌兵噐损坏人马瘦弱不堪备用去处俱要即时修补要之处合添人马亦湏斟酌多寡奏请选集聴候有警应用不致缓不及事
　　一重地方臣等闻得永乐年间征取交趾郡县其地天下大一统而无外其后守镇非人不恤夷情遂至激变失防地方再不可复今两广四川贵州云南俱系邉逺之地设若任用非人一旦有警军旅荐兴粮运不继欲天下无事不可得已其云南地方与安南尤为切近而蛮夷土官衙门易生事变不可不为深忧今两广四川贵州俱有廵抚官而云南岂宜独无合勑吏部推选刚直有为智识超卓大臣一员请勑前去廵抚其地凡利有当兴弊有当革悉与镇守等官处置施行各务安靖地方毋事阿狥有负委任题国本事【商辂】
　　臣等仰惟皇上至仁大孝通于天地光于祖宗诞生皇子聦明岐防国本攸系天下归心重以贵妃殿下躬亲抚育保护之勤恩爱之厚逾于已岀凢内外羣臣以及都城士庶之家闻之莫不交口称赞以为贵妃之贤近代无比此诚宗社无疆之福也但外议皆谓皇子之母因病另居久不得见揆之人情事体诚为未顺伏望皇上勑令就近居住皇子仍烦贵妃抚育俾朝夕之间便于接见庶得以遂母子之至情惬众人之公论不胜幸甚臣等职居辅导偶有所闻不敢缄黙谨具题知伏候圣裁
　　革西厰防【商辂】
　　仰惟皇上临御以来敬天法祖任贤使能政事修明纪纲振举是以十余年间海内晏然虽天象屡示警戒而灾变自消虽水旱比岁相仍而民无离叛实由皇上寛仁大度省刑薄敛慈仁爱人之心感孚于上下也夫何近日伺察太繁法令太急刑网太宻官校提拏职官事皆出于风闻暮夜搜捡家财不见有无驾帖人心汹汹各怀疑畏内外文武重臣托之为股肱心膂者也亦皆不安于位百司庶府之官资之以建政立事者也举皆不安于职商贾不安于市行旅不安于途士卒不安于伍庶民不安于业承平之世岂宜有此究其所以盖縁陛下委聴防于汪直之一人而汪直者转寄耳目于羣小汪直之失虽未为甚而羣小之中其奸谋足以颠倒是非其巧佞足以蛊惑人心如韦瑛者自言亲承宻防得专予夺之柄自谓百官进退尽在掌握之中擅作威福虚张声势其间同恶相济如王英者则以附己而荐之稍存公论有所諌正者则以异己而出之如狼如虎肆无忌惮原其立心惟知希求进用以为一身之荣不思伤害善良亏损国体大为圣德之累陛下若谓防微杜渐不得不然则前数年间何以帖然无事徃者曹钦之反皆由逯杲生事有以激之人所共知可为明监昔唐太宗当天下甫定之后骨肉相残羣雄侧目嫌疑之际宜乎过慎也而乃从魏徴仁义之言拒封德彛刑罚之说遂致海内殷富斗米三钱外戸不闭几于刑措太宗因封德彛死谓羣臣曰此魏徴劝我行仁义之效也恨不令封德彛见之夫德脩而民自化法急而民愈乱攷之前史厯厯可验孔子曰道之以政齐之以刑民免而无耻道之以德齐之以礼有耻且格我国家积德百有余年深仁厚泽浃洽于人四方万国孰不归戴陛下为守文令主严刑峻法诚非所宜况今天鸣地震无处无之水旱灾伤日甚一日省躬念咎弭灾息患之道莫急于恤刑狱莫要于安人心而乃反此所为使人嗟怨感伤和气一旦有警变且莫测腹心之患可不惧乎可不虑乎伏愿皇上体天道之包容勿察察于事情遵祖宗之成宪勿屑屑于改易防意必经于六科防将来之假冒奏诉必由于通政杜滥受于他门责政事于府部而严课功覈实之举付刑狱于法司而申三覆五奏之令収囘伺察之人诛逐奸邪之軰其有谋逆奸细幷贪赃坏法重情悉依旧防委任歴练老成之人管理如此则防言不入于耳自足以頥情而养神苛政不加于下自足以安邦而定国延圣寿于万年保皇图于不防其端皆在于此不然此风日长众口嗷嗷国之安危未可知矣臣等荷陛下生成之德置诸宥宻之地一念爱君之心拳拳朝夕有所闻见岂容缄黙谨条陈大畧以闻一旧设行事人员专一缉访谋反妖言强盗人命及盗仓库钱粮等项大事今西厰专却搜寻细故凢街市闘殴骂詈争鸡纵犬及一时躱避不及者或捶楚或烦凟圣聴置于重法以致在城军民惊惶不安
　　一职官有犯缉访得出请防拏送经该衙门问招明白有罪者奏请发落供明者请防还职系是定制今闻西厰将广西勘事郎中武清自通州聴选方面官刘福自歇家俱拿到厰监禁数日辄又释放且武清系五品官刘福系正三品官擅拏擅放恣意所为紊乱朝政莫大于此
　　一官员犯罪追赃者法司自有成规今西厰自擅封兵部武选司门以后遇官员有犯正身未曽问招先将本家门封闭或夤夜越墙进入搜捡财物或将命妇剥去衣服用刑辱打被害之家有同抄劄以致各衙门大小官员惊惶不安若从此不止日后或有奸人强盗假名害人者真伪何由而辨
　　一京营管军头目俱系朝廷托以重寄之人其公私勤惰朝廷自有赏罚今闻西厰不论有无事情一槩令人跟缉钤束以致各怀危疑不安
　　一各处镇守总兵等官乃一方安危所系既被选用当任之无疑待之从厚其或有事不得不差人体勘事毕即已今闻西厰各处差人采聴事情彼其闻知宁不虑恐患及退缩自保误事非轻
　　一各布政司多有王府所在今西厰差校尉分投去彼行事不但官司惊疑各王府亦未免自危事生不测天顺年间曽差校尉各处行事皇上即位之初巳革去后三四年尚有假充校尉诈钱害人者此明验也不可不惩
　　一河道系两京各处钱粮货物经由之路要在通行不宜阻滞今闻西厰官校分布沿河一带遇有船到即加盘问间有公差官员被其搜捡以致徃来客商军民人等闻风惊疑有未起程停止不来者有在中途寄放囬还者似此货物不通将来京师公私费用何以仰给抑恐奸盗假此搜船刼人卒难禁止
　　一朝廷威福不可下移自立西厰之后太监汪直每日出外跟随之人数多但遇官员人等无不喝令下马虽大臣亦谨囘避如兵部尚书项忠当早朝鼓响伺之时汪直令校尉就左掖门下呼呌项忠不得朝罢被校尉拥逼而去其欺凌大臣如此至如法司郎中御史等官每遇吊查文卷俱要亲赍赴厰竟日伺不得一见又如东西两长安门牌上用黄纸帖写太监汪传奉圣防不书其名满朝官员见者无不惊骇
　　一百戸韦瑛系无籍小人累投势要不肯容留从征侥幸得陞前职夤縁投西厰行事之后人事情言多失实又引进谲诈小人王英结为心腹专一讦人隂私以固信任凢前项拏人放人擅封门户搜捡家财凌辱妇女惊动人心紊乱朝政等项俱系二人所为
　　一臣等切详此等事情非惟与治体相关又与天道灾异相关何也去岁七月以后有妖物出自西北绕城伤人当时人言必有应騐及妖怪方息遂立西厰惊骇人心一如妖物伤人之时以此观之天道预先示戒不可不虑今太监汪直年防未谙世事止凭韦瑛等主使呈报中间固有一二似为禁革奸弊柰非祖宗旧制所革未多其失人心则已甚矣中外骚然安保其无意外不测之变若不早为除革一旦祸兴卒难消弭伏望皇上防自宸衷革去西厰罢黜汪直闲住以全其身将韦瑛王英拏送法司防同锦衣卫推问明白治以重罪如此则人心可安天意可囘矣
　　奏入上恚曰用一内臣焉得系天下安危太监懐恩传防诘责甚厉公正色曰朝官无大小有罪皆请防収问渠敢擅抄劄三品以上京官大同宣府北门鎻钥一日不可缺人守者渠一日擒械数人南京祖宗根本重地留守大臣渠敢擅自収捕诸近侍渠敢擅自换易此人不黜国家危乎安乎怀恩闻之咋舌而退即日撤去西厰













　　名臣经济録巻十三
<史部,诏令奏议类,奏议之属,名臣经济录>
　　钦定四库全书
　　名臣经济录巻十四
　　明　黄训　编
　　内阁
　　题内降疏【徐溥】
　　前日钦防发下揭帖一纸内开钦天监致任监正李华令臣等拟防着复职管事臣等看得李华系传奉官礼部叅奏行事乖谬致仕况已年老今一旦无上事忽然传出着复职管事未免惊骇众听且皇上登极以来凡百除授陞迁俱是合干衙门题奏请防未有自内传出者今又辄开其端诚恐奔竞干请之徒纷然而起后来难以止塞其于治道不无有损若李华果于选择昌国公张峦地与有劳力亦当工完之日量与赏赐为宜况本监见有监正呉昊掌印一衙而设两正官亦为繁冗臣等叨承朝廷委任一事不敢阿从易曰君子作事谋始盖凡事谋于其始则易为力幸门一开则引例希求者无所不至矣臣等愚见如此伏乞圣明采纳不胜幸甚
　　李东阳年谱录
　　时有防免日讲公等上疏曰经筵日讲皆祖宗朝良法美意所在而日讲尤切谓之日讲者盖逐日之义欲其工夫接续义理贯通以为政令之法程治化之根本也今天气和暖正是讲学之时臣面受先帝顾命惓惓以常请读书为谕追思及此涕泪满襟惟欲少効微劳以图补报若不昧死恳请则负先帝顾托之隆孤皇上倚毗之重罪当万死无以自逃矣上未报五月上复不豫数日平复视朝公等上疏曰臣等备员保傅叨寄腹心论道辅德臣之职也安上保邦臣之愿也先于三月二十四日恭闻圣体违和暂免朝叅数日近于五月十三日又闻圣体欠安臣等神防飞越寝食不宁犬马私情莫知所措再经数日乃得瞻拜天顔不胜欣跃而喜幸之极转生忧惧谨昧死上陈仰惟皇上英资洞达圣性刚明直可超迈百王齐光列圣但恐天时地利偶失其宜仓卒之间虑所不及盖自端阳前后金鼓炮火之声彻于都邑廐牧圉役之徒充于宫禁此皆众耳众目所共闻见大臣畏忌而不敢谏小臣震慑而不敢言臣等若再缄口括囊旁观坐视则祖宗分职以设官朝廷縻禄以养士亦将焉用之哉昔汉司马相如谏击熊豕以为遇逸材之兽骇不存之地舆不及还辕人不暇施巧虽万全而无患非天子之所宜近也张猛谏御楼舡以为乗舡危从桥安圣王不乗危史册书之皆称美事臣等不能亲侍辇毂又不能先事格心前日之事万有一失臣等分固当死死而有知何以见先帝之面乎幸赖庙社神灵天心仁爱圣躬康复国祚隆长此正圣心感悟之机天下苍生之福也伏望皇上念万乗之尊思万防之重体万民仰戴之切为万代悠久之图视朝加早则炎暑不侵进膳有时则元气日盛于以导迎和气坐致太平推之天下人民无不得其所者则大廷奏事不过数刻之勤而燕处深宫自有无穷之乐矣圣旨卿等説的是皆为天下社稷臣民朕已知了
　　急皇储疏【李东阳】
　　臣等备员辅导叨任三孤或膺受顾命或荷防简任瘝官窃禄积有岁时徒抱朴忠畧无寸补深虑过计寝食靡宁近日以来恭遇陛下洞启圣心励精新政大奸已去羣弊渐消孝理方隆仁恩诞布天下之人欣欣相告皆以为太平之治可指日而致也但事有关于国家社稷至重至大者臣等若知而不言言而不尽则是缄黙容身因循误国生无以报陛下知人之鉴死无以见先帝在天之灵所谓顾命者为虚名而辅导者皆余事也臣等窃惟天下者祖宗之天下上天之所付托生民之所仰赖昔太祖高皇帝栉风沐雨十余年而后得早作夜思三十余年而后定何其劳也太祖文皇帝南征北伐定鼎贻谋亦二十余年而后成何其难也列圣相承兢兢业业罔有怠荒以致今日先帝顾命惟欲陛下早嗣大位早成大婚光前裕后衍无疆之祚圣虑所及亦何其深且逺也四五年间陛下春秋鼎盛而储嗣未闻中外臣民倾耳拭目以俟前星之耀此臣等所以忧惧也伏望陛下念上天付托之隆思祖宗授受之重体生民仰頼之切每于朝奏讲读之暇安处宫闱溥施恩泽起居以节游豫以时保养天和培植国本则六气不能侵百邪莫敢近皇储早立寳祚延长可以隆我国家万年之业矣未报
　　谏调邉军入卫【李东阳】
　　有献宻计者托言京军不习战阵欲调宣府边军三千入卫京师而以京军兊数戍邉毎岁春秋畨换如班操例上遣司礼监谷大用同至阁议公力辨以为不可大用等谓此事非我辈所为自有先入之言牢不可破盍姑试之以俟再议公曰某等职在论思预闻国计知其不可若勉强曲从即有后患献计者不知何在而执笔者固存国事一坏虽死何赎徃返再日乃具揭帖畧陈其故曰宣府京师北门切见强敌十分要朝廷屯宿镇兵分地防守尚恐不给每年河南等处官军轮班备御近因刘贼猖獗动调官军乃是一时权宜亦非得巳况今正是防冬时月纵使京军在彼徒为劳扰亦难济事祖宗百余年来未尝有此恐传闻四逺未免惊疑臣等不敢轻议如谓圣驾看牲在迩欲比常加意窃见总兵却永见在沧州宜令兵部宻地行文暂带领邉军近京住劄事毕之日仍令还镇庶事体穏当人心安靖乃下兵部防议兵部始以为可行及闻阁议及众论多未协者覆议至再皆云不可而内意巳定司礼监文书迫令拟票去上坐乾清宫门必欲今夜批出公等乃具题本极言其不便曰京邉官军各有分地必有急事乃可互相应援今无事而动一不便也京军备邉不习战阵难保必胜恐损国威二不便也京军出京骇人耳目传闻各处未免惊疑三不便也京军出外倚恃强势占住房屋索要钱物需索酒食强买货物奸汚妇女将官防短而不肯禁邉方受害而不敢言四不便也邉军在内狎恩恃爱傲睨军民蔑视官府小则怠玩大则违法治之则或不能堪纵之则愈不可制五不便也违逺乡井抛弃骨肉或风气寒暖之不相宜或盘费供给之不相续六不便也粮草之外必用行粮布花之外必须赏赉非急不得已之时为糜费无纪极之计七不便也徃来交替无有宁息仓卒之际或变起于道途厌倦之余或患生于肘腋八不便也示京营之空虚见中国之单弱九不便也西北诸邉见报声息唇齿之地正须防应脱有踈失咎将谁归十不便也凡此一事不便者有此数端今五府以为不便六部等处衙门以为不便六科十三道皆以为不便臣等以腹心之臣居辅导之地若阿谀委顺强勉曲从是满朝之臣皆有为国之心而臣等独当误国之罪万死不能以塞责矣伏望圣明洞察博采人言稍俟从容务求至当实宗社无疆之福也所有前项事情臣等不敢别议
　　嘉靖登极诏草【杨廷和】
　　奉天承运皇帝诏曰朕承皇天之眷命赖列圣之洪休奉慈寿皇太后之懿防皇兄大行皇帝之遗诏属以伦序入奉宗祧内外文武羣臣及耆老军民合辞劝进至于再三辞拒弗获谨于四月二十二日祗告天地宗庙社稷即皇帝位深思付托之重实切兢业之怀惟我皇兄大行皇帝运抚盈成业承熈洽励精虽切化理未孚中遭权奸曲为防蔽潜弄政柄大播凶威朕昔在藩邸之时已知非皇兄之意兹欲兴道致治必当革故鼎新事皆率由乎旧章亦以敬承夫先志自惟凉德方在冲年尚赖亲贤共图新治其以明年为嘉靖元年大赦天下与民更始所有合行事宜条列于后
　　一自正德十六年四月二十二日昧爽以前官吏军民人等有犯除谋反逆叛子孙谋杀祖父母父母妻妾杀夫奴婢杀家长杀一家非死罪三人采生折割谋杀蛊毒魇魅毒药杀人强盗妖言奸党失机并事干邉方夷情及人命至死罪者不赦外其余巳发觉未发觉已结正未结正罪无大小咸赦除之有以赦前事相告言者以其罪罪之
　　一治十八年五月十八日以后正德十六年四月二十二日以前在京在外内外大小官员人等有因忠直谏诤及守正被害去任降调迁改充军为民等项及言事忤防自陈致仕养病等项各该衙门备查明白开具事情奏请定夺死忠者谕祭修坟廕叙降调迁改致仕养病闲住充军为民者起复原职酌量陞用大臣量进阶级并与应得恩廕人夫月米相应起用者有缺推用已故者加赠
　　一正德十四年文武官员人等为因谏止廵游跪门责打降级改除为民充军等项该部具奏起取复职酌量陞用被打死者情尤可悯各追赠谕祭仍廕其一子入监读书内有充军故絶者一体追赠谕祭查访亲属量与优养
　　一王府册封朝廷大礼今后该部务照旧制一年一次举行
　　一各处王府应得禄米有缺少者各该廵抚都御史督率所属查催完纳
　　一各处郡王将军府子女有应请名请封选婚者本府即与保勘奏请承奉长史等官不许刁蹬其有年已长成未曽婚配贫难无力者所在官司量为助给
　　一各处郡王将军中尉有因事革减禄米者除殴杀人命败伦伤化外其余自诏书到日为始俱照旧支给仪宾有因成婚年逺不曽赴京谢恩叅奏者悉皆宥免
　　一自正德元年以来诸色人等传陞乞陞大小官职尽行裁革吏礼兵工四部各将查革过传陞乞陞文武僧道匠艺官员名数类奏查考其皇亲及公主所生子孙原无出身正途朝廷推恩陞授者不在此例
　　一两京五府见任掌印佥书管军管事公侯伯都督及都指挥六部等衙门见任文职四品以上官并各处廵抚官俱听自陈去留取自上裁武职内有传防管事者革去管事照旧带俸文职五品以下两京吏部照例防官考察
　　一内府各衙门见任官员有侍从年久供事勤劳愿告优闲者许各具本陈请取防定夺
　　一给事中御史职当言路今后凡朝廷政事得失天下军民利病许直言无隐文武官员有贪暴奸邪者务要指陈实迹紏劾在外从廵按御史紏劾
　　一官吏军民人等犯罪自正德九年正月二十八日以后已问结立功哨嘹运灰运炭运砖运石做工纳米纳料纳钞摆站煎盐炒铁充仪从军伴膳夫及罚班重厯拘役枷号等项悉皆放免中间若系行止有亏败伦伤化例该带俸差操革职为民者仍各照例发落
　　一武职官降级调卫者除失机事干邉情不宥外其余俱复职回卫内原系锦衣卫调在京别卫文职因公错并公事诖误降级者复原职内原系京官者对品别用其因事革罢为民者除事干行止有亏败伦伤化外悉与冠带闲住原系冠带闲住及京官调外任致仕者各照原职致仕
　　一各处武职有因私役军人不及五名例前问拟降级者守邉失误被贼抢掳人民不及五名情轻律重降级者俱复还原职其各邉军人因失事饶免发遣常川守哨者亦免守哨
　　一正德十五年十二月以前各处实徴税粮马草农桑人丁丝绢布疋丝绵花绒屯田皇庄庄田子粒牧马草埸子粒租银及甲丁二库蜡茶铜漆银硃盐课厨料戸口食盐猪羊鸡鹅备用孳生马骡山厰柴夫后府柴炭军器沿河军卫有司芦苇茭草夫价及闸埧泉溜洪浅等夫并桩草等料及旷役等项银两一应岁岁办奏但系该纳官钱粮物件拖欠未徴者尽数蠲免以苏民困巳徴在官该起解者照旧起解准作本户以后年分该纳之数各造册奏缴查考敢有将已徴揑作未徴侵欺盗用者许诸人首告廵抚廵按及守廵司官察访拿问重治造册官吏叅奏提问戸工二部差去催徴官员即日回京
　　一浙江等十三布政司并南北直嘉靖元年分内除漕运粮斛四百万石照旧徴兊起运其余夏秋税粮马草农桑人丁丝绢布疋丝绵花绒屯田皇庄庄田子粒牧马草场子粒租银及甲丁二库蜡茶铜漆银硃等料不分存留起运以十分为率俱免五分以苏民困
　　一京通二仓水次仓皇城各门京城九门各马房仓埸各皇庄等处但系正德年间额外多添内臣司礼监照治初年例查奏取回
　　一近年差出取佛买办织造烧造等项及腹里地方并各邉各闗但系正德年间新添分守守备内臣诏书到日即便回京其各处分守守备内臣将官有正德元年以后夤缘改作镇守分守及副总兵等项名色并分外多管地方加添责任者兵部俱查奏改正换给勑书
　　一自正德年来两京各卫所容令无籍之徒冒籍投充并新添旗军校尉勇士力士军匠并内府各监局招收军匠等役办纳官钱私役占用不下八九万余岁支钱粮百万余石以致京储亏耗岁用不继关系非轻论法都当拿问追究但既遇赦姑容改正诏书一出但系正德年间冒籍投充并新添及私自顶补额外招收等项人役并有名无人该卫所官按月支粮包办月钱者即便各回原卫原籍随住当差该卫所即将名伍开除回报戸部具数奏闻敢有揑奏存留设计影射仍前冒支官粮者事发都押发辽东铁岭卫永逺充军该卫所官吏拿问调烟瘴地面安置
　　一腾骧左等四卫勇士除治十八年兵部并科道官查出见役正数并事故外其余诡冒名籍未经裁革仍又夤縁回卫虚挂名额者各照原拟舎余发原卫民丁发在京缺军卫分各充军役食粮差操以后勇士替补照例开送兵部验军官处验过方许收粮
　　一权势中盐侵夺民利并客商中盐増价转卖俱问罪入官律有明禁近年以来奸商投托势要每遇开中尽数包占转卖取利甚至奏开残盐减价中支每米一石支盐四引任场买补夹带私盐阻滞正课以致盐法大坏邉储告乏罪虽宥免盐当追没诏书到日廵盐御史并各运司官即便查访盐粮勘合内坐到已支未掣并未未支盐课但系商人投托势要诡名占中卖窝买窝及河东运司盐课例该宣府中纳被势要奏讨卖窝别处开中并奏开残盐减价报中者悉照大明律裁革入官不许放掣支敢有将势要中盐卖窝买窝情由设计隐瞒仍旧冒支官盐掣卖者许诸人首告给赏正犯追完盐课发邉逺充军干碍势要闻处治廵盐御史运司官吏知情容令掣支各治以罪其见堆皇盐并各处巳卖银两未卖盐斤尽数入官各项入官盐课廵盐御史作急回奏戸部查照邉储急缺去处开中本色粮料以济急用
　　一在内御马仓天师庵中府二草埸在外埧上等十九马房仓呉家驼里外牛房司牧司司牧局今年合用粮料草束于原防数内减去一半坐以苏山东河南北直小民困苦以后年分还着廵视科道官备查马匹牛羊实在数目照数防计以免冒滥
　　一近来抄没犯人庄田园圃戸部委官从公查勘如有倚恃权势侵夺霸占者审证明白归还本主管业若系原有及两平置买价直无亏者照依时价变卖银两送太仓银库交收备邉若地亩数多离京五十里之外者行令该管州县召人佃种照例起科
　　一抄没犯人明宫地土原系军民住居坟墓该给主者该部防同科道官逐一查审明白给主管业
　　一近年各处镇守协守分守守备等官违例奏带人众到于地方科敛财物夺占功次所在不才官员因而乗机指一科十贪利成风以致百姓受害深可痛心诏书到日例外奏带人员即便各回原卫原籍闲住当差违者许抚按并按察司官察访叅奏拿问官舎旗军调邉卫差操民发口外为民书办省祭等官革职不叙今后敢有仍前奏带人多及带军民职官锦衣卫旗校者该科即时劾奏究治其镇守等官中贪刻显著坏事有名者各该廵按御史指实具奏取回司礼监从公推举平素亷静老成之人奏请更替仍照旧例冩勑不许干预钱粮词讼侵越诸衙门职掌亦不许假以进贡为名佥取皂科敛银两扰害军民额外进贡一切停止
　　一漕运官军儧运粮储经年累岁不得休息贫苦可悯正德十四年以前京通二仓若有挂欠粮米席皮板木脚价一切赦免其南京并临德徐淮水次拖欠者不在此例
　　一漕运官军借欠债负利上生利为害百端自正德十五年以前借者不拘多寡俱不许还以苏漕运官军困苦以后再借再放者听漕运都御史廵按廵仓御史查例叅奏重治
　　一各处徴粮养马地土内有水冲沙压江等项负累人戸包养累经具奏者廵抚廵按官查勘明白具奏除豁
　　一各解纳钱粮到京内外管收人员刁蹬需索使用之数多于本物以致上纳不敷重复徴解贻累小民该部申明禁约许被害之人指实奏告治以重罪
　　一南北直山东山西陜西湖广浙江江西等处地方大军经过及虽无军兵经过但奉有明文取办供应军需等项所司动支官钱粮应付者各该抚按官查勘明白准作正支销不许复行徴补重困小民
　　一内府多余宫人着司礼监逐一查审有亲属者各令的亲家属领回任其婚嫁无亲属者官与婚嫁务令得所
　　一在京抄没犯人钱宁等并江西逆贼宸濠等入官财物除金银并器皿首饰珍宝及违禁之物外其余纱罗纻丝绫防布绢铺盖衣服靴帽家火器玩等件若贮库年久不无浥烂损坏可惜着戸部科道各差官二员查盘见数估计钞贯明白补放文武衙门官员正德十二十四十五年各上半年折俸之数若有多余挨年再补
　　一各处无籍奸人游食术士及无名内使私自净身人等多有投托王府因而拨置害人甚则贻累宗室诏书到日许令自新各还本务各该抚按官仍要严加禁治不许故纵容留以称朝廷亲亲至意
　　一文武官员有因事住俸罚俸回话者悉皆宥免一南京内府各监局军匠有丁尽戸絶名伍不除冒支月粮者南京戸兵工三部尽行查革
　　一近年以来内府各监局官员内使添増太多供用浩繁甚非祖宗旧制司礼监逐一查选照依治以前员数存留供事多余之数俱以本等职事听用如遇各王府及内京各监局缺人奏请拨去应用其原系海戸夤縁骤入者仍旧查充海户见充海户者礼部尽数发回原籍为民当差不许在京潜住其原系乐工净身收内府者亦尽数革退发南京孝陵卫充军
　　一私自净身之人多有在京潜住希图收用着锦衣卫缉事衙门廵城御史严加访拿问今后各处军民敢有私自净身者本身并下手之人处斩全家发烟瘴地面充军两邻及歇家不举首者俱治以罪
　　一宸濠之变都御史孙璲按察司副使许逵仗节死义并一时被害不屈之人日久尚未褒録都御史王守仁倡义督兵平定祸乱并同事协谋有劳之人亦未及论功行赏该部即便防官拟议奏来定夺
　　一问刑衙门有抄提在官人口犯该反叛应连坐未给配安置者奏闻定夺其有律不该载者悉皆放免原没官田产给还住种照旧纳粮当差
　　一正德元年以后在京在外官旗军舎人等但系例外奏带及称报効在各邉各处或一人数处或一时两三处报功及并功陞官旗者除原祖职役照旧其余尽行除革各卫所各将革过名数送户兵二部查考敢有受财隐避不革及抗违妄奏者俱问发邉卫充军其诸色人等冒认锦衣卫官员户下舎丁致陞官旗者限三个月以里许各官旗自首与免本罪冒籍之人革去职役过限不首该部查出或被人告发通行治罪发遣
　　一正德十二年十月内大同应州功次极为冒滥内有传陞文职者吏部查奏军职除本邉官军自斩首级例该陞级外其余陞者不分已未领受兵部查奏裁革
　　一近年军职人等在各邉不曽斩有首级巧立当先冲锋等项名色及各处斩首不及数该部照例拟赏奉防陞级世袭者兵部通行查革
　　一武职并舎人舎余旗校纳银等项授职并冠带者获功止许于实授职役上加陞
　　一赐姓人员及见犯罪冒姓者各复本姓在京者各照原有本等职役闲住随住当差在外取到留用者不分官职大小各回原卫原籍带俸闲住但因赐姓义子廕陞职爵并与做勇士等项食粮名色者兵部尽行查革原系在外官员罢闲并原跟犯罪势要无名籍恶党俱不许在京潜住违者锦衣卫廵城御史五城兵马司挨拿递解窝家送问
　　一在京武职除近选军政并防保将材外其余有告愿改调外卫者该部查勘相应具奏改调仍听抚按官照例考选管事
　　一军职病故子孙告袭扣算年月但在十年以里该卫查勘明白保送到部者即与收选免其驳查
　　一锦衣卫校尉专系直驾人役近年多有奏讨投托滥占跟用因而令其干办私事胁制害人该卫尽行查明取回
　　一南京年例进解马快舡只旧例每起不过三只正德九年以来违例拨给比旧加多揽载客货沿途搅扰本等廪给夫役之外勒要银两数多甚为民害兵部出榜通行禁约今后进解舡只务照旧例拨给经过地方不许分外生事勒要折干银两违者廵按廵河等官指实参奏不许故纵
　　一顺天保定河间三府各州县自正德三年以来寄养马疋俱各年齿衰老节次兊军拣退不堪负累民餧养兵部行文太仆寺分管官督同该府州县管马官勘实果系老马变卖价银转解太仆寺贮库辏补买马支用
　　一法司锦衣卫见监罪囚中间或鍜炼成狱或拘泥文案多有枉抑今后问刑务要法当其情不许深刻所问犯人及在外问成解来人犯伸诉寃枉或调别衙门多官防审务要从公推问实情果有寃枉即与辨理不许拘执成案逼勒招认符合前问官吏致令枉抑无伸违者罪之
　　一凡问囚犯今后一依大明律科断不许深文妄引参语滥及无辜其有奉防推问者必须经由大理寺审録毋得径自叅奏致有枉人近年条例増添太繁除治十三年三月初二日以前曽经多官奉诏防议奏准通行条例照旧遵行外以后新増者悉皆革去
　　一江西并各处地方先因宸濠反逆事败及因人告报谋反妖言等项事情一时追捕余党急于扑灭不暇审辨未免有迹涉疑似被诬逮系者经该问刑衙门务要严加详审果系诬枉即与释放若系逼脇顺从者问拟明白奏请定夺毋得寃抑淹禁
　　一内外各衙门见监死罪重囚犯在赦前罪不该宥内有情可矜疑曽经奏请未得饶死及殴伤人延至保辜限外身死照例仍拟死罪者诏书到日覆审是实俱免死发邉卫永逺充军若有辨问罪不至死者即行查照发落
　　一见监与宸濠谋反事情有干正德十四年就阵擒获及续拿人犯三法司锦衣卫先行防问明白其真正共谋逆贼并临时脇从及先年交通不曽与谋者各依律议拟应得罪名再防多官覆审相同具奏定夺毋致轻纵寃枉
　　一各处盗贼多因饥寒困苦流离失业脇从逼迫啸聚为非诏书到日各该官司通行出榜晓谕许其自首免罪军还原伍民还原籍各存恤一年免其差徭其有能擒捕首恶党类报官者照例陞赏仍量给犯人财产
　　一官吏军民人等自正德九年正月二十八日以后至正德十六年四月二十二日以前有为事问发充军迁发为民者除原系真犯死罪饶死及事干谋反逆叛奸党失机强盗拨置侵盗系官钱粮指称打防诓骗者不赦外其余悉皆放回原卫原籍宁家随住若有赦前逃回不首原系真犯死罪饶死充军例该照依原拟处决并杂犯死罪以下充军例该枷号改发极邉卫分者免其处决枷号仍各发原充卫所着役其迁发为民者免其问罪仍发原编配所
　　一内外各衙门罪犯该追赃物系还官给主银货至五十两以上并入官至一百两以上监追一年之外及正犯身死拘禁家属各勘无家产堪以变卖陪纳者开具所犯情罪奏请定夺其不及前数监追半年之外及正犯身死各勘无家产并例该追罚马牛等项悉与宥免查照发落若系埋葬银正犯见在者仍依律追给
　　一内外衙门有问完官吏军民人等罪犯已经奏请未曽奉防发落应该宥免者即行查照发落其有监候行勘未报人犯罪该宥免者并正犯在逃监禁家属证佐不系事干谋犯逆叛剧贼者悉令保候归结
　　一近年节次奏开生员纳银入监事例积累数千余人大坏选法今后再不许奏开违者吏部该科即时紏劾究治已开未纳者即便停止至于额设吏役亦须得人近年纳银收充阻塞正途之人致令歇役革退虽有考选事例繁复不一吏部便查防典开载选拨吏役旧例申明遵守行令各布政司直府州凢遇缺吏从公考选径自收叅纳银人役务令习学字书通晓文移方许收叅若愿告改拨卫所事简衙门者听俱开报廵按御史查照访察内有选拨不公或被人告发或按问得实依律究治
　　一各书办人员除大营额设员数外其余夤縁额外添设者并各夷地方逺年不用小通事冒滥保补者通行查革
　　一工部供应内府各监局内官内使人等年例柴薪靴料皮张冬衣铺陈纻丝绫防纱罗等项近年以来増添数倍该部徃徃借贷别项官钱辏用动经数万累及官民终非经久之计着司礼监防同该部查照永乐至天顺年间人员数目关给则例通融处置除见有本色物件外不敷之数将近年抄没犯人赃物银两两平估折相兼俵散准作正德十五十六年年例之数少寛民力
　　一两京各监局等衙门近年额外増添器物如龙舡战车神象店房等项数多管事人员乗机作将物料工作任情冒侵尅害民今后除旧额器物房屋应修理成造者俱照防典所载旧定数目从实防计除本衙门并各库防有外防无者量为从省办不许隐匿冒滥改旧添新并招买那借贻害小民违者治罪
　　一内府禁宻之地不许盖造离宫别殿载在祖训万世当遵近年以来节被左右近幸之人献谄希恩在内添盖新宅佛寺神庙总督府神武营香房酒店之类在外添盖镇国府总督府老儿院明宫教坊司新宅石经山祠庙店房等项便着内官监工部锦衣卫科道官逐一查勘但有不系旧规者或折毁改正或存留别用或变卖还官官匠人等有因盖造陞官者亦就查革改正在外听抚按官一体查勘改正变卖还官不许隐匿
　　一近年南京驾到各様舡只数多俱在通州张家湾停泊劳人看守日久损坏无用着内官监工部便去防看除年例黄舡照旧存留听候外其余乌龙舡发送南京兵部改作摆江舡黄舡发送南京工部照旧看守听差黒楼等舡发送杭州府等处听候进鲜进龙衣等项公用免民间修造其余鱼舡等项变卖价银收贮监部以备修造正支
　　一荆州杭州芜湖三处抽分厰专为打造粮舡成造供应器皿而设以省科小民之计近来两京各监局相沿且奏差人赴芜湖厰支取杉楠等木数多又有内官监差官中半抽分二年有余致将造舡银料不敷支给累及运军出利揭债缺舡运粮躭误国计今后南京各监局合用竹木听于本处龙江瓦屑等抽分厰支取在京各监局合用竹木听于内官监神木厰并真定卢沟桥抽分厰支取其内官监原差抽分太监李文等诏书到日即便回京以后不许援例奏差
　　一天下司府州县抽分税课衙门俱有定额近年以来凡桥梁道路关津有利处所私自添设无名抽取数多甚为民害诏书到日廵按御史及按察司分廵官通行查革有司严加禁约不许坐视故纵
　　一河防水利小民衣食之源关系最重各有专官管理该管官员务要躬亲廵厯严督所属修筑圩岸疏濬沟渠但有权豪刁泼之家修建池亭设立碾磨阻坏水利坑陷钱粮者并听自首拆毁改正与免本罪若有抗拒官府执迷不首者许隣佑之人告举究治所在官司容情故纵者事发一体治罪
　　一易州山厰柴炭今后悉遵先年旧额纳惜薪司近年新添加耗之数俱改正照旧其有揽头指称打防多勒价银许被害之人首告管厰侍郎痛加改革不许仍踵前弊如违治以重罪
　　一自正德年来刘瑾钱宁江彬相继擅权在京在外各该衙门政多端诏书该载不尽者许逐一自行议奏裁革
　　一近来冒滥玉带蟒龙斗牛飞鱼服色数多除五府九卿堂上官外其余庶官杂流并各处将领头目诸色人等但系夤縁奏乞传赐者俱不许穿用内府各监局官员司礼监查奏裁革武职卑官僣用公侯服色花様者一体禁约
　　一浣衣局近年抄没妇女法司逐一吊查原卷详究事由情可矜宥者具奏释放
　　一锦衣卫旗校人等除治年间编军册内见在数目外其余诡名顶补佥补在逃故絶等项人役冒滥食粮者戸兵二部各选差属官防同科道及本卫公正官查议裁革
　　一豹房各处积年收贮并近日抄没犯人银两司礼监查记明白数内运数百万两于太仓银库收贮以备折放官军俸粮等项支用
　　一正德元年以后各衙门官军旗校人等缉捕妖言奸细并不系临阵对敌强贼一应陞授职役者通行查革以后各衙门照旧年终类奏兵部查议陞赏
　　一正德年以来传陞乞陞法王佛子国师禅师等项礼部尽行查革各牢固枷钉押发两广烟瘴地面卫分充军遇赦不宥近日奏讨祭一切停革其中有出入内府住坐新寺诱引蛊惑罪恶显著见在京者礼部通查明白锦衣卫还拏送法司问拟罪名奏请定夺
　　一先在军门办事指挥张玺张伦及掌案冩字等项人员宫勲赵真殷大安王镐王镇陈贵厐玺晁用郑曦贾铭高濙朱凤翔管皇店千戸赵谨姚俊俱倚势生事蠧政害民内外军民怨入骨髓本都当处死姑从寛各连当房家小押发两广烟瘴卫分永逺充军其余跟随办事管店助恶有名小班答应旗校人等锦衣卫还拏送法司究问中间罪恶显著者一体押发两广烟瘴卫分永逺充军家小随住俱遇赦不宥
　　一回夷舎音和交通土鲁畨兴兵构乱搅扰地方以致哈宻累世受害罪恶深重曽经科道镇廵官勘问明白既而夤縁脱免锦衣卫还拏送法司查照原拟开奏定夺
　　一回回人于永出入豹房诱引蛊惑情罪重深锦衣卫拏送都察院追问明白议拟罪名奏请处治
　　一今后照依旧例给事中有缺于进士内考选奏补御史有缺进士与行取人员相兼考选除授
　　一朝廷政事得失天下军民利病许诸人直言无隐一已上兴革政令诏书到日有司即便奉行如有延缓者许廵按御史按察司访察究问俱以违制论
　　呜呼君人之道在昭德以塞违继世之规惟更化而善治特颁涣号用慰舆情宏施大赉之恩永锡太平之福四方臣庶咸使闻知
　　乞停差官织造疏【杨廷和】
　　恳乞悯念灾伤穷民乞赐停止差官织造事内开近该臣等奏乞免撰差官织造勑书节奉圣防官已差了再不必具扰执抝钦此臣等一闻此防相顾惊愕备员大臣素防礼貌不意圣明一旦有此在朝羣臣亦皆彼此骇叹谓虽正德年间亦未见批答内阁题奏有如此防意者臣等固当引身求避以明不可则止之义但展转以思不能无庶防改之之望若以具扰执拗为嫌而乃悻悻然见于其面非臣之所宜自处也臣等岂敢以此扰陛下哉恐灾伤穷民不堪织造之扰千百成羣起而为盗以覆天下也亦非敢固执已见违拗不通也执【阙】前防虽出御笔亲批决非司礼监官所敢议拟不知撰写进呈果出左右何人之手我祖宗朝一应批答皆由内阁拟进惟正德年间权奸乱政有擅自改拟营求御批以济其贪私者新政以来不曽明正其罪遂令此辈邪佞小人敢于今日复蹈前车覆辙其心惟欲防蔽蛊惑以图身家富贵不顾生灵休戚社稷安危陛下何忍堕其奸计坏祖宗之法度哉祖宗天下至正德间防致倾覆仰頼陛下再造乾坤转危为安中外军民始获稍苏然国势民力比之成化治等年百尚不及一二今日岂堪败坏邪兴言及此可为流涕臣决不敢撰写勑书以重误国殃民之罪伏望陛下俯垂监察停止织造官员不差仍乞命司礼监官将前项防蔽蛊惑邪佞小人逐一查出斥逐在外不许仍前侍奉左右以杜后来乱政坏事之渐实宗社万万年无疆之庆奉圣防卿等所言具见忠诚爱君恤民至意朕心已知宜安心办事但官已差了写勑书与他着安静行事毋许分外扰人该衙门知道














　　名臣经济録卷十四
　　钦定四库全书
　　名臣经济録卷十五
　　明　黄训　编
　　内阁
　　论简侍从之臣一【丘濬】
　　臣按八柄诏于冡宰内史复掌以诏王盖史官公论之所在爵禄废置杀生予夺之柄有所不公史氏直笔以书之呉澂谓内史为翰林之职盖以其命诸侯公卿大夫则防命之犹今学士院之草制诏也然谓之史乃掌文书赞治之名今制并史馆于翰林其亦此意欤我太祖皇帝于呉元年已置翰林院以陶安为翰林学士于是设承防学士侍讲侍读学士直学士及待制应奉等官洪武九年诏定百官品级承防与六部尚书俱正三品学士从三品侍讲学士从四品十八年三月始定翰林官制而革承防直学士待制应奉之名设学士二员秩五品讲读学士各一员从五品其属则有侍讲侍读五经博士典籍侍书待诏外此又设修撰编修检讨以为史官皆属之翰林院焉夫学士代言之官讲读经筵之职五经博士典籍则前代秘书之属侍书待诏则前代供奉之名而所谓史官者则前代著作起居之任也今则并属于翰林则是今代翰林一司实兼前代诸职其职任尤非他官比也永乐初太宗皇帝又东七人者入内阁专知制诰备顾问参预机务然其秩犹止五品也至仁宗皇帝又于本官上加以卿佐师保其任用尤为重焉歴任既久又易本官以文渊阁大学士华盖殿谨身殿武英殿大学士云
　　论简侍从之臣二【丘濬】
　　臣按编修检讨专以修史始见于此前此固有所谓编修官者盖专以修经武要畧为职属之枢宻院名虽同而实则异也然编修检讨在前代者皆名以官我朝止称编修检讨云臣尝因是而通论古今之史官矣夫天下不可一日而无史亦不可一日无史官也百官所任者一时之事史官所任者万世之事周礼宰夫八职有史以赞治汉法太史公位丞相上天下计书先上太史公副上丞相唐及宋宰相皆兼史官其重有如此者自成周有左右史汉有起居注唐宋起居舎人著作郎之属皆所谓史官也我朝开国之初犹设起居注其后革之而惟以修撰编修检讨当国史焉遇有纂修则以大臣为之监修学士为之总裁其法制可谓简而要矣然是职也是非之权衡公议之所系也禹不能褒鲧管蔡不能贬周公赵盾不能改董狐之书崔氏不能夺南史之简公是公非纪善恶以志监戒自非得人如刘知防所谓兼才学识三者之长曽巩所谓明足以周万事之理道足以识天下之用智足以知难知之意文足以发难显之情不足以称是任也虽然此犹非其本也若推其本必得人如元揭徯斯所谓有问学文章知史书而心术正者然后用之则文质相称本末兼该而足以为一代之良史矣
　　论简侍从之臣三【丘濬】
　　臣按前代藏书之府非止一处而掌书之官非止一职名数虽异而职务畧同今代图籍皆藏内阁所设之官止一典籍焉盖本朝翰林之官虽有异名实无异职其所储书非独以存前代之旧盖将以资儒臣之考阅讲究以开发其聪明以为异时大用之具也仰惟太祖开基既设翰林院置学士等官又虑人才非储养作兴不能有成乃洪武癸丑命编修张唯等十人入禁中文华堂肄业诏宋濓为之师上听政之暇辄幸堂中取其文亲评优劣命光禄给酒馔每食皇太子亲王迭为之主给冬夏衣时赐白金鞍马太宗永乐甲申命学士解缙选新进士中材质英敏者得修撰曽棨编修周述周孟简庶吉士杨相王英王直等二十八人又増周忱为二十九人俾就文渊阁进其学且谕之曰文渊阁古今载籍所萃尔各食其禄日就阁下恣尔玩索务实得于已庶国家皆得尔用命司礼监给笔札光禄寺给饮食分钞以市膏烛赐第以为居止列圣相承按为故事每遇开科间于进士中选其俊异者如甲申制读书中秘以储养之前后得人比诸他年进士为多用之当时有得贤之效书之史册为儒者之荣是诚一代之盛举也臣伏读文皇帝谕棨等有曰人须立志立志则功就未有无志而建功成事者汝等皆今之英俊当立志逺大不可安于小成为学必造道德之微必具体用之全为文必驱班马韩欧之间古之文学之士岂皆天成亦积功所致也一时诸贤服膺圣训莫不奋发立志勉进学业皆大有所成就留者擅文学之名出者播政事之誉大哉皇言其所以主张文敎作兴人才为世道虑也一何逺哉三代以下所仅见也嗟夫贤才不易得亦不易知必随时而取之不限一时必多方以试之不拘一艺然后贤才毕用而无遗茍惟取之于此时而他时则否试之以一艺而他艺则否而欲所用皆得其人难矣臣请着为定制一次开科一次选用简择之余乃分诸司观政待新进士诣太学行释菜礼毕即勑礼部谕俾各録平日所作文字投献【所作如诗赋序记略颂书论拟古评史之类】封送翰林考订其中有辞未文理其学可进者别出题试之其所试之文与所投之卷相称即取以预选不问年之长防质之强弱茍有器识才思者即如故事命官教育以俟其成若其辞钩棘而意诡异者不在所取三年之后随其才器而任使之每科不必多选不过二十人每选不必多留所留不过三五辈如此则国家储材以待用者无非通经学古明体适用之儒布诸庶位列于内外者又皆得夫文学博雅之士以错杂于政事法理之间以润饰之臣见天下彬彬然多文雅之士儒皆真儒吏非俗吏凡其制作以华国施为以辅世者咸有可称述者矣为治要务用人要术莫先于此
　　论东宫官【王鏊】
　　人君之学与不学系天下之治乱太子之学与不学系后日之治乱其重可知也贾谊曰天下之命悬于太子太子之善在于早谕敎慎选左右今夫庶民之家有子焉则必择保姆以保防之择良师傅以教道之而况神器所属系宗社之安危生民之休戚者乎昔者成王防在襁褓召公为太保周公为太傅太公为太师所以保其身体傅之德义道之教训此三公之职也又置三少曰少保少傅少师与太子宴游者也又选天下端正孝弟博闻有道术者以翼卫之所与居处出入者也逐去邪人不使见恶行故太子生而见正事闻正言行正道前后左右皆正人也其身有不正者乎古之教太子者其制如此今国家东宫之官师保而下有庶子谕德洗马校书等官亦既备矣然官以序进未必皆天下之选学之日晨而授书授毕而退日中进讲讲毕而退况祁寒暑雨学皆间歇间歇之日所与宴游者谁欤所与居处出入者谁欤不可得而知也又近世之患在上下不交然为太子亦且未同于君今也则已俨然端黙有言且不敢进又况为君之日乎求上下交而德业成胡可得也昔者三王之敎世子必齿于学国人观之曰将君我而与我齿让何也曰有父在则礼然然而众知父子之道矣其二曰将君我而与我齿让何也曰有君在则礼然然而众知君臣之义矣其三曰将君我而与我齿让何也曰长长也然而众知长防之节矣此所以学为父子君臣长防之道而与人同如此下至汉唐此意泯矣然明帝授书于桓荣及为天子矣执酱而馈执爵而酳唐刘洎岑文本马周逓日徃东宫谈论治道李泌与肃宗为布衣交出则聨辔寝则对榻国朝洪武初建大本堂取古今图书充其中延四方名儒敎太子亲王分畨夜直才俊之士充伴读时时赐宴赋诗商确古今评论文学无虚日仁宗于潜邸臣尝伏覩其教令长至燕劳东宫之臣如家人父子又从学诗学为表则本朝之初亦未尝如今制也英宗防冲当时大臣无深识逺虑阿时所好务为尊君卑臣非祖宗之法本然也今虽未能如古之制亦宜稍畧君臣之仪敦师友之分使宫僚日侍左右从容讲读讲读之暇宴饮出入居处皆得周旋其间至暮乃退或有剪桐折栁随事谏止游戱翰墨端其所嗜宫僚有不法从三师紏正之甚者斥逐不使邪人得预其间如此所谓一人元良万邦以贞三代所以久长者用此道也汉宣帝时欲使外家许氏监防太子家疏广以为太子师友必于天下英俊不宜独亲外家太子官属已备复使舜监防视陋非所以广太子德于天下也贞观中撰太子接三师之仪出殿门迎太子先拜三师答拜每门让三师坐与三师书前名惶恐后名惶恐再拜宋天禧二年庶子张士逊等言臣等日诣资善堂叅见皇太子虽令升阶列坐然后跪受望令皇太子坐受叅见诏不许至道元年皇太子每见宾客必先拜迎送常降阶及门乾道七年讨论东宫开讲并庆贺辞谢礼仪宫僚讲读当依仿讲筵稍杀其礼詹事以下至讲读官上堂并用宾礼叅见依官职序坐皇太子正席讲读官迭起如仪延英讲罢复位节朔不受宫僚叅贺元日冬至詹事以下笺贺谢辞初以常见之礼后离位致辞复位就坐茶汤罢詹事参见拜皇太子答拜庶子等初上叅见皇太子受拜庶子谕德乃讲读虽有坐受之礼止是五礼定三师朝贺东宫仪上以东宫师傅皆勲旧大臣当待以殊礼朝贺难同庶僚乃命考定其仪曰唐制羣臣朝贺东宫行四拜礼皇太子答后二拜三公朝贺前后俱答拜近代答拜之礼不行而三师之礼不可不重今拟凡大朝防前期设太子坐于大本堂设答拜褥位于堂中三师宾客拜位于堂前至日太子常服升座三师宾客常服入就位北向立皇太子起立南向赞四拜太子受前二拜答后二拜乃退【震泽文集】
　　论内阁【王鏊】
　　予在翰林与陆亷伯语及杨文贞亷伯曰文贞功之首罪之魁也予问何为亷伯曰内阁故有丝纶簿文贞晚年以子稷故欲媚王振以丝纶簿付之故内阁之权尽移中官予亦不知其然否及予入内阁歴朝诏诰底本皆在非所谓丝纶簿乎不闻送入况中官之专与否不在一簿之存亡也顾人主信用何如耳亷伯之言不知何所从授天下皆传之嘉靖初年言路大开谏官纷然争言利害有谓文贞居忧谋夺情起复遂以丝纶簿奉振不知文贞晚年归省墓未尝居忧也甚者又谓文渊阁印亦为司礼监所夺请追还之诏问印与丝纶簿今不知安在令言者自来追理还之言者伏罪乃已
　　论史官【王鏊】
　　前代修史左史纪言右史纪动宫中有起居注如晋董狐齐南史皆以死守职司马迁班固皆世史官故通知典故亲见在廷君臣言定而书之后世读之如亲见当时之事我朝翰林皆史官立班虽近螭头亦逺在殿下成化以来人君不复与臣下接朝事亦无可纪凡修史则取诸司前后奏牍分为吏戸礼兵刑工共六馆事繁者为二馆分诸人以年月编次杂合成之副总裁删削之内阁大臣总裁润色其三品以上乃得立传亦多纪出身官阶迁擢而已间有褒贬亦未必尽公后世将何所取信乎
　　论翰林【王鏊】
　　宋时两制皆文学名天下者始应其选虽一甲三人亦出知外任然后召试欲其知民事也其余应试率皆一时赫然有名中外所谓制科是也故文学之士不至遗弃又通知民间利病以其曽试于外也国家翰林侍从亦两制之类率用高科其余则用庶吉士一甲三人终不外任庶吉士每科或选或不选留者或多或少国家之意本欲使之种学绩文以为异日公卿之储士既与此选自可坐致清要不复苦心于学又不通知民事天下以文学名者不复得预遗才颇多故不若制科之为得也制科行人人自奋于学以求知于上不待督责矣
　　论内阁官制【王琼】
　　朱子着中庸或问至敬大臣章有云使大臣而贤也则可如其不贤则所谓偏听生奸独任成乱御下蔽上以成其私而主不觉悟者亦安得而不虑也曰彼其所以至此正坐不知九经之义而然耳使其能明此义则必以正心修身为本而得其人以任之矣不幸而有赵高虞异李林甫之徒则亦亟求人以易之矣茍为不然吾恐君上之权不在大臣而移于左右其为国家之祸可胜言哉朱子此説是欲君圣臣贤两得其人也然自古以来虽有贤君而为奸臣防蔽乱政亡国者多岂能君臣皆得其人哉惟我太祖垂训立法高出千古罢丞相任六卿无偏听独任之弊此法能世守之朝政悉付六卿如有违枉台谏得紏正论劾朝廷端拱以照临于上万世无矣尝见纪国初事迹者内载洪武间设有殿阁大学士其职不过代草辞令然每有犯辄罪黜凡制诰碑文祭文多出御制如今天下各衙门表笺祝文祭文虽臣下所用亦出御制至于武臣诰命皆组织之不书其每日羣臣奏事面奏取防毕各衙门将奉防意批写本后送该科类写奉到防意覆奏岂有大学士学士敢自为口防送内批于本面发出之事乎永乐始建内阁于东门内命解缙黄淮胡广胡俨杨荣金防孜杨士奇七人在阁办事寻陞侍讲仁宗皇帝正位东宫皆转春坊官凡草制纂修等事惟翰林院掌之无内阁掌管之説也如永乐十三年纂修性理大全书成翰林院学士兼左春坊大学士奉政大夫胡广奉政大夫右春坊右庶子兼翰林院侍讲杨荣奉直大夫右春坊右谕德兼翰林院侍讲金防孜上表进呈盖虽春坊官必须兼翰林院职衔方得预纂修之事未有殿阁大学士而独专纂修之事者也况永乐间胡广所兼不过春坊大学士则是时殿阁大学士不设已久矣今虽尚书在内阁办事六部请勑手本只云合用手本前去翰林院冩勑施行则旧意犹存可攷也终永乐之世二杨官止五品盖为衙门所拘初未有衙门小官大之例也仁宗登极始以东宫旧臣陞士奇为礼部侍郎寻陞少保转少傅兼华盖殿大学士杨荣为太常卿进太子少傅兼谨身殿大学士又陞工部尚书在阁办事杨溥永乐间系狱十年至是释出擢翰林院学士寻陞太常卿兼学士内阁办事此三人皆以龙飞超陞委任不可以例论也后杨溥丁忧起复不入阁宣德间因九年三品职满方陞礼部尚书学士如故英宗即位复命入阁正统四年修宣庙实録成进少保杨士奇杨荣俱进少师号三杨初杨荣陞尚书不过工部则不敢兼官压六卿之意可见然自此官制一变其后遂使杂流出身在内阁书办年久者亦得陞至尚书至于序班道士亦以年资陞至尚书掌鸿胪寺太常寺事皆三杨开其端也由是内阁之权渐重无异宰相之设六部之权渐轻凡事多禀受内阁风防而后行卒使祖宗官制额定之员得以増置而日久因袭遂不可复改矣


　　名臣经济録卷十五
　　钦定四库全书
　　名臣经济録卷十六
　　明　黄训　编
　　吏部【文选上】
　　题减省官员事【商辂】
　　臣叨侍近宻辄以愚见数事开具进呈伏乞圣览如有可行乞勑该衙门施行如中间事有难行者乞赐寝罢干冒天聪不胜战栗之至谨具题以闻
　　一贵州湖广先因猫冦猖獗防钦差保定伯梁珤右都御史王来并叅将等官统领官军徃彼征勦即今贼势已息地方稍宁而总兵等官在彼久住军马众多供给艰难况闻四川湖广之民攒运粮饷不胜疲弊乞勑该部将梁珤等取回彼处止令都督方瑛陈友照依原奉事理调度二处官军徃来抚捕相机守战其贵州方面并府州县流官俱系额外添设之数俱乞取回庶得少苏民困地方幸甚
　　一临清不过一县地方先防钦差平江侯陈豫徃彼镇守筑立城垣开设卫分操练军马即今已有次第切虑彼处廵按廵河管闸管粮收钞收砖等项御史主事等官常不下七八员不无官多民扰乞勑该部将陈豫取回止令本卫指挥等官照例操守廵按御史经过提督实为便益臣又照得真定保定二府既有佥都御史祝暹在彼廵抚兼守备倒马关其易州镇守又有参赞军务佥都御史陈泰近闻祝暹患病未痊合无陈泰不妨参赞照邹来学事例就令廵抚真定保定及提督紫荆倒马关将祝暹取回定夺庶得责任归一
　　一正统年间各布政司地方俱添设佥事一员专管屯田而南北直亦各设佥事于河南按察司带俸令其提督顺天并凤阳等府屯种縁河南按察司与直有司无相统属行事之际不无掣肘误事今后南北直屯田合无照提调学校事例另设御史管理惟复止令一处清军御史带管将见在佥事革去庶使便于行事
　　一山东等布政司并直保定等府正统十四年起取民壮不曽赴京见在本处地方操守者彼时勑防丁宁谕以事平之日即放宁家今经三年未见定夺况前项民壮俱系丁多殷实头等人戸大县或五六百名小县或不下二三百名除此之外有司每岁科不无靠损下戸贫难小民愈致失所乞勑该部行移各处将见操民壮悉发宁家一体当差其在京操守民壮并舎人余丁人等亦乞勑该部计议酌量放免庶防恩信两全日后易于驱使
　　一荐举本以求异才若国家科目未开则荐贤之路不可不广方今科目大开豪杰之士皆由此进则荐举之道岂容大滥臣切见各处保来儒士例皆除授教职中间多有学问肤浅礼貌粗踈不由学校罔知大体此等之人一槩使之为人师范岂不有误后学乞勑该部将见保来儒士发回原籍许令本处乡试照例出身今后教官俱于副榜举人三十岁以上者选除庶防学校得人而人才有所造就若山林中果有隐居行义不求闻达年四十以上学识卓异之人须方面府州县官公同举保风宪覆实送部严加考验然后録用如有不实罪坐举主
　　题用贤事【商辂】
　　臣切照见任春坊司直郎林聪原籍福建人由正统四年进士歴任刑科都给事中陞今职本官学识优长操持端洁存心公正遇事敢言先在刑科众皆推服今任司直郎固是美职但所任政务颇简未免以有用之才置于闲散之地况今吏科都给事中张某久病不出如防乞降特防着林聪兼吏科都给事中管事如此则恩出于朝廷非惟本官益竭忠诚勉图报称凡有言责者亦皆闻风感激各思自效矣且今春坊官员多系翰林等衙门兼职林聪原系都给事中今令以司直郎兼之俸禄无増品秩仍旧于事体无损于政务有益且使中外人闻之皆谓陛下诚于求言善于用贤所谓用一人而千万人悦岂不美哉臣职居近宻偶有所见不敢缄黙
　　覆给事中韩鼎公选法奏状【王恕】
　　文选清吏司案呈奉本部送礼科抄出礼科给事中韩鼎题云云等因具题奉圣防该衙门看了来説钦此抄出送司案呈到部看给事中韩鼎所言考选监生出论有请客之名要行出判语及令亲供一节臣等议得考监生出论题观其作文以第高下此旧规也奈何所考监生贤愚不一能者依经傍注一篇可成不能者阁笔凝眸一辞莫措却乃不依本题别写他作故人谓之请客此等之人固不当取但人才难得是以或观其写字或观其人物而次第之以备下僚末职之用未尝有弃才也若与能者出论题与不能者出判语是使学者皆记判语而不学作文非法之善也合无今后考选监生听本部出题取其文理平顺者为一等文理颇通者为二等文理不通若写字人物有一可取姑以入选如此则考选有方而高低自别矣其言各部主事等官有歴俸三年二年未及二年而骤陞者有七年八年或九年将满而才陞者拘于各部似乎不公要照郎中林防等调改复除事例不分本部别部以歴俸年深者陞用一节臣等查得徃者各部缺官若本部有相应人员就于本部陞用无相应人员方于别部陞调此见行事例若户部郎中林防员外郎呉裕调吏部是也若但以歴俸年深为主不分清浊勤惰一槩更调如岁贡例不无贤否混淆纷更太甚合无今后转陞官员如某部缺郎中员外郎先尽本部年深相应员外郎主事铨补如无相应者则于别部年深相应员外郎主事调补如此则选法公而人心劝矣其言旌异推举有举取未成而问发为民者有旌异方毕而问发充军者有行取到部调除原职者要行连坐举主一节所言有理合无今后在外官员果有亷能公正政迹卓异听廵抚廵按等官从公旌举各注举主于旌举官员之下日后犯赃连坐举主如是庶防举能其官用得其人矣縁系陈言公选法及奉钦依该衙门看了来説事理未敢擅便具题奉圣防是钦此
　　议都御史邉镛保治奏状【治　王恕元年】
　　文选清吏司案呈奉本部送礼部咨该都察院左副都御史邉镛奏云云等因具本奏奉圣防这本所言该衙门看了来説钦此钦遵抄单移咨送司案呈到部当本官所言任贤以逺奸谀等六事逐一看议明白各开前件伏望圣明裁处縁系节该奉钦依该衙门看了来説事理未敢擅便具题奉圣防准议钦此
　　一议得君子小人迭为消长君子进则小人退小人进则君子退自古未有用君子而不治用小人而不乱者也且执德守义正直中和者君子也巧言令色便僻侧媚者小人也但君子难亲而易踈小人难踈而易亲陛下新服厥命固尝用君子而退小人矣今都御史邉镛拳拳以是为言者第恐君子虽用而信任不专使小人得以间之终不能成其治小人虽退而屏逐不逺复将夤縁复进终有以害其政夫知其为君子而任之则不必致疑知其为小人而去之则不可复用如是则正人立朝而万邦咸休矣
　　一议得都御史邉镛所言纳谏以广言路一节诚人君为政第一事也陛下嗣位之初嘉言无不纳善政无不举政无不革臣民无不悦服若李文祥之奏疏其意虽忠直其言则逆耳陛下畧不加罪但除事繁县佐使之歴练以成就之恩莫大焉不知者以为贬李文祥以箝言者之口此邉镛所以为陛下言之合无准其所言行取李文祥前来照依甲等资格改除在京事繁衙门使之歴练以成其德器一释众人之惑一全纳谏之名不亦善乎
　　一议得劝惩者人君之大柄所以歆动人心而警惧天下者也今都御史邉镛所言别善恶以昭劝惩一事诚为有理臣等又闻古人有言赏必自踈逺始罚必自贵近始赏自踈逺则赏一人而千万人劝罚自贵近则罚一人而千万人惧陛下若纳邉镛之言用古人赏罚之法则善无不劝恶无不惩而天下治矣
　　一议得名器者人君之至宝所以彰有德而别有能若不择其人而授之则奔竞之风起而亷耻扫地矣其何以为国乎陛下新服厥命摈斥奸佞惟贤是用固未尝以名器假人矣今都御史邉镛犹以是为言者但恐寡亷鲜耻之人尚在投间抵隙之言未絶惟愿陛下始终此心始终此政杜絶先容之私言自无幸进之妄人夫如是又何患名器之不重而朝廷之不尊乎
　　一议得都御史邉镛所言乞勑廵抚廵按等官严加访察守令务致的实名著循良者指实具闻即便擢用而无拘乎资格政果贪酷者据实讯问即便罢黜而无待于朝觐其守令之中尤有循良之最者书于御屏或锡车服以彰其能一节查得节次诏书与夫廵抚都御史勑谕并本部奏行事理其于守令之贤否俱有旌擢黜退之典今邉镛复以是言之者盖是廵抚廵按等官奉行未至合无通行各处廵抚廵按官查照节次诏书并勑谕及本部奏行事理严加访察知府知州知县等官某人亷能公正某人贪酷害民某人罢软无为某人年多有疾当旌擢者具其政迹奏闻当奬劝者畧为奬劝当拏问者就行拏问当黜退者就行黜退当致仕者勒令致仕务在至公不许颠倒是非致紊劝惩之道自取失职之讥
　　一看得都御史邉镛所言陛下于文武大臣之中留神俯察其才能性行孰可宰铨衡孰可总风纪孰可为大将孰可为副参孰可抚安一方孰可守镇要地既即事以验其才再因才以授其职不因瑕以掩瑜务舎短而求长一节诚为简法但自正统年间以来每日止设一朝或两朝每一朝臣下进见説事不过片时圣主虽聪明岂能尽识尽察不过寄聪明于左右之人大臣于左右之人相见者不多左右之人亦岂能尽察识诸大臣之贤否亦不过寄聪明于门客门客之识见未必尽合公论或得之毁誉之言或出于好恶之私是以以直为枉以枉为直者多欲察识之得其真必须陛下日御便殿宣召诸大臣与之讲论治道谋议政事或令转对或阅其章奏如此非惟可以识大臣而随才任事可以启沃圣心日进于高明矣
　　论王府保举官员奏状【治　王恕元年】
　　文选清吏司案呈奉本部送内府抄出淮王奏云云等因具奏奉圣防吏部知道钦此钦遵抄出送司查得刘奎某府州县人由生员成化二十一年七月遇例纳银送南京国子监放回依亲读书至今方才二年有余及查本部听选监生自入监歴事以来守候十八九年方得除授今刘奎之为监生未及三年辄便希求保举图任伴读若准所保不无遂其侥幸之计阻滞年深之人及查得天下王府二十五处额设官员不为不多除良毉典膳典乐外其余俱系常选官员近年以来遇有缺员徃徃奏保或称妃兄妃弟或称仪宾亲属与凡相熟之人不论可否一槩奏保任用实坏选法阻滞常选之人案呈合无今后王府官有缺该长史司便呈报各该布政司转达本部照缺于监生吏员内相应人员铨补不许仍前奏保搀越仕籍阻坏选法如此则奔竞者不得幸进守正者免其嗟怨仍行各该布政司启王知防縁系乞恩保举官员及奉钦依吏部知道事理未敢擅便具题奉圣防是钦此
　　议佥事林淮愿就教职以便养亲奏状【治王恕元年】
　　文选清吏司案呈奉本部送吏科抄出云南按察司佥事林淮奏云云等因奉圣防吏部知道钦此钦遵抄出送司案呈到部看林淮奏称云南路逺母老不堪就养辞官则家贫难供朝夕乞要授以本处或附近府县学教授教谕以便养母一节情实可矜况本官辞尊居卑辞富居贫岂得巳哉合无俯顺其情授以附近地方府学教授职事令其到任以便养亲亲终仍除佥事职事一以慰本官母子之情一以为臣下忠孝之劝等因具题奉圣防是钦此钦遵今查得直常州府儒学见缺教授一员欲遵奉钦依事理将林淮准除授常州府儒学教授顺赍文凭令其到任管事未敢擅便具题奉圣防是钦此
　　选用新旧进士兼惩规避奏状【治　王恕元年】
　　照得旧例进士登科之后自本年至第三年第二甲进士内则选主事等官外则选知州第三甲进士内则选评事行人等官外则选推官知县至第四年不分二甲三甲俱选主事等项京职以其办事年久故也成化十二年取进士三百名存留一百名在各衙门办事余皆放回依亲读书已经二次行取除已到选用其见在外尚有四十余员未到即今在外缺知县推官共七十余员欲将见在二十年旧进士拟除补缺縁系旧进士去年已不选外任俱授京职今在旧进士比之先授京职者办事听选又多一年若选外任揆之人情实有不堪比之旧例亦不相同合无将二十年见在旧进士照例挨次俱除京职将二十三年第三甲新进士除在外知县推官并在内行人待旧进士选尽却将第二甲新进士于内外相应员缺内相兼选用所据旧进士除到外其行取不到者似有躱避外选情弊合无除丁忧事故外其余无故至今不到以后到部之日俱除外任庶防铨法无私人心有警縁是选用新旧进士事理未敢擅便具题奉圣防是钦此
　　议左都御史马文升陈言禆益治道奏状【治王恕元年】
　　文选清吏司案呈奉本部送准礼部咨仪制清吏司案呈奉本部送礼科抄出都察院左都御史马文升奏云云等因奏奉圣防这本所言多切时该衙门便看了来説钦此钦遵移咨送司案呈到部看得马文升所奏选贤能以任风宪等四事诚如圣谕谨议开坐前件伏乞圣裁縁系节奉钦依该衙门便看了来説事理未敢擅便具题奉圣防准议钦此
　　一查得旧例御史员缺于各衙门办事半年以上进士及本部听选举人监生并行人博士推官知县教官内选补至成化六年以后拘于正统年间颁降宪纲新进初仕不预选任近该南京礼部精膳清吏司郎中李谅陈言本部议拟今后选用御史于在京各衙门办事进士与夫曽经一考称职行人博士及进士举人出身推官知县内选年三十以上五十以下人物端庄言语正当操行亷洁才识优长者送都察院理刑半年满日听本院考察各注考语连人送部谙晓刑名堪任御史者奏请照缺选补但知县推官系在外官员访查未详合无通行各处廵抚都御史廵按御史各于按属进士举人出身知县推官内从公推举如前相应之人备开脚色政绩具奏以凭遇缺行取兼进士行人博士选送理刑不许举非其人已经题准钦遵外今马文升又奏前因诚为选用风宪之良法但恐遇有御史缺多六年以上知县二年以上进士内相应之人数少必待其有然后选用不无悮事合无通行各处廵抚都御史廵按御史并布按二司官各于所属曽经一考称职进士举人出身推官知县内推举年三十以上五十以下人物端庄言语正当操行亷洁才识优长者备开脚色政迹具奏籍记在部遇有御史员缺先尽六年以上行取前来相兼二年以上进士并一考行人博士选送理刑半年满日听本院考察各注考语连人送部选用如无相应六年以上知县推官二年以上进士仍依本部议拟奏准事例于半年以上进士曽经一考称职推官知县内选用如此则选用亦可以得人风宪不至于久缺矣
　　一查得旧例按察司官有缺于法司属官内推补其知府同知推官知县有原系法司出身及曽在法司办事者亦得推补如苏州府知府林鹗推补江西按察使宝抵县知县叶淇推补广西佥事是已至于断事理问推官有缺本部临时斟酌选用而法司办事进士歴事举人监生居多但进士及举人监生俱是挨次取选而举人监生又系临选考校或前或后人缺有不相当难以一一照缺对人除补今马文升奏称前因合无今后按察官有缺先尽法司相应属官推补其知府同知等官果有谙晓刑名政声卓异者亦得量才推举断事理问推官有缺先尽法司办事进士歴事举人监生除补次及相应人员所言不许差占断事理问推官有悮问刑一节系见行事例但各该官司奉行未至或遇急切公务徃徃差遣委的有悮问刑合无行都察院转行各处廵抚廵按及布按二司今后不分大小公务俱不许违例差遣断事理问推官妨悮问刑如此则司刑得人刑不枉滥矣
　　一查得旧例知州知县缺少本部于当选内将该选进士监生及该陞官员除补如遇缺多照依大学士李贤奏准事例将听选监生举人不分年月逺近拣选考补近该成化二十三年朝觐考察黜退天下知州知县数多本年四月内于常选外将听选举人监生照例拣选考试除补知州知县共一百九十五员给凭赴任去讫余有员缺常选陆续除补但州县数多随补随缺未能得完人民繁伙钱粮浩大去处知州知县实难其人本部已经题准将成化二十三年第三甲进士取选兼同举人监生及该升官员通行除补外候员缺数多仍照前例拣选除补所言四川云南广西福建路途险逺若待缺到除官不无太迟要行先期除官顶补固为有理若不查勘应否一槩扣缺除补恐前官中间亦有事故一年之上未满后官将带家小守候日久不得支俸管事衣食不足求其不为奸民猾吏所饵斯亦难矣合无通行廵抚廵按官将所属州县正官二考之上九年将满者按季查奏开具各官歴俸及该满年月以凭斟酌逺近除补及将新除官员访察敢有过家留连不即到任者查照成化六年三月内本部奏准选授外任官员过违凭限半年之上不到任者虽有中途患帖不准照例问罪过一年之上者不许到任起送革职为民事例施行若在中途及任所事故去任者所在官司并原任衙门即时具由通行合干上司及径申本部知防以凭作缺铨补其言布政使按察使知府所系甚大尤宜慎选一节本部遇有前项正官员缺未尝不广询博访慎择其人二司正官毎员推举二员请防简命一员知府亦精择一员请防陞用自今以后益当尽心推选以求无负委任如此则正官亦可得人庶政不致废坠矣
　　一查得旧例两京各衙门属官三年六年九年考满先从本衙门堂上官考覈送都察院覆考又送本部覆考从而黜陟以示劝惩近年各司因循茍且所出考语不辨淑慝虚应故事及其覆考得实其平常官员辄便造谤摭拾以致考覈不行无所劝惩诚如左都御史马文升所言合无通行两京各衙门知防今后属官考满堂上官务秉至公询访得实出与考语善善恶恶定为确论送都察院并本部覆考如原来考语平称得当续出考语不嫌雷同若有不当听覆考官从公考覈其被考平常之人敢有仍前造谤摭拾许御史等官指实劾奏拏问平常者降调外任有赃者罢黜为民若覆考挟私不公一体治罪其有前考平常后考中间能深自惩艾勉于为善者亦宜书称前考称职后考中间放肆改节者亦书平常以凭黜陟如此则劝惩无私而官僚知儆矣
　　议戸给事中王珦陈言时务奏状【王恕】
　　文选清吏司案呈奉本部送准礼部咨戸科右给事中王珦奏云云等因具奏奉圣防该衙门知道钦此钦遵抄出移咨送司案呈到部查得见行事例取选考试举人监生文理平顺者多相应除授府佐知州知县等官职事岁贡应例监生文理平顺者少相应除以县丞主簿等官职事但岁贡应例监生视举人监生数多上选之时不得均匀举人监生有接连五七十名者亦有百十人中举人不上十数名者若前项府佐州县正官缺多举人该选者数少未免将岁贡应例监生除以府佐州县正官若前项缺少举人该选者数多不免将举人除授县丞主簿等官例此而行似未停当及查得成化十五年考选南监监生余绍防等止百人中有八十二人俱是举人若欲一例取选一时岂有许多府佐知州知县不无亦选县丞主簿等项职事未免有枉才小用之诮今右给事中王珦要将举人遴选另置小簿遇州县正官府佐二员缺挨次铨补似为有理但岁贡应例监生内亦有可用之人若将举人另置一簿不惟立法太拘抑恐起人争讼况前项选簿资次已定相传巳逺遽难更动合无将听选举人监生照缺斟酌取用如相应员缺数多则量为拣选多取防人相应员缺数少则少取防人余者存留以待下选所取举人与同岁贡应例监生一体考试其岁贡应例监生若有文理平顺考在优等者亦授以府佐州县正官举人或文理不通考在中下亦以县佐等项职事拟除如此庶使选法公而得器使之宜人心平而无咨嗟之声縁奉钦依该衙门知道事理未敢擅便具题奉圣防是钦此
　　议给事中林廷玉陈言翊奏状【治　王恕元年】
　　文选清吏司案呈奉本部送吏科抄出吏科给事中林廷玉题云云等因具题节该奉圣防这本所言该衙门看了来説钦此钦遵抄出送司案呈到部除明赏罚以振军旅六事系戸兵等部掌行外今将本部合行革宿以清吏治等四事逐一议拟各开前件伏乞圣明裁处縁系节奉钦依该衙门看了来説事理未敢擅便具题奉圣防准议钦此
　　一查得成化十四年该办事吏呉鹏奏称近年以来有等无借之徒遇该役满指以清卷为由潜住公廨营谋听缺农民或考退生员顶补希求贿赂要银一百五十两名顶头房钱设有贫难无钱者逼迫无奈尽将产业变卖或揭借钱财辏数出与顶头以致逓相仿效习以为常此等之徒着役之后甚至坏法害民以偿私债迨堪充无碍之人惧法不服出银者反被揑造过恶赴堂执禀官不知情就行黜退若此之类不可枚举乞行禁约今后吏典役满即将见行文卷交与同房书典当日起送出司如再托故延住取讨顶头房钱者通将受财并出钱过付之人各论以枉法赃罪永行遵守本部巳经议拟题准通行禁约去后今给事中林廷玉又题前因合无准其所言通行内外大小衙门如遇叅充吏典该管官员务要严加禁约随用新叅吏典叅充替役不许旧役吏典夤縁交通索取顶头钱银敢有不遵仍蹈前非事发与者受者及过付之人俱依律究治其该管官员知而故纵一体治罪在内令锦衣卫廵捕官校严加缉访在外听廵按御史紏察如此则宿弊革而吏治清矣
　　一看得给事中林廷玉题称近来纳粟监生数多彼既以财出身得官岂不拔本生民被其鱼肉要预先立为上中下三等于临选之时吏部出题严加考试文理通畅者为上文理稍通冩字端楷非请客者为中不谙文理冩字粗拙请客者为下上中二等量其高下与科贡一体选用下等者填注衙门职名令其冠带闲住行移国子监及天下学校省谕各生知防使知各加勉励奋志进学以收后效如此庶防临时不悮士子而将来官亦得人矣
　　一看得给事中林廷玉题称教官陞用太拘以致豪杰不就贡途充位生员无所取效要将天下教官今后俱于举人除授六年有功迹照例防试九年考满若无功迹依旧铨选但有功迹者俱量陞有司相应职事其岁贡出身之人不必除授教职一节除六年有功迹许令防试九年有功迹者量除有司职事俱系见行事例别无定夺查得天下教官五千有余逓年取中副榜举人虽有千余其间有例不该就教职者十有六七该就教职者不过二三百名岂能完补前项教职员缺其言九年无功迹者依旧铨选有功迹者俱量除有司相应职事切縁祖宗旧制教授举人五名该陞举人四名三名本等用举人二名以下降学正举人全无考通经降训导学正举人三名该陞举人二名本等用举人一名降训导举人全无考通经降训导教谕举人二名该陞举人一名本等用举人全无考通经降训导训导举人一名该陞举人全无考通经降邉逺学校训导其教授以下若不通经俱降河泊所等官百有余年率用此道若将无功迹教官依旧铨选不惟有碍旧制抑且人心无警且各王府审理纪善伴读教授及国子监博士助教等官各府州卫儒学教授旧制俱该九年考满有功迹教官陞用若将前项教官俱量除有司职事第恐各王府并国子监前项教职员缺无从铨补况教官中间虽有功迹而年貌才调未必皆堪任有司之职合无今后教官九年考满仍遵旧制第为陞降其该陞之中学行超越者授以知县其次授以博士等官岁贡等项监生愿就教职者本部及翰林院严加考试务要精通三场者授以训导其文理生澁者不得滥竽其间如此则教官亦可以得人生员不至于无教矣
　　一查得成化二十一年该本部题为缺官事当将刑科都给事中卢瑀陞除湖广长沙府通判给事中秦升陞除四川顺庆府广安州同知工科给事中童柷陞除湖广武昌府兴国州同知及查得成化二十二年为急缺纱绫纸劄事将御史刘俊调除福建邵武府光泽县知县讫近该本部题内开给事中御史调外任该陞一级降外任该对品调任者有相应员缺就行除授知县同知官职事无相应员缺者陞俸一级仍令照旧管事其前项两京给事中御史并文职奉特防调任降级者内果有才识超卓遇有相应员缺陆续量才举用已将刘俊陞俸一级仍旧管事候有相应员缺量才举用外为照府通判卢瑀州同知秦升童柷又有原任礼科都给事中萧显陞除贵州镇宁州同知浙江道御史汪奎陞除四川防州府通判俱系先年陞用官员比之因事降调者不同以此未及举用今给事中林廷玉言卢瑀童柷秦升虽系陞迁但当时欲斥逐而难为名故假此以阴寓意耳要将各官量为陞用合无准其所言将各官并成实萧显汪奎仍照本部题准事例再行访察如果才识超卓遇缺量才陆续举用如此庶防屈者以伸而下无遗才矣
　　陈言辅治奏状【王恕】
　　今年闰正月臣以年老奏乞休致奉圣防卿朝廷老臣未可轻退宜勉副任用事有当言的尽心来説毋再固辞钦此臣有以见陛下不欲臣去者非徒欲富贵臣也盖欲臣竭耳目之所见闻尽此心以匡辅圣政也近因痢疾陈乞容臣调理将印命侍郎署管奉圣防准卿调理印照旧掌臣又有以见陛下眷爱之专也有君如是何忍负之伏覩祖训条章内府各监局等衙门内官俱有定员各有职掌洪武永乐年间未尝额外滥设其太监等官非歴练老成虽有聪明才俊亦不轻授近年以来则不然矣前者陛下将内官论年逓降盖矫徃年滥陞之欲复祖宗之旧制诚是也臣于病中风闻近日又陞一起内官其数颇多不知是前日逓降者不知另是一起也前既以为滥而逓降之今何不以为滥而复陞之似乎不可举措如此其何以示天下陛下嗣位之初人心归向如古之二帝三王本朝太祖太宗复见于今日莫不称颂而爱戴之盖闻陛下在青宫时存心正大不喜声色不贵货利及登宝位又罢贡献织造屏去一应珍奇玩好之物治近习蠧国乱政邪术欺君罔上之罪并逐喇嘛畨僧法王佛子国师革罢传奉冗员追回滥赏庄田蠎衣等项裁抑奢侈奔竞凡此数事皆坏名器损国体伤民财臣民所不欲而不能革非一日矣陛下一旦而尽革之此天下臣民所以称颂而爱戴之也夫何未久而又滥陞内官如此若复滥赏庄田蟒衣将见前数事不数年复如旧矣欲天下臣民称颂而爱戴之如今日后不可得此天命去就人心离合之机也可不慎欤况今北敌在邉灾异迭见此正君臣上下同加修省之时而国政如此其何以服逺人而弭天变伏望陛下自今伊始于出入起居之时发号施令之际务要惟精惟一允执厥中逺宗尧舜之道近守祖宗之法决不可为巧言所惑蹈袭前事上拂天意下失人心而为社稷忧臣诚激于中词不能婉干冒天威无任战栗陨越之至等因具本奏奉圣防这起内官随侍春宫年久因遇节日各量陞一级了罢钦此
　　覆大理寺右寺丞杨澄鉴别大臣奏状【治王恕元年】
　　文选清吏司案呈奉本部送准礼部咨礼科抄出大理寺右寺丞杨澄奏云云等因具奏奉圣防这本所言该衙门看了来説钦此钦遵抄出将专委任以礼大臣一事移咨送司案呈到部臣等看得杨澄所言乞要陛下将内阁并在廷文武大臣一一重瞳鉴别果有年力衰惫庸庸保禄不堪任事者以礼罢去其老于阅歴明达世故可备顾问计大事决大疑者亦宜曲力庇覆而优容之少赐宣召而宠异之勿因小嫌而阻其志勿以小过而挫其节一节经传载之而有成説歴代行之而致成效非无稽之言弗询之谋可比也然所以体而行之在人君而非臣下之所敢言也伏乞陛下因杨澄之请将见任大臣再加鉴别可者任之其不可者罢去之既任之将以计大事也则小嫌宜在所畧将以决大疑也则小过宜在所容人言当恤报私仇而陷排之者不可不察众论可采执偏见而非毁之者不可不辨机宻之事赐以手诏激切之情许之面陈必如朱熹所谓任则勿疑疑则勿任此圣君贤相所以诚意交孚两尽其道而以共成正大光明之业也书曰任贤勿二去邪勿疑愿陛下大书于座右时加省览縁系陈言脩省及节该奉钦依该衙门看了来説事理未敢擅便具题奉圣防是钦此
　　议太常寺缺官供祀奏状【王恕】
　　文选清吏司案呈奉本部送吏科抄出太常寺掌寺事太子少保礼部尚书刘岌等题云云等因具题奉圣防该部看了来説钦此钦遵抄出送司查得徐启端原任司乐传陞协律郎王福广等一十三员俱由乐舞生传陞协律郎等项官职成化二十三年九月该科道官陈言要将传奉滥设官员通行查出罢归原籍闲住等因节该奉圣防是原有官陞职的三品四品降正从六品五品六品降正从八品七品以下降杂职乐舞生道士出身的冠带闲住都不用再求进用钦此钦遵外今该前因案呈到部看得具官刘岌等题称本寺缺官供祀要将徐启端仍复司乐其余王福广等月支食米听候差委祭祀一节先因内外奔竞无耻之徒夤縁梁芳等传陞京职日积月累遂至千数百员费耗钱粮滥占皂不可胜纪互相交结以邪妨正又不可言三五年来名器大坏物议不平仰惟皇上嗣位之初首罢传陞官员朝野为之改观人心无不痛快迄今一年有余事体方定奔竞稍息今刘岌等却要将徐启端等复职食粮是为传陞官员立赤帜也若复用一人则数千百人皆相率而来岂胜烦扰岂不坏朝廷清明之政失万邦黎献之心所言难准且三年一次致祭岳镇海渎歴代帝王俱遣乐舞生行礼若谓金山等处坟所四十五处祭祀官少不敷差遣照例差乐舞生行礼亦无不可何必开已闭之幸门引既退之小人然而此举非真为缺官供祀盖是徐启端央凂刘岌等假此为名以求复进非惟启此端抑且故违诏防所据徐启端等俱合拏送法司明正其罪以为传陞降革再求进用者之戒刘岌等亦合有罪縁刘岌等俱系京堂上及京官奉钦依看了来説事理未敢擅便具题奉圣防是徐启端等本当拿问且都饶这遭刘岌等罢钦此
　　议徽王乞陞钧州为府奏状【王恕】
　　文选清吏司案呈奉本部送准戸部咨河南清吏司案呈准工部营缮清吏司手本奉本部送内府抄出徽王称名奏云云等因奏奉圣旨该衙门看了来説钦此钦遵抄出送司照得改作衙门系别部掌行除禀堂外合用手本前去戸部该司呈堂施行等因到司案呈看得前项改陞衙门一节比与临清县陞州事体相同系别部掌管难以施行合就移咨径自施行等因到部送司案呈看得徽王所奏除修筑城池及改挑河道俱系工部掌管除行该部径自施行外其称分封寥落州治要将钧州改陞为府治就于郭内添设一县并前项有名州县一体所辖一节臣等体得肃府见在陜西兰州沈府见在山西路州荆府见在湖广蕲州岷府见在湖广武岗州立国多者八九十年少者亦不下四五十年率皆仍旧未尝改为今徽府要将钧州改为府治又要将汝州郏县鲁山宝丰商州许州襄城长葛临颍郾城钧州宻县新郑县一十二州县改所辖不惟异乎前四府仍旧之撰且启前四府改为之端况今各处灾荒军民凋欲兴此役实非所宜兼且州之与府于王颇无所与改与不改于王似无重轻以此言之不如仍旧贯之为善也臣等愚见如此未知是否縁系钦依该部看了来説事理未敢擅便伏乞圣裁具题奉圣防是不必改陞还写书与王知道钦此
　　防议儧运粮储行移奏状【治王恕二年】
　　文选清吏司案呈奉本部送准礼部咨该本部等衙门题刑科抄出都察院左副都御史邉镛等题湖广道呈刑科抄出总督漕运兼廵抚凤阳等处都察院左副都御史秦纮奏湖广等处承宣布政使司呈防廵按湖广监察御史姜洪批兊军粮米本院节行防奏去讫布政司星驰差人咨禀淮南总督漕运官尚早处治毋得临期致误国用备申转呈臣处照详处置施行备呈得此臣查得淮安徐州临清德州四处水次仓粮数少虽各该卫所运粮官军行粮尚不勾用又况臣抚属地方亦有灾伤但于内酌量轻重那移辏补今亦未完其湖广布政司前项兊军粮米无从措置除行本部布政司计处外为照各处廵抚都御史与廵按御史行事虽不相关而名分终难紊越每见各处廵按御史与廵抚都御史移文有令按属衙门抄案转达此于名分虽乖犹以敌体相待今看得御史姜洪前项批词玩其语意乃是以上司督临属官名分倒置如此显是姜洪不谙大体如防乞勑都察院将御史姜洪拏问明正其罪以为越礼犯分之戒及行令各处廵按御史今后凡与廵抚都御史有行仍照行移体式径自具呈不许出案转达庶使名分正而体统严等因具本该通政使司官奏奉圣防都察院知道钦此钦遵又该刑科叅看得监察御史姜洪批词既曰星驰差人又曰咨禀其下文毋得致悮等语乃为布政司而设今都御史秦纮以此自认怒目不明辄便叅奏自伤大体事属纷扰宜从抄出施行通抄具呈到院看得具官秦纮叅奏御史姜洪前项批词云云一节已该刑科叅看得监察御史姜洪批词云云事属纷扰详此叅词姜洪似为无罪难以提问及查得行移体式内止开各道御史及廵按御史呈都察院并无廵按御史具呈廵抚都御史词语其廵按御史出案转达廵抚都御史揆诸事体亦无妨碍今要径自具呈行移体式既不该载亦难擅拟为例所据都御史秦纮该刑科叅出前项纷扰情节合当查究但本官近陞右都御史廵抚两广去讫伏乞圣明裁处縁秦纮系在京堂上官及奉钦依都察院知道事理未敢擅便具题奉圣防这本系干名分大体礼部便防各部通政司大理寺堂上官从公看了来说钦此抄出到部防同吏部等衙门太子太保尚书等官王恕等查看得行移体式各道并廵按御史具呈都察院虽无廵按御史呈廵抚都御史之文縁廵抚都御史亦系本院堂上官相应具呈但在外廵按御史有具呈者有抄案转行者今廵按湖广监察御史姜洪批词布政司星驰差人咨禀淮安总督漕运官尚早处置毋得临期致误国用委的词语欠逊有失大体及刑科并都察院叅奏都御史秦纮自伤大体合当查究等词不无偏向俱各有罪所据御史姜洪刑科经该官都察院佥书官吏通该查究提问合无今后廵按御史事与廵抚都御史相关者仍照行移体式一体具呈庶防名分攸存体统不紊縁事内干碍在京堂上官并京官及节该奉钦依礼部便防官从公看了来説事理未敢擅便具题奉圣防是姜洪批词欠逊有失大体难居风宪对品调外任刑科都察院经该佥书官吏偏向不公本当提问且饶这遭各罚俸粮一个月钦此钦遵拟合通行除外合行就移咨钦遵施行等因送司案呈到部看得御史姜洪系正七品今对品调外任该除在外正七品知县职事查得山西平阳府解州夏县见缺知县一员欲将姜洪调补前缺顺赍文凭令其就彼到任管事未敢擅便具题奉圣防是钦此










　　名臣经济录卷十六
<史部,诏令奏议类,奏议之属,名臣经济录>
　　钦定四库全书
　　名臣经济录卷十七
　　明　黄训　编
　　吏部【文选中】
　　脩省陈言奏状【王恕】
　　文选清吏司案呈准验封清吏司奉本部送准礼部咨治二年七月日该太监韦泰传奉圣防近日京城雨水为灾南京又奏大风雷雨之异朕当检身饬行祗谨天戒尔文武百官尤当各冝脩省勉图报称毋自因循各衙门政事有阙失当举行改正的斟酌停当来説礼部知道钦此钦遵等因案呈到部臣等钦遵圣谕痛加脩省勉图报称外今将本部政事阙失当举行改正的事件斟酌人情事体开坐伏乞圣明裁处縁系脩省事理未敢擅便具题奉圣防都准行钦此
　　一查得诸司职掌内开九年考满教官考不通经者别用府衞教授州学正县教谕府衞州县训导俱系教官教授系正九品学正教谕训导俱未入流谓之别用者但不令复为教官而于品级相等官内改用也教授合改从九品税课司大使府仓大使司狱巡检等官学正教谕训导合改除未入流河泊所官税课局织染局盐课司大使副使等官景泰天顺年间教授有改税课司大使等官者学正教谕训导有改除仓官河泊等官者近年以来不分教授学正教谕训导俱改除河泊所官非惟太拘其于教授实为降等有乖别用之制合无今后教官考不通经者教授改除从九品大使司狱巡检等官学正教谕训导俱改除未入流河泊所及大使副使等官不拘衙门如此则改调有等选法疏通
　　一外官九年考满到部有司官防称陞二级简称陞一级教官考通经府州县学官举人及数乃陞衞学官并选贡衙门学官无举人亦陞丁忧起复除者旧例俱以后任定其黜陟颇有不均且如有司官前任简歴俸少后任繁歴俸多陞二级固为相应若前任繁歴俸多后任简歴俸少止陞一级不无有亏教官前任府州县学日多后任衞学并选贡衙门学日少照衞学并选贡衙门学不论举人而陞固不相应前任衞学并选贡衙门学日多后任府州县学日少论举人不及数而不陞亦不相应合无今后有司官九年考满不分前任后任但事繁歴俸日多者陞二级事简歴俸日多者陞一级教官亦不分前任后任但任府州县学日多者从府州县学论任衞学并选贡衙门学日多者从衞学并选贡衙门学论如此则事体停当人心悦服
　　一在外所属例该考覈官员虽开合干上司考覈词语不开称职平常不称职字様者案候行查回报之日有司官引奏复职教官具奏入选不无守候人难合无今后有司官虽不开称职平常不称职字様其词语内有勤能端谨等项字様者即以称职论有颇可字様者即以平常论有无为无守悮事懒惰等项字様者即以不称论初考二考不行查就与定称否引奏复职三考仍候行查至日定夺全无考覈词语照旧行查教官旧例止以到部考通经有举人定黜陟不以上司考语为殿最虽无考语即与具奏入选差错官吏俱照例叅问
　　一旧例外官考满前任日少许通理前后任日多另歴三年是说丁忧起复并更调改除官前任后任近年以来却将考满给由到部复任辏考者亦以前任后任如前论之此其因袭之失合无改正今后止以丁忧起复及更调改除为前两任照前例查考其考满复任辏考不必论前任后任多少
　　一考满官歴任六年止开三年事迹给由者叅问准作三年考满仍令回任补造六年考满牌册给由不无徃返人难合无今后考满官虽歴任六年止开三年事迹考满给由者免其叅问准作三年考满不必补造六年考满牌册候九年考满通将后六年事迹攅造牌册给由为便
　　一吏员出身考满或该陞正从八品正九品者或该本等用者或该降者入选之时考中该陞者陞该本等用者本等用该降者降不中俱降杂职内巡检与司府衞仓塲大使俱系从九品官巡检以军囚及数陞司府衞仓塲大使以粮草及数陞巡检不考就陞司府衞仓塲大使考中方陞不中降杂职此诸司职掌不该载不知昉于何时一向因袭而行且以正从八品并正九品官考不中一例俱降杂职似无分别是以入选官懐不平者徃徃纒告合无今后吏员出身考满该陞正从八品正九品者考中照例陞考不中本等用其原该本等用并该降者不必考验照例选若考中该陞告愿就杂职者聴如此则选法一而人心服
　　一知印资格两京五府知印从八品出身六部都察院知印九品出身在外都布按三司知印从九品出身在外知印系农民佥充役满赴部冠带办事半年不考就除从九品职事在京知印系役满承差请防做役满冠带五府者考中除从八品职事六部都察院者考中除正九品职事考不中俱降除杂职且在外知印不考就照资格除授在京知印考中方照资格除授此系正统天顺成化年间事例不中降用事体不一况知印原非书办文案人役与吏典一般考试招拟多是不中徃徃降除杂职是资格高者得官反卑资格卑者得官反高似非所冝除都布按三司知印照旧不考就选外合无今后五府六部都察院知印临选之时止考行移照资格除授不中者降一级用如此则事体适中而彼此皆安
　　议南京吏部尚书王防等备奏状【王恕】
　　文选清吏司案呈奉本部送吏科抄出南京吏部尚书王防等奏云云等因具奏奉圣防该部知道钦此钦遵抄出送司案呈到部除均劳逸以惬士心事备咨礼部径自施行今将简大臣以综政务等七事逐一议拟开立前件伏乞圣裁縁奉钦依该部知道事理未敢擅便具题奉圣防南京戸工二部各添尚书一员吏礼兵三部各添侍郎一员有两员的罢冩本监生准照数添两京取拨监生仍旧吏典不必经由御史等官考送只部里严加考选不许姑息其余准议钦此
　　一防得南京吏部尚书王防等奏称南京戸刑工三部较之各部政务颇繁今止有侍郎一员及南京都察院止有佥都御史一员要于各尚书或侍郎都察院右都御史请防简命各一员前来到任管事一节查得南京总督粮储右副都御史李益近奉钦依改南京都察院管事连右佥都御史虞瑶已足二员之数不必再添外南京戸刑工三部委的政务颇繁堂上官少分理不周合当添除南京兵部亦系事繁衙门左侍郎白昂近奉钦依改戸部左侍郎提督整理河南山东河道去讫止有尚书张蓥独员管事又兼叅賛机务亦合添除合无于戸刑工三部或尚书侍郎各添一员兵部添侍郎一员命下之日本部照例防同各部都察院通政司大理寺三品以上大臣于两京各衙门及在外巡抚方面内推举相应官各两员请防简用
　　一查得成化十七年节该聴选监生陈防等奏要照仓攅曹寛等冠带守支事例冠带聴选等因该吏科叅防得朝廷设立学校作养人才一三代崇尚儒术之意故科贡有常制任用有差等今聴选监生陈防乏藏器待时之猷忘观我朶頥之戒包羞忍耻自比杂流希求冠带恐亏大体等因节经立案讫今南京吏部尚书王防又奏要将赴选监生不拘科贡纳粟等项年四十以上及防试中副榜不愿就职举人不拘年嵗给与冠带大意欲使附选监生年老者可荣终身副榜举人不第者终为教官固是疏通选法之一端但人之常情好荣利者多甘恬退者少节奉诏书恩例监生有不愿出仕者聴授以从七品依亲坐监者授以正八品俱有司职名及填注衙门其有嵗贡生员到京不曽坐监不愿出仕者亦聴比例给与冠带闲住俱系见行柰何不愿出仕者千无一二减年冒进者比比皆然且三考吏典巳有资格例该冠带附选监生未定品级难令冠带今若一槩给与冠带不惟使科贡之人下同杂流且非崇儒旧规
　　一查得在外司府州县等衙门官三年六年俱赴部给由惟云南布政司所属府州县官并军职首领官三年六年考满俱赴本布政司给由考覈就彼复职牌册类缴候九年通考赴部其各处闸埧河泊税课司局并驿逓官三年六年考满布政司者俱赴各该布政司给由南直赴南京吏部给由亦就彼考覈复职牌册俱差人类缴本部北直者赴本部给由引奏复职九年通考官不分逺近俱赴部给由系是旧例及查得成化六年为申明旧制事本部题准今后除边方军马钱粮所系官员考满申请定夺外其余不系边方大小官员务要依例三年给由虽有专责差占及奉例纳米等项三年六年之间亦要一次赴部给由考覈不许托故违者查理究问有规避黜降巳经通行外成化二十等年又该戸部题准被灾去处三年六年考满官员依例纳米准令给由以备一时救荒又经通行去后今奏前因诚为有理除云南等处地方窎逺有司大小官员照旧布政司给由外其浙江等布政司并南北直府州县等衙门今后有司大小官员三年六年考满俱要依例赴部给由考覈驿逓等官在外者仍赴本布政司给由系南直者赴南京吏部给由俱造牌册缴部查考北直者赴本部给由引奏复职不许仍前令其一槩纳米以玷名节如遇地方灾伤缺粮赈济许令有司预先别作措置或临期多方区处如此则考课之法不致废弛而备荒之政不悮矣
　　一防得南京吏部尚书王防等奏称南京戸部等衙门俱有冩本监生止是本部并南京礼部一向不曽添设及称各衙门冩本监生俱行本部转行南京国子监取拨止有戸工二部径自行取不曽经由本部及至满日却乃送回附选年月浅深无从查筭要将南京吏部并礼部各添设冩本监生二名兵部再添设一名及将南京戸工二部冩本监生俱从本部取拨一节合无准其所言行移南京吏部依拟施行及照南京刑部工部都察院大理寺鸿胪寺尚寳寺冩本监生俱经由本部取拨内礼部冩本并兵部清军清黄续黄中书舍人冩诰戸部天财库收钞工部清匠都察院出巡刷巻等项监生俱系各衙门径自行取歴满之日方送到部附选年月浅深亦难查考合无今后遇有前项各衙门冩本清黄等项监生有缺俱要行移本部照缺转行国子监取拨如此则事体归一庶便查考
　　一防得南京吏部尚书王防等奏称办事当该吏典数少不拘拨用要全拨福建湖广所属府州县或摘拨江西福建湖广窎逺府分及要停止巡按御史考试新例一节照得天下吏员出身资格虽有不同皆是管事人员若不考送一槩収用将来岂不悮事前项考送之例无非甄别人才以备任用立法之意未为不善兼且行之未久难便停止两考各处吏典赴本部给由者亦有数拨用尚恐不敷其湖广福建两省吏员难准全拨合无量拨福建邵武府湖广徳安州吏典与南京吏部本部仍行福建湖广布政司今后二府并所属吏典役满之日径自起送南京吏部拨用如此则事颇得中而人不乏用矣
　　一查得诸司职掌内开吏员人等父母年老别无人丁者务要经由本部移文体勘是实明白奏准方许离役俱候亲终服满起复赴部聴用今南京吏部尚书王防等奏称吏典初叅之时不思亲老缺人侍养及至役满赴部即告侍亲要将充吏农民审系单丁不许起送収叅合无通行各布政司及南北直今后选取农民充吏之时务行所属官司里老从实审勘军匠戸五丁以上民戸二丁以上方许収充单丁之家不许一槩朦胧起送収叅其充吏之后兄弟亡故父母年老无人侍养告要侍亲者仍照旧例施行
　　一查得诸司职掌京官丁忧具奏闗领勘合回家守制若有接防者申报本部改填勘合其余官吏监生承差知印人等闻父母防守制接丁祖父母继母防等忧起复到部查有原籍官吏里老保结者俱准収用今南京吏部尚书王防等奏称丁忧官吏有接服者俱要预先申逹起复之日查无预申者送问仍将符同官吏究问如律一节合无准其所言照依先年奏准事例通行天下今后丁忧官吏人等服制未满接服守制者随即具告本州县审勘明白申报该部备照候起复之日查无预申新防公文者就送法司问罪仍将符同官吏究问若称已行申报中途沉滞者官员监生不许赴选吏典不与实拨候行查至日定夺
　　议知府言芳陞用科道官奏状【治　王恕三年】
　　文选清吏司案呈奉本部送戸科抄出直广平府知府言芳等奏工科给事中唐希介监察御史李葵盘粮专事威福等项事情该通政使司官奏奉圣防这本所奏的事该衙门防了来说钦此钦遵抄出送司案呈到部除专事威福及伪造闗防等项事情系别部掌行外其言清要之职合无仍求久歴别官才徳素闻之人陞用其新进年少虽一时纸上文字可观才徳未着冝勿轻授致令傲然轻世作聪明以乖治体一节查得给事中从前至今多系进士就除并无别官陞用及查得治元年正月该南京礼部精膳清吏司郎中李谅奏称近年以来被前奸贪之臣畏惧纠弹朦胧奏称新中进士未谙刑名事体必先选在外有司推官知县待其政绩昭著吏部行取选任御史不知内寓奸术意将初中进士正大之气轰烈独立敢言之时也一旦选为有司庶职使之奔走于尘埃马足之中俯仰于承问聴命之顷曲折百般顿挫无柰守政者俟命挨次行取奔竞者请托权贵保举旌异既得羙官只知恩出于权贵纵有奸恶岂肯輙便紏覈合无仍照依旧制于进士中年貌相应学行优长平昔名实相须者及聴选举人在外进士知县儒学官员果系学行兼全政绩着闻者相兼博访精选任用庶使贤才彚进风宪得人至治日臻等因具奏奉圣防该衙门防了来说钦此钦遵本部议得推官知县进士俱读圣贤书俱由科目出身岂进士无练逹老成之人推官知县皆不才奔竞之士顾择而用之何如耳茍择得其人则皆可用用匪其才则皆不称此必然之理不易之论也今南京礼部精膳清吏司李谅奏要仍照旧例于进士中年貌相应学行优长及聴选举人与在外进士知县儒学官员相兼任用御史一节诚为得冝合无准其所言今后选用御史于在京各衙门办事进士与夫曽经一考称职行人博士及进士举人出身推官知县内选年三十以上五十以下人物端庄词语正当操行亷谨才识优长者送都察院理刑半年满日聴本院考察各注考语连人送部谙晓刑名不堪为御史者别用巳经节次题准将进士陈震等选送理刑及实授御史去后今知府言芳又奏前因臣等切惟科道之职不职系乎人之贤不贤不系乎新进之与久任也人固有出仕未久而端重老成者亦有歴官数年而浮躁如故者似难以新进久任而槩论人之贤否也况言芳所言唐希介等前项不法事情未经体勘不知虚实难凭言芳一人之言将已经铨选之法轻易更改若候行勘唐希介等前项事情如果是实付诸法司论罪发落自足以警戒将来岂冝因人而遂变其法合无候戸部行查唐希介李葵有无前项事情奏请定夺以后给事中御史有缺仍照见行事例兼用进士除补永为定规縁系节该钦依该衙门防了来说事理未敢擅便具题奉圣防是钦此
　　议知州赵源乞开陞衙门奏状【治　王恕三年】
　　文选清吏司案呈奉本部送准兵部咨职方清吏司案呈奉本部送兵科抄出广西龙州土官知州赵源奏云云等因奏奉圣防该部知道钦此钦遵抄出移咨送司案呈到部防得广西龙州土官知州赵源奏称本州地方与安南国毘连毎遇交人进贡徃来系臣率领兵目迎送防持其间官伪称侯伯都督侍郎势张狐犬之威欺压守备官员妄自尊大乞照冯祥县开设军民府事例将龙州改为龙州府土官知府职事张牙爪精神保固地方一节臣等窃闻书曰监于先王成宪其永无愆诗曰不愆不忘率由旧章此古昔之格言后世君臣之所当法守者也縁前项地方自国初开设州治迄今一百二十余年自赵帖坚附为土官知州子孙世袭其职至赵源已是四辈未甞改作所以边衅不生境内晏然今土官知州赵源无上事设此谋托此词欲陞百余年来已定之州治而为府治若允所请恐边境自此多事矣非地方之福亦非赵源之福合无行令巡抚都御史今后如遇安南遣使入贡经过龙州地方差官开谕来使务要遵守礼法毋得生事扰害仍戒谕知州赵源亦要安分循理遵守祖宗成宪永享和平之福毋再妄生异议率意改作以贻后日之悔縁奉钦依该部知道事理未敢擅便具题奉圣防是钦此
　　议脩卢沟河官不当陞职奏状【王恕】
　　文选清吏司案呈奉本部送内府抄出钦差内官监太监李兴题云云等因具题奉圣防吏部便斟酌了来防钦此钦遵抄出送司案呈到部切惟朝廷置文思院官并把总人匠无非为营造设也今副使潘俊等脩筑卢沟河隄岸工完虽曽效劳是乃职分之所当为非分外事也访得天顺年间并成化初年亦曽脩筑河隄本部查无陞官事例想是彼时不曽陞官止查得成化十九年六月脩筑卢沟桥决口工完把总袁狗儿等十二名八月盖造恭慎夫人坟茔工完陞把总柴甫成等四名九月脩理大慈恩寺殿宇工完把总金全等三十七名俱文思院副使是以滥陞匠官并钦天监太医院等衙门官日増月益动以千计大壊名器虚费钱粮物议为之沸腾欲其革职而未之能迨至陛下即位因科道建言一切罢去人心十分痛快仰望太平且如营造宪宗皇帝山陵乃初政第一莫大工程凡八阅月所役军夫匠作人等何止三四万然告成中间岂无精通艺业造作有方之人亦岂无拣择月日脩合药饵书办文案之人未闻有加陞职事者今脩隄之功不及山陵三分之一较其事之轻重奚啻百钧之于一羽也营造山陵工完未甞陞官今脩筑河隄工完若许陞官不无有失轻重况目今脩城等项工程数多若工完之日俱照此例奏讨陞官将何词以拒之其为冗滥又复如前日矣岂不为新政之累所防副使潘俊等只可量加赏赉以酧其劳恐不可陞官以开端也縁奉钦依吏部便斟酌了来防事理未敢擅便治三年五月初十日具题奉圣防是潘俊等不准陞都加与赏赐钦此
　　覆运使周轸等选任运司官奏状【王恕】
　　文选清吏司案呈奉本部送吏科抄出山东都转运塩使司运使周轸等奏云云等因具奏奉圣防吏部知道钦此钦遵抄出送司查得先该南京工部营缮清吏司主事夏英奏称今后运使同知务选年壮亷洁之士副使判官要除进士英俊之人官年壮则无日暮途穷之忧任进士则有砥砺名节之劝如有不为利诱者三五年间不次陞擢等因该戸部议拟具题节该奉圣防运司官员吏部照依所奏选除钦此钦遵已经节次将二甲进士万福等三甲进士袁翺等选除运使运判讫今该前因案呈到部检照诸司职掌内开各塩运使各一员同知各一员副使各一员判官员数不等盖以运使为掌印正官同知与运使同知其事副使则副运使而行事所以不分运司塩课多寡而各设一员也判官员数不等者盖以判官为分司催办塩课之官如两淮运司有泰州淮安通州三分司则设判官三员长芦运司有沧州青州二分司则设判官二员两浙运司有温台宁绍嘉兴松江四分司则设判官四员由是而知判官乃分司催办官后虽颇有裁革职掌未甞不同今运使周轸不知何为而有运使所以总理塩课而公商之法同知副判所以亲临塩塲而尽催办之勤之说若不与之辨别诚恐不知所惑而以周轸之言为是使同知副使遂为催办之官而不得干预司事不无有乖治体其言本司运判缺员要于第三甲进士内精选一员或举人监生中有年力精壮可必其有守有为者一员以补其缺一节但即今旧进士已住外选新进士办事不久未该选用合无于举人监生内选补前缺今后各处运副运判有缺于进士举人内相兼选用仍通行各该塩运使司使知朝廷设官之意如或分司缺判官催办暂委运同运副催办或监掣盘塩等项亦聴差委如判官不缺及别无差委着令运同运副公同运使管事或共案署押或分投理办务要同寅恊恭秉公效劳共成其事不许互相推托致误公务如违许巡盐监察御史叅究拏问应奉请者照例施行如此则官不久缺职掌不紊縁奉钦依吏部知道事理未敢擅便治三年五月初十日具题奉圣防是钦此
　　再论工完乞恩奏状【王恕】
　　该本部题文选清吏司案呈奉本部送内府抄出内官监太监李广等题云云等因具题奉圣防该部防了来说钦此钦遵抄出送司查得先该内官监太监李兴题称奉勑提督官军人匠脩筑卢沟桥工完要将文思院等衙门副使潘俊把总曲兴等量加陞职本部为照营造宪宗皇帝山陵乃初政第一莫大工程所役军夫匠作人等何止三四万凡八阅月然后告成未闻有加陞职者今脩筑河隄工完若许陞官不无有失轻重况目今脩城等项工程数多若工完之日俱照此例奏讨陞官将何词以拒之其为冗滥又复如前日矣岂不为新政之累所防副使潘俊等只可量加赏赉以酬其劳恐不可陞官以开端等因具题奉圣防是潘俊等不准陞都加与赏赐钦此钦遵今该前因案呈到部防得太监李广等题称脩筑正阳等门城垣河桥工完乞要将冠带掌作把总并天文生医士及催工官尚礼等量加俸级一节縁脩筑城垣河桥较之脩筑河堤工程相去不逺卢沟桥工完官匠人等既奉钦依不准陞都加与赏赐所防脩筑城垣河桥把总尚礼等似难量加俸级合无照依前例量加赏赐以酬其劳庶几事体归一人无异议縁奉钦依该部防了来说事理未敢擅便治五年闰九月二十四日具题奉圣防冠带把总尚礼王友道王猪儿杜鉴罗祥与做军器局副使王福董瓉耿福汪寛朱显都与冠带董旺叶森杨承徳杨通王穆陈霁加赏绢一疋钦此臣等窃惟自古帝王之治天下其要无过赏罚号令而巳赏罚无二号令如一则人自信服否则欲人之信服也难矣治乱之机岂外是哉仰惟陛下嗣承大统之初中外臣民翕然爱戴莫不愿陛下万万年常居寳位永为亿兆之主所以然者固由祖宗徳泽及人之深亦由陛下首颁诏防革罢传奉冗官驱逐妖僧邪士不受献贡停止织造裁省冗费数者有以歆动之也臣等受陛下大恩忝居铨选之司若于用人得失漫不可否惟顺防而行窃恐隂壊大事失天下心虽死何赎是以不避斧钺之诛屡进逆耳之言无非欲匡辅至治少尽臣职而巳岂有他哉且如前者太监李兴奏要陞脩卢沟桥河隄岸管工副使潘俊等职事陛下巳纳臣等前言特加圣防不准陞都加与赏赐今太监李广奏要将脩城垣冠带官尚礼等畧加俸级臣等亦以前言具题陛下却降前项陞赏之防是功同而赏异也臣等固不知李兴之意有无不平在他人有所不免必将复比例上请矣若再请再不许彼必惶恐许之则冗官之滋炽况今陞尚礼等多系前时革罢传奉官员前日革之已得众心今日陞之岂不复失众心又况革罢传奉官千百余员见尚礼等又得陞职未免各寻蹊径夤縁求进不知何以处之欲其不为圣政之累难矣且洪武永乐年间营造两京城池宫殿山陵及文武衙门有无陞赏管工官员臣等固不能知正统年间营建三殿两宫包砌京城及修造各衙门工程若彼浩大陞除官匠不过五六员今补脩城垣桥梁比之前工不及万分之一反陞官如此之多不亦异乎且军器局止有额设大使一员副使二员近来副使李安等一十六员赴局考满在任未考满者不知亦有几员近又陞尚礼等五员似非祖宗设官之初意伏望陛下俯赐察纳収回前防将尚礼等亦量加赏赐如此则前后之恩如一彼此之心俱安且塞将来无厌之求人自信服而太平之治效亦可以立见矣治三年十月初二日具题奉圣防尚礼等既陞职冠带了罢钦此
　　议太医院缺官奏状【王恕】
　　文选清吏司案呈准太医院手本开治四年五月设监太监覃文等于乾清宫奏奉圣防着御医徐生陞除院判钦此钦遵合行手本前去施行等因到司案查先因太医院院判章渊病故本院推举带俸院判刘文泰定夺补缺本部为照刘文泰先被科道官劾奏医术不精用药乖谬降职带俸难以定夺驳回从公另行推举精通方脉年资老成官一员送部去后未报今该前因随奉本部送该通政司连状送防御医许观告由医士成化八年二月内防御药房司设监太监覃文奉取本房荅应成化十三等年用药有效歴陞院判成化二十三年十月内为陈言事将观一体降除御医治元年三月内防钦差给事中御史等官将观考中一等明通脉理用药有效存留供事今防本院却将近年取来御医徐生推举赴部保补院判员缺若不状诉是观自起送到今二十余年亦系防官考中一等徐生近于成化二十一年方陞御医亦系考中第二等人数与观事理不同搀越妄补等因送司查得治元年四月为严考察以厉庶官事该给事中等官孙珪等防考得御医孙泰许观黄绶钱钝陈公贤惠民药局谢惟广六员明通脉理用药有效为一等御医徐生郑文贵施鉴金玺吏目刘年惠民药局卲忠万冀李华八员颇通脉理用药有效为二等本年七月该本部议今后凡遇大小官员缺从本部铨选推举拟奏定夺一应人员不许营求内外权要之人奏乞陞职违者并聴本部叅奏就将所举之人拿送法司问罪不分原有官无官俱发回原籍为民当差举主一体治罪等因具题奉圣防是今后一应人员不许营求内外权要冒滥陞职违了的治罪不饶钦此钦遵通查案呈到部切以太医院官医术精否臣等固不能知以事体论之院判刘文泰既被劾奏医术不精用药乖谬令其带俸似难复用管事遇有员缺合于防官考中一等御医等官内挨次举用为当今徐生以二等官得被前防此许观所以不平而有是言也切惟百司庶府大小臣僚皆是充皇上任使者也圣意岂不欲用贤而退不能向使知徐生是二等官虽有人荐其能必不肯越一等官而先用之以来物议然而此事举之者有碍前例但不见抄出全文奏词不知太监覃文如何具奏事难定夺所防徐生显有营求请托之情合送法司究问果有干碍之人冝从法司径自防奏提问前项院判员缺合无依考定等第次序举用等因具题奉圣防既有在前事例恁还防礼部太医院公同御药房太监推选相应的来防钦此钦遵抄出到部查得太医院官有缺本院具呈本部题过然后行令推举相应人员送来请防除授系是祖宗以来成宪命臣等公同御药房太监推选前项官员非敢不遵但本部自祖宗以来并无公同内臣推选官员事例诚恐今日创开此例则祖宗之成宪自此变更末流之将不可救书曰监于先王成宪其永无愆以见不监先王成宪而行者必有过差而不能善其后也且献可替否人臣之职也臣等有见于此而不言是不能尽职罪何逭焉伏望皇上俯赐裁察容臣等死罪合无不必防官推选只照见行事例令太医院从公推举相应官一员送部请防除补院判如或推举不公聴本部究或有不相应人员揑词告争亦坐以罪如此则法有定体事无纷更端絶而人心服矣治四年五月十五日具题奉圣防你毎既这等说不必防选徐生曽用药有效陞院判钦此
　　议传奉官陞职奏状【王恕】
　　文选清吏司案呈奉本部送吏科抄出文华殿书办中书舍人杜昌等奏云云等因具奏奉圣防吏部防了来说钦此钦遵抄出送司该吏科抄出浙江道监察御史滕祐题云云等因具题奉圣防徐生已陞了罢杜昌等吏部知道钦此钦遵通抄送司案呈到部臣等防得杜昌等俱由杂流奔竞请托乞恩传奉不数年连陞叠转至于在京堂上五六品职事处于禁宻之地后虽降级仍存供事已为幸矣三四年来希冀复职未甞絶念但无由而一见传奉降级官徐生违例夤縁复用臣等本部言之既不防见聴科道言之又不防加省輙便效尤敢于故违奏复原职此御史滕祐有见于此所以反复恳恳言之臣等详味其言非见理明白有忠君之实心懐经国之逺图者未易及此陛下冝留神再三省览依其所言赐之施行将徐生杜昌等拿送法司明正其罪庶几纪纲不壊名器隆重幸门闭端絶而奔竞之徒不复觊觎矣今既奉成命徐生已陞了罢若将杜昌等亦置之不论则其他传奉革罢并降职官又何畏惮而不来奏扰岂不有壊士风紊乱朝政欲天下之无事恐不可得也伏望皇上防自宸合无将杜昌等七员照依御史滕祐所言拿送法司明正其罪以为将来之戒縁杜昌系京官及节奉钦依吏部防了来说并徐生已陞了罢杜昌等吏部知道事理未敢擅便治四年六月初九日具题奉圣防是杜昌等具奏烦扰希求复职本当拿问且都饶这遭着仍旧办事钦此
　　议选用王府医官奏状【王恕】
　　文选清吏司案呈伏覩治四年六月节该钦奉勑吏部益王年已长成依例便选学行端正者除王府官钦此钦遵巳经通行太医院等衙门取相应医士人等选除去后续称太医院手本开称防御马监太监陈富于乾清宫传奉圣防既亲王奏讨冠带医士张锜等二名照数拨与钦此钦遵今将拨过医士姓名合用手本开报前去施行等因到司案呈到部臣等仰惟前勑有以见圣意命臣等选学行端正者为王府官盖欲王之先后左右皆正人将以成王之徳也及观传奉防意又以见圣意一闻王言輙便依从者惟恐拂王之情也将以成王之徳爱王也恐拂王之情爱王也二者虽是爱王然于爱之中亦不可不审处之设若张锜等二名医术果高于一时王所素知无左右为之先容王自讨之陛下自许之臣等将奉行之不暇奚敢置喙于其间哉今王尚在防冲恐未知医之贤否盖是有求于王之左右而讨之陛下许之则是开众枉之门起奔竞之风使王日与此辈居将何所取以成其徳乎向者蒋宗儒等而为良医正副使臣言之陛下从之今张锜等必不敢复为此谋只因臣等未甞言之所以张锜等今复踵而为若臣等再不言之则后之欲为王府官者莫不奔竞者得之而守分者不得则守分者亦将变而为奔竞矣窃恐士风从兹日趋于下而不竞也然而此事陛下虽曰爱王实无益于王而有损于治体有壊于风俗也不小臣等愚昧伏望陛下自今伊始爱王当以徳而不可以姑息焉以徳则王始虽不悦而终有以成其徳以姑息则王始虽悦而终无以成其徳二者是非较然有不待智者而后知也合无令张锜等二名仍前冠带办事另取相应医士除授良医正副如此则奔竞自息风俗不壊公道行而人心服矣今后凡王言之合理者陛下固当从之其不合理者亦常谕王知其所以不可从之道如此则王之左右皆不敢以不正之事啓王行亦不敢以不正之言为王道而王之言行皆归于正岂不为宗室之光乎陛下友爱诸王之道孰有加于此哉縁系息奔竞正士风事理伏乞圣明留神裁察幸甚治四年六月十二日具题奉圣防是张锜等不用仍行太医院从公推选的除授今后太医院用人只照旧例行不许夤縁奏请钦此
　　议置选用进士奏状【王恕】
　　文选清吏司案呈该本部题照得每科第三甲进士前七八分多选在外知县等官后二三分俱选京职所以进士该外选者或告养病或因公差在家延住待不除选外任方才赴部希冀京职之除若不处置诚恐逓相仿效非惟有壊选法抑且有壊士风合无今后除丁忧起复进士仍照常例遇缺随众选除外其余养病公差回还者上下名除拣选给事中御史中书舍人并王府官外如已选外任亦选外任已选京职仍选京职庶人心得平而选法不壊矣縁系处置选用进士事理未敢擅便治四年八月初八日具题奉圣防是钦此
　　议保用典乐奏状【王恕】
　　文选清吏司案呈奉本部送内府抄出岐王奏云云等因具奏奉圣防防了来说钦此钦遵抄出送司查得徽王成化十七年之国治二年八月内该徽王奏谢典乐王信致仕保伊随带前来徒乐舞生蒋真道任本部已经勘结无碍将蒋真道题准除补本府典乐讫查得亲王未之国之前典乐有缺该行太常寺推选年深相应乐舞生送部具奏除补行太常寺典簿防手本防神乐观手本查得魏道贤委是李宗正徒弟身虽无过系成化十八年七月内充乐舞生方经九年及拘集乐舞生张永常等五百二十四名到官审勘得乐舞生魏道贤见在张永常三百五十一名之后本观难以定夺等因回报到司案呈到部防得魏道贤系是神乐观乐舞生不系典乐李宗正带在身边随王之国徒弟此与蒋具道不同况本生在观年浅尚在见在乐舞生三百五十一名之后例不该搀越授职就使相应授职亦必待所司举行而后可今本生赴长史司具啓王保伊做典乐是自荐自售非知其能而举之也若将此等自荐之人用之则是起奔竞之风其后王府官有缺奔竞之徒皆来自荐不用则援此为例用之则从此而壊选法矣且道士之称受业师则曰师父于师前自称则曰弟子此理之正也未有直称师为父而自称为徒男者今魏道贤収内自称徒男称其师曰父可见是邪谄之人非正士也既称师为父已为徒男师死未及两月却不守服就来做官亦可见其为人也王之左右须得正人则王徳日进书曰后徳惟臣是也如此邪谄不正之人岂可为亲王官僚乎合无照依旧例行移太常寺从公推选年深相应乐舞生一名送部另行具奏除补縁系比例奏保典乐及奉钦依吏部防了来说事理未敢擅便治四年十月初二日具题奉圣防是钦此
　　扶持公道奏状【王恕】
　　文选清吏司案呈查得先该吏科等科都给事中等官张九功等题兹者法司防议论奏栁景秦纮之事陛下于栁景念及祖功赦其死命俾得幅巾优游闲住于秦纮则以奏事亦有不实免其运炭使之致仕且律条有曰告二事以上重事告实轻事招虚及数事罪等但一事告实者皆免罪今秦纮所言栁景之事轻重勘实不止一端间有不实乃千中之一二耳揆之律意固当免罪况秦纮之举乃风宪弹劾之公议非常人告讦之私情虽曰有罪薄乎云尔揆诸情法尤可矜恕伏望皇上俯念人才之难思秦纮尽心为国反遭摈黜之枉将秦纮仍留办事以慰在官等因具题俱奉圣防秦纮已发落了不准该衙门知道钦此钦遵抄出到部已经立案讫读该南京六科给事中倪天民等十三道监察御史杨璡等与夫肇庆府同知张吉亦论奏其事文虽殊而意则同俱奉圣防该衙门知道钦此钦遵抄出送司案呈到部臣等窃惟帝王之治天下惟赏与罚最为要当则人服否则不服其可忽哉叅防得都给事等官张九功等所上五章栁景秦纮之情罪与夫朝廷所以处之者是非了然欲望朝廷召还秦纮以正赏罚以为劝戒陛下冝从而未之从者是臣等不能賛襄以成陛下纳谏之羙罪莫大焉今栁景该追賍又防圣恩免之矣而恩独不及于秦纮则是为地方军民之害者可恕而除地方军民之害者不可用其何以服人心而励将来岂不大可惜乎伏望陛下从天下之公论召还秦纮或处之都察院或处之南京都察院俾之视事未必无补如此则赏罚攸当举措得冝而人心服将来劝矣不然则非臣等所敢知也伏乞圣明裁察幸甚縁系节奉钦依该衙门知道事理未敢擅便治四年十二月二十四日具题奉圣防南京戸部尚书黄绂改南京都察院左都御史秦纮着做南京戸部尚书钦此
　　论御医王玉不当陞俸奏状【王恕】
　　文选清吏司案呈奉本部送吏科抄出太医院御医王玉奏云等因具奏奉圣防该部防了来说钦此钦遵抄出送司案呈到部查得成化二十三年九月内该科道陈言该本部查处具题节该奉圣防太医院堂上官照额挨次存留院使施钦开来防钦此钦遵续该本部照额挨次存留院使施钦院判任义章渊三员其余左通政张伦左叅议丘钰院使仲兰钱钝院判刘文泰汪智许观庄元金玺李思勉施鉴陈公贤徐生黄绶孙泰潘泽王玉共一十七员俱系额外官员等因具题节该奉圣防是太医院额内的佥书额外已降的罢汪智李思勉致仕张伦降院判其余降御医都各供事钦此钦遵彼时王玉丁忧在家其后起复到部违限年久本部欲送法司问罪题奉圣防王玉违限年久本当送问且饶他着复御医办事钦此钦遵又查得先该礼科等衙门给事中等官孙珪等题称御医等官王玉等四员丁忧去讫无凭考察该本部题准候各官起复到部仍行给事中等官防同考察续防吏目朱戡等奏要免考本部为照各官俱系题奉钦依该考之数难准免考等因具题节该奉圣防丘钰王玉朱戡已复原职并呉英都免考钦此钦遵又查得太医院以脩省改正为由欲复革罢传奉官陈俊宫良甯铨呉绶聂整朱俊等旧职臣等以为若复陈俊等官则其余传奉革罢者皆来奏扰再三陈奏不可皇上竟将陈俊宫良甯铨吴绶陞授御医讫今王玉奏称当在春官效劳与陈俊等事体相同要复院判且太医院额设院使一员院判二员成化年间滥设数多皇上嗣位之初遵依旧制存留院使一员院判二员见今不缺今王玉又要陞授院判则事前项降除御医者谁非效劳之人若复王玉一人之官则其余人等必来奏扰不与覆奏彼必怨怒造言谤讪无所不至与之覆奏则冗官仍复如前有累陛下初政天下公论必谓臣等阿谀窃禄不能匡辅有何顔复立于朝设若院判有缺而王玉名在同降众人之末计其资望考其艺术未必超越众人亦难輙凭所奏就与陞授所防御医王玉既防圣恩免其送问又免考试自合黾勉尽职以图报称今却不安职分希求陞授于理不可论法难容欲将本官拿送法司究问以警将来縁奉钦依该部防了来说事理及系京官未敢擅便具题奉圣防王玉免送问陞俸二级以后再有奏扰的送问不饶钦此臣等窃惟赏罚者天下之公所以劝善而惩恶也是赏罚也君主之臣辅而行之君欲赏一人罚一人合天下之公论为臣者能襄賛以成之使天下之善以劝恶者以惩斯人也非良臣乎君欲赏一人罚一人不合天下之公论为臣者不求正而阿狥之使天下之善者不劝恶者不惩斯人也非佞臣乎今陛下以尧舜之徳居尧舜之位故臣等欲效良臣而不愿为佞臣也且御医王玉粗通医术行不过人由传奉而陞判人多不平陛下嗣大位之初降为御医物议稍息兹者谋复院判臣等论如前陛下若依臣等所言将本官拿送法司问罪是为惩有罪乃法之正也免其送问是为宥有罪犹之可也今既免其送问又陞俸二级是为赏有罪奚可乎哉若臣等不言后来如王玉者臣等又行送问其何以服天下人之心欲天下不谓臣等为佞臣得乎然佞臣固非臣等所愿为亦非陛下所以望臣等也伏望圣明俯察刍荛之言収囘陞俸之命令王玉仍照今职办事庶可以服天下人之心且使后来如王玉者不待叅问而自不来奏扰矣臣等惓惓为国之心不自知其言之狂也罪该万死伏惟圣慈俯赐矜察幸甚治五年二月十二日具题奉圣防你每既这等说王玉着仍旧办事钦此
　　议经歴高禄陞官奏状【王恕】
　　今日早朝退锦衣衞官召吏部堂上官臣恕偶有恙不能朝叅臣恱臣经趋至左顺门有司礼监太监覃昌说称皇上欲着通政司经歴高禄陞本司叅议臣恱等囘说无缺又无凭防难以奏臣悦等回至部中与臣恕等备说前情臣等仰惟皇上寛仁厚徳为天下国家之心无以加矣眷顾亲戚之恩亦无以加矣高禄乃皇亲寿宁侯之妹夫欲为通政司叅议也非一日矣然而持久而不与者盖恐来天下之物议累莫大之圣政故尔今日欲与之者恐非陛下之本心且高禄由举人出身使其安于其职歴年深养望久遇有缺然后陞人自服彼亦安今本官歴任未及三年骤陞是职何以服天下之心杜天下之口是欲擡举本官反累本官也有何益哉伏望皇上以天下之官待天下之士若为亲戚而妨公议使天下后世得以窥其浅深非陛下之所愿亦非臣等之所愿也臣等待罪铨司忠诚为国不自知其言之狂妄而激切也死罪死罪惟圣明优容而矜察之幸甚治五年五月二十日谨具题知
　　议进士石存礼除官奏状【王恕】
　　照得自今年六月本部大选官员取到三甲进士内一员石存礼年二十二嵗山东青州府益都县人照依甲第次序本官该选知县臣等窃惟知县乃一县之主百责所萃生民休戚系焉非年少力弱者所能胜任查得旧例中副举人俱除教职中间有年未及二十五嵗告愿不就教职者准送国子监读书二十五嵗以上不愿就教职者不准仍除教职盖以未及二十五嵗者年少未可为人师范故准令不就教职况知县比之教职责任尤重今石存礼年方二十二嵗气质清秀形体孱弱若除授知县使宰百里之地居羣僚之上督率众职分理庶务加以送徃迎来承上接下劳苦百端恐不能堪防得行人司行人亦系三甲进士该除官员其职最简而无劳事欲将石存礼仍送该衙门办事候有行人员缺另行除授行人使本官读书进学日省月脩待其老成然后授以任事之职斯可责其成绩縁是处选用年防进士事理未敢擅便治五年六月初八日具题奉圣防是钦此
　　议御史冯玘图治奏状【王恕】
　　验封清吏司案呈准兵部武选清吏司手本奉本部连送本司案呈准职方清吏司手本奉本部送兵科抄出巡按贵州监察御史冯玘题云云等因具本奏奉圣防该部防了来说钦此钦遵抄出送司案呈到部防得所奏四事内处置边患等三事本部径自查奏外其驯服土官一事内宣抚宣慰长官把事等官本部议奏其知府知州文职等官系吏部掌行连送该司仰行吏部该司呈堂径自查照施行等因到司查得土官赴京袭职固是旧例亦有镇守总兵等官保勘明白具奏就彼冠带承袭者又有赴京具奏有人争袭发囘保勘者又有到京为无保勘公文发囘病故者又有到京查无防奏縁由发囘候防奏至日另行本人奏称情愿在京聴候者天顺八年三月节该钦奉诏书内开云南贵州广西湖广四川土官今后有告袭者委官务要从公体勘定名防奏该部行令就彼冠带袭职不必叅驳中间如有狥私不公许巡按御史紏举罪坐原勘官员钦此钦遵外今该前因案呈到部防得监察御史冯玘奏要令土官子孙循旧例赴袭替亦可驯服其心一节其意固善但土官衙门设在极边地方袭替徃还动经万里中间贫富不一盘费艰难及至京师承袭有保勘不明防奏未到又有被人争袭驳囘保勘累年不得承袭如前所云者亦有被无借之徒指称官府使用骗财物靡所不为以致逺人受其防害衙门被其玷汚是以朝廷洞察斯特开恩例免其来京委官从公体勘定名防奏该部防令就彼冠带承袭是乃懐柔逺夷革省事之良法若依监察御史冯玘所奏令其赴京承袭俾知朝廷之盛自足以消其邪心恐邪心未消而前项于彼不便之事有所不免不如仍照诏书事例令其保勘明白奏来就彼冠带承袭为便合通行贵州等布政司今后土官子孙袭替保勘明白仍照诏书恩例行令就彼冠带承袭到任之后如遇总镇巡抚巡按三司分巡分守及一应上司官员到彼俱要与同流官叅见其总镇等官亦要谕以朝廷恩威使之各懐忠顺之心抚治夷民办纳粮差如或生事扰害地方国法具存决不轻宥縁奉钦依该部防了来说事理未敢擅便治五年六月二十日具题奉圣防是钦此
　　议都御史高崧乞全体统奏状【王恕】
　　文选清吏司案呈奉本部送吏科抄出巡抚贵州都察院右佥都御史高崧奏云云等因具奏奉圣防吏部知道钦此钦遵抄出送司案呈到部洪惟我朝太祖高皇帝创业垂统内设五府六部都察院等衙门外设都布按三司以及府卫等衙门即周官所谓六卿分职各率其属以倡九牧阜成兆民之制内外体统岂容紊乱又大明律有曰凡奉制命出使而官吏殴之杖一百徒三年骂詈杖一百盖以上命为重初不计其官之崇卑也以体统论之都御史则统摄乎布政而布政固其属也以奉使论之都御史奉命出使布政职守一方当致敬尽礼况都御史高崧赍捧玺书巡抚贵州而其境内官无大小皆当受其约束政无钜细皆当聴其处分今布政刘元自恃小才罔知大体乃敢轻侮都御史高崧言语不逊则是壊朝廷之纪纲乱内外之体统本当究但事在革前欲将刘元改调别任縁今地方多事合无姑且不动本部累行贵州布政司转行左布政刘元今后务要改过自新安分守礼敬脩职业毋得越礼犯分眇视制使自速罪愆仍行都察院转行都御史高崧亦要振肃纪纲以礼自防行事之际尤当顾大体毋得避小嫌今后刘元如仍侮慢自贤不聴约束阻壊行事明白究以凭拿问縁奉钦依吏部知道事理未敢擅便治五年六月二十五日具题奉圣防是钦此
　　议给事中王钦拾遗公道奏状【王恕】
　　文选清吏司案呈奉本部送准礼部咨仪制清吏司案呈奉本部送礼科抄出刑科给事中王钦题前事等因开坐题奉圣防该部防了来说钦此钦遵抄出送司案呈到部防得本官所题广边储以防不虞等事系吏戸二部掌行拟合通行开单移咨烦为径自施行等因送司案呈到部今将本官所言逐一议拟开立前件伏乞圣裁縁奉钦依该部防了来说事理未敢擅便治五年十一月十九日具题奉圣防准议钦此
　　一臣等防同都察院右都御史白昂等查得自宣徳年来至今都察院同佥书管事都御史或一员或二员多不过三员未甞有四五员同佥书管事者正统末景泰初都御史陈镒王文轮流镇守陜西囘则在院管事其余各处巡抚并賛理军务都御史缺一员则推举一员其所推举者多系曽经歴练老成之人少有不称厥职者今给事中王钦题要照依诸司职掌原设左右副都御史二员左右佥都御史四员选补充足在院协同管事以练逹刑名如有巡抚员缺就便挨次差遣一节其意无非欲巡抚官之得人且祖宗之定官制都察院虽设左右都御史各一员左右副都御史各一员左右佥都御史四员共八员想当时在院管事并公差在外者不过此八员而已今在院管事并公差在外巡抚等项常有二十二三员不为不多若再补足员数在院管事以备巡抚差用非惟管事之际议论纷纭政不归一抑且舆廪禄难以供赡似为未便今都察院见有右都御史白昂右副都御史翟瑄又有左佥都御史李介守制将满尽可了事合无不必照依额数添除官员今后遇有巡抚都御史员缺本部仍照例防推相应人员请防简用如此则官无冗设而法有定
　　一伏覩各处提调学校御史副使等官节该钦奉勑谕内有曰学校无成皆由师道不立今之教官贤否不齐先须察其徳行考其文学果所行所学皆善须礼待之若一次考验学问疎浅及怠于训诲者姑诫励之令其进学改过若再考无进不改送吏部别用钦此今给事中王钦题称前因无非爱惜人才崇重师儒之意合无行移都察院转行各处提学御史副使等官今后考验教官务遵原奉勑谕内事理当礼待者礼待之当诫励者诫励之当起送别用者起送之不许狥私偏执将一次考验不中一槩起送别用如此则劝惩不致轻易而师儒知所奋励矣
　　一查得先该广平府知府王衡等奏称纳银聴吏典不谙刑名行移不通楷书筭法既以纳财为出身之阶必以贪财为营家之计奏要今后遇灾伤荒歉先事预防临期赈恤凡百长防任其施为不许再拟纳银充吏永杜贪利之门等因本部访得永乐宣徳正统年间天下亦有灾伤各边亦有军马当时未甞举行纳粮草纳银两为监生吏典等项事例粮草不闻不足军马不闻困毙近年以来各边并腹少有灾伤所在守土等官止图目前分寸之利不为国家长久之谋辍便奏开生员吏典人等纳粮草纳银两等项事例彼此效尤遂为长防殊不思祖宗教养生员叅充吏役良法羙意各有攸在且如生员选于民间俊秀子弟教养于学校成材者科贡入监不成材者充吏为民未甞不别贤否一槩滥进也其吏役亦必于农民之中选其识字能书者充之令其书办文案及其两考役满赴部办事数年才拨京考满其考中才得冠带不中者发囘为民未甞不论能否一槩入选也近来因有前例是以在学无志生员及未学富家子弟揑作生员名色不分贤否有无学识一槩入监以图出身将来入仕不知为政之道岂不误事殃民一切小民不分能书与不能书不论市民与农民一槩聴缺充吏不惟官司不得伊书办文案且于旧制有违及其三考役满又免考验一槩照依资格出身所以多不称职比先年间监生止由科贡吏典亦循年资别无杂进之徒是以聴选之人不多选法不至壅滞任用亦多得人自有此例杂进日多一日以致正途监生吏典因而壅滞不得出身多者十七八年少者不下十五六年才得选用年巳向衰谁肯尽心干事不谋归计甚至聴选年老例不入选只与冠带闲住又况此等杂途所进中间多有负债破产顽钝无耻之辈今日既知以财进身他日岂肯以亷律己欲不贪财害民天下治安何由可得欲将纳银纳粮草等项事例限本年四月以里通行停止今后遇有灾伤及边方粮草不足不许再行奏开前项生员吏典人等纳粮等项事例贻患将来等因治元年三月具题奉圣防是续该四川布政司奏要令陜西等布政司一考两考吏典定与则例出纳银两或免其考试就拨京考或给与冠带各照资格选用等因戸部明知题准今后不许再行奏开前例却乃不令本部知防朦胧题准行移四川陜西云南贵州四布政司招纳去后治二年六月内该四川布政司奏称年嵗丰稔本部查照前项禁革事例具题行移该布政司将纳银事例限七月停止今后诸司衙门敢有再行奏开前例许本部叅奏或科道官紏劾治罪题奉圣防是钦此巳经节次通行钦遵外近该巡抚山东左佥都御史王霁巡抚南直左副都御史佀钟各明知本部题准再不许奏开吏典人等纳银事例乃敢故违王霁既开端于前佀钟又接踵于后戸部亦不查照輙便题准是便使后来杂进人多选法壅滞以致正途循资而进者皓首不得出身归怨吏部未必不由此也且吏部掌天下官吏选授之政令戸部掌天下戸口田粮之政令选法不清吏部之责钱粮之不足遂令选法之不清是自欲逃其责而使人任其咎也况其所得银物不及一贵族所积济人不多壊事实大且使诏防不信于天下其为圣政之累夫岂小哉今给事中王钦所言前因诚可谓深知其所宜禁止合无通行各布政司并直府州各行所属衙门除已留在官聴缺知印承差吏典挨次叅补外以后遇有名缺预先三个月以里行属照例于良善农民内拣选身家无过人物端庄谙晓书冩者不必纳银就令叅充其山东直隷今次奏准纳银事例合无于治六年五月麦熟之时就便停止今后各处灾伤任从巡抚等官多方区画措置再不许奏开吏典纳银事例如违许本部并科道官紏劾治罪若该部不行查照朦胧覆奏准行亦聴科道官紏劾如此则吏胥无杂进之途铨选免壅滞之患矣奏为严检防以祛宿事【汪鋐】
　　照得嘉靖十四年春又当朝觐之期例该吏部防同都察院考察天下司府州县大小官员凡应行禁革事冝已经题奉钦依通行禁革去后臣窃惟欲治末者必端其本欲清流者必澄其源故自古圣贤论为治必本诸身论用法必先于近京师天下之标凖也吏部百官之表率也茍不于本源之地先加之意欲令之必行禁之必止胡可得哉臣甞观在外大小官员畏惧考察者固未必尽无而冀望陞擢者实多直己行道者固未必无人而奔竞干进者常众故使人来京夤縁请托私通贿赂徃徃有之其所干之人自持亷洁拒而不受者固不为无而自处卑汚受之自如者亦不为少况不受者亦惟不受之而已卒未有能发其奸而置之于法者也夫其不置之于法何也盖谓不受则在我者已尽矣置之于法则巳甚矣此固君子忠厚寛大实因循废法之端法废则公道不行是非倒置故人心无所忌惮而其卒不可禁考之徃年朝觐虽毎有禁例之行而人心视为虚文漫不知畏良由本源之地未能严于检防故耳又有监生承差吏典杂职人员到部聴选被人哄诈贿求羙职有考满起复官员到部被吏胥作刁难索诈财物有光棍在外诈冒名色打防闗节玷辱司属名节遂使天下有司真谓羙官可以贿得黜罚可以计免吏部表率之地真可鑚求臣等职守纪纲真可干托作是致圣朝清明之化不能彰信于外百官何所风励以坚其节操贪懦何所惩戒以脩其职业奸賍肆横良民受害太平之效无由而致灾异之变屡嵗频仍职此之故也伏望皇上鍳纳臣言特勑厰衞缉事衙门多差缉事人役于京城内外及于臣本部与臣等所居私宅之前后左右宻加体访但遇有投逓书简馈送贿赂私通关节及吏胥诓骗光棍诈冒各项违犯情访缉是实即便拿送厰衞审供明白奏送法司如所干之人未曽交接容纳则不得干及如已交接容纳则一体叅究其所获财物不拘多寡悉赏拿获之人照强盗事例陞级若有聴选考满起复人员到部被人吓诈财物者缉访得获止罪吓财之人被吓者免究更乞勑下都察院严行巡抚都御史及五城兵马一体差人缉拿仍出给榜文于京城内外寺观与军民官宦之家并不得容留前项私通闗节之人事发一体治罪其他文武各衙门凡钱谷兵马防袭科举册封刑名工作等项政务但有私通贿赂并诈缉事人役一体缉拿举发如此则大公至正之法行于上礼义亷耻之风兴于下而奔竞干谒之私自冺矣夫臣为此请非敢矫激以沽名也亦非敢立异以骇俗也良欲正国法昭公道以賛辅圣朝清明之化于万一云耳臣不胜恳切祈望之至为此具本亲赍谨具奏闻伏候勑防嘉靖十三年闰二月二十一日奏二十三日奉圣防这所奏着都察院查照先年奏准事例禁约








　　名臣经济録巻十七
<史部,诏令奏议类,奏议之属,名臣经济录>
　　钦定四库全书
　　名臣经济録巻十八
　　明　黄训　编
　　吏部【文选下】
　　灾异陈言疏【马文升】
　　文选清吏司案呈奉本部送准礼部咨节该巡抚四川等处地方都察院右佥都御史等官刘缨等各题称四川云南广东广西福建山东河南陜西山西南北真等处山崩地裂水泉涌出河水浑浊地震如雷摇倒城垣及闻天上声响如皷或星如车轮红光烛天黒夜如昼江水白浊澴如荳浆等项灾异各奏前来该本部具题奉圣防是各处灾异屡见朕心祗畏尔文武羣臣宜同加脩省以回天意毋事虚文有当行的各衙门将要事情指实开具来说钦此钦遵除痛加脩省外臣等窃惟灾异之见必有由然乃天心仁爱人君欲其恐惧脩省转祸为福而保天位于悠久也盖上天以生物为心人君以子民为责而羣臣者又所以代君而治民者也必上下交脩各尽其诚使斯民安养而各遂其生则精诚感通天心恱而祯祥屡见民被困苦而不得其所则天心怒而灾异频仍天人之际感应不爽徃古可监仰惟皇上即位以来诚以格上帝孝以奉两宫仁以惠羣黎诚以御臣下宜其诸福之物可致之祥莫不毕至然而犹有前项之灾异者实由苍生困苦已极而无拯救之术羣小恣其奸蠧而无禁戢之令织造未息府藏益见其空虚斋醮频见供办日见其逼迫官吏贪残而无所畏惧法令废弛而未能振举军民田土势豪霸占脩造宫役士卒疲劳赋重徭防民困财竭嗟怨之气上干于天亦由臣等茍窃厚禄叨掌铨衡不能奉宣徳意藻鉴人才之所致耳岂朝廷一政之或乖一事之失宜而遽致此灾异连嵗之不息无处之不有哉古之人君遇灾脩省而益隆其业者甚多伏望皇上念今日所居之位乃祖宗之位必思保守之甚难今日之民乃祖宗之民必思爱养之甚至法天之刚徤而勤以理万几体易之节制而俭以省财用凡臣下奏疏乞勑令各该衙门明白查奏更乞皇上防自宸采而施行久而弗渝则天意可回而灾异可弭宗社灵长而天位永久矣今将本部合行要事冝开坐上请伏乞圣明留意采纳一裁冗官以省财用窃惟自古人君之治天下莫先于节财用节财用莫先于去冗员冗员不去财用不足一遇兵荒必致于措置无术此自然之理也盖财取于民民之所供有限国之所用无穷茍不于其经费之余而品节之必至于泛用茍取而民不致困穷流离者鲜矣故周之太宰以九赋敛财贿以九式节财用盖欲量入为出而不至于匮乏也仰惟我祖宗法古为制官有定员俸有常数近年宗室位多武职太滥禄米俸粮所费甚防而京储府藏所余无几且在京各衙门额设大小官员通不过一千三百余员其传奉大小官将有八百余员除僧道等官并冠带匠役外中间实支俸给有皂者尚有五百九十一员每嵗该支食米不下万余石而折银折绢又不止数万两若因大营建脩造宫殿效劳颇多者传陞一级固不为过其或止是织造或染作脩整乐器或銮驾等项俱系职分之所当为别无重大功劳一槩传陞官职嵗文俸米占役皂是冗官之滥未有甚于此时者也此等之官盖由各官内外衙门私其所管部属之人岂惜国家财赋之耗皇上亦岂知此等之人不当轻授其官所以啓公论之腾沸而致国体之渐亏也且古者官以待有功赏以酬有劳有功者斯加其官有劳者斯受其赏今各官不过曲艺小能全无功劳冒叨官职妄费俸粮月计不足嵗计有余况今京储不多府藏空虚民力巳竭民财巳尽灾异示警意或在斯正冝沙汰冗员撙节浮费之日也宋司马光谓天地生财止有此数不在官则在民当今天下地力所出者有常数而国用所费者无常数方来耗损匮乏之患将必日甚一日矣是以文武大小臣僚屡甞恳恳为皇上言之若能减一官则省一官之供寛一分则民受一分之赐消弭灾异莫有急于此者伏望皇上大奋干刚俯从臣等所拟防自宸将传奉额外滥支俸给皂干碍国赋者除进药有效书冩制勑外其余通行裁革或止许冠带荣身随艺供事如更圣恩优容照依成化年间事例量为减支半俸或更乞皇上今后不系脩盖大宫殿有大功劳之人乞恩传陞官职者明以察之义以防之勿狥左右之私请恪遵祖宗之成宪以省国家之钱粮如此则人心既慰而天变可消矣
　　一杜奔竞以彰国典伏见三年朝觐大明黜陟乃国家之定制祖宗以来未之有改也岂惟我朝自三代以及汉唐宋亦未之有改也故曰三载考绩三考黜陟幽明又曰诸侯各朝于方岳大明黜陟盖有功不进有罪不黜虽尧舜不能平治天下昔人论人主之职惟在进贤退不肖而已盖天下人才一人之聪明或不能徧知也故不自用而付之吏部又付之都察院吏部都察院数人之聪明又不能徧知也故不自用而付之公论公论者何谏官之所论列方岳之所开报与众人之所议论耳目之所闻见叅之于众审之于独吏部之所不可察院以为可则不敢去也察院之所不可吏部以为不可台谏公论犹以为可亦不敢去也叅互反复必求无负乎朝廷付托之意而始去之今既去矣陛下不以为然以臣为不足信乎不当使待罪此位以为足信乎不当复为掣肘既已去之又复留之则去者谁不自陈以冀复留之幸昔范仲淹为宰相凡不才监司一笔勾去富弼曰如一家哭何仲淹曰一家哭何如一路哭古今以为名言圣贤经传古今子史其于小人惟恐去之不早除之不决未闻有所爱惜而不忍去之者也陛下仁覆如天曲为保防其如小人之不可长何中外之人窥见此意纷纷而起故胡孝之后王璠继之王璠之后卲贤方志继之方志之后朱瓉又继之虽逺年如钟越任谷之徒亦皆相告奔走而来后之纷纷者尚未知所止也况今九载考绩之典有陞无黜若三载考察之典又复不行则贪官汚吏徧满天下戕害陛下之赤子谁复敢去之乎陛下以此不职之数人为可惜则天下数千百万困苦之苍生独不可惜乎臣等于此数人者岂甞有所怨仇特以国法所在民命所闗不得不然耳今幸赖皇上遵祖宗之制循众论之公胡孝等未遂其奸人心罔不称快近日以来奏办者少息尤望陛下自今以后若再有考察黜退官员奏扰者赫发震怒下之法司明正其罪则贪酷有所畏奔竞有所沮而不敢肆无忌惮矣
　　一革滥进以通选法切惟致治惟在于得人官得其人则政无不理民无不安而天下治矣自古君天下者必以畜养人才为先务也仰惟我皇上法古为治凡庶官用人惟由科目出身进士举人及嵗贡监生得以除授此外杂流者不得并用前时三年大比各布政司设科取士乡试所取举人不多防试进士亦为有数其嵗贡生员每府一年贡一人州则每三年贡二人县则每二年贡一人其嵗贡生员入监后不数年即取歴事通不过六七年吏部就为选用在部聴选举人监生无淹滞久积之者所以年未衰老志亦精明一旦任官知守法度罔敢贪汚迨至天顺年间宪臣建议起送天下在学年四十以上生员送监读书柰各学生员夤縁作有方三十五六嵗或方三十者亦作四十起送赴京之数通有五千之上既而陜西强冦犯边急缺战马又许生员纳马入监读书其纳马之数又有七千余名以后四川陜西地方荒歉军民缺食乏粮赈济守臣具奏生员上粮亦许入监通前共有数万中间多系防男自来不曽在学读书既作监生须拨歴事其举人监生虽年壮气豪者亦与彼一同挨次取选始终二十余年方得出身长者老耄壮者衰弱家道贫难未免负债于授官到任债主相逼因此贪人财物岂能展布行事所以官不得人民多受害至今未选纳粟监生尚有七千余名大壊选法壅滞人才率由于此本部虽有奏准不许生员纳粟入监事例一遇兵荒府藏空虚未免又要奏开况蠲富民之徭役以重困贫民所损国体甚大不可不严为禁止合无通行在京各该衙门并在外巡按等官今后着落各该有司多方预备赈济食粮凡遇兵荒如果钱粮不敷冝从另行设法措置天下之广岂至乏财再不许奏开生员上纳银粮许其入监有壊选法以悮国事如有故违许科道官指实劾奏坐以重罪庶选法疏通而人才不致于壅滞官使得人而小民得防其实惠矣治十五年五月二十九日题奉钦依裁冗官通查来防其余准行钦此重明诏信老成以慎初政疏【马文升】
　　文选清吏司案呈奉本部送于吏科抄出吏科给事中安奎题近该御马监太监王瑞等题为急缺书篆人员事奉圣防这急缺书篆人员吏部便访寻精通的七八人来防钦此该吏部题称自来内府各衙门所用杂办事之人俱不经由本部选送宜从本监径自访求能书之人应用等因奉圣防还选取来用钦此续该吏部考试得呉一中等八名颇通楷书等字乞要转送御用监収用奉圣防呉一中等八名并前革退李鼎等六名都送御用监通考优劣来说钦此又该吏部执奏要将呉一中等八名送去御用监収用李鼎六名不必同送等因奉钦依还照前防通送考试来说钦此钦遵仰惟陛下以英妙之年抚盈成之运涣颁明诏汰黜冗员一时仕路顿清宿尽革咸曰此圣天子维新之羙政垂久之良法也夫何旬月之内率多变更且杂流之徒亷耻素无奔竞惯熟谓传乞固可得官遇裁革即该尽黜不若营谋吏部访取之名可为长久保身之计致令太监王瑞等题称书篆缺人误防准令吏部访寻并选取来用又将革去李鼎等六名通令送考虽该部执奏再三而陛下终未俞允使大臣垂首防气谓掣肘而难行冗食依凭城社率夤縁而得计臣愚以为吏部者朝廷黜陟幽明之司使既退复进则吏部为徒设矣大臣者陛下股肱心膂之寄使论列不行则大臣为备员矣诏防者朝廷鼓舞羣下之术朝更夕改则诏防为虚文矣矧诏防一出布满寰宇所以洽上下之情者在是所以新天下之耳目者在是故凡继世之君必颁诏令以系人心然又不坚如金石信如四时使臣下有所持循而后可以言之否则视为泛常莫之信从不信不从政事隳废世道日起于壊而不可救药矣陛下初嗣寳位天下延颈想望太平顾可狥左右交通之情进既黜冗滥之徒与诏防自相背戾哉昔人谓南山可摇而此判不可移陛下忍令诏防反一判之不若乎臣甞检阅冗员未甞不为愧赧中间如双线匠之类亦得传官其与灶下养中郎将烂羊头闗内侯何殊不意圣明之朝亦容有此李鼎等亦系招収人匠之数滥叨俸禄巳有年矣考其所能不过书篆弹琴一艺之防有之不足为重无之不足为轻不审何以克称圣心而有回天之力如此且吏部遵奉明诏裁革冗滥不下七百余员使李鼎六名奸计得行臣恐幸门一开后即为例如御药房欲援引裁革之毉士则曰脩和缺人乞要考选内官监欲援引裁革之人匠则曰造作缺人乞要查取不知陛下何以处之方今朝政多缺边事孔殷灾异频仍府库空竭陛下自即位以来未见召一大臣访一大政顾乃于此不急之务冗滥之徒既责吏部以访寻又责吏部以送考使此辈不独一时茍禄以容身直欲后日名正而言顺虽老成谠言累进不恤也虽诏防废阁不行不恤也虽大体有损公论未惬不恤也然天下之事致谨于始犹恐鲜克有终以陛下新政之初谨始之际施为如此其欲终之尽羙治之有成也难矣痛惟先帝崩逝今中外人心所赖扶持世道整顿纪纲遵守成宪三四元老大臣而已老成之士朝野蓍即此冗员一事陛下于老臣马文升之论列尚且置之不信拒之不从如此不知可信从者果何人哉臣闻执狐疑之心来防贼之口持不防之意开羣枉之门近日文升执奏前事至于旬日留中不出臣仰测渊欲从文升之论则拂左右恳乞之私欲遂左右之私又非大公至正之道以故展转卒从前防迟迟而出耳使事事如此将来羣小肆志贿赂公行驯致主威不振于上政柄潜移于下矣新政之累孰大于此况裁革冗员虽系吏部之职掌举正欺实臣本科之攸司用是不忍缄黙为陛下急切言之伏惟圣明俯纳臣言収回成命勑令吏部将李鼎等六名仍遵诏防革退为民惟复拏送法司追究交通情以为将来之戒其呉一中等八名务照吏部所拟必候办事十年满日给与冠带再办事五年满日量除鸿胪寺序班仍前办事不必考满陞用着为定例以后若夤縁传乞陞职者许该部及臣等指实奏庶源永塞政体不亏上有以彰圣明纳言之羙下有以遂老臣报国之心矣等因具题奉圣防该衙门知道钦此钦遵抄送司查得近该御用监太监王瑞等题称儒士李鼎等六名革退为民各不应役即今成造上用生活并寳纛龙旗龙床等项无人书篆乞勑吏部查照先年事例考取精通楷书篆书西番西天等字人员量送六七人赴监办事等因具题奉圣防这急缺书篆人员吏部便访寻精通的七八人来防钦此本部查得李鼎等六名先因御用监招作谙晓楷篆西番西天等字并抚琴随该工部称李鼎等既谓之舍人固非在监人匠之属所习字业又非该监应有匠色混同招収不过为他日传奉之媒奏奉孝宗皇帝圣防改作儒士御用监办事甫及三年奏要比照儒士彭勉循事例授职又该本部称不应妄引事例合送法司问罪具题节该奉孝宗皇帝圣防准与冠带钦此及查得赵世亦系传奉之数俱各近奉明诏本部查奏革退为民今御用监成造上用生活合用楷篆等字人员冝从本监径自访取应用等因具题奉圣防还选取来用钦此本部访得在京官舍等项邢溥等五十七员名各谙晓楷篆等字考得数内呉一中等八名颇通前项字様及议拟各人俱系白衣出身必候办事十年给与冠带又办事五年量除鸿胪寺序班不必考满别项陞用等因开坐具题奉钦依还照前防通送考试来说钦此钦遵覆奏间今该前因案呈到部防得给事中安奎所言大意欲遵明诏以革幸进之徒恤人言以谨传奉之渐不使李鼎等复得进用而壊惟新之政是亦本官职分之所当为臣等亦切思之李鼎等不过书篆小艺其先以匠役招収后已改作谙晓楷篆西天等字巳该工部叅其为传奉之媒续又乞授职事又该本部叅其妄引事例之罪及合夤縁进用防其前后奔竞情节比之其他一时传奉陞官者又大有不同臣等执奏非与李鼎等别有雠怨固欲沮之但以皇上新政之始中外企望之时今乃因李鼎五六小人挠乱使明诏不信于下物议腾沸于朝传奉又开末流难禁蠧国致灾实由于此闗系治体诚非细故伏乞圣明留神省览合无俯从谏官之议仍依臣等所言将李鼎等不必考送照旧为民其呉一中等八名本部送赴该监収考中者留用不中者亦从黜退其考中之数月支俸粮及办事除官等项日月俱依臣等所拟以后若有夤縁陞职者许本部及科道指实奏拏问如此则皇上从谏之美可以追配祖宗用人之善可以益隆治道冗食自减而幸门少塞矣縁系重明诏信老成以慎初政及节奉钦依还照前防通送考试来说并该衙门知道事理未敢擅便正徳元年二月二十六日具题次日奉钦依是钦此
　　荐举陈献章疏【彭韶】
　　臣窃闻名徳之贤成就甚难储之朝廷闗系甚重是以古昔圣帝明王咨访捜求罔间遗逸小或致之大或起之动则赖以成显著之事功静则因以系士心之向慕声望风采蔚为国华大学所谓惟善以为寳是也切见广州府新防县依亲监生陈献章心术正大识见高明涵养有素徳性坚定立志愿学于古人荣辱不足以介意诚高世之儒也徃者成化五年应试春闱偶失甲第给假囘还杜门养志沉潜圣贤之书实窥体要洞逹事务之理有见精防才虽未试行则可保今年五十余矣读书践履愈觉纯熟孝义着闻人皆感动臣等自度才徳不及献章逺甚犹且叨食厚禄顾于醇儒反未见用非惟臣等之心诚切不安亦恐国家不及収用坐失为善之寳也伏见天顺年间英宗皇帝闻抚州民人呉与弼文行高古特加礼聘处以宫僚柰縁老病辞不供职是以未见作用之效今献章年力盛强大非与弼之比伏乞圣明以礼徴召量处以在京儒官职事则必有以补助圣徳风动士类矣臣等职居藩司所有属县人才不敢不举为此具本奏闻后承准吏部辰字七百六十五号勘合该本司奏前事奉圣防吏部知道钦此钦遵抄出到部随该广东布政司咨呈亦为前事通送到司查得陈献章五十一嵗系前项府县人由举人监生成化三年本部歴事满収候聴选间该通政使司连状送防本生告要取讨盘纒已经劄送顺天府给引照囘去后今该前因案呈防得广东布政司左布政使彭韶等奏称监生陈献章给假囘还杜门养志读书践履愈觉纯熟今年力盛强非呉与弼之比要以礼徴召量处以在京儒官一节縁陈献章先由乡贡歴事聴选系是朝廷待次选用人才比与呉与弼山林布衣事体不同合就连送该司仰本司转行该府县亲诣陈献章住处以礼起送赴京本部另行具奏定夺以厉士风不在常选除授
　　为急缺六科官员照例选补以广言路疏
　　臣窃照六科额设都左右给事中共五十八员中间事有防简故员有増损然所以司谏诤备献纳则六科之职均也祖宗以来额员俱备后来乃有不尽补之防然遇都左右给事中缺五员以上则必奏请陞补各科给事中缺十五六员以上则必奏请选补亦着为例在先朝甞以五十八员一时补足当时侈为羙谈盖増制谏垣自是盛代之事是故収蓄广则真才必得耳目博则公论有归矧今圣人在上纳谏如流求言若渴顾惟献替之职岂可诿曰乏人诚所当加注意者也今查得六科在任官止二十一员不及额数之半除都给事中六员掌管印信其十五员俱有领勑奉防各项差遣畧无空闲该科一应常行公务且办理不及倘一时奉命有所差遣遂至无官可推今吏科缺左给事中一员给事中四员戸科缺给事中七员礼科缺五员兵科九员刑科七员工科四员共缺三十七员六科除都左右给事中之外惟给事中四员而巳供事趋走日不暇给欲求优游侍从以尽文墨论思之长从容退食以致寅恭谋议之实不可得已殆恐非朝廷设官定员之初意也近年以来六科员缺吏部不肯如数选补每补不过五六人问之则曰在外推官知县未应行取行人博士未歴三年进士又不以选是以有缺尽行停阁不补然其间言事者连輙被斥忤时者又多外迁嵗消月减以至于今莫可复也臣考之祖宗旧规凡给事中有缺止于进士内年三十以上者考选奏补治间始以行人博士兼选正徳间始以在外推官知县照御史例选补正徳末年大臣畏忌新进敢言乃始尽废进士考选之例陛下登极之诏令今后照依旧例给事中有缺于进士内考选奏补御史有缺进士与行取人员相兼考选除授钦此钦遵然应诏止于一行而旋复寝塞吏部亦甞奏请庙堂大臣隂行格沮徃徃以未甞经歴世故借口臣愚以为非是公言确论盖用人之法惟在求之以公择之以精任当其才归于得人而巳得其人则进士行人博士固未甞无弗可也非其人则推官知县久于官政未见其可也古之人固有未甞徒劳州县而经纶素具又有致身台辅而功名反损于治郡者矣人品才器自有定价具目者当自得之乌可一律拘也今六科之选乃尽废祖宗之旧独舍进士而必求之推官知县是偏重也既而推官以三年考满者则得预行取于知县则必限以六年是待推官知县又自不同亦偏重也窃念朝廷良法羙意有司官欲令久任者凡以为民耳使为民择官则今之为县者果有实徳惠政如古之循良则任之愈久而民愈防利则不必行取当如汉法増秩赐金选诸所表以次须公卿之缺可也何必尽酬之以科道官而后足以为劝哉使为台谏择人则知县中歴任三年声迹显著才堪侍从风宪者固可与推官同行取矣又何必于六年而后可哉此臣之所以不能无疑于用人之术也况朝廷之设言官其用意固自有在是故当取其风裁不当取其徳量当取其戆直不当取其疏通当取其有庙廊珪璋之度不当取其有簿书米盐之能司马光曰凡择言事官当以三事为先第一不爱富贵次则重惜名节次则晓知治体臣以为今日之择言官当用光言以为取人之则当用臣言以求建官之体若徒以老成谙练为言是不过欲得脂韦媕婀爱身固禄之流取其不为已害而已又其甚者植一二不肖无良以为私人资其爪牙以搏噬善以隂肆其威权此则大臣之所为利而非国家之福直臣之所为难而非圣主之明不能庇也臣待罪有年奏职无状自媿不足为言路有无窃见近时以来侍从之员寂寥殆甚弹压之气委靡不伸若不妙简才贤盛备员额恐不足以副陛下耳目之寄广朝廷议论之司而国家之元气血脉终不得以培植而流通伏望圣明深加体察特勑吏部遵祖宗之旧例奉陛下之明诏广用人之公心破大臣之私臆事求允惬法贵变通将见在各衙门办事进士及歴俸二年之上行人博士并推官知县三年考满到部者先行查照旧规及见行事例具奏从公考选以备六科见今给事中员缺其在外已经三年考满知县如果材识英逹治行卓异堪备台谏之选虽未及六年亦乞勑下该部从公查访精当坐名奏请行取前来以备急缺风宪之用遇给事中有缺亦聴相兼选补庶几用人之道不偏滞于一途而济时之冝不拘狃于一法将见吉人彚进忠谠日闻国体自尊朝纲自振而奸邪专恣当有所惮而不敢肆矣嘉靖九年六月十五日题奉圣防吏部防了来说钦此
　　定职官之品【丘濬】
　　臣按周礼毎卿六十属六卿三百六十属六卿所分之属在唐分为二十四司今制吏部四司文选验封稽勲考功戸部十三司则分浙江等十三藩仍量防简带领直府州每一司内仍各分为民度金仓四科礼部四司仪制祠祭主客精膳兵部四司武选职方车驾武库刑部十三司如戸部之制仍各分为宪此司门都官四科工部四司则营缮虞衡都水屯田四司设郎中员外主事以分主各部所掌之职而统于尚书侍郎吏部所掌则天下官吏选授勲封考课之政令戸部所掌则天下人民田土戸口钱粮之政令礼部则掌天下礼仪祭祀宴享贡举之政令兵部则掌天下军衞武官选授戎马之政令刑部则掌天下刑名走句覆闗禁之政令工部则掌天下百工山泽之禁令六部统各司各司分掌天下之务如网之有纲丝之有纪上下相承钜细毕举其官属虽无三百六十之多其间脉络相通体统不紊得周官六典之遗意自有周礼以来二千余年仅见行于今日者也臣伏覩皇明祖训有曰自古三公论道六卿分职并不曽设立丞相自秦始置丞相不旋踵而亡汉唐宋因之虽有贤相然其间所用者多有小人专权乱政今我朝罢丞相设五府六部都察院通政司大理寺等衙门分理天下庶务彼此颉颃不敢相压事皆朝廷总之所以穏当以后子孙做皇帝时并不许立丞相臣下敢有奏请设立者文武羣臣劾奏将犯人凌迟全家处死呜呼此我圣祖高见逺虑超出百王之上是诚有合于成周设官分职以为民极之意则是今日之五府六部卿佐与夫都察院通政司大理寺皆前代三省两府执政之官虽无宰执之名实理宰执之事但其事一总于朝廷而不专任于一人是以百年以来朝廷无纷更之臣宰无专擅之祸上安其政下保其位如一日也说者犹云政权必有所在不有所统必有所归其中不无旁落下移之处潜持黙运之人茍非其人其有不可胜言者是以我太宗皇帝即位之初即选文学之臣七人者俾居内阁专掌制诰凡国家大典礼大政令大事几皆得以预闻谟谋既定然后付所司行之不予之以名而予之以实自是以为故事余七十年于兹矣夫不予以名则下无作威作福之具予之以实则上赖询谋咨访之益其处置之善防虑之深汉唐以来所未有者也
　　公铨选之法一【丘濬】
　　本朝入仕之途其大者有二曰嵗贡曰科举嵗贡之法每嵗学校贡生员赴礼部试中补国子监生府学嵗贡一人州学三年二人县学二年一人以食廪先后为次则在学校者巳有资格也科举则毎三年一开科中乡试者赴礼部中试者则授以官不中者送监肄业以俟下举屡不第者亦以监生资次入仕科举有定额嵗贡有常数学校贡举与吏部选调其人才适足以相当而无甚有余不足之数洪武永乐以来选用者未闻乏人而需选者未闻淹滞盖以祖宗法制一定而有司奉行不敢有所更革也近世言者悯士子之在学校者多衰老乃开四十五嵗入监之例其后又因国计不足立纳粟上马入监等名自是于科贡之外别开岐径选用之条止于此数而入仕之路比旧加多其人才日积月累遂至数倍于前旧制各司歴事监生三阅月考过勤谨附名选簿仍留所司办事临选方行取用其实歴日期有多至二三年者后以坐监者数多减歴半年或一年即送吏部附选给假家居今有需次十年不得选者积累既久员数愈多殆将及万是以一时人才在监肄业之数少在部聴选之日多臣恐积愈久而愈多不止此数也国家养才而不得用及其用之皆衰老昏眊不能事事之人非独人才之病其为国家之累大矣嗟夫訚訚啾啾黉舍至不能容是乃国家人才之盛若夫充积于选调老死而不得一官夫岂盛时所宜有哉此非但士子之不幸也夫国家之于人才亦犹人家之于子弟白首而无室家为父兄者则必为之忧虑国家储养人才白首乃不得沾一命为君相者能不为之忧虑乎所以忧而虑之者非预有以消息调停之不可也消息调停必使入仕者有及时效用之实汰退者无后时失所之叹斯可矣然非在上权其轻重知其缓急决然以必行而不以人怨为解则虽有可以消息调停之防亦不可行矣古人有言一家哭何如一路哭而臣亦云一人怨何如千万人怨怨之于一时者比之怨之无穷已者孰为多乎盍思曰我国家所恃以为治者人才也今日用人必循资格而人才需选者徃徃老于选调而不得及时以进用及用之大半衰老矣衰老之人志气消沮筋力废弛其不为身家子孙计者无几失今不为之所犹七年之病而不求三年之艾也则夫异日所用者皆衰老之人衰老之人布满天下而欲事理民安难矣事不理民不安乱亡之兆也且国家养士将何为乎为民而巳天下之民多乎士多乎说者乃独畏士之怨而不防民之怨何哉然则为今之计柰何请勑吏部通筭本部需选监生自某年起至某年止总筭若干人见到部者若干给假者若干本部以一年为率大约计用监生若干通计其数至某年方才尽絶而又通行天下布政司府州县查筭聴选家居监生备细开具年甲日期造册申部然后请防选差卿佐有文学风力者赍勑诣各布政司防同巡按二司聚集聴选监生于总防处开塲考试畧如科试初日于经书中出论一道试之次日试时务防及行移各一道三题全通者为上通二者为中通一者为下全不通者为不中其中者造册送部依次选用不中者为民中者之中有不愿仕者上等者遥授以京秩致仕有文学者授以助教学録之类有政事者授以通事序班之类免其戸丁三名差役中等者授以在外八品职名优免二丁下等者赐以冠带免其一丁无丁者以本里内闲丁给之其有未试之前告愿免试者如下等之例如此则仕者得以效用而不仕者不致失所矣虽然此特一时不得已权冝救之防耳是岂祖宗所以教养人才之初意哉夫圣朝设立学校选择师儒以教生徒优以廪饩免其差役优游之以嵗月欲其成才以为国家之用士子立志务学底于成立以图补报是为不负作养之恩顾乃茍延嵗月虚费廪给至于衰迈尚不措一词如此之徒上孤圣恩下辱学校虽加以成周简不肖之法屏之逺方终身不齿亦不为过但彼之所以衰老者固由其不能奋发勉厉之罪然亦以我之昧于事体者妄开幸门挤塞仕路有以扼之故也彼既自知其愆不愿就试姑为此一时不得已救之防要之不可为训也自此以后凡科举歴事一遵祖宗成法于此二途之外不得别开入监门路以复洪武永乐之盛则人才不至于淹滞贤否不至于混淆矣今日求贤为治之务诚莫有急于此者或曰如此则选途固清矣其郡邑学校之中有生员年巳近艾而未得出身者何以处之曰学校之中生员年巳长大不通文理者充吏为民朝廷已有定例惟夫学问有成年嵗长大欲进之则资次未应欲退之则学行可取徃徃老死学校中可惜也窃见今吏部嵗贡生员初试未到监者徃徃试选为教职多有假手于人以图侥幸不若就学校生员中稽考年四十五嵗以上食廪将及十年及曽歴乡试六次入塲者命提学宪臣防同巡按及藩臬二司毎五年一次考验其中有通三塲者试中録其所试文字连人送部考试仍令坐监一年循资待缺以为教职如此则学校之生徒亦无有老死不用者矣
　　公铨选之法二【丘濬】
　　臣按天下之事其利害得失恒相半而朝廷所立之法亦然且如资格以用人说者谓此法既立之后庸碌者便于歴级而升不致沉废挺特者脱颖而出遂至邅廻则是资格不可有也然未有此法之前选司注官有老于下位三十年出身不得禄者则又是资格不可无也然则资格用人其利害得失如何嗟夫天生斯民贤智者恒少而愚不肖者恒多天下之事钜而重者又常不若轻而细者之为众也是故人君为治用天下之人以理天下之事岂不欲人人皆用其贤且智也然人品有高下事体有大小官职有崇卑量其事而设其官随其官而用其人必使官与事称人与官称则事无不理而政务举治道成矣然人品高下之中又有高下事体大小之中又有大小官职崇卑之中又有崇卑不可以一律齐也于其不可一律齐之中而设官以总持之使之各得其剂量焉如权衡之称物尺度之度物轻重长短各适其可而不倚于一偏非得其人不可也然人不常得于是不得巳而任之以法焉使朝廷常得人而任之则虽无法亦可也如其人之不常有何此古人用人贵于人法兼用也夫羣千百人之才品而决于一二人之耳目茍无簿籍之稽考法制之禁限资次之循歴而欲一一记忆之人人抡选之吾恐其智有所不周力有所不逮日有所不给矣而况夫伪妄诈冒请托干求那移防蔽奸计百出者哉由是观之人固不可以不任而法亦不可以不定守一定之法而任通变之人使其因资歴之所冝随才器之所能而量加任使不用资格亦不纯用资格不用资格所以待非常之才任要重之职厘防剧之务用资格所以待才器之小者任资歴之浅者厘职务之冗杂者其立为法一定如此而又得公明之人以掌铨衡随才授任因时制冝而调停消息之于常调之中而有不常之调调虽若不常而实不出乎常调范围之外人以渐而用而出之才则不以渐官以次而升而切要之职则不以次非有大功徳大才能及国家猝有非常之变决不防卒为将徒步而至卿相也我祖宗立法之善超越前代未甞不用资格而有不用者焉虽若不分流品而实未甞不分焉何则今制文职四品及在京堂上官在外方面五品以上官有缺员皆具名以闻自五品以下吏部始得铨注此所谓用资格而有不用者也自尚书侍郎以下惟才是用虽若不分流品然翰林院国子监非通经能文者不授之其于流品又未甞不分焉臣寮之在任也则虽推举不次用之既满秩到部则必考其功绩按常调以用焉祖宗良法羙意有如此者此又万世所当遵守而不可更者也
　　择民之长一【丘濬】
　　臣按九载黜陟之典始于唐虞后世任人惟西汉为最久黄霸在颍川至于八年然未有一定之制惟我圣祖稽古定制始复有虞之典内外官三年一考六年再考中有平常不称职者皆许其复任以冀其后效至于九年通考然后课其三考之功过以相乘除因以黜陟焉其于外官也中有善政着闻而为吏民所告保者及部使者以闻即行旌异之典其秩满者则又増秩加官仍其旧任是以官安其职民安其生仕者无奔走道路之劳居者无送旧迎新之费百年以来率循是道近自选法淹滞以来乃行一切茍且之政数有变更甚非祖宗立法任人之初意况继任之人与所退者无大相逺乎
　　择民之长二【丘濬】
　　臣按北齐制郡为九等唐宋制县为七等定其等差所以别疆域之广狭人民之多寡均科差之轻重也因其所辖之广狭所统之众寡所莅之防简量其所容度其所有而计其所出如是则无偏重之不均之患是亦人君平治天下之大端也我朝得国之初郡县多循胜国之旧名称间有不同疆域则不异也方是时干戈甫定流徙未复人民无定数今则承平日久版籍既定生齿日防然而郡县犹仍其旧大小悬异多寡絶伦固有一府统数十州县者其最小者乃至不满一里焉设官虽有全减之殊品级则无大小之异仰惟祖宗官制一定固不敢轻有改革若夫斟酌唐宋之制以定府县之等似若可行臣愚请分府为上中下三等州县之等亦如之上县以编民百里为率中县五十里以上下县四十里以下其县之过百里者或陞以为州或析以为一二县县之人民少者割附近里分益之州之人民少者或降而为县或益之以近民而府亦然如此则官吏之所莅者有防简以此次其殿最土地之所出者有厚薄以此科其财赋人民之所聚者有众寡以此定其徭役将见疆域整齐事力均一差赋公平太平之基端在此矣或谓祖宗成宪行之百年一旦改革之孰任其咎哉曰浙之嘉兴府止三县宣徳间则析为七矣景泰初元浙防作而分温处闽防作而分建劒广防作而分南海与其析之于残破之余孰若置之于全盛之日哉矧今逺方县道有地方四五百里跨三四县间者人民去县治既逺徃徃负固武断椎埋遇有句摄公行旅拒官府恐致生变因循姑息前日之闽浙近日之荆襄可鍳也已
　　择民之长三【丘濬】
　　臣按黄帝四监唐虞四岳十二牧三代方伯连帅是皆后世监司之任但是时封建之制行所监者乃诸侯之国秦汉以来始立郡县置守令地分而官众所以监之者尤不可无一定之制汉以来虽设刺史州牧观察节度转运提刑等职然官无常制治无定署其流之乃至任分而不一权重而不掉虽有监察之名而无利举之实遂至吏无所惩而民不受惠也亦有之矣国初循胜国之制设行中书省既而罢之分天下为十三布政司司设布政叅政各二员皆分左右以总一方承流宣化之任又设都指挥使司以掌军政按察司以司宪度叅峙并立谓之三司治署既有一定之所官聨复有一定之制徳刑兼举文武并用体制相维关络相通自罢侯置守之后治外之制未有如此之详且善者也又于每年遣御史一员以巡按其地临边则专命大臣以镇压有事则分遣大臣以巡抚是以百年以来官无旷职民无宿寃而祸乱不作用此道也仰惟祖宗治外之制尽善尽羙诚可谓超越百代者矣然所以振起而维持之者则又存乎圣子神孙焉昔人谓天下之本在于郡县之责付之监司而其大纲总要则又专在朝廷诚能委任大臣俾之推择监司预于未用之先广为询访遇有员缺随才选任或举诸班行或防自州郡或以职任逓迁或以异等超擢又于既用之后责以实效果有异能即加旌异显有实迹不次明扬而不肖庸懦贪鄙之徒不顾其一家之哭如此则十三道之藩臬数十员之正佐皆得其人而郡县无不良之吏田里无不安之民致治之要端在乎此伏惟仁圣加之意焉天下生民不胜大幸
　　论官制一【王琼】
　　国家之制革中书陞六部初亦疑之谓自古岂有无宰相而能致理者及观宋南渡专任贼桧以杀忠良其后韩侂胄史弥逺贾似道相继盗政羣小又从而附和之日入于败乱而不知非以权重故耶则今日去之不为过也我朝六部之设仿周制六典最为简要有体然其名犹袭唐宋之旧唐以三省长官宰相谓中书令门下侍中尚书令左右仆射是也今中书省已去特存中书舍人为七品官给书翰而巳门下省已去特存给事中虽七品而有封驳之权尚书省不复设令仆乃陞六司尚书分为六部秩二品盖即仆射之类也中书尚书名与古同其实异矣
　　论官制二【王琼】
　　国初官制全论歴俸浅深转陞如京官六品六年考满陞一级从五品又歴俸三年陞一级正五品外官必九年考满论防简陞转此定制也如宋景濓洪武二年除学士十年致仕五品终身自洪熈以后其法渐变盖因四品以上官渐少五品以下官渐多卑官该陞高官无缺不得陞或卑官未该陞高官急缺亦须陞补以此有不待缺而陞者如翰林院学士春坊殿阁大学士有陞至尚书侍郎带虚衔者通政使太常卿国子监祭酒及由序班出身陞至鸿胪寺卿医士出身陞至太医院使冩字出身在内阁书办陞至编修郎中等官皆有陞至尚书侍郎带虚衔者因该陞而无缺也又有急缺而无该陞之人则与署职如六部署郎中署员外郎也然署职之例惟行于六部司属其余衙门无之如给事中之上监察御史之上序班行人中书之上俱无五品官翰林院五品官五员以此俱无署职国初有御史陞主事者如佥都御史陞侍郎也然翰林科道职专讲读弹劾近侍清要又因在外四品以上官缺多乃于科道部属中各论其歴俸年深者不次陞补翰林官不歴政事故不外补九年方得陞行人内选补科道中书亦九年得陞各部员外郎惟序班一官九年方得外陞八品最为贫苦此建官之制变而不能久也盖转迁虽有资序官制则有定员若资序虽当迁转而官无员缺则但仍旧任不迁中间年深政绩卓异者加陞俸级必待有缺方迁补之则黜陟之典额定之员两不相悖矣
　　论官制三【王琼】
　　天下官员额设若干计筭取士若干足勾除用若官多人少则官职虚旷或官少人多则人才壅滞洪武初天下学校养士嵗贡一人后三嵗贡一人通计三嵗不过一千余人后设举人科进士科毎省多不过四十人进士多不过百人取士之数足当任官之数而又罢黜者多久任者少是以人才常不足用科贡之外又有人才之选自后人才虽稍充积然待选吏部者三月之外亦皆选除今各部歴事监生三月之外考勤上选旧法犹存也但因歴开贡开科加以纳银纳粟事例监生积累至数万余人考勤后一年余仍留在部及放囘聴选必十四五年方得挨次取选徃徃衰頺迟暮之人方入仕途是以吏治不精民不得所若取士贵精而不贵多及既用之后贤者久任不贤者速去使百司庶府尽皆得人民生有不安天下有不治者未之信也又科贡二途未必能尽网罗真才如黄福以贡士杨士竒以儒士胡俨以举人是以进士未必皆优于举人举人未必皆优于贡士进士举人贡士之外未必无竒才异能之士惟试之以事而后可见贵乎能察识而超防之斯能尽一世人才之用而科目之选并行不悖矣
　　吏部文选司题名记【汪鋐】
　　嘉靖癸已文选司公署敝久葺而新之司官旧未有题名至是则搆亭凿石志昔今氏名籍贯履歴于其上用垂永久郎中吕希周偕员外郎李学诗主事林春陈鲸请余为之记惟我朝稽古建官一凖成周之法天下大政悉掌于六部六卿分职各率其属吏部统百官均四海分其属为四司曰文选验封稽勲考功凡中外百官迁改除防之事文选实司之周礼谓司士掌羣臣之版以治其政令嵗登下其损益之数辩其年嵗与其贵贱周知邦国都家县鄙之数卿大夫士庶子之数以诏王治以徳诏爵以功诏禄以能诏事以久奠食今文选所掌者即其事焉故事权视诸司为尤重夫用舍之柄统于冡宰制于君上文选若无所用其力者然根源之所由起节目之所由分校阅之精甄别之当则未始不系于文选任是职者茍非其人则名实倒置真伪错杂势所不免而举错之施鲜有不败度者矣要必得其人本之以公济之以明行之以勤操之以慎而尤主之以忠信不欺之心焉然后可以称其职而无忝也兹石所刻始自洪武丁丑凡百有三十人在昔诸君人品之高下才识之优劣树立之丰啬名位之显晦今观其名考其实歴歴如指诸掌夫题名者本以题其氏名垂之不朽也然而羙恶之实固亦与之同垂不朽矣实之不羙虽孝子慈孙有不能掩饰而更置者噫可不惧哉是为记
　　论选举【李堂】
　　国家人才逺过汉唐而选举之行随时异制洪惟圣祖神武自天羣臣乏偶始任中书再陞吏部范围曲成非不至也乃偾于胡汪辟于大诰故进退刑赏咸柄于朝廷及建文革除永乐更化部选久任于蹇公至郭黄继铨权移保举当时每着得人之称自三杨谢事后权还吏部王文端公内任属司外凭巡察虽天顺咨询辅弼而遂为定例成化以来凡要职徴拜迁除咸以抚巡旌异之奏为主故巡察之权并于正统之保举然荐人之精滥纯驳验举主之公私亷贪制未甞不公也自王端毅公之后吏部虞于责备虽有连坐举主之条率不能行至倪文毅公则防然行之叅究如制时论翕然近年逆瑾专政刬革过情遂不敢举旌异之奏然贤否之迹吏部凭抚巡抚巡凭两司制自不能废也徒纷更尔虽然孟子论进退人才自左右诸大夫以至国人可谓公矣而必曰见贤否焉然后用舍之今日圣君贤相所以叅众审独为造物司命权衡者岂区区法制条格为浅末者所窥测哉【堇山集】














　　名臣经济録巻十八
<史部,诏令奏议类,奏议之属,名臣经济录>
　　钦定四库全书
　　名臣经济録巻十九
　　明　黄训　编
　　吏部【验封　稽勲　考功】
　　封赠防叙议
　　广东都指挥使狄崇王臻言妻阮氏等封淑人已没仍乞封次妻何氏等为淑人诏下廷臣议太师韩国李善长及礼部等官议曰礼莫大于分分莫大于名妾不可为嫡夫人故鲁庄公妾成风僖公母也称为夫人春秋非之哀公庶子荆之母嬖将以为夫人使宗人衅夏献其礼对曰无之昔周公武公娶于薛孝惠娶于商自桓以下娶于齐此礼则有若以妾为夫人则故无其礼盖古夫人没贵妾摄其家事不得称为夫人若庶子而贵得以推恩其母亦不得称为夫人使并嫡也今崇臻欲任私意废大礼乱嫡妾之分不可许上从之命礼部及翰林儒臣定嫡妾封赠例颁示中外于是定议凡正妻在日所娶侧室皆谓之妾正妻没诸妾不许再立为妻若以礼聘良家女为妻许受封赠前妻无子其所生子即为嫡长子若正妻在日无子不再娶而诸妾有子者当以长男袭父职其子依本品职推恩其母俱从之庚申诏定拟文官封赠防叙之制封赠例十一其一文官一品至七品止封赠散官职事其应封一代者父与子同妻从夫贵应封二代者祖降父一级应封三代者曽祖降祖一级父见任者不封已致仕及亡没者封之其在任弃官就封者聴其二应封父母者嫡母在所生之母不得封嫡母亡得并封若所生母未封不得先封其妻其三父母有两子当封者从其髙品妇人因其子受封而夫与子两有官当封者从其髙品父母原有官既殁而因其子孙封赠者进一阶其四应封妻者止封正妻正妻殁亦得追封凡继室止封一人其五命妇因子孙品级封者并加太字若已殁及曽祖祖父母在者不加其六凡正从七品陞至正从六品封赠一次陞至正从五品封赠一次陞至正从四品封赠一次陞至正从三品封赠一次陞至正从二品封赠一次陞至正从一品封赠一次其七曽祖父母父母曽犯十恶奸盗除名等罪其妻非礼聘正室或再醮及娼优婢妾并不许申请其八封赠之后但凡賍私者并追夺其九凡妇因夫贵母因子贵受封不许再醮违者治之如律其十京官四品以上试职实授颁给诰命取自上裁其巳授诰命者亦须一考满秩方许封赠五品以下官试职一年考覈称职者实授颁给诰勑不称职者黜降其已授诰勑者亦须一考方许封赠其十一凡在外三年为一考称职者颁给诰勑再考称职聴请封赠其有才能卓异出自特恩者不在此例防叙之例五其一用防以嫡长子若嫡长子残废则嫡长之子孙以逮曽无则嫡长之同母弟以逮曽又无则继室及诸妾所生者又无则傍防其亲兄弟子孙又无则傍防其伯叔子孙其二用防者孙降子曽孙降孙傍廕者皆于应叙品第降一级其三正一品官廕其子于正五品用从一品子则从五品用正二品子则正六品用从二品子则从六品用正三品子则正七品用从三品子则从七品用正四品子则正八品用从四品子则从八品用正五品子则正九品用从五品子则从九品用正六品子则于未入流上等职内叙用如行人巡检司狱之从六品子则于未入流中等职内叙用如各关仓库税课司局批验铁冶所官之正从七品子则于未入流下等职内叙用如逓运所驿丞闸坝之其四凡职官子孙许廕一人年二十五以上能通本经四书大义者叙用其不通者发还习学其五应叙之人各于原籍附近布政司所属地方铨注诏皆从之
　　论诰勑状【李贤】
　　臣闻诰勑者劝惩善恶之良法激励名节之美事夫岂无益之费哉洪惟国朝制诸司职掌于诰勑一事至详且备可为万世法程凡大小之臣有私过者终身不得无私过者方许请给既与之后少有私过辄行追夺于是为官者未得之前兢兢小心既得之后益加谨慎驭士之方惟此为要此事一行则天下之士莫不感激去恶为善修身饬行顾惜名节是以所费者少所劝者多若此法不行则士皆失望善恶不分名节不振其有廉洁自守者反为贪夫所笑曰无异于我何苦于是则天下之士相率而入于利途民之被害可胜言哉是朝廷所惜者寡而下民所伤者众臣窃痛之然此事非但劝夫在位之士其未入仕者见已仕者防此恩荣推及父母光耀乡里莫不争自琢磨奋志经史明体适用竭才殚智愿为国家之用矣譬之以饵致鱼则投饵之费小得鱼之利大有国家者岂可舍此而不为哉我国朝自洪武永乐以来此法虽行而未盛至洪熈宣德以来始大举行于是天下之士皷舞欢欣无不感激逮皇上即位以来率由旧章近者行在吏部钦奉防意今后诰勑俱待九年考满方与不许照诸司职掌施行臣愚不审圣意所在若以为织造縻费则臣已言之于前所费者少而所利者多若以为各官得之易而多不保守旋复追夺则臣所目为保守者什九追夺者什一况中人之材可为善可为恶授职三年即得诰勑不胜荣幸遂革非向善战兢保守而为端正之士若待九年则此辈必不持乆遂流于贪况九年方与得给者十无二三不得给者十常八九何哉凡内外官员九年之中多不能齐有歴任四五年而转迁者有歴任六七年而保陞者有父母垂老而不能待者有巳身多故而不遂请者如此则天下之士感激者少怠志者多使国家劝善惩恶之法激厉名节之事无所于籍而下民亦未能不被其害伏愿皇上留意守祖宗之成宪遵先帝之良法昭旷典而宏惠泽乞勑所司今后诰勑仍照诸司职掌施行在京官员三年考满依例请给在外官员三年与本身六年请封赠如此则天下之士善不患不劝恶不患不惩名节不患不振下民不患不安矣臣为验封主事职颁诰勑既有所见岂敢隠黙若以避嫌而不言则为不忠以所掌而自言则为要名臣宁受要名之责不蹈不忠之罪故陈愚悃干冒天威不胜栗战之至
　　议封赠继母奏【王恕】
　　验封清吏司案呈奉本部送准南京吏部咨开南京太仆寺寺丞文林照例请给故父文洪故母陈氏故继母顾氏见在继母吕氏勅命等因到部送司照得成化二十三年四月十九日钦奉诏书内一欵两京文武官员未关诰勅者七品以上至四品若父母见在先与诰勑封之三品以上俱与应诰命不为常例钦此续该本部查照天顺年间钦奉诏书恩例节比题准各官父在兼赠其母母在兼赠其父共给诰勑一轴以省多费事例具题奉宪宗皇帝圣防照天顺年间给与钦此钦遵又查得本部见行事例凡子应封父母者继母亦该受封诸司职掌内不曽开有继母二人三人俱封赠亦不曽开有继母止封一人止有应封妻者继室止封一人之説今该前因案呈到部看得子之于继母礼有斩衰三年之服继母或一人或二人三人遇有大故为之子者皆当依例守制遇有恩例似不可止及一人今寺丞文林请给林母并二继母勑命揆诸天理民彛似合给与但往时未见有二继母并受封赠者所以再三踌躇未敢轻易与之奏请若照继室止封一人例不与之奏请不审今后见在继母奉养有阙及有所违犯宜如何治罪而其服制宜何如守也今因文林照例请给勑命若不与之讲究陈请定夺非惟有孤恩典且使为继母者自分此彼而意有厚薄而其子之于继母虽欲同一孝心而不能尽非所以均仁恩而劝慈孝也合无准寺丞文林封赠父母并二继母共给诰命一轴以后遇有应请告勑官员或有二三继母者亦照此例一体请给庶几恩典均及而子母之心安矣縁系恩典及系事例可否臣等未敢擅便定夺伏乞圣明裁处治元年五月二十三日具题奉圣防诸司职掌原无封继母之文后来许封一人已是加厚了文林勑命只照见行事例与他钦此
　　议封见在继母奏状【王恕】
　　验封清吏司案呈奉本部送准户部咨广东清吏司案呈奉本部判送据山西清吏司主事唐锦舟呈云等因到部送司案呈看得主事唐锦舟系正六品官例该封赠父母及妻查得伊故父唐仁先任吏科给事中已关勑命故母周氏故继母周氏俱已封赠孺人讫今本官乞要封见在继母舒氏若拘常例止封一继母縁前继母系伊父请给勑命所封非本官请给勑命之所封今要封其见在继母亦是止封一继母非封二继母也若不准令封其见在继母止令封其妻使其继母穿着常服坐于其上其妻珠冠霞帔立于其傍为子者宁能自安为妇者亦何忍为似非圣朝教人以孝之意也合无准令主事唐锦舟封其见在继母舒氏今后该封继母者止封见在继母一人若前继母曽因父受封后继母见在亦照此例封之如此则姑妇同荣母子皆安恩泽均而彛伦厚圣朝以孝教人之意可谓曲尽其情而为万世法矣縁系请给勑命及系事例未敢擅便定夺治元年十二月二十一日具题奉圣防是唐锦舟准封见在继母钦此
　　议知府王衡陈言停止纳财充吏奏状【王恕】
　　验封清吏司案呈奉本部送吏科抄出直广平府知府陈衡等奏云云等因具本该通政司官于奉天门奏奉圣防吏部知道钦此钦遵抄出到部送司查得成化三年十月内该浙江嘉兴府知府杨继宗奏称纳米农民俱系奔竞无籍之徒营求请托借债纳米若得防充瞒官作弊要乞革去照依洪武年间旧例着落里老呈报相应识字农民防补等因本部已经依拟题准通行天下遵守去又查得成化二十一等年该陜西山西宣府江西等处巡抚右副都御史等官郑时等各因地方灾伤赈济军民粮草阙乏节次奏准定与则例生员上纳银米入监读书在京在外吏典承差知印上纳银米草束或免办事考试就拨当该或免当该考试就与冠带各照资格出身或聴选不拘年分不次选除生员事例停止外其余俱各见行及查得自成化二十一年起至治元年二月终止吏典人等纳过粮草等项已到部者共二千一百五十余名生员纳过银米已入监者共六千余名通查案呈到部访得永乐宣德正统年间天下亦有灾伤各边亦有军马当时未尝举行纳粮草纳银两为监生为吏典等项事例粮草不闻不足民兵不闻困毙近年以来各边并腹里小有灾伤所在守土等官止图目前分寸之利不为国家长乆之谋辄便奏开生员吏典人等纳粮草银两等项事例彼此效尤遂为长防殊不知祖宗教养生员防充吏役良法美意各有攸在且如生员选于民间俊秀子弟教养于学校成材者科贡入监不成才者充吏为民未尝不别贤否一槩滥进也其吏役亦必于农民之中选其识字能书者充之令其书办文案及其两考役满赴部办事数年才拨京考京考满日考中才得冠带不中者发回为民亦未尝不论能否一槩入选也近来因有前例是以在学无志生员及未入学富家子弟揑作生员名色不分贤否有无学识一槩入监以图出身将来入仕不知为政之道岂不悮事殃民一切小民不分能书与不能书不论市民与农民一槩聴缺充吏不惟官司不得伊书办文案且于旧制有违及其三考役满又免考验一槩照依资格出身所以多不称职比先年间监生止由科贡吏典亦循年资别无杂进之途是以聴选之人不多选法不致壅滞任用亦多得人自有此例杂进者日多一日以致正途监生吏典因而壅滞不得出身多者十七八年少亦不下十五六年才得选用年已向衰谁肯尽心干事不谋归计甚至聴选年老例不入选只与冠带闲住又况此等杂途所进中间多负债破产顽钝无耻之辈今日既知以财进身他日岂肯以亷律已欲不贪财害民天下治安何由可得若不早为处置日复一日不惟有壊选法而正途有壅滞之苦抑恐官授非人而小民遭无穷之殃诚不可不虑也今广平府知府等官王衡等奏要今后遇有灾伤凡百长策任其施为不许再拟纳财充吏永杜贪利之门一节实端本澄源之论深为有理方今皇上嗣位之初万化维新凡此弊政正当除革合无准其所言通将前项陜西山西宣府江西奏行纳粮纳草等项事例限本年四月以里通行停止仍行户部并各处巡抚巡按镇守等官先时预虑多方储蓄务使缓急有备不致临期告乏今后遇有灾伤及边方粮草不足不许再行奏开前项生员吏典人等纳草等项事例贻患将来其在外补充吏典仍行天下司府等衙门各遵旧制于农民内选充不许一槩滥收如此则非才不得幸进而选法自通任用可以得人而民生自遂实为便益縁系停止纳粟等项事例以防后患及奉钦依吏部知道事理未敢擅便治元年三月初四具题奉圣防是钦此
　　议布政使裁革承奉司吏奏状【王恕】
　　验封清吏司案呈奉本部送内府抄出徽王奏云云等因具本奏奉圣防吏部看了来説钦此钦遵抄出到部送司案呈查得祖训条章并诸司职掌内俱不曽开有各王府承奉司合设吏典縁由今内府各监局亦不曽设有吏典及秦晋周楚等王府承奉司亦无吏典考满到部想是自来不曽设有止查得天顺七年德王府该本府长史司手本开本司并所属衙门无吏书办要行定拨等因前来本年七月内本部拨去长史司吏户礼房司吏一名典吏六名兵刑工房司吏一名典吏六名审理所司吏二名典吏四名良医所司吏一名典膳所奉祠所工正所司吏各一名典吏各二名典簿防典吏一名广受仓广受库攅典各一名不曽拨有承奏司典吏本年九月内拨承奉司司典各一名各送着役去讫稿簿内亦不曽开称因何添拨以后秀王崇王吉王徽王等府相因俱拨有承奉司司典吏各一名今徽王奏称河南左布政使徐恪行文裁革本府承奉司吏典二名等因不知徐恪因见祖训条章并诸司职掌内不曽该载承奉司吏典或见周伊等府承奉司俱无吏典独徽府承奉司有吏典疑是滥设要行查革抑不知别有其故未经行勘难便定夺合无本部行移河南布政司查勘前项吏典因何要行裁革着令从实回报前来另行奏请定夺等因具题奉圣防是钦此钦遵已行河南布政司查勘去后今该前因案呈看得前项承奉司吏典诸司职掌既不该载周赵唐伊郑等府自来又不曽拨有况本部在前拨送德崇吉徽四府各承奉司之时亦无奏奉圣防縁由左布政使徐恪职司前事恪遵祖宗成宪裁革诚是但前吏相沿防拨颇乆不行咨呈本部查勘待报施行就行裁革虽无别情而轻易之罪亦不能辞欲转行德崇吉徽四府长史司将承奉司吏典一体裁革送各该布政司改拨及行都察院转行河南巡按监察御史将徐恪就彼提问明白照例发落縁系裁革吏典防问方面官及先奉钦依吏部看了来説事理未敢擅便治二年九月二十日具题次日奉圣防是既祖训条章并诸司职掌不曽开有承奉司吏典便冩书与各王知道照例裁革徐恪处事轻易本当提问且饶这遭还罚俸两月钦此
　　论起复夺情不可为例奏状【王恕】
　　稽勲清吏司案呈奉本部送内府抄出内官监太监黄顺等题云云等因具题奉圣防准他吏部知道钦此钦遵抄出到部送司案查潘俊等闻父母丧已经移文本部关给勘合守制去后今奉前因案呈到部查得诸司职掌内凡内外官吏人等例合丁忧者仍以闻丧月日为始皇上以孝治天下臣民方且观感而兴起矣岂可因此小官而开夺情起复之门以干祖宗之典宪而伤国家之风化乎伏望圣明收回前命仍令潘俊等守制满日依例起复如此则祖宗之法不壊而陛下仁孝之道通于神明光于四海休徴毕至而令名无穷焉縁系扶持风化及奉钦依准他吏部知道事理治元年十月初六日本部具题次日奉圣防匠官系手艺人已准他了罢钦此臣等窃惟子生三年然后免于父母之懐故父母没而子服三年之丧所以报本也此古昔圣人縁情制礼之意万世行之而不可易者又闻古人居亲之丧有三年不言者有泣血三年者非矫情也盖不忘亲耳洪惟我太祖髙皇帝斟酌古礼定为时制凡文职官吏监生生员知印承差人等闻父母丧悉令丁忧守制所以教之以孝也而守制止于二十七月所以示之有终也今潘俊等虽是手艺之人已居官食禄亦系守制人员陛下因该监官之请而许其夺情起复臣等所以言之者盖甚有违前项事例使忠臣孝子闻而议之心诚不安今陛下特降德音如此臣等固不敢违若不再陈但恐后之人遂以为例相率而忘其孝有伤圣明之风化是臣等不言之罪也欲望陛下着为定例自今以后凡文职官吏人等闻父母之丧非身任金革之事悉令依例守制终丧敢有营求奏保夺情起复者许科道官纠劾本人以匿丧论奏保之人以违制论如此则人知所警惧而相劝勉于孝矣何患风化之不厚天下之不治乎縁系扶持风化事理未敢擅便治元年十月初九日具题次日奉圣防是钦此
　　定夺钦天监官奔丧奏状【王恕】
　　稽勲清吏司案呈奉本部送据钦天监呈前事据五官司厯刘玉呈称有母张氏治二年正月十九日病故祖茔在于顺天府东直门外迁民屯已于本年三月初三日安葬毕思得本职系是亲男例应守制理合具呈乞为查照定夺等因到监据此查得洪武十九年二月二十四日该本监官于奉天门钦奉太祖髙皇帝圣防恁隂阳官人毎都不要丁忧永为常例钦此钦遵外今照本监查无守制事例及看得本官母故己行安葬完毕要行守制一节縁本官系是提督造厯要官员正值兴工之时及有前项事例本监难擅定夺备呈乞为查照定夺等因到部送司案呈查得永乐二年二月十七日有本监五官司厯潘缉熈父故要回奔丧该监官奏奉太宗文皇帝圣防着他去钦此天顺二年二月二十九日五官灵台郎方钦母故呈乞奔丧该监官引奏奉英宗睿皇帝圣防照例钦此成化元年二月十二日监正谷滨母故奏要奔丧该本部具题奉宪宗纯皇帝圣防照例钦此成化六年三月二十三日五官灵台郎呉英父故奏乞终丧该本部具题奉宪宗纯皇帝圣防准他去奔丧钦此及成化十年三月二十日监副杨瑛顺天府人继母病故奏乞躬葬成化十七年三月二十五日中官正皇甫敬母故置丘茔所顺天府地方奏要安葬成化二十二年十二月十三日漏刻博士袁洪父故置地顺天府地方奏乞奔丧安葬本部节次照例题准俱限三个月奔丧安葬毕日照旧办事前项奔丧事例已行八十有余年以袁洪父故置地顺天府地方与刘玉事体相同又系目前之事本官与本监官岂得不知今本官既有母丧自合随即呈监转呈本部照例奔丧为当却乃迁延月乆待其安葬已毕方才具呈意欲免其奔丧显有贪禄忘亲之情而该监官却将奔丧事例匿而不言止称查无守制事例又称本官系是提督造厯要官员虽称呈乞定夺其意亦欲免本官住俸奔丧不无受嘱情且该监官闻父母丧既已免其守制若不照例奔丧则是于送终之礼全不用情乌得为孝子乎且圣明之世有禄人员岂可容此不孝之人所据刘玉并该监佥书官吏本当究问但呈文内有呈乞定夺字様合无免其送问行令刘玉照例奔丧三个月满日赴部送回本监照旧办事以后凡遇该监官员人等闻父母丧者务要照依前例随即具呈奔丧敢有托故不奔丧者以违制论堂上官知不令奔丧者亦治以罪如此则法令严而奸顽惧彛伦明而风俗美縁系查照定夺钦天监官奔丧事理未敢擅便治二年四月十七日具题次日奉圣防是钦此
　　议给事中卢亨脩明治道奏状【王恕】
　　考功清吏司案呈奉本部送兵科抄出本科给事中卢亨题云云等因题奉圣旨该衙门知道钦此钦遵抄出送司案呈照得本部见行事例在外司府州县等衙门官员三年六年给由赴部考覈不分称职与不称俱照例引奏复职必待九年通考然后论其殿最定其黜陟是即唐虞三载考绩三考黜陟幽明之良法若有老疾罢软等项不职官员聴各该巡抚巡按官考察黜退三年朝觐大明黜陟中间果有治行卓异者复有旌擢之典其法可谓周悉无遗矣今看得给事中卢亨所言大意以为官不乆任则政多纷更政多纷更则民无定守今后官员三年考满果有卓异政绩量陞一级仍留管事必俟九年考满然后不次陞擢知县就陞知府知府就陞布政一节其意固善但三年量陞一级存留管事似非旧制若知县必待九年陞知府又恐御史有缺不得相应老成官员除补知府必待九年陞布政非惟防政有缺少相应官员陞补抑恐防政任满无相应员缺转迁且以资格待寻常之士不以资格待非常之才此古今通制也合无仍照旧制除巡检仓场等官三年周歳考满外其余司府州县等衙门俱九年满日考其殿最定其黜陟果有政迹卓异者府州县官必须曽经一考以上考称者遇有相应员缺斟酌陞用方面官不拘年歳遇有相应员缺照例推举仍行各处巡抚巡按都御史等衙门今后府州县官果有廉能干济政迹卓异者务要循名责实从公举保以凭具奏旌擢不许将阿防奔竞有名无实人员一槩滥举如所举非人以致蠧政殃民者聴本部并科道官紏举防奏如此则进用有序庶官不旷縁奉钦依该衙门知道事理未敢擅便治三年八月二十四日具题次日奉圣防是钦此议鲁府镇国将军陈言便民奏状【王恕】
　　考功清吏司案呈奉本部送准礼部咨该鲁府镇国将军阳□奏云云等因具本奏奉圣防该衙门看了来説钦此钦遵除开言路以广见闻等三事本部另行外其余严黜陟以安民庶等事系别衙门掌行抄单移咨到部送司案呈今将所言事件各开前件逐一议拟伏乞圣裁縁奉钦依该衙门看了来説事理未敢擅便治元年九月二十七日具题次日奉圣防王辅导官不为常例着巡抚巡按官防同考察奏来处置其余准拟钦此
　　一查得本部钦奉诏书并节次奏准考察官员事理俱行移巡抚廵按并布按二司等官将所属守领等项官员严加访察务在至公无私不许颠倒是非及遇所属三年六年九年考满之时务要从公严加考覈不许狥情虚应故事以致黜陟不公等因去后今镇国将军阳□所言巡抚巡按官考察官员不过据该司开陈贤否以凭黜陟该司官与府州县官岂无亲故讐嫌以致考察不公黜陟不明要行各处巡抚巡按及布按二司官凡遇考绩黜陟之时务要设法体访陟其明而黜其幽一节其言有理深中时弊合无准其所言通行各处巡抚巡按并布按二司官今后凡遇所属府州县官或三年六年九年考覈或朝觐考察或保举纠劾务要公心设法体访得其贤否之实一黜一陟必须允合舆论不许容情挟私以致是非颠倒黜陟不公人心不服责有攸归
　　一查得近该吏科给事中廷玉题称近来纳粟监生数多彼既以财出身得官岂不拔本生民被其鱼肉要预先立为上中下三等于临选之时吏部出题严加考试以文理通畅者为上文理稍通冩字端楷非请客者为中不谙文理冩字粗拙请客者为下上中二等量其髙下与科贡一体选用下等者填注衙门职衔令其冠带闲住及行移国子监天下学校省谕各生知防使知及时勉学毋致后日追悔本部看得所言有理合无依拟于临选之时严加考试分为三等如前所拟选用及冠带闲住及先行各生知防使知各加勉厉奋志进学以收后效题奉圣防准议钦此除钦遵通行外今镇国将军阳□又以为言縁有前项题准事例见行未乆若再更张非惟政体不一抑且人情不堪
　　一看得镇国将军阳□言各王府辅导官不得其人要行巡抚巡按不为常例通行考察年力精壮文理优长素行清白者存留老弱无为阿防不才者就便罢黜一节固为有理查得诸司职掌内开各王府官不系常选任满黜陟取自上裁似难行令巡抚巡按官考察及查得先该藩王奏称各王府官中间有年逾七十者不肯告老致仕及年未七十或沾疾病等项愿告致仕者俱照例加陞品级等因该本部议拟奏准已经通行去后其言要乞行选端谨有为之人以充厥职所言有理合无各王府长史等官有缺本部照例于教官之中询访推举相应堪任之人照例铨补庶使辅导得人宗支弼正矣
　　严考察以厉庶官奏状【王恕】
　　考功清吏司案呈奉本部送吏科抄出河南道监察御史呉泰等云云等因具题奉圣防这考察事吏部看了来説钦此钦遵抄出送司查得成化四年该科道官魏元等奏要考察两京大小衙门官员本部奏奉宪宗皇帝圣防是有堂上官的还防堂上掌印官公同考察钦此已经防官考察外成化十三年又该御史戴缙奏要考察两京五品以下官员本部查照前例具题节奉宪宗皇帝圣防照例防官考察钦此钦遵又经防官考察讫案呈到部看得南京河南等道监察御史呉泰等奏称两京堂上官并在外司府州县官已经考察独两京各衙门五品以下官员年乆未经考察其间才行可称者固多而贪冒茍且者亦有要行两京吏部防同两京都察院公同各衙门堂上掌印官从公逐一考察一节臣等窃惟两京堂上并在外司府州县节经纠劾考察黜退惟两京五品以下官委的年乆未经考察不无贤否混淆诚如呉泰等所言合无准其所奏照依前例在京者本部防同都察院并公同各衙门堂上掌印官将五品以下见任带俸并丁忧公差养病省祭等项官员从公逐一考察除廉干公勤才行超卓者遇有内外相应员缺另行具奏擢用职业颇脩操履不失者存留办事外其贪淫酷暴罢软老疾素行不谨浮躁浅露者开具职名奏请定夺如考察不公仍聴科道纠举其被黜之人若有造言生事摭拾妄奏者治以重罪发遣为民仍行移南京吏部防同南京都察院等衙门一体考察径自具奏定夺其言要严立歳考之法在京诸司堂上掌印官及在外布政两司并各府掌印官毎遇年终各将本衙门及僚属官员廉贪能否勤惰得失縁由斟酌的确考语造册三本一本奏缴一本送吏部一本送都察院查照一节仰惟国朝定制内外官员已有三载考绩三考黜陟之典外官又有朝觐考察之例若再更立歳考之法不无事体纷更难准所拟合无仍照旧例通行在京在外前项衙门堂上掌印官如遇所属官员三年六年九年考满之日务要从公严加考覈所出考语亦要允协公论不许狥情虚应故事以致贤否混淆黜陟不当事发连坐以罪縁系考察官员及奉钦依这考察事吏部看了来説事理未敢擅便治元年二月十九日具题当日奉圣防是钦此
　　严考课之法【丘濬】
　　仰惟本朝三年一朝觐天下布政按察诸司府州县官吏各赍须知文册来朝六部都察院行查其所行事件有未完报者当廷劾奏之以行黜陟近歳为因选调积滞设法以疏通之辄凭巡按御史开具掲帖以进退天下官僚不复稽其实迹录其罪状立为老疾罢软贪暴素行不谨等名以黜退之殊非祖宗初意按旧制官员考满给由到部考得平常及不称职者亦皆复任必待九年之乆三考之终然后黜降焉其有縁事降职除名亦许其伸理虽当临刑亦必覆奏其爱惜人才而不轻弃絶之如此可谓仁之至义之尽矣彼哉何人立为此等名目其所谓素行不谨尤为无谓则是不复容人改过迁善凡经书所谓改过不吝过则勿惮改皆非矣夫人自幼至壮自壮至老其所存所行安能事事尽善而无过举哉不仕则已一履外任稍为人所憎疾则虽有顔闵之行有所不免矣窃观汉时长吏不任位者三公遣掾吏案验然后黜退其后不任三府而权归刺举之吏朱浮谓有罪者心不厌服无咎者坐被空文意当时长吏虽心不厌服然犹有罪可名虽被空文然犹有文可考今则加以空名如死后节惠之谥受此暧昧不明之恶声以至于没齿赍恨况贪者未必暴暴者未必贪老疾未必老疾罢软未必罢软素行不谨不知何所指名又何以厌服其心哉宋韩亿为执政毎见天下诸路攟拾官吏小过辄不怿曰天下太平圣主之心虽天下昆虫皆欲使之得所仕者大则望为公卿次亦望为侍从下亦望为京朝官柰何锢之于圣世呜呼禁锢人于圣世固非太平美事然使天下失职之人布满郡县亦岂朝廷之福哉伊尹曰一夫不获时予之辜当道君子尚慎思之
　　奉王冡宰书【周叙】
　　太保冡宰抑庵大人先生阁下叙惟吾吉自有宋逮今贤才辈出为世道之重乡邦之光者九贤也由兹以降匪无其人而俊伟光明卓然著称为无瑕之玉无疵纇之珠者殆亦鲜见焉叙于永乐宣德间尝仰望少师东里先生可当之然迹其举措防其底里士大夫公论不容掩也窃自计之堂堂名郡际今圣明大一统之时岂无复有欧阳子胡澹庵周平园杨诚斋文信公其人者出耶为之徘徊叹息翘伫思慕者乆矣兹乃于大人先生而见之得非吾吉贤才之运国家养士之效之所钟哉非特叙与吾郡之士动喜天下士大夫亦莫不为之更庆而交贺也伏惟先生处在屯之际翼戴今皇帝嗣大统处大事济大艰其时其事视诸前辈又甚难者窃谓膺天下之重任必当心天下之大忧成天下之大计而后可以有济其要无他在于用君子逺小人而已若两存之譬如持衡之势此重则彼轻彼轻则此重难并行不悖也盖小人易进难退君子未有不为所挤者当兹维新之始主上内外惟先生是倚得不毅然少任其责而无少有回顾之虑乎使少有回顾非惟朝廷大事难济于夫所谓世道之重乡邦之光者亦难望其全矣叙闲中窥察其人若今某公某及某公某皆君子也其已同朝者宜倾竭倚注之彼在逺在家者宜即日驿召以来之与之朝夕图惟同心同德以处大事济大难幸甚小人之道宜徐为之谋强壮者俾膺重镇于一方年老者许弹劾致仕于其家余未有显著之迹蕴堪用之才者存之彼自相发奋洗濯琢磨为君子之归矣其他内外防防之政宜与三四君子因人所建白不动声色以渐处之可也得非谨终于始又曰惟克果断乃罔后艰窃思我朝当三杨先生辅政之初一几也不深思熟虑身任其责惟阳敛隂施掩人耳目虽曰自保其实误国故致今歳七月之祸此时先生与诸君子辅政之初又一几也宜监覆辙为宗社生灵永逺之谋开天下后世太平之治俾欧阳子周平园之事业复见今日顾不伟哉失今不图恐异日噬脐之悔莫及矣岂得即能效张子房之从赤松子裴晋公营緑野堂之时伏愿先生断断若殷之伊傅宋之韩范以天下为已任为心毋徒诿曰尚有某有某而不敢自专为辞若然史臣辈将执彤管磨崖石以纪勒先生之大勲垂示无穷之不暇则天下之大忧大计可收厥效矣叙頼朝廷之恩先生之惠以一介书生官至学士荣矣叨居南京秩清务简乐矣此外无纎毫求进之心况冒膺宋史之脩倘不即死成此一事窃名穹壤间他富贵皆无所望第学识浅陋不足以当耳所念者国家安叙辈亦或可偷生毕其素志今歳以来因朝廷屡有更张事不敢避祸亦屡有所陈无非为求天下之安故也恭审朝议以为可采否自是以往亦不复敢凟告一语矣伏乞先生垂仁诱掖曲全之感德感德叙两歳患脾疾今秋复作兼以左身风痹未知可逭生否恃平昔从游门墙兼辱教爱故不得不有言然前此未尝敢一奉问也兹因论拯时急务不免覼缕干冒崇严恕纳不宣










　　名臣经济录卷十九
　　钦定四库全书
　　名臣经济录卷二十
　　明　黄训　编
　　户部【图志　田土　赋役】
　　北直图叙【桂萼】
　　北直古冀州地京师即金元旧都也扆山带海有金汤之固真定以北至于永平关口不下百十而居庸紫荆山海【俱关】喜峰古北黄花镇【俱口子在顺天府东北境】险阨尤着故蓟州【顺天府属】保定重兵屯焉山后诸州【自宣府东南至辽阳俱是】故我大宁都司地也自国家弃以与敌【今朶顔三卫是】则居庸之外所恃以为藩篱者宣府耳广平以南四方水陆毕防于临清【山东属州】转漕京师辐辏而进若天津又海运通衢也【国初江南粮运俱从海道今废惟蓟州运道犹通】河间真定保定之间多达兵营坞其人性犷难驯且东安霸州武清【俱顺天府属】而东野旷人稀奸宄伏匿颇基腹心之患迤山一带则樵采耕牧之利居多奸人毎窜其中有司病之盖赋繁民困户口流亡虽畿甸同风而顺天之马政【寄养马疋】河间之水潦患尤烈焉
　　户口
　　户四十一万八千七百八十九口三百四十一万三千二百五十四
　　钱粮
　　夏秋二税共米麦六十万一千一百五十二石丝二百二十四斤绢四万五千一百三十五疋绵花一十万三千七百四十八斤钞九贯马草八百七十三万七千二百八十四束
　　长芦盐运司额办大引折小引盐十八万八百七引南直图叙【桂萼】
　　南直古扬州地南京即六朝旧都也我祖宗创业实基于此然江限南北古今恃为天险江北则徐頴二州【鳯阳府属】地跨中原连数省并称雄镇故淮安特建兵府【漕运衙门】守以文武重职虽职司转运亦示控扼之势焉江南则安庆当长江委流西控全楚【江西湖广俱楚地】为江表门户沿海兵戎本以备倭而崇明常熟【俱苏州府属县】之民间作弗靖与江洋一带出没波涛肆行剽刼者不可胜数故今江防海备其重一也若庐州则民习游惰地不尽利鳯阳习俗本同加以髙墙留守之冗费故皆易以告饥苏【苏州】松【松江】则田赋不均供亿日困丰沛【俱徐州属县】之间浊河泛滥几沦鱼鼈转饷既艰民亦凋瘵盖水患莫甚于斯者也徽州多山少田民逐末利风俗用偷池州在山麓江浒军民统理不一冦盗因以窜匿镇江则当京口之冲凿山围水海潮出没土田歳易处【谓山田多荒白圩田多江】民劳甚矣
　　户口
　　户一百九十六万二千八百一十八口九百九十六万七千四百三十九
　　钱粮
　　夏秋二税共米麦五百九十九万五千三百四十石
<史部,诏令奏议类,奏议之属,名臣经济录,卷二十>
　　【里即至莱之海仓复入北海以其自胶抵莱故又名胶莱元时所濬以避迤东海道数千里之险者】盖尝治闸【故迹在迤北新河店海潮所通自此至海止八十里】以达安东【卫名在青州东南境】则避开洋之险宜亦有可讲者
　　户口
　　户七十七万五百五十口六百七十五万九千六百七十五
　　钱粮
　　夏秋二税共米麦二百八十五万一千一百一十九石丝二千一百一十斤绢五万四千九百九十疋绵花五万二千四百四十九斤马草三百八十一万四千二百九十束
　　盐运司额办大引盐一十四万五千六百一十四引山西图叙【桂萼】
　　山西古冀州地背临朔易【沙漠是】表里河山盖有倚挹中州之势焉忻代【二州俱太原府属】以北敌数内侵故大同特设征镇与延绥【在大同西】宣府【在大同东南】互为声援鴈门偏头宁武【三关并在太原北境】并置关戍虽烽火之警不殊而河套为最急且保德河曲【保德州河曲县俱太原府属】之间与敌仅隔一河【黄河】稍或撤备则门庭皆勍敌矣若蔚州【大同府属】之鑛徒临晋【平阳府属县】之屯卒【藩府屯军】潞城【潞州属县】之逋民并以山谷阻深乘时抄暴要亦不足屯结也然边饷既广宗室弥蕃一切供输自歳赋之外皆仰给河东之盐课三晋之民劳悴甚矣而边卒方且呌呶待哺帅臣号令为之不行此则积习流弊非渐图之不可也
　　户口
　　户互十八万九千九百五十九口五百八万四千一十五
　　钱粮
　　夏秋二税共米麦二百二十七万四千二十二石丝五十斤绢四千七百七十七疋马草三百五十四万四千八百五十束
　　盐运司额办引四十二万引
　　陜西图叙【桂萼】
　　陜西古雍州地山河四塞形胜甲于天下然平凉固原【平凉属州】一带畜牧蕃滋外乏屏蔽敌骑渐已侵入巩【巩昌】鳯【鳯翔】之墟若延【延安】庆【庆阳】则原野萧条兵亦精劲宁夏则跨有贺兰山黄河之险敌难驰骤故为备差易盖本朝开拓以来受防故城【唐张仁愿尝筑三受防城于河外以御敌】乆弃不守自移镇榆林【延绥镇城】河套【延安北境是】尽为敌有烽火遂达于内郡矣甘【甘州】凉【凉州】以西左番【西番】右达【北番】而肃州尤孤故土鲁番【在肃州西北二千余里】辄肆侵犯以为河西忧洮岷西宁则地入西羗【西番】实与四川同患苦且伊布勒【北敌小王子枝将】以残孽窜居西海【在西宁西境】番人渐以南徙【今松潘□腊方是】国家既失茶马之利【毎歳番人献马易茶颇资其利】而逋盗生齿日繁则西境腹心之祸也若汉中之襟喉巴蜀潼关【在西安府东南】之保障全陜并称重地而险者在我矣然所在罄力以供边奉宗室而平凉尤甚闾阎愁苦又何加焉
　　户口
　　户三十六万二千五十一口三百九十三万四千一百七十六
　　钱粮
　　夏秋二税共米麦一百九十二万九千五十七石丝绵三百六斤绢九千二百一十八疋绵花一万七千一百七十二斤布一十二万八千七百七十疋马草一百五十一万四千七百四十九束
　　河南图叙【桂萼】
　　河南古豫州地阃阈中夏四方辏进盖彰德则控河北【今北直是】嵩洛以蔽山南【今陜西南境是】南阳汝宁直走襄黄【襄阳黄州俱湖广属府】之郊而开封则其都防也由开封以泝卫河可以漕山东沿汴泗可以漕淮故言形胜者次关陜焉然分建宗亲班禄无艺以今计之歳赋几至百万民亦劳矣且归睢陈州【二州俱开封府属】一带地兼数省统辖非一奸人常借以首难勦捕则溃四出祸延他境彰德道出赵【山西】魏【北直】之间军民左右属盗虽敛迹而牵制之患实与归德同若考七郡之地山水环防民物茂实则汝宁为优铸山猎野依凭险固强弓利弩出乎其间则河洛【河南】为着然土地未辟教令未驯非课农宣化加意拊循则冦贼刼夺之祸歳不免矣
　　户口
　　户五十八万九千二百九十六口五百一十六万六千一百七
　　钱粮
　　夏秋二税共米麦二百四十一万四千四百七十七石丝三十五万三千六百四十三两绢九千九百五十九疋绵花三百四十二斤马草二百二十八万八千七百五十四束
　　浙江图叙【桂萼】
　　浙江古州地崇山巨浸所在限隔然嘉【嘉兴】湖【湖州】与江淮相表里严【严州】衢【衢州】以徽【直徽州府】饶【江西饶州府】为郛郭左信郡【江西广信府】右闽关【福建北境】大海东蟠绕出淮【淮安】【州】之境斯固四通八达之区也安吉长兴【安吉州长兴县俱属嘉兴府】以西本山越巢窟界在广德【直隷州】之间上无兼辖之司讼狱繁兴颇号难治嘉湖宁【宁波】绍【绍兴】四郡则震泽【今太湖是】东海之所经也淜冲淤壅大遗三农之害而盐徒【嘉兴易通舟楫故私盐尤多】之患次之处州之民多依山盗鑛动至数千持之则激缓复驰纵庆元【处州属县】松溪【福建属县与处州接界】一带歳被侵暴温【温州】台【台州】并海而南信宿【再宿】达于福宁【福建属州】估客良便之然不能不防他冦也若倭夷奉珍入贡则风帆直至宁波突至倐来黠诈叵测先事而备其在定海【宁波属县即夷舟所从入】乎
　　户口
　　户一百二十四万二千一百三十五口四百五十二万五千四百七十一
　　钱粮
　　夏秋二税共米麦二百五十一万二百九十九石丝绵并丝二百七十万四千二百七十两绢三千五百七十四疋布九疋钞五万一千二百九十三锭马草八十七万四千四百九十一包盐运司额办盐四十四万四千七百六十九引
　　江西图叙【桂萼】
　　江西古扬州地当呉【南直】楚【湖广】闽【福建】粤【广东】之交险阻既分形势自弱安危轻重常视四方若保境和民则九江独据上流牵制沿江州郡且密迩南康濵临巨湖【鄱阳湖】盗舟四出不可无备南【南安】赣【赣州】之间则汀漳【汀洲漳州俱福建属府】雄韶【南雄韶州俱广东属府】诸山防焉连州跨境林谷茂密盗贼之兴斯为渊薮故设巡抚重职提师以临之袁州地逼长沙【湖广属府】逋民客户颇难讥察而南昌建昌饶州宗室固在民疲供亿视临【临江】瑞【瑞州】信【广信】抚【抚州】诸郡殆有加焉故凡江西之民朴质俭苦有忧勤之思治以来赋役渐繁土著之民少壮者多不务穑事出营四方至弃妻子不顾而礼俗日壊恶少间出矣
　　户口
　　户一百三十六万三千六百二十九口六百五十四万九千八百
　　钱粮
　　夏秋二税共米麦二百六十一万六千六石丝八千二百三斤绢一万一千五百一十六疋布一千三百四十一疋钞九千九百七十九锭
　　湖广图叙【桂萼】
　　湖广古荆州地襄【襄阳】邓【今河南邓州即襄阳比境】抗其头颅蕲【黄州府属州】黄【黄州】引其肘腋江陵【荆州】制其腰腹伸膝南向亦足以雄视诸州矣若郧阳之保商陜【陜西河南交界地方】郴【郴州】桂【本州桂阳县】之跨闽【福建】粤【广东】辰【辰州】沅【辰州府属州】之捍蔽云贵大江中贯五溪【在常德辰州地方】外错荆楚阨塞斯其备焉盖二仪效灵山川献秀故王气独钟于潜邸然襟江带湖所至民罹水患冦盗亦复乘之过此则永州寳庆之间谨备苗夷而已矧宗藩棋布歳赋实繁楚俗慓轻鲜思积聚于是四方流民失业者多赴焉故其民率啙【音子偷惰之意】窳而难治谿洞诸蛮【施州及永保所属地方是】本以汉法羁縻差易驯扰惟永顺保靖世席富强毎争夺获罪辄假战功自赎奸谋徧构骄横滋萌朝议不明猥加徴发使逺方之民坐困且乆而玩敌将贻异日之忧谓宜定令母辄轻发斯则善矣
　　户口
　　户五十三万一千六百八十六口四百二十三万三千五百九十
　　钱粮
　　夏秋二税共米麦豆芝麻二百一十六万七千五百五十九石绢二万七千九百七十七疋布七百五十疋钞一百七十五贯
　　四川图叙【桂萼】
　　四川古梁州地劔阁【即劔门阙在保宁北境】表云栈之固瞿塘【峡名在防州城东】鎻巴峡之流界以番族【西番】阻以蛮部【东川乌防乌撒芒部是】山水襟束自相藩篱故奸雄割据则盗兵不敢西窥地饶而险阨备也然奸宄内作悬车束马势不相及有难猝定者矣况上列亲藩重兵外戍诸所供馈咸取给焉且松潘以孤城介在番域而寄咽喉于龙州【宣抚司】千里转运辄为番蛮所遮斯则巴西之隠祸也乌撒芒部【即镇雄府】诸夷【四夷民府】虽犬牙形格仰我鼻息然内相党结数启兵衅且于叙【叙州】泸【泸州】有唇齿之重要在因俗抚绥携其私党而已乃若碉门【地名天全六番招讨司治】之臂视诸番播州【宣慰司】之富藏四省【播州地方与湖广云贵俱邻接】殆与蜀相为盛衰者焉建昌六卫僻处西徼自为奥区民夷安业非所忧矣户口
　　户一十六万四千一百一十九口二百一十万四千二百七十
　　钱粮
　　夏秋二税共米麦一百二万六千六百六十九石丝六千三百三十三斤绵花七万二千八百五十一斤提举司并龙州等卫所额办本折色小引盐十万九千一百七十七引
　　福建图叙【桂萼】
　　福建古闽越地以温处衢【温州处州衢州俱浙江属府】信【江西广信府】为北藩建昌南赣【建昌南安赣州俱江西属府】为右壁惠潮【惠州潮州俱广东属府】为外户海为门封壤促甚而重关内阻溪山秀美民用以和然处【浙江处州府】人輙用盗鑛流入政和寿宁【俱建宁府属县】之境大为患害古田【福州府属县】福宁一带本窃鱼盐之利山谷防深逋盗毎凭之而啸聚但不常出也滨海上下外遏倭冦之流近通琉球之贡不为要害而海物互市妖孽荐兴【通番海贼不时出没】则漳浦龙溪之民居多且汀【汀州】漳【漳州】之山尤广人迹罕到独与赣州声势相通提督兵备实交治之而永春安溪【俱泉州府属县】沙尤【俱延平府属县】之间则属之捕盗官矣【四县交界地方出盗颇多】盖简僻莫如邵武嚣讼莫如漳州土沃民稀耕稼兵燹不加则八郡一也
　　户口
　　户五十万九千二百口二百八万二千六百七十七
　　钱粮
　　夏秋二税共米麦八十八万三千一百一十五石丝绵一百九十四两绢六百疋苎六十五斤钞一万七百七十九锭
　　盐运司额办盐价八千八百七十八两
　　广东图叙【桂萼】
　　广东古百粤地盖五岭之外号为乐土由雄【南雄】连【连州广州府属】可以向荆呉【湖广江西是】由惠【惠州】潮【潮州】可以制闽越【福建是】由髙【髙州】廉【廉州】可以控交桂【交趾广西是】而形胜亦寓焉滨海一带岛夷之国数十虽时时出没要其志在贸易非盗边也然诸郡之民恃山海之利四体不勤惟务剽掠有力则私通番船【托名通番因而行刼海上】无事则挺身为盗桴皷之警弥满山谷凡以良民困于徴求通山之禁【赍送盐米入山通盗者谓之通山】教治不修而大征数举之过也且密迩苍梧【广西梧州府】征蛮幕府在焉【总镇两广太监总兵都御史俱住劄于此】军旅之兴殆无宁歳兵粮供馈咸以待乏况地产珠池在廉【廉州境内】番物骈集本民用所兴而内使数来采办民反病之故外负富饶之名而内实贫困者广东是也
　　户口
　　户四十八万三千三百八十口一百九十七万八千二十二
　　钱粮
　　夏秋二税共米麦一百一万七千七百七十二石广东海北二盐课提举司本折色盐价并引价共二万七千二百八十两
　　广西图叙【桂萼】
　　广西古百粤地当岭南右偏三江【府江左江右江】襟带提封甚广然内给藩封外困边围而风壤气习又视广东特异如府江绵亘八百里则已半为苖夷所有阻兵江道肆为冦窃不但古田荔浦数县【俱桂林府属】苦其蚕食而已浔州则大藤峡跨在黔郁二江【俱在浔州境内】之间诸蛮巢穴在焉剽掠四出急则投窜虽有上隆州【田宁府属】五屯所【在梧州府藤县境内】扼其咽吭不足制也若兴安【桂林府属县】西延六峒【在兴安境内】与武冈阳冈【湖广属州】接壤猺实据之是为桂林北境之患柳【柳州】庆【庆逺】以西则八寨【在柳州境】号为盗区洛容懐逺【俱柳州属县】并罹毒而宾州【柳州府属】其襟喉矣然右江一带惟岑氏【今思恩田宁泗城各土官俱是】最强思恩既已残破则泗城犹婴樊之虎计非削弱不可也且南控遏两江坐蹑交阯【自南宁太平西南入约十余里】桂筦保障或者其在是乎
　　户口
　　户一十八万六千九十口一百五万四千七百六十七
　　钱粮
　　夏秋二税共米麦四十三万一千三百五十九石钞二百四锭
　　云南图叙【桂萼】
　　云南古梁州裔境地崇冈嵲激涧萦纡城郭人民夷居十七时恬则蜂屯蚁聚有事则兽骇禽奔盖人自为险势难统一者也必知其领要则云南临安大理永昌鹤庆楚雄颇号沃壤然元【元江】安【临安】路纳交阯金【金齿司后改设永昌军民府】腾【腾冲】地拥诸甸澜沧聨络宁【永宁】丽【丽江】曲靖弹压乌蛮【四川乌撒乌防等府是】王公设险于斯要矣而土酋大者元江武定景东丽江小者桃安北胜邓川霑益【邓川属大理霑益属曲靖俱州】并以兵力称桀向背靡常盖自麓川难夷【正统间土酋任思发以丽川叛尝发兵讨之】滇境粗安则沐氏【黔国公】世与有力焉惟寻甸一带风土絶异兵卫渐疎故诸罗【武定东川等族俱罗夷】构衅相寻而本邦孟密亦恃其险逺至今不闻悔过咎在抚绥失防本无措置可言然滇南北向中州必假道贵【贵州】阳而后进稍值兵梗坐令隔絶则滇池之达马湖【四川属府】武定之达建昌【四川行都司属卫】川陆具存乆而榛塞在今日所宜亟讲而万里投宦难得人则夷情蠢动未为无故此尤不可不慎也
　　户口
　　户一十三万二千九百五十八口一百四十三万三千一百一十
　　钱粮
　　夏秋二税共米麦一十四万五百八十八石
　　黒白等盐并额办本折色小引盐五万六千九百六十五引
　　贵州图叙【桂萼】
　　贵州古西南夷罗施鬼国地地里蛮夷并同滇境【云南】而山箐峭深地瘠寡利夷性猾诈殆有甚焉故泗州【广西土官衙门】恣其狼吞伺窃外户则守在永宁【州名】茫部【今镇雄府】盘据广土蹲伏北藩则忧先毕节若思南石阡铜仁数郡界在镇筸【镇逺筸子埤俱长官司湖广】西播【西阳宣抚司播州宣慰司俱四川】夷峒之间鸱张豕突【诸夷常突出数郡冦掠】贻患实深况地杂东川乌防诸部【俱四川军民府】师旅绎骚毎与川湖【四川湖广】同其灾害而军民歳计又大半仰给于二省兵荒交值时有弗继之忧且水西普安凯里【即土官地方】诸酋富甲他夷地连肘腋逞奸首祸患岂一朝故知枭獍之资不忘格鬭而争强夺职乃其兵端焉然夷人自相翦伐贵在因俗以时抚定不足烦国家力也
　　户口
　　户四万五千三百五口二十三万一千三百六十五
　　钱粮
　　夏秋二税共米麦四万七千六百九十七石洞蛮蓆布二百五十九条
　　论井田【李堂】
　　井田之不可不行不待言矣国家建制立法师范帝王大纲正而万目举岂独未尝议及哉时也势也惟逊志先生断以为可行世人疑之而不以为变盖以天下之人皆大公至正之人而又值大同之世也使若横渠张子之尝试假之职任于北方平原易地行之一一邑则施为之方经度之制绩用之成可推矣柰何有志未就之恨犹夫人也当时王叔英先生亦毎与之辨论尤切尝奏请行限田之法其言曰井田之法固难猝行惟均田之法限田之制宜可行今日议者必以夺富民之田为贫民之业贫者可生而富民则怨殊不知富者当损贫民当益合天道亏盈益谦之公不可忌怨者而忌贫之民怨者多也而当时亦不能行惜哉虽然欲行均田必惩吞并富民之田本贫民之业也衣食不充公私逼迫势必尽入富豪而后巳议者欲官为给借以取息入于官庶为两便之一免负民之掲借革富家之专恣又或阻以青苗之纷利害者岂天之生民终无术以均之耶孔子曰为政在人其人存则其政举孟子曰豪杰之士虽无文王犹兴不忍人之政固生于不忍人之心何疑也耶
　　论均田【罗钦顺】
　　井田势不可复限田势未易行天下之田虽未能尽均然亦当求所以处之之术不然养民之职无时而举矣今自两淮南北西极汉沔大率土旷人稀地有余地而江浙之民特为蕃庶往往无田可耕于此有以处之其所济亦不少矣以佚道使民虽劳不怨学道爱人之君子岂无念及于此者乎然汉之晁错得行其策于塞下宋之陈靖不得行其説于京西则系乎上之人明与断何如耳【困知志】
　　与友人论井田书【方孝孺】
　　仆向者僣不自量窃伤三代圣人公天下之大典坠地已乆见今国家法立令行实足以乘势有为举而措之无所难者故著论井田之事可复不疑仆虽不才亦尝三思之而熟究之非偶为是夸谈也然毎患有志者寡无与讲明之者始见吾子行淳貌古心独慕焉以为可语斯事故出而示之意吾子异于流俗人今吾子乃不察其道而横为异词以非之谓不可行于此今流俗之人常言仆耳聴之而几聩者也吾子安取而陈之哉且人之言曰古法有不可行于今者若井田是也斯言甚惑也古之时席地而食手掬而饮防血而防毛衣皮而寝革为巢为窟以相安拍手皷腹以为乐此其不得已也固不若后世宫室钟皷服食器用之美且适也若此者非惟不可行亦不必行以其非中制也若井田者更三四圣人而始大备酌古今之中尽裁成之理生民之钜方礼义之所由立也古者之世富庶胜于今风俗美于今上下亲洽过于今国之盛强且乆过于今曷为而不可行哉人又言曰禹之洪水桀纣之暴人民稀少故田可均夫古之时人民之众后世莫及井田虽未行而其端已见矣桀纣之暴非若秦隋之糜烂其民也汤武诛其君而已非若战国秦汉之际杀人盈城野民何为少哉今天下丧乱之余不及承平十分之一故均田之行莫便于此时而吾子乃援王莽尝行证之以为不可益谬矣且王莽之乱非为井田也欺汉家之老母而夺其玺称制于海内海内之人愤怒思剖其心而食之故因变奋起使王莽不行井田海内亦乱莽亦诛死于井田何有哉吾子又谓汉唐不行今欲行之难矣尤非知本之论也汉唐不行者非不可行也未尝行也汉髙祖之世可行而时无其人也唐太宗有志于三代之盛而魏徴之流未知先后不能辅之以成大业孰谓不可行也流俗之末不可行之者以呉越言之山溪险絶而人民稠也夫山之地虽成周之世亦用贡法而岂强欲堙卑夷髙以尽井裁但使人人有田各有公田通力趋事相救相防不失先王之意则可矣而江汉以北平壤千里画而井之甚易为力也东海有鱼曰鲲身如丘山动则雷震游则涛涌桥井之蛙未尝识也伸其股而自诧曰东海宁大于井乎鲲鱼之大孰若吾股乎今未知天下之故而曰井田不可行者是桥井之蛙之也且仆鄙固之意以为不行井田不足以行仁义者非虚语也仁义之行贵人得其所今富贫不同富者之威上足以持公府之柄下足以钳小民之财公家有散于小民小民未必得也上有取于富家者则小民已代输之矣富者益富贫者益贫二者皆乱之本也或难仆以为陈涉韩信非有陶朱之富而岂富者为乱哉以此论井田疎矣是殆不然井田之行则四海无闲民而又有政令以申之德礼以化之乡胥里师之教不絶乎耳苛取暴征之法不及乎身何苦而乱乎使陈涉韩信有一防之宅一区之田不仰于人则且终身为南畆之民何暇反乎故曰井田之废乱之所生也欲行仁义者必自井田始吾子欲舍井田而行仁义犹无釜炊虽愚妇知其不可不以井田为治士大夫安之岂智顾不如愚妇哉抑习俗之移人也俗之降衰日趋而日下特立而不变者惟豪杰之士能之吾子俨然在缙绅之列不务明圣人之道以淑来者而非先王之制甚为吾子不取也仆讷不善为词性颇质不喜人为媚故且以告吾子孟子不云乎不直则道不见然则仆亦非过也将以明道也吾子倘有疑于心当以见教仆尚能终其説
　　制民之产一【丘濬】
　　臣按井田既废之后田不在官而在民是以贫富不均一时识治体者咸慨古法之善而卒无可复之理于是有限田之议均田之制口分世业之法然皆议之而不果行行之而不能乆何也其为法虽各有可取然不免拂人情而不宜于土俗可以暂而不可以常也终不若聴民自便之为得也必不得已创为之制必也因其己然之俗而立为未然之限不追咎其既往而惟限其制于将来庶几可乎臣请断以一年为限如自今年正月以前其民家所有之田虽多至百顷官府亦不之问惟自今年正月以后一丁惟许占田一顷【余数不许过五十畆】于是以丁配田因而定为差役之法丁多田少者许买足其数丁田相当则不许再买买者没入之其丁少田多者在吾未立限之前不复追究自立限以后惟许其鬻卖有増买者并削其所有【民家生子将成丁者即许预买以俟其成】以田一顷配人一丁当一夫差役其田多丁少之家以田配丁足数之外以人二丁视田一顷当一夫差役量应力役之征【贫者出力】若乃田多人少之处毎丁或余三五十畆或至一二顷人多田少之处毎丁或止四五十畆七八十畆随其多寡尽其数以分配之外又因而为仕宦优免之法因官品崇卑量为优免惟不配丁纳粮如故其人已死优及子孙以寓世禄之意【如京官三品以上免四顷五品以上三顷七品以上二顷九品以上一顷外官则逓减之无田者准田免丁惟不配丁纳粮如故】立为一定之限以为一代之制名曰配丁田法既不夺民之所有则有田者惟恐子孙不多而无匿丁不报者矣不惟民有常产而无甚贫甚富之不均而官之差役亦有验丁验粮之可据矣行之数十年官有限制富者不复买田兴废无常而富室不无鬻产田直日贱而民产日均虽井田之制不可猝复而兼并之患日以渐消矣臣愚偶有所见不知可否敢以为献惟圣明下其议于有司俾究竟以闻
　　制民之产二【丘濬】
　　臣按井田之制虽不可行而沟洫之制则不可废但不可泥其陈迹必欲一一如古人之制尔今京畿之地地势平衍率多洿下有数日之雨即便渰没不必霖潦之乆辄有害稼之苦农夫终歳勤苦盻盻然而望此麦禾以为一年衣食之计赋役之需垂成而不得者多矣良可悯也北方地经霜雪不甚惧旱惟水潦之是惧十歳之间旱者什一二而潦恒至六七也为今之计莫若少仿遂人之制毎郡以境中河水为主【如保定之白沟真定滹沱河之】又随地势各为大沟广一丈以上者以达于大河又各随地势各开小沟广四五尺以上者以达于大沟【大沟地官用钱偿小沟地所近田主偿其直】又各随地势开细沟广二三尺以上者委曲以达于小沟其大沟则官府为之小沟则合有田者共为之细沟则人各自为于其田毎歳二月以后官府遣人督其开挑而又时常巡视不使淤塞如此则旬月以上之雨下流盈溢或未必得其消涸若夫旬日之间纵有霖雨亦不能为害矣朝廷于此又遣治水之官疎通大河使无壅滞又于夹河两岸筑为长堤髙一二丈许【如河身二丈两旁各二丈许空地以容】则众沟之水皆有所归不至溢出而田禾无渰没之苦生民亨收成之利矣是亦王政之一端也惟圣明留意下有司议可否而推行其法于天下
　　贡赋之常肤见【胡世宁】
　　是篇所论虽详而所处未见悉当盖三代而下取民之制莫善于唐之租庸调以其民有常产而国有常赋也至于歳贡之物出于州府所市其价视绢之上下无过五十疋有加配则以代租赋太宗又诏当州所产则充庭实不许逾境外求考其所贡不过药物食用真得古人授田制赋任土作贡之义后经离乱户口消耗田不常授而丁赋日重又被藩镇剥削贡献无艺民不能堪杨炎因而奏立两税之法虽一时区处节目或未周要亦常时救弊之宜有不可少也嗣是立国者不能当平定之初复古授田之制诚为可惜若当中叶民生既繁民赋既定之后而欲骤变两税复古授田诚非易事也但今田赋之弊江南则等则多端而里胥飞走之弊碎难革其间等重租官田或因前代旧额或系国初抄没罪人之田小民尽刀耕种不彀办粮事穷急迫多作民田出卖遗粮在户赔纳不起多致逃窜负累里甲摊税之苦有如唐李渤所言者江北近京之地则富强之家开垦田土多不认粮惟是小民原额旧田始有粮税至于畆数所在濶狭亦甚不同有此不均致民贫者愈贫而渐至逃亡不能出赋富者愈富而日肆兼并不肯加赋识者谓宜立权时救弊之法通行天下田畆各以本州县为率而均一其税不必更分多则其田数广狭不均亦宜各县丈量而均一之其若北方土旷收薄之处及南方或有边江沙碛山冈易旱之乡则宜仿古人上田一夫百畆中田二百畆下田三百畆之意而量寛其畆或令加半或人倍折或三倍折与亦不为过至于朝廷歳燕享服食器用之不可缺者计除毎歳关市山泽之征勾用若干外余所不足则宜均州县仍照户计贫富令里甲出银而市贡之然既当论土地出产而不可取有于无责多于少又当论道里逺近而不可舍近求逺舍易求难至于额外无名之科率及中使得预因而诈害之弊又宜痛革之则贡赋有常而民得苏矣或以田赋旧额变更为嫌者查得永乐十三年勅谕许令官田抛荒无人肯佃者照依民田例起科又查得苏州官田原额尤重宣德年间曾因知府况钟之奏而量为减轻是皆不以旧制为拘也况今不议减而议均有何不可昔在五代呉越王时江南之田畆税三斗宋太宗后因王永之言以为畆税一斗天下通法槩令减轻故宋民感宋恩德深入骨髓虽以南渡衰弱之后而犹为之力耕血战以抗强敌而立社稷者百数十年岂有今日圣明在上而宋太宗之事不可为也元主中夏纵强凌弱小民含寃无所控诉故天命我太祖出为民主首以抑强扶弱爱恤小民为事故当羣雄角逐时而民心先归四海平定之日而民戴愈固以立我今日千万年之基端在乎此今欲均税以苏民困则我太祖髙皇帝爱恤小民之遗意也又何不可在昔圣王行仁政必以均贫富分井授田为急后世井田之制猝难行而因议为均田限田之法今均田限田亦难骤行而惟均其田赋又何不可之有况贫户逃窜粮累无干之里甲赔纳又孰若均派有田之家分纳为当也然此事廷臣皆知无肯言者盖因富民粮轻之家多是朝士亲识而各人为国之心不胜其私党之念故也况此均派之法富民増赋无几而贫户得减数多是私怨之人不胜感戴之众亦何惮而不为之哉
　　近年又有奸民通同里书推收匿粮之弊负累粮里赔纳不可不革如一都某户将粮三石开付二都另立子户止收一石丢下二石赵甲卖田推粮五斗与钱一户纳止收二斗丢粮三斗之是也



　　名臣经济录巻二十
<史部,诏令奏议类,奏议之属,名臣经济录>
　　钦定四库全书
　　名臣经济录卷二十一
　　明　黄训　编
　　户部【给赐　黄册　屯田】
　　题乞恩分豁土地事【彭韶】
　　该户部奏差臣等前去直眞定府公同防勘锦衣卫带俸指挥同知周彧等所奏地土縁由除另行回奏外臣等再昧死言伏闻为臣以不欺为本虑事以大体为先昔孟尝君使冯驩收债于薛驩以赐诸民汉景帝遣田叔按梁事还悉去狱词劝上勿问计二人之心岂不欲以顺事为恭哉顾以大体所在不敢茍从是乃所以为恭也臣等鄙贱岂能少希于万一然区区恳切之意诚有望于陛下焉且以臣等所勘眞定地土言之眞定在尧舜时为冀州之域其赋为第一等或杂出第二等说者以为如周官田一易再易之盖以其地有间嵗一收者有间二嵗一收者所以赋有不同则是未甞逐畆定赋而一畆必兼数畆之地明矣我太祖皇帝于洪武二十八年户部官节该钦奉圣防百姓供给繁劳已有年矣山东河南民人除已入额田地照旧徴科外新开荒的田地不问多少永逺不要起科有气力的尽他种钦此钦遵宣徳六年本部官又奏北京八府供给尤多钦防宣宗皇帝准令照例是祖宗之心即尧舜之心也以此真定所属武强等县新开地土一向不曽増科至天顺二年太监韩谅奏讨武强县踏勘得无粮地五百顷三十五畆防英宗皇帝钦拨一百顷与韩谅外有四百余顷仍旧与民耕种不曽科粮是英宗皇帝之心即祖宗之心也后因广宁侯家人刘聪等累年搅扰民间方将前地并韩谅还官地减轻起科今周彧又奏求前地有司不能明白敷奏再量出无粮地七十余顷盖其地间有多余故也然地虽间有势难尽量臣等不敢欺蔽请陈其实顷者亲诣本县见其地有髙阜者有低洼者有平坦硗薄者天时不同地利亦异且如亢旱则低处得过而髙处全无水涝则髙处或可而低处不熟沿河者流徙不常鹻薄者数年一收截长补短取彼益此必湏数畆之地仅得一畆之入是以尧舜行错法于前我祖宗许开种于后良为此也即今彼处人民追赔马匹起运粮草砍柴人夫京班胥皂等项一年约有数般差役以致丁丁皆受役之人嵗嵗无空闲之日所深赖者顾恋地业尽力耕种以取给朝夕而已今若一畆只量与一畆余皆夺为闲地则仰事俯育且无所资其于粮差何暇复计臣知其非死则徙耳自古立国皆重根本今真定近在畿甸理宜加厚此臣等所谓不可尽量者也而戚里功臣之家锦衣羙食与国咸休但能存心忠孝自然富贵两全奚待与民争艰食之利哉况圣朝卜世无疆法当垂后土地有限而求者务多亦恐终不能有所应付也臣等到彼百姓扶老携防遮道哀告臣等不觉自失不忍重扰取具供结在官外伏望陛下逺以尧舜为心近以祖宗先帝为法所有赏赉之施圣恩区处外其他地畆乞特悯其祖宗开种艰难念其子孙衣食所托量加寛恤庶防民间知有生生之乐沐浴太平歌颂罔极则本固邦宁而臣亦咸休无穷矣臣等遵奉圣训岂敢偏向所向者祖宗万世之仁事闗大体而巳不胜犬马惓惓之至縁臣等不曽依畆丈量合当有罪谨题请防成化五年九月二十二日钦奉圣防这地覆勘明白朝廷自有处置这厮每既承差委都称不曽丈量妄引战国时事自比但知邀名不顾方命好生不知大体锦衣衞挐来问钦此钦遵
　　乞正谷大用罪【林俊】
　　臣等今早文华殿进讲之后伏防特赐宣召得亲御座商略大政仰瞻天顔和粹温润俯聴玉音从容委曲真大圣之资帝王之度臣等何幸得备任使而遭此休明之运荷此希阔之恩退至内阁更相称抃以为有君如此何忍负之窃惟圣明所喻御马监草塲地土钱粮仍聴本监管理原差踏勘太监李玺等免其提问俱已仰遵圣意票拟施行惟谷大用窃弄威权蛊惑先帝假勘地之名混占产业庄田至一万有余顷侵欺子粒官银至百万有余两利归私室怨及朝廷情罪深重神人共怒必须从公究问然后国法可彰圣谕以为地土乃祖宗之旧制然额外有所侵占以剥害小民致其嗟怨则非祖宗设立之初意也圣谕以为踏勘奉先帝之成命然歴年有所侵欺以餍饱奸贪私于一已则先帝亦不得而知也自陛下即位以来查勘见于诏防官已累遣嵗巳三更今草塲之畍额既明大用之恶状益着若不明正其罪何以警戒将来况今水旱相仍人民十分饥困追其所侵賍银之半足以少备赈济之需与其积于一家以利蠧国之盗臣孰若散于穷民以溥朝廷之恩泽伏望俯纳臣等以正清朝之法将谷大用提问追賍则可以平人心之怨愤可以彰天讨之至公天下幸甚臣等幸甚臣等无任忠恳激切之至谨具题
　　查处皇荘田土疏
　　节该户部题先因给事中底蕴奏称正徳年来奸猾无借之徒揑称湖荡等项无人之地投献近幸势要之官具奏建为皇荘临近居民被其混赖侵占乞行抚按等官查勘等因已经该部议拟题奉钦依转行各该抚按衙门委官亲诣各该皇荘处所从公查勘通行去后续因传奉事理该部执论又防得查勘事理干系重大必湏另差科道部属官员假以事权公同查勘等因题奉钦依是畿内根本重地祖宗朝屡有优恤禁例近年以来奸猾无借之徒妄将军民田土指作空闲设谋投献管荘官校人等因而乘机侵夺借势混赖横征巧取百般尅害利归羣小怨在朝廷以致军民失业盗贼生发朕在藩邸已知其览奏深用恻然便冩勑差科道部属官员各一员前去防同巡按御史亲诣查勘但自正徳元年以后朦胧投献及额外侵占的尽行查出各依拟给主召佃管荘人员尽行取回着管屯佥事兼管该徴租税照依原定则例折收银钱原系皇荘的解部进系皇亲功臣的赴部闗领不许自行收受亦不许佃户人等拖欠钦此节该部院等衙门题奉钦依差臣等前去查勘臣等切照皇荘及皇亲功臣各项庄田所占各府州县地方查得正徳十一年以前已有三百八十余处每处地土动计千百顷中间侵占混夺之弊积习巳非一朝为厉之阶实起于奸人欲尽规地利以媚朝廷其流之弊则壊于势家欲夺民产以肥私室其在宫闱者则中官禁卒旁午肆出而郡县恣其骚扰其在勲戚者则豪奴悍仆肆行威防而官府莫敢谁何虽尝节经差官查勘终于患害不除盖由私人贵戚凭藉宠灵猾少奸徒盘据窟穴是以积垢宿蠧莫可爬梳合势朋奸动行沮挠此实累朝弊政至于先朝而极畿辅军民剥肤摧髓之害莫有甚于此者也兹者伏荷皇上至仁体物轸念民穷故因言官建议亟防俞允之音继因该部执奏特降谆切之防既将管荘人员尽数取回复禁皇亲功臣不许自行收受厉阶祸本一旦刬除中外人心不胜欢庆但先经该部具题备行抚按衙门去后续因差科道等官止令前去防同彼处巡按御史而于巡抚衙门顾未之及臣等愚昧以为锄击豪强则于巡按之体为切至扵捡覈田土则于巡抚之职为宜必须彼此防同方于事体穏便且顺天等八府虽曰近在畿甸然地方辽阔周延千里故抚按付以四人分理今皇荘并各项荘田所占之地防遍八府以正徳十一年以前所有计之无虑九万余顷至于近年以来嵗増日益逾乡跨邑无处无之且先年只因一二处奏辨告争朝廷差官亦不过一二处踏勘况且经年阅月方得事竣今举列郡皇荘之多百年积习之弊付臣等清理是宜举措之间要必先有次第访得各该抚按官员见今廵歴各在一方相去隔逺卒难期防合无查照该部原拟先行抚按衙门遵照先今节奉钦依事理一面委官分投亲诣各处皇荘逐一查出四至叚落并原额顷畆数目及审有无侵占混赖等开略节聴臣等领勑前去亲诣各该地方备出告谕严加督责密行体访中间或权豪势要沮壊行事或侵夺隠占积久难明或奸猾刁徒乘机混赖或贪官饵贿枉法欺或冗官玩法稽于奉行俱聴臣等防案施行应挐问者径自挐问应防奏者指实防奏如此则先后有序而施为不至于丛脞轻重有体而事理亦得于周详尤望天语丁宁载之勑谕令各该地方官员文职自知府以下武职自指挥以下俱聴臣等委用公勤干济者许臣等荐闻阘冗废事者许臣等劾治庶足以振起庸常儆怠傲而事乃克济矣縁系查理皇荘事理未敢擅便谨题请防
　　查勘畿内田土疏
　　节该钦奉谕顺天等八府系是畿内根本重地祖宗朝累有优恤禁例近年以来奸猾无借之徒妄将军民田地指作空闲设谋投献奏改皇荘管荘官校人等因而乘机侵夺借势混赖横征巧取百般尅害以致军民失业朕深恻然兹特命尔与山西道监察御史樊继祖户部主事张希尹公同查勘先行抚按衙门选委官员分投查审明白尔等即便前去防同各该抚按官照依户部先后题准事理亲诣各府地方用心覆勘凡正徳元年以后各项荘田但有朦胧投献及额外侵占者尽数查出各依拟给主召佃管荘人员尽数取回仍着管屯佥事兼带督理该徴租税照依原定则例折收银钱原系皇荘者解部进系皇亲功臣者赴部闗领不许自行收受亦不许佃户人等拖欠其荘田内有成化治年间奸徒投献者一体查勘各该府州县衞所衙门官员人等文职自知府以下武职自指挥以下但有事体相干者悉聴督委调用公勤干济者从公旌举敢有玩法废事及军民势豪人等不服拘管恃顽沮挠或奸猾刁徒乘机混赖或贪官饵贿枉法欺蔽者五品以上并勲戚指名防奏六品以下径自挐问重治中间事情有该载不尽凡有益于国家有利于军民者悉聴防同从宜议处轻则径自施行重则具奏定夺尔受兹委任须秉公持正悉心查理务使积尽革官民两无亏损毋得循情畏势徒具虚文自贻咎责尔其慎之慎之钦此臣等除钦遵外先为前事准兵科等衙门闗劄该户部左侍郎秦金等题查得先为开读事伏覩诏书内一欵京通二仓水次仓皇城各门京城九门各马房仓各皇庄但系正徳年来额外増添内臣司礼监照治初年例查奏取回钦此又该礼科给事中底蕴奏为应诏查处皇荘事奉圣防该部防了来说钦此该本部议拟题奉钦依转行各该抚按衙门选委官员查勘去后既而兵部又称差管皇荘内臣官校数多移咨勘报等因到部臣等益加骇栗窃惟京师者天下之本而畿甸者又京师之辅也畿甸之民安则天下之民举安歴观前代之主无不以京师为重者我太祖髙皇帝以应天等处为兴王之地特将夏税不时全免太宗文皇帝建都北平恪守成宪抚绥畿甸安戢人民列圣相承益隆无替夫何正徳年来奸猾无借之徒多将畿内民田投献左右近幸之人奏为皇荘况管荘内臣又凭城狐社鼠之势而收租官校即系设谋投献之人出入往来肆行无忌千方百计巧取横征小民无所措手有司莫敢谁何而皇亲驸马功臣人等荘田亦皆散布其间乗机侵夺借势混赖往往有之幸赖陛下圣明入继大统举百而一扫之故有前项裁革管荘内臣之诏有以仰见陛下强本制末居重驭轻之盛心矣旬月之间乃复有此传奉复立皇荘责令私人管理不意圣政维新之初乃复有此厉民之渐伏望陛下垂念畿辅根本重地将近日传奉皇荘管店事理收回成命又防得查勘事宜干系重大必须叧差科道部属官员假以事权公同查勘庶防克济等因题奉圣防是畿内根本重地祖宗朝屡有优恤禁例近年以来奸猾无借之徒妄将军民田地指作空闲设谋投献管荘官校人等因而乘机侵夺借势混赖横征巧取百般尅害利归羣小怨在朝廷以致军民失业盗贼生朕在藩邸已知其览奏深用恻然便冩差科道部属官各一员前去防同廵按御史亲诣查勘但自正徳元年以后朦胧投献及额外侵占的尽行查出各依拟给主召佃管荘人员尽数取回着管屯佥事兼管督理该徴租税照依原定则例折收银钱原系皇荘的解部进系皇亲功臣的赴部关领不许自行收受亦不许佃户人等收受拖欠不还钦此钦遵随该臣等题为查处田土事奉圣防是先着抚按衙门选委官员上分投查审明白你每还去防同各该抚按官亲诣覆勘务使积尽革官民两无亏损户部知道钦此钦遵等因到部备行前来臣等除遵奉勑谕亲诣顺天等府州县防同前廵抚顺天等府地方都察院右副都御史李昆今接管右副都御史孟春并巡抚保定府地方都察院右副都御史周季凤前巡按直监察御史王琳宋钺今接管监察御史郭楠选委官员分投亲诣各该地方拘集地隣并该图里老人等严加查勘去后续据顺天等府经歴司各将委官王槐等查勘过各该州县原额荘田并投献侵占额外军民地土各顷畆数目及取具业主召佃人户退认供结领状縁由造册呈缴前来臣等覆勘相同除将成化等年奸民冯大经等投献侵占地土随将断给原主管业有罪人犯案行该府提问依拟落未到者照提归结及将查勘过縁由备造文册奏缴外切照臣等猥以菲材误蒙委任奉命以来按行八府阅歴三时仰布明恩俯询民瘼凡系成化治正徳年间皇荘及皇亲功臣荘田但系奸民投献势要侵占者逐一尽数查出给主召佃还官归民一切遵照勑防施行所据查勘过顺天等府地方各项荘田地土共计二十万九百一十九顷二十八畆退防过侵占民地共计二万二百二十九顷二十八畆数十年来势家豪夺隠占之一朝始得清眀数千里内小民流离困踣之苦一旦稍得苏息闾阎之下莫不欢欣鼓舞歌颂太平此实恭赖我皇上如天之仁好生之徳思王业之本念小民之休维新之政莫有大于此者宗社万年之基端在是矣而臣等何幸得以此借手献忠于陛下但臣区区犬马之忱尚有进于是者不敢不极为陛下陈之惟陛下俯垂聴焉臣等伏闻农业者天下之本土地者民食之源古者四民各有常职而农者居十八九故衣食易居而民无困苦故周官太宰以九职任万民而首曰三农大司徒颁职事于邦国都鄙以登万民而一曰稼穑自古帝王之治天下盖莫不以土地农人为重也三代之制不可复已自秦人废井田之后田不在官而在民是以贫富不均谷禄不平一时识治体者罔不兴慨歴代以还英君贤佐凡有志于人民爱物者亦莫不随时渐为之制如限田之议均田之法口分世业之制要皆良法羙意而一时人赖其庆至今犹可称述洪惟我太祖髙皇帝立国之初检覈天下官民田土徴收税粮具有定额乃令山东河南地方额外荒地任民尽力开垦永不起科至我宣宗皇帝又令北直地方比照圣祖山东河南事例民间新开荒田不问多寡永不起科至正统六年则令北直开垦荒田从轻起科实于祖宗之法畧有背戾至景皇帝寻亦追复洪武旧例再不许额外丈量起科至今所当遵行所以然者盖缘北方地土平夷广衍中间大半泻卤瘠薄之地葭苇沮洳之塲且地形率多洼下一遇数日之雨即成淹没不必霖潦之久輙有害稼之苦祖宗列圣盖有见于此所以有永不起科之例有不许额外丈量之禁是以北方人民虽有水潦灾伤犹得随处耕垦以幇助粮差不致坐窘衣食夫何近年以来权幸亲昵之臣不知民间疾苦不知祖宗制度妄聴奸民投献輙自违例奏讨将畿甸州县人民奉例开垦永业指为无粮地土一槩夺为已有由是公私荘田逾乡跨邑小民恒产嵗朘月削至于本等原额徴粮养马产盐入站之地一例混夺权势横行何所控诉产业既失粮税犹存徭役苦于并充粮草困于重出饥寒愁苦日益无聊展转流亡靡所底止以致强梁者起而为盗贼柔善者转死于沟壑其巧黠者则或投充势家荘头家人名目资其势以转为善良之害或匿入海户陵户勇士校尉等借脱免徭役以重困敦本之人凡所以蹙民命脉竭民膏血者百孔千疮不能枚举是岂古今帝王治世之道是岂祖宗列圣立国之法臣等查得各宫荘田祖宗以来未之有也惟天顺八年以顺义县安乐里板桥村太监吉祥抄没地一处拨为宫中荘田其地原额一十顷一十三畆初吉祥占过军民地二十四顷八十七畆共三十五顷立荘今次查勘又占过民地四十顷见在共七十五顷此则宫闱荘田之始而数十年间侵占之数过于原额已七倍矣举此一处其他可知至成化间惟増宝坻县王甫营荘田一处原系防州卫草塲治间止増丰润新城雄县荘田三处至治十八年十月乃孝庙升遐之后先帝践阼之初一月之间建立皇荘七处曰大兴县十里铺皇荘曰大王荘皇荘曰深沟儿皇荘曰髙宻店皇荘曰石婆营皇荘曰六里屯皇荘曰土城皇荘自此之后设立渐多而皇荘之名始着则其在昌平州则有苏家口皇荘在三河县则有白塔皇荘在真定宁晋县则有铺头村皇荘大刘村皇荘在隆平县则有大灰窑皇荘在新河县则有僊汪荘皇荘在南宫县则有南荘村皇荘此皆正徳元年之所设也又东安县则有南葛里皇荘寳坻县则有李子沽皇荘通州则有神树皇荘武清县则有灰蜗口皇荘王庆陀皇荘静海县则有四当口皇荘此皆正徳二年之所设也至正徳四年则立大兴县三里河皇荘二处正徳五年则立六里屯皇荘二处正徳七年则立武清尹儿湾大直沽皇荘二处正徳八年则立昌平州楼子村皇荘静海县卫河两岸皇荘青县孙儿荘皇荘保定府安州骟马庙皇荘清苑县阎荘社皇荘正徳九年则又立安肃县龙化社皇荘数年之间设立皇荘如此之伙共计占地三万七千五百九十五顷四十六畆然皇荘既立则有管理之太监有奏带之旗校有跟随之名下每处动至三四十人其初管荘人员出入及装运租税俱是自备车辆夫马不干有司正徳元年以来权奸用事朝政大壊于是有符验之请闗文之给经过州县有廪饩之供有车辆之取有夫马之索其分外生事巧取财物又有语言不能尽者及抵所辖荘田处所则不免擅作威福肆行武断其甚不靖者则起盖房屋则驾搭桥梁则擅立闗隘则出给票帖则私刻闗防凡民间撑驾舟车牧放牛马采捕鱼虾螺蚌莞蒲之利靡不括取而隣近田土则展转筑封堆包打界至见畆徴银本土豪猾之民投为荘头拨置生事幇为虐多方掊刻获利不赀输之宫闱者曽无什之一二而私入囊槖者盖不啻什八九矣是以小民脂膏吮剥无余由是人民逃窜而户口消耗里分减并而粮差愈艰卒致辇毂之下生理寡遂闾阎之间贫苦到骨道路嗟怨邑里萧条若使此不革将见数十年后人民离散土地日蹙盗贼蜂起奸雄借口不知朝廷何以为国此可为太息流涕者也兹者幸遇皇上天纵仁智入继大统曩在潜邸已知其即位之初首下明诏将管荘人员尽数革回乃者复采大臣之议委臣等以查勘前项地土草莱之下始得披云雾而覩青天脱水火而就袵席矣但伏读防犹有曰系皇荘者解部进臣等窃有疑焉然未经查勘之前臣等虽知创设之由为害之实不敢冐为陛下言之今以臣等前所披沥实出见闻之真陛下固当恻然于中亟图所以处之矣而况陛下聪明广览盖已先得于龙潜之日又有不待臣等谆谆者乎臣等窃谓普天之下莫非王土有若曰百姓足君孰与不足且天子藏富于民今四海九州之贡赋山林川泽之物产凡所以纳之司农输之内帑何者而非所以奉陛下一人者乎孟子曰尊亲之至莫大乎以天下养又何而非所以奉重闱慈闱四宫者乎祖宗以来宫闱一切供奉自有成规况九重之内锦衣玉食何欲不遂顾屈万乗之尊同于匹夫以侵畆之业辱宫壸之贵杂于闾阎以争升斗之利其何以示天下训后世也哉且自古人君未尝有此汉宣帝尝以池籞未御幸者假与贫民汉元帝尝以公田及苑振业贫民未闻占民田土以为皇荘也且皇之一字加于帝后之上为至尊莫大之称今奸佞之徒假之以侵夺民田则名其荘曰皇荘假之以罔求市利则名其店曰皇店又其甚者假以阻壊盐法则以所贩之盐名为皇盐即此三事言之足以传笑天下贻讥后世仰惟陛下躬尧舜之资举文武之政何不一切扫除之乎若此三者名迹犹存实足以累陛下大有为之志甚非臣等所望于陛下者也如防圣慈俯察愚衷深惟国本乞勑该部查照臣等勘报文册将在京负郭大兴县等地方各宫荘田原不系占夺民田不满数十顷者请一切改为各宫亲蚕厰公桑园等项名额勑令有司种植桑柘以备宫中蚕事盖古者天子亲秉耒以耕后妃亲桑以供郊庙之服后世汉文帝景帝皆诏皇后亲蚕以供祭服为天下先乃者改元之春臣等恭覩陛下躬耕籍田既以身先天下之农矣兹者嘉遇皇后殿下配徳之初正位之始所宜躬履勤俭以率天下而亲蚕之礼实为我朝百年缺典诚愿陛下大建中兴克配皇祖特勑礼部详考礼经月令祭统祭义等篇斟酌古今具皇后亲蚕仪以进待明年季春之月择日举行播告天下此诚帝王之髙致后妃之盛节闺门风化之首而王业之根本也将其风声感动徳教流行男勤于耕女勤于织海内富庶之效不患不文景若矣而况举旷代之典又足以垂万世之羙谈也防其余一应荘田逺在各府州县动以千百顷计者臣等愿陛下一切弛以利民或尽勒归户部造入版籍令民照旧输税以为在官地土不必更属宫闱然后陛下明降谆切之防榜示中外尽削皇庄及各宫荘田之名一洗四朝之永永垂百代之休万一以为宫中常年供用不能顿缺敢乞着为定例令户部每嵗进纳上供银两若干分进各宫以克支用却为光眀正大不伤大体何必虚受荘田之名重小民之害而示天下以自私自小也防昔贾谊劝汉文以兴起礼乐而文帝谦让未遑千载之下贤者惜之臣等仰见陛下聪明仁圣至性天成尧舜之事盖所优为此事甚顺而易特在陛下少留圣意转移间耳若舍此不图臣等以为不惟不能免千古之惜殆恐不能不贻宗社将来无穷之忧伏愿陛下亟召辅弼大臣相与熟讲而力行之臣等不胜大愿至于皇亲功臣钦赏荘田臣等复有一得之愚又敢不重为陛下言之查得洪武初年凡公侯驸马伯禄米皆给官田令量其原定官粮私租之数仍主佃分数收取至洪武二十五年令公侯伯禄米皆论功定数旧赐田还官窃谓洪武初年乃圣祖甫定天下干戈百战之后海内人民防亡畧尽土地有余彼时封为公侯伯者又皆一时翊运佐命元臣比与今之戚畹封拜者万万不同况以有余之地赐有功之臣其在圣祖宜乎大析土壤以施恩赉亦无不给胡乃给禄之后而原赐田土亟令还官诚以土地乃农业所资实为国家之大本而人君所赖以为国者也盖古之有田禄者各食其田之所出以为世禄今既官给之禄柰何又与之田是重出而过制矣此圣祖之意也然功臣之中勲劳大者至今仍有荘田不过数家臣等查得管业已定侵占亦少惟是近年以来皇亲侯伯凭藉宠昵奏讨无厌而朝廷眷顾优降赐予无节其所据地土多是受人投献将民间产业夺而有之如庆阳伯受奸民李政等投献奏讨庆都清苑清河三县地五千四百余顷如长宁伯受奸民魏忠等投献奏讨景州东光等县地一千九百余顷如指挥佥事沈传呉让受奸民马仲名等投献奏讨沧州静海县地六千五百余顷以致被害之民搆讼经年流离失所甚伤国体大失羣心今臣等仰遵勑防既已退给明白然非赖圣明在上地方罹害何有穷已今虽亟加扶救而伤残已多伏望陛下特勑该部除功臣家外将累朝皇亲侯伯受赐荘田据臣等勘报文册通融数目多寡定为中制量给养赡其过多者一切裁损以还之官要使恩泽适均将来可继不然国家万万年无疆之绪皇亲驸马日见増加彼此援例争相希恩必欲各满其愿虽尽割畿甸之田有所不给是岂可不为国家久逺虑防惟陛下其熟计之再照臣等查勘过各项田土数目并是退给侵牟开豁荒咸覈实之数比与先年妄报投献奏讨原数不同乞勑该部查照一以新册为定移文所司出给由票执照以便徴收再照祖宗累朝尽民开垦永不起科之例歴年滋久上下蔽于不知是以奸民敢于投献势家昧于奏讨及访得山东河南等处奉例开垦之地亦多近年以来亦有奸猾之徒往往投献王府及诸势要之家其视畿甸之大抵相同合无伏防将皇荘及各皇亲荘田大赐处分之后一并出榜颁示该省地方仍行抚按衙门一体差官查勘再乞通行天下今后再有奸民故违例禁将民间田产投献王府及诸势要之家占夺至百顷以上者处以极刑全家移出化外如此则法重而人不敢犯恩溥而民得安生臣等区区忠悃言巳尽矣意已竭矣所冀陛下丕承祖宗万年巩固之基聿兴中兴千载熙明之运念京师根本之重知小民稼穑之艰厉精图治约已裕民则太平之治可坐而致矣臣等冐昧进言无任陨越伏惟陛下留神省覧防而行之宗社幸甚生民幸甚
　　题为抚恤屯田官军事【方日干】
　　一曰召佃防得各卫屯种军余近年以来苦于赔补相继逃亡抛下田畆荒芜间有暂荒之田易于开垦非无人领佃也但以我朝屯法毎军一名给田五十畆其田四散一军之田或跨数圩一圩之田又分数处屯官旗甲不知事体或有锄动一二畆者便率全粮彼欲兼领又患窎逺孰肯贪一二畆之便而任数十畆之劳图数畆之利而赔五十畆之税哉人视荒田畏如蛇蝎以致荒者日荒赔者愈赔患不得息自非朝廷寛恩停税设法召佃则此荒田迄无可耕之期矣今南京户科等衙门给事中林士元等官奏要将抛荒屯田不拘军民僧道之家聴其各择所便开耕具告本衙门计畆定税给帖承佃免其二年租税不许管屯官分外科扰俟三年成熟方许徴纳深为有见防本院备劄到职窃惟前项荒田零坵隔逺逺则不便于全领荒则未望其收成非聴令择便则人苦于四散而不肯佃非量停租税则人惮于赔粮而不敢佃即今勘得南京和阳镇南等卫近年抛荒田畆共计三百三十顷九十七畆三分三厘四毫九丝尽堪耕辟乞聴本衙门多方招人承佃不拘全分随其所便开坐畆叚告领户由开垦耕种佃五畆者纳五畆之税十畆者纳十畆之税非见佃之田一毫不许妄徴量寛二年税粮以为牛具种子之费俟三年成效一体徴纳若成熟之后虽有新军补役逃户复业亦不许争告待十年之后另为区处如无补役复业之军则永为已业如是则承佃之人既不苦于全领又不患于赔粮虽一二年间未必有收亦肯舍力向前以图长逺之利近荒之田刻期可熟税额不患于亏欠矣
　　一曰蠲逋查得南京和阳等卫拖欠嘉靖四年等分屯粮共一万一千五百石各卫掌印并管屯官员俱各住俸至今防照前项屯粮不系灾伤应免之数各官追徴不完合应住俸但见今勘得各卫抛荒田地动经数百余顷访得前项无徴税粮每年俱系各户包补如丰成之际犹隠忍代赔至薄收之年仅可自完本户钱粮谁肯鬻妻典子为人赔纳此盖拖欠之由也今各官俸粮住支已久彼拖欠数十者犹望丰成处置赔足如南京和阳一卫欠下五千余石纵得丰年亦无赔纳之计各官俸粮再无闗支之望矣今南京户科等衙门给事中林士元等官奏要将各住过俸粮通行扣筭抵补嘉靖六年以前拖欠屯粮之数其有未足待二年之后财力稍舒补完防本院备劄到职窃惟各官所住之俸已系在官今复以之准抵逋粮揆诸事体恐亦未安合无照各年分豁灾伤事例查各卫见今勘实荒田地若干所拖屯粮悉为蠲免此外若有未完的系拖欠俱照原欠多寡数目分作三分严立程限先完一分暂准开俸其余二分续徴取通闗缴报如二年之后仍旧住俸庶防人心有所遵循渐次补完否则各官之俸可住所欠之粮终不得完且禄以养亷士人尚资于此军职之中求其甘贫守职者不多得也今俸粮久住日用无措未免侵克屯军屯军既穷未免复欠子粒计所亏损仍在正额不若寛以处之之为愈也如防乞赐施行非惟屯官有资生之庆而屯军亦无侵扰之虞矣
　　一曰薄徴照得屯田之则有三曰比较曰改科曰新増比较之田每畆纳粮一斗二升改科则减其半每畆五升三合五勺新増每银一分六厘盖又轻矣防得比较之田屯军一名佃五十畆每嵗纳粮一十八石内十二石准作月粮实纳粮六石岂得为重但先朝末年频嵗防歉嘉靖三年加以大疫流行人死过半以致前项屯田无人耕种如南京镇南等卫坐落江浦等屯行数十里俱是旷地葭莽极目不胜凄凉此项无徴粮税所司因循不与区豁逐年俱系众户赔补赔补愈重逃亡愈多逃亡愈多赔补愈重反复相因势不能已屯政之至此极矣今南京户科等衙门给事中林士元等官奏欲将三则之内一项停免俟年丰人众方议并复又欲通查三项田地见种若干顷畆照常输纳见荒畆顷若干姑且停免以待召佃成效一体徴收无非悯时救之意也防本院备劄到职防得田有常额额有常税前三项屯田俱系在册正额遽欲除豁一项恐亦有碍如云将见荒田畆姑且停徴待召佃成效一体徴收窃恐法亦未备盖停徴而不召佃则徴之停者何时可复召佃而不设法则召之佃者何人敢承查得嘉靖六年等曽经总督南京粮储右副都御史杭【阙】巡视屯田监察御史唐勲王世爵等官累次题行欲通查各卫荒田地若干顷畆江者悉与除豁抛荒者俱作改科所缺额粮将各卫新増田内每畆加银分厘通融处补以足原额亏欠之数酌量事体似为可行访询舆情俱各称便今大约查筭勘实各卫江田地四十五顷二十一畆一分委实崩合应除豁抛荒比较田地四百七十顷的系久荒难于开垦若非薄税改科必无愿佃之人矣合无照依都御史杭【阙】等官所议将前项江田畆悉与除豁比较荒田俱减作改科计缺额粮三千五百余石通卫新増田地三千四十八顷每畆加银五厘共加出银一千五百二十四两每粮一石折银五钱准补欠额粮米三千四十石又查三则之外有三升三合等项之田此项田地俱系成熟年久俱当陞作五升三合五勺共陞出粮四百七十五石足以抵补原额足无亏欠然后出给晓谕不拘军民僧道之家聴其择便开坐畆叚俱赴本衙门告领户由开恳耕种永为已业量寛二年租税待二年之后田已成熟一体徴收如此则有力之家贪图轻税庶防出力承佃再照中间有等田地坐落和州等屯荒废久逺费力极难则虽薄徴改科人未必愿佃者又不可不预为之计查得红牌事例承佃故军田地户由每户不过二分近年以来各卫故军好田槩被军官户内舍余侵领毎户领户由十纸二十纸者有之硗瘠不堪之田俱着贫军领佃赔补粮税最为积合无通查各卫户由每户多领二纸以上每三纸者着领久荒田一分务要立限开完回报如不愿开者即将户由退出另召有力之人承佃每三分户由带领荒田一分将见得三分熟田而领一分荒田未有不愿承佃者矣如此则前项久荒之田俱可耕辟待十年之后成熟巳久仍当复作比较国税可増人心亦愿如防采择施行则屯无旷土军有余粮屯庶防可清矣
　　厘革巡捕奏【方日干】
　　南京都察院为厘革巡捕以靖地方以全人命事准都察院咨该本院题广东道呈刑科抄出巡按直监察御史方日干奏臣奉命巡视南京锦衣等四十二卫屯田督捕盗贼兼理词讼照得各卫屯所原设巡捕官数十员缉捕盗贼以靖地方近见法久生地方反受其扰臣不得不昧死言之盖屯田地方俱属直庐凤等处逺者离京三五百里近者不下一二百里与京城诸司原不相渉今巡捕官员欲假威恊众捕得盗贼必令供攀无辜平人吓诈财物一不遂意悉诬以证见窜藏虚情不逺数百里之外解送南京呈禀内外守备衙门以致江北军民闻解南京如蹈水火往往倾家卖产以求脱免其重罪赋犯亦因卖犯所解禀者不过偷盗斗米只鸡人犯而已捉挐之时已用刑考讯解送南京跋涉数百余里饥饿切身经内外守备二处衙门各用重刑搞扑防送到臣已非人形随即议招落死者亦已半矣况又有防送刑部该司延迟送审动经数月非惟犯人难以存活无辜干证人犯因而致死者庸亦有之此皆情可怜悯者也圣上矜恤大狱罪至死者尚见矜疑此等人犯俱杖罪以下者也使之就于死地何忍言哉臣惟各卫屯田俱杂直府州县之间今欲痛革前以全人命莫若约束巡捕官不得擅自挐人考勘但捕得盗贼不论或军或民俱以近就近解送所在有司衙门行提知证人犯公同防问具招申详管屯衙门批招落重者问徒做工轻者杖决释放不许槩累平人蓦越呈禀如此则法律俱存人亦称便否则官肆其防人防其害诚有负圣上忧恤穷独之盛心也如防乞都察院再议若臣言可行乞赐俯从仍行南京内外守备衙门不得干预屯田词讼并行南京刑部该司今后屯田盗贼臣既奉命专理毋得輙受守备衙门防送出京百里外勾摄屯军阻防农业庶防体统归一屯事少兴矣嘉靖九年十一月十三日本院右都御史汪【阙】等具题奉圣防是
　　奏兴利补以禆屯政事【方日干】
　　臣奉钦命巡按南京应天凤阳滁和等府州县清理锦衣等四十二卫屯田照依清军事例三年满日差官更替自揣微才莫胜重寄奉命以来已经三年计日虽多全无寸补用心徒切实有余惭但巡歴久而风土浸达咨询遍而利病颇知得于目击耳闻未敢条分缕析姑以至切要者言之夫兴利莫先于赈济补莫急于江赈济预则饥年不至于逃窜江补则穷军不苦于包赔屯务最切要者宜莫有过于此也谨以便冝二事具本奏陈如防采纳实军民之福也
　　一曰备赈济臣惟南京各卫操备驾船运各项军役固皆贫苦然未有如屯军贫苦为最甚者盖各项军役俱有月粮可资屯军则自食其力输粮于公牛具种子备不及时收成鲜薄仅足为纳粮赡家之用一遭嵗歉輙至流移查得成化年间屯所饥荒陆续借过应天府常平仓粮四万余石赈济军士赖以存活自此以后歴治正徳至今五十余年饥荒叠见不复闻有赈济之举盖由本衙门自无蓄积饥荒之际欲频借贷势固难为是以奉职之臣坐视军士离散再无别处至治年间巡屯御史亦曽建议欲于各屯设立仓厫将本衙门一应问过词讼賍罚纸价银两买谷上仓以备赈济亦一策也但各卫三十六屯地方四散若盖仓厫约有数十余所土木工力先难措办且无均徭斗级防守人役谋议踈阔事寝不行臣防得各卫屯所俱杂处应天等府州县地面臣奉命以来问过賍罚纸米赎罪等项价银纸价以十分为率除八分解南京都察院作正支销二分本衙门公用外查得賍罚银尚有一千七百余两赎罪稻谷三千二百余石见贮各府州县仓库趂今丰成之际动支前项银两差委防能官员照依时价收买好谷并原赎罪谷石俱仍贮各仓自此以后但问过賍罚纸价逐年查考收买谷石贮积各仓若遇大荒之年审实极贫军余各就该地方仓厫支领造册奏缴庶仓厫无创立之烦闗支有附近之便深为便益再照南京总督衙门总理屯务各年批各司词状賍罚纸劄赎罪谷石数多亦俱贮各府州县库仓如防一并存留以备屯田赈济如此则稻谷益多赈贷有赖屯军不至逃亡矣
　　一曰处江臣惟南京各卫所屯田太平附江原无髙堤捍御江流只靠沿堤栽挿栁树潮水一涨漫不可支年复一年江形渐移附近田土渐次没其未没者江潮往来亦成废地逓年子粒俱系各军包赔甚可怜悯臣于嘉靖八年已经奉命处补江田三十九顷余畆由是以来又经三年近嵗江潮尤为洪暴濵江处所复多没本年正月据和阳等卫陆续呈报江田畆数目并各军赔粮情状到臣最为困苦查得臣先年处补荒田剰有余粮七百一十余石及陞科过营房等地余粮约有二百余石皆系额外补江之数今据该卫呈报前情除一面委官踏勘外窃惟田去粮存实系政屯种贫军难以包赔极贫之户未免卖房鬻子偿纳前粮若不亟为分豁诚恐赔粮不堪逃亡相继成熟田土亦转抛荒如防乞户部转行南京户部委官一员防同踏勘果系没量与分豁额粮亏缺即将前项积出余粮补足原数如此则国课不亏穷军亦裕矣
　　论南京屯田【余绪】
　　愚惟屯田之政古以益军民今以厉军民载观诸贤所论俱可举行但恨不得其人耳试以愚在户部所经勘屯言之去年三月承委督储于南京浦子口九月权委防同屯田道御史踏勘江北屯田灾伤按屯田坐落三州九县一军种田五十畆出粮六石大约每年总收屯粮十万余石俱赴浦子口应天横海龙虎三仓并和州沈阳仓上纳以养浦子口和州十卫官军操备为南京保障也正徳年间一年尚徴完额数连积余仅充半年支放未免又将南直浙江嘉湖等处秋粮兑补军民两困甚非祖宗旧意也盖屯田皆沿江东则六合县至仪真县西则江浦县至无为州与浦子口相接其近山等屯去江亦不逺二三百里江邉有圩堤堤内即田堤外即平地可以演武种屯军人终嵗止办屯粮更无在京在外杂差其总理有指挥分治有千百户亦无别委惟管屯一事农暇则演武于各屯所江上有急可以为援此祖宗寓兵于农之意也此举不率者六七十年矣管屯军官强者兼贪弱者废事非惟演武不行而农具亦欠塘陂不治粪秽不积草莱不除因之嘉靖二年大饥三年大疫死者流者十之七八遂使田皆芦苇一旦旱潦束手聴伤其巡视屯田御史一年一换不过文移承接虽欲躬行亲理亦难周遍覈实浦口监收主事亦一年一换不过收放而已至于防同御史踏勘灾伤比时秋末冬初奏册限迫但巡歴一次定别分数奏册缴部致期催纳者势不得不如此也御史欲奏请三年嫌于揽权而人不信主事欲有所为耻于无权而人不从故事因循竟成废坠愚去年自浦子口经滁和等州县至于无为州逐圩沿江周章瞻眺则今日之告灾伤乞蠲免者难尽责之天也观今日太平之时若为无事玩祖宗立法之意则今日之頺诚可惧也盖屯田之政举则一嵗所入不止十余万石浦口之军储足则不必那之于民以至两困为今之计御史主事各三年一代主事仍凭本部堂上防精力强健操守清亷才识老练者为之请一道与御史恊同便宜行事毋得权差以致了事三年考满本部本院考覈清理屯田若干招种军人若干徴收秋粮若干则任専而人信从责久而事振举矣且近年户部又差一员郎中管理抛荒屯田及江者事虽可集然必俟屯田御史同行或至一年未出廵者御史又将更代事体掣肘不过文移往来今浦子口监收主事一年之间惟九月权差会同踏灾十月十一月十二月收粮正月至八月事少时可以兼理前项等事荘诵仁庙谕户部尚书夏原吉言治屯者勿得擅差妨时切中今若有风力御史详察今日所以屯废之由并差占逃亡之不徒虚具则祖宗之意不孤矣
　　论邉屯【王鏊】
　　国家供三邉之费最大嵗用银至四五十万愚以为欲省转运之费莫若兴屯田兵法取敌一钟当吾二十钟屯田一石可当二十石今三邉之地固在也而人以为不可行何哉按赵充国屯田之奏曰计度临羌东至浩亹羌虏故田及公田民所未垦可二千顷又言北邉自炖煌至辽东万一千五百余里故有吏卒数千人虏不能攻今留歩士万人屯田地势平易多髙山逺望之便部曲相保以为屯田内有亡费之利外有守御之备唐元和中振武军饥宰相李绛请开营田乃使韩重华为水陆运使使给耒耜与牛耕傍近地方连嵗大熟军不复饥又益募人为十五屯屯置百三十人而种百顷各就髙为堡东起振武西过云州极界于中受降成秋果倍收嵗省度支钱千三百万此又近事之效也今独不可行乎
　　后湖志序【杨亷】
　　太祖髙皇帝建都金陵藏天下黄册于后湖至太宗文皇帝定都北平诸司庶务类多随驾以北独后湖之藏不动如故祖宗深谋逺虑灼见于此故都迁而藏册之所不可改不然辇毂之下如顺天畿辅之近如真保定之类何为而不之京师而必之南京乎盖后湖之广周遭四十里中数洲断岸千尺由是而库于其上由是而册于其间诚天造而地设者也其为图籍万年之计殆无逾于此矣给事中赵君惟贤来莅后湖谓湖中诸例甚多不有以集之将至于散乱而不可收磨灭而不可考矣乃偕主事张君济寛极力搜罗加诠次焉既成以后湖志名其编复徴亷序之夫今制黄册所载人丁事产二者其经也旧管新收开除实在四者其纬也事产田赋轻重之数源流于禹贡九州厥田九等厥赋亦九等之法也人丁着户口登耗之数权舆于周礼三嵗大比献民数于王之意也然黄册之田赋乡有所分邑有所别殆不止此举九州而槩言之则密而详矣黄册必十年一造而民数无三嵗之献则简而要矣岂非后出者愈精乎亷治中滥职斯事自辛亥至癸丑月日如流靡所建白素飡之余惟时于波光万顷之间仰羡本朝版籍既极其善以为即此一事亦足以见其髙出千古矣然则兹志之成所系岂小哉赵君合州人正徳辛未进士传胪在言路直谅持大体志凡八巻诗文附録二巻君之初意欲如司马温公编通鉴例不收诗赋一主于严或谓是亦足以备湖中故实欲务于愽君虽不用以入正志然竟收之盖取中云
　　奏为黄册事【杨亷】
　　奏曰窃见直永平府乐州知州潘龄建言欲抄后湖广册军籍以便清军兵部转行南京户部今与臣管册官计议是盖以版图重事而欲愽采舆论也既而南京户部议得抄册不便甲可乙否不得不言夫以为抄册便者不过谓天下司府州县多无逺年籍册一至清军之时止凭里胥供报甚至輙赴后湖查册中间不无往复岂若将后湖之册抄其军籍俾在在有之而用以清军之为便哉此则该部之说与潘龄所见畧同也然臣以为此设若行不惟无益于事而且有意外之患臣请先言其患而后言其所以无益者仰惟祖宗旧例藏册后湖法禁严重不许诸人窥伺其深谋逺虑固非一端至于今日各处逺年之册多无而军民户籍大势不敢紊乱者诚惧册籍之独全于后湖也今者一旦令其抄誊使人测知后湖之虚实则户籍之紊乱将有不可胜言者矣何者使后湖之册全则抄之犹可惟是见今如永乐年间之册已不全十之一二如洪武年间之册已不全十之四五如此而暴之天下使人知某乡某里之无册则向之所惧者至是有不足惧矣将见以民为军者得以肆其告讦而脱军作民者往往遂其奸计百年之籍由此纷然而不定矣臣所谓意外之患者此也至若人之脱军作民者其名字定是改换其都图多是飞出若止据军户执以清军曰某人汝祖也彼将曰我自有祖名字不同也曰某籍汝籍也彼将曰我自有籍军民不同也都图不同也若是果何以辨之辨之之术湏从其民户而查之假如其人之先诚于洪武二十四年脱军则二十四年户为新立矣诚于永乐元年脱军则元年户为新立矣而又查其田粮自何而推收则或军或民防不失矣他而名字之不同都图之有异不论也臣在湖管册凡遇各处来查军民户籍悉以此法行之妄谓收得明白今若止抄黄册军籍果将何所凭而以为清军防此臣所谓无益者是也伏望圣明下臣所言该衙门计议果见抄册之为无益而决有所害则防然止之不使虚费纸笔而别生事端也抑臣系管册官员凡有闗于黄册者敢并言之臣防得洪武十四年二十四年黄册军匠里甲根源所在寔册之祖存莫存于后湖而为天下之所必查而二年册库每年止有一十七间其次如永乐元年之册亦为要是年册库止有一十余间该之永乐十年以后册库每年三十间大约少去一半以致数年之册堆满库内每遇晒晾掲查最为不便今为之计宜添洪武等年永乐元年册库以足三十间之数务使数年之册稀架薄堆则晒晾掲查二者俱便自然可以阅歴久逺矣否则所谓册之祖者日就损壊非臣之所忍言伏望圣明下臣所言该衙门计议倘有可采俱乞赐施行奉圣防该衙门知道初九日戸部尚书叶淇等覆题防得给事中杨亷奏称抄册不便及要添造册库二事除添造册库行移工部另行外所据抄册不便一节臣等议得本官奏称见今洪武永乐年间册籍多有浥澜若使暴之于天下恐以民为军脱军作民纷然而不定以为有意外之患是诚有患也及称止据军户执以清军则凡人之改换名字飞出都图者皆无以辨之以为无益是诚无益也今为无益之举而反贻意外之患则抄册之不便明矣合无准其所言本部行移南京户部转行管册官员今后后湖广册不许将槩府州县全册查抄果一户二户军民籍册不明解人前来挨查者止许查抄本户田粮军民丁产来歴明白即便回亦不许因而带抄别户以泄事机如此则奸无从而生户籍自然不乱矣次日奉圣防是






　　名臣经济录巻二十一
　　钦定四库全书
　　名臣经济录卷二十二
　　明　黄训　编
　　户部【婚姻　粮运　禄俸】
　　婚姻议【朱善】
　　有国者重世臣有家者重世婚臣见民间婚姻之讼甚多问之非姑舅之子若女即两姨之子若女盖以于法不当为婚故为仇家所讼或已聘而见絶或既婚而复离或成婚有年儿女成行有司逼而夺之使夫妇生离子母永隔寃愤抑鬰无所控诉悲号于道路亲戚为之感伤行人为之嗟叹议律不精其祸乃至于此哉按律尊属卑防相与为婚者有禁若为父母之姊妹与已之身是为姑舅两姨皆为巳之尊属巳不可以卑防而匹之若已为姑舅两姨之子彼为姑舅两姨之女是无尊卑之嫌以门地则相匹以才徳则相称以年之长防则相若为子择妇为女择婿宜莫先于此古人未尝以为非也周之时王朝所与为婚者不过齐宋陈数国而已故当时称异姓大国曰伯舅小国曰叔舅其世为婚姻可知也至于列国之君若齐宋鲁卫陈郑秦晋亦各自为甥舅之国降及后世如晋之王谢唐之崔卢潘杨之睦朱陈之好无不以世婚为重其显然可证者如温峤之玉镜台此以舅之子而取姑之女也吕荣公夫人张氏乃待制温之女而待制夫人即荣公母申国夫人之姊又非以小姨之子娶大姨之女乎朱子小学一书正所以明人伦也而荣公事有取焉如果以为不可则必不在所取矣今江西两浙此尤甚以致狱讼繁兴贿赂公行风俗凋愿以臣所奏下羣臣议弛其禁庶防刑清讼简而风俗可厚也
　　漕挽之宜一【丘濬】
　　臣按自古称善理财者首刘晏然晏嵗运之数止百一十万石耳然当时运夫皆是官雇而所用佣钱皆以盐利非若今役食粮之军多加兊以为费也今米石加兊五六是民之纳租名一石者出石五六斗田之起科三升者加多一升半且军在卫所既支月粮及出运又有行粮之给而一夫嵗运不过三十石通其所加兊及所支给者而计之则多于所运之数矣盖费一石有余而得一石也而舟船之费不与焉又晏所造歇艎支江船二千艘每船受千斛十船为一纲每纲三百人篙工五十人则是三百五十人驾十船运米一万石较之今日十人驾一船载米三百石通三十船运米九千石其人少五十其米少一千而不甚相逺也惟所谓囊米之说今日尚有未行纲米所以耗损运卒所以困毙者坐此故也史谓晏嵗转运粟百一十万无斗升溺然当时未闻有加兊也其所行乃大江大河而又随处转运非但若今运于窄浅之漕河者何以能无溺哉况今加兊浮于所运之半而嵗嵗有所损溺官军赔偿举债鬻产无有已时所以然者政坐剥浅之费广挨次之日多不幸而沈溺颗粒无余也为今之计宜如刘晏之法所运之米皆以囊盛遇河浅澁暂舁岸上过浅而复舁归舟或分载小舟以过浅亦有包封不致散失不幸而沈溺捞而出之不至全失纵有浥烂亦可他用说者若谓囊米恐舟浅不能受夫既实满艎中宜加之艎板之上防以竹簟苇蓆以蔽风水其后船毁再造量加大之可也然则米皆用囊如费将益多何夫囊以布为之可用数年有山处可用竹篾近江处可用蒲苇其所费比所散失亦为省矣
　　漕运议【丘濬】
　　臣按海运之法自秦已有之而唐人亦转东呉稉稻以给幽燕【见唐杜甫诗】然以给邉方之用而已用之以足国则始于元焉初巴延平宋命张瑄等以宋图籍自崇明由海道入京师至至元十九年始建海运之策命罗璧等造平底海船运粮从海道抵直沽是时犹有中滦之运不専于海道也【元初粮道自江入淮由黄河至封邱县中滦旱站陆运至濬县淇门一百八十里入御河】二十八年立都漕运万户府以督嵗运至大中以江淮江浙财赋每嵗所办粮充运自此以至末年专仰海运之道其初也自平江刘家港【今在苏州府昆山县太仓】入海至海门县界开洋月余始抵成山计其水程自上海至杨村马头凡一万三千三百五十里最后千戸殷明略者又开新道从刘家港至崇明州三沙放洋向东行入黒水大洋取成山转西至刘家岛又至登州沙门岛于莱州大洋入界河当舟行风顺时有自浙西至京师不过旬日而已説者谓其虽有风涛漂溺之虞然视河漕之费所得盖多故终元之世海运不废我朝洪武三十年海运粮七十万石给辽东军饷永乐初海运七十万石至北京至十三年防通河通利始罢海运臣考元史食货志论海运有云民无挽输之劳国有储蓄之富以为一代良法又云海运视河漕之数所得盖多作元史者皆国初史臣其人皆生长胜国时习见海运之利所言非无徴者臣窃以谓自古漕运所从之道有三曰陆曰河曰海陆运以车水运以舟而皆资乎人力所运有多寡所费有繁省河漕视陆运之费省十三四海运视陆运之费省十七八盖河漕虽免陆行而人挽如故海运虽有漂溺之患而省牵率之劳较其利害盖亦相当今漕河通利嵗运充积固无资于海运也然善谋国者恒于未事之先而为意外之虑宁过虑而无不临事而悔今国家都燕盖极北之地而财赋之入皆自东南而来防通一河譬人身之咽喉也一日食不下咽立有死亡之祸况自古皆是转般而以盐为佣直今则専役军夫长运而加以兊支之耗嵗嵗常运储积之粮虽多而征戍之卒日少食固足矣如兵之不足何迂儒过为逺虑请于无事之秋寻元人海运之故道别通海运一路与河漕并行江西湖广江东之粟照旧河运而以浙西东濒海一带【浙江布政司及常州苏州松江三府】由海通运使人习知海道一旦漕渠少有滞塞此不来而彼来是亦思患豫防之先计也臣家居海隅颇知海舟之便舟行海洋不畏深而畏浅不虑风而虑礁故制海舟者必为尖底首尾必俱置柁卒遇暴风转防为难亟以尾为首纵其所如且暴风之作多在盛夏今后率以正月以后开船置长篙以料角定盘针以取向一如番舶之制夫海运之利以其放洋而其险亦以其放洋今欲免放洋之害宜豫遣习知海道者起自蘓州刘家港访问傍海居民捕鱼渔戸煎盐灶丁逐一次第踏视海涯有无行舟横道泊舟港沙石多寡洲渚逺近亲行试验委曲为之设法可通则通可塞则塞可回避则回避画图具本以为傍海通运之法万一可行是亦良便若夫占视风之说见于沈氏笔谈毎日五鼔初起视星月明洁四际至地皆无云气便可行舟至于已时即止则不遇暴风矣中道忽见云起即便易柁回舟仍泊旧处如此可保万全永无沈溺之患万一臣言可采乞先行下闽广二藩访寻旧防通番航海之人许其自首免其本罪及行广东盐课提举司归徳等塲起取惯驾海舟灶丁令有司优给津遣即至访询其中知海道曲折者以海道事宜许以事成加以官赏俾其监工照依海舶式様造为运舟及一应合用器物就行委官督领其人起自蘓州歴扬淮青登等府直抵直沽滨海去处踏防可行与否先成运舟十数艘付与驾使给以月粮俾其沿海按视经行停泊去处所至以山岛港为标识询防是何州县地方一一纪录造成图册纵其往来十数次既已通习保其决然可行无疑然后于昆山太仓起盖船厰将工部原船料差官于此收贮照依见式造为海运尖底船只毎船量定军夫若干装载若干大抵海舟与河舟不同河舟畏浅故宜轻海舟畏漂故宜重假如海艘载八百石则为造一千石舟许其以二百石载私货三年之后军夫自载者三十税一客商附载者照依税课常例就于直沽立一宣课司收贮以为嵗造船料之费其粮既从海运脚费比漕河为省其兊支之加耗宜量为减杀大约海舟一载千石则可当河舟所载之三河舟用卒十人海舟加五或倍则漕卒亦比旧省矣此非独可以足国用自此京城百货骈集而公私俱足矣考宋朱子文集其奏劄言广东海路至浙东为近宜于福建广东沿海去处招邀米客元史载顺帝末年山东河南之路不通国用不继至正十九年议遣户部尚书贡师泰往福建以闽盐易粮给京师得数十万石京师赖焉其后陈友定亦自闽中海运进奉不絶然则此道若通闽广之纲运亦可以来不但两浙也况今京师公私所用多资南方货物而货物之来苦于运河窄浅舳舻挤塞脚费倍于物直货物所以踊贵而用度为艰此策既行则南货日集于北空船南回者必须物实而北货亦日流于南矣今日富国足用之策莫大于此说者若谓海运险逺恐其损人废财请以元史质之其海运自至元二十年始至天歴二年止备载逐年所至之数以见其所失不无意也窃恐今日河运之粮毎年所失不止此数况海运无剥浅之费无挨次之守而其支兊之加耗毎石须有所减恐亦浮于所失之数矣此策既行果利多而害少又量将江淮荆湖之漕折半入海运除减军卒以还队伍则兵食两足而国家亦有水战之备可以制伏朝鲜安南邉海之夷此诚万世之利也臣章句末儒偶有臆见非敢以为决然可行万无也念此乃国家千万年深逺之虑姑述此尝试之策请试用之试之而可则行不可则止
　　屯营之田【丘濬】
　　臣按虞集此策在当时不曽行及其末世也海运不至而国用不给谋国者思集之言于是乎有海口万户之设大略宗之毎年亦得数十万石以助国用吁亦已晚矣今国家都于燕京师之东皆濒大海烟火数千里而居民稠密当全安极盛之时正是居安思危之日乞将虞集此策勑下廷臣计议特委有心计大臣循行沿海一带専任其事仍令先行闽浙濵海州郡筑隄捍海去处起取士民之知田事者前来从行相视可否讲究利害处置既定然后召募丁夫随宜相势分疆定畔因其多少授以官职一如虞集之策虽然天下之事建议者思之非不周而执事者行之未必力方集议此时说者固已谓一有此制则执事者必以贿成而不可为其事遂寝及至于不得已之际方用其策然防防已失事势巳去不可为矣呜呼岂非后世永鉴哉臣尝闻闽浙人言大凡滨海之地多咸卤必得河水以荡涤之然后可以成田故为海田者必筑隄岸以防咸水之入疏沟渠以导淡水之来然后田可耕也臣于京东一带海涯虽未及行而尝泛漳御而下由白河以至潞渚观其入海之水最大之处无如直沽然其直防入海灌溉不多请于将尽之地依禹贡逆河法截断河流横开长河一带收其流而分其水然后于沮洳尽处筑为长隄随处各为水门以司啓闭外以截咸水俾其不得入内以泄淡水俾其不至漫如此则田可成矣于凡有淡水入海所在皆依此法行之则沿海数千里无非良田非独民资其食而官亦赖其用如此则国家坐享富盛逺近皆有所资譬则富民之家东南之运其别业所出也濵海之收其负郭所获也其为国家利益夫岂细哉由是而可以寛东南之民由是而可以壮西北之势虞集之言不见用于当时而得行于今日集虽死不死矣
　　国朝运法五变议【邵寳】
　　国初海运因元之故海运不给于是乎陆运以济之陆之为劳盖不减海之险也及防通河既浚于是乎有儧运而海运乃罢遮洋海运犹不废焉然儹运之初皆支运也既而议者以为军民不便于是乎有兑运时支运犹十之四又其后也改兑议行嵗嵗因之所谓支运才四十之一而故法防废矣由今观之盖凡五变而小小损益不与焉固其势然也易曰穷则变变则通通则久是故变通之际君子重之
　　一曰海运　洪武末及永乐初苏松浙江等处嵗粮俱输纳太仓【苏州地方】由海道以逹直沽洪武三十年永乐六年十二年海运粮俱有数见嵗运条下
　　二曰海陆兼运　永乐初肇建北京江南粮一由海运一由淮河入黄河至阳武陆运至卫辉由卫河入白河至通州
　　三曰支运　先是永乐五年礼部防官议北京合用军饷本处税粮子粒并黄河漕运未能周急必借海运然后足用即目海船数少毎嵗运不过五六十万石且未设衙门専领事不归一莫若于苏州太仓城内専设海道都漕运使司堂上官于文武中择公勤廉干者以充行移与布政司同各处卫所见有行船并出海官军俱属提调以时防检如法整治奉太宗文皇帝圣防运粮的事再议了来说至九年以济宁州同知潘叔正言命工部尚书宋礼都督周长等山东丁夫十六万五千濬原防通河自济宁至临清三百八十五里于是漕舟始达通州十年礼以海船造办太迫议造浅船五百艘由防通河运淮扬徐兖等处嵗粮一百万石以补海运一年之数十二年平江伯陈瑄等始议原坐太仓嵗粮苏松浙江改送淮安仓镇江庐凤淮扬送徐州仓徐州并山东兖州送济宁仓河南山东送临清仓各交收浙江并直卫分官军于淮安运至徐州京卫官军于徐州运至徳州各立仓厰收团山东河南官军于徳州接运至通州交收名为支运一年四次十三年増造浅船千艘海运始罢遮洋船毎嵗河南山东小滩等水次兊运粮三十万石于天津等卫仓收二十四万内十四万石连耗折银六钱俱从直沽入海转运蓟州仓收
　　四曰兊运　先是里河民运多失农月永乐末始令民运于淮安州补给脚价兊与军船领运军民两益卫所出给通闗付缴从巡抚侍郎周忱等议也宣徳八年防将吴亮言江西浙江湖广江南船各回附近水次镇兊南京江北船于淮领兊其淮徐临徳诸仓仍支运十分之四浙江蘓松等船各本司府地方领兊不尽者仍于淮交兊其北边一带如河南彰徳等府于小滩山东济南州县于济宁其余水次仿此
　　五曰改兑　成化七年都御史滕昭议罢淮兊运里河官军顾江船于江南水次交兊民加过江之费视逺近为差十年议淮徐临徳四仓支运粮七十万石改就水次兑与军船名为改兊毎年议多凖其数然不为常例
　　原漕河议【陆钱】
　　禹贡冀州夹右碣石入于河兖州浮于济漯达于河青州浮于汶达于济徐州浮于淮泗逹于河山东漕运其昉于兹乎秦欲攻匈奴使天下飞刍挽粟起于黄腄琅邪负海之郡转输河北汉髙祖运山东之粟以给中都嵗不过数万石至武帝通西南夷灭朝鲜撃匈奴城朔方转漕甚逺而山东咸被其劳矣宋初都汴京东之粟歴曹济及郓入五丈渠至京师真宗时京东分广济河由定陶至徐州入清河歴吕梁滩碛之险至理宗时于堽城作斗门以遏汶流益泗漕以饷边众而漕渠开矣元初开济州泗河至新开河由大清利津诸河入海既而海口沙壅复从东阿陆挽至临清入御河又开胶莱新河以通海道劳费不赀少有成效巴延始创海运与济州河并行未防又用韩仲晖等言自安民山开河北抵临清引汶絶济直属漳御名防通河夫汶自古东北入海以智力导引使南接淮泗北通白卫实自元人始然河渠浅澁舟不负重嵗运不过数十万石终元之世海运不能废也国朝初给饷辽卒海运如故永乐徙都于北亦尝行之后尚书宋礼等复濬防通河于是漕利通而海运罢胶莱故道亦遂堙废夫河漕诚利矣然泉源壅塞有疏濬之劳堰闸蓄泄有供役之繁徐吕洪流之泛溢淮扬襟喉之扼塞意外之患有不可不防者海运其可不讲耶是故漕河者万世之通利也海运者备不虞之变也胶莱故道者翼海运以成功也皆不可废也天下之事居常者必虑变择利者必思害轻重缓急达乎其势而已矣独漕政为然哉
　　成化七年漕利例奏【滕昭】
　　总督苏松粮储都御史滕昭奏该应天苏松等府粮长徐汉等各告近年民运过江州淮安二处水次兑军并淮安府常盈仓上纳粮米俱照该部原定正耗则例起运又加盘用船车等米毎年于十二月以里运赴前项水次但军船先后不齐民人守月日难论未免将粮入仓或被人盗取其该纳常盈仓之数又被官攅刁蹬筛晒亏折要将成化七年分民运淮二处兊军并常盈仓上纳粮米俱令官军过江就于各该水次仓分聴其交兊毎石照依江南官军兑粮则例増与加耗又再加盘脚船用等米及将该运常盈仓粮亦照各年加耗就彼支与官军领运户部议得常盈仓粮巳议就彼支与官军领兊淮二处兊军粮米准令官军过江就各水次仓交兊毎石除加耗外再添脚价米六升
　　正徳三年漕例奏一【王琼】
　　总兵官郭鋐都御史王琼奏伏惟我圣朝自永乐年间开设里河漕运以来定拨湖广江西浙江南京江南江北并中都留守司卫所官军一十二万七千八百余员名分为十二总嵗运粮储四百万石于京通天津蓟州等仓交纳其江西湖广浙江南直都司卫所官军运粮由扬子大江至江北里河由仪真扬州淮安邳徐济宁东昌临清徳州天津直抵通州等九卫皆漕运所辖者不过欲其程途接续制统聫络便儧运也其直徳州天津通州等九卫又其临近京师天下根本万一天时亢旱边务缓急不同稍有不继必须用北直官军转搬至京得以一呼而集是北直通州九卫之官军尤重于迤南漕运官军矣缘北直一总所辖徳州二卫天津三卫通州四卫共九卫官军一千七百六十四员名该运粮米五万四千一百三十四石有零系是旧制到今儧运百十余年近于治十三年为因声息急团营缺人暂掣正军千名补操却连原运余丁七百名一概退掣闲旷其北直一总漕运原运粮米五万四千余石摘令江南北直遮洋把总内折银米粮减存办料官军轮流代运赴京交纳盖一时权宜之法非为经久之计合无将掣去北直一总通州等九卫运粮军余一千七百余名俱还原运照旧领运粮米五万四千一百三十四石京营操军另于空闲卫所拨补或将通州等九卫见操正军一千名不动各于本卫选补余丁一千名同原运掣回在卫余丁七百名照旧漕运其遮洋船该运蓟州折银粮一十四万石照旧交兑本色运赴通州仓交纳却将湖广江西浙江等处卫所内缺军疲弊者折运一十四万石连加耗并两尖并折银七钱解蓟州交纳若遮洋船内有运船少者于各卫折银减下船内凑补代运如此漕运旧规不致破壊近者运本色逺者运折色又得禹贡纳总纳秸之利最为利便蓟州原兊粟毎石折银六钱今改南方糙米毎石折银七钱照依时价折色月粮又有积余以足军用兴利除弊莫大于此
　　正徳三年漕例奏二【王琼】
　　总兵官郭鋐都御史王琼奏查得南京两总所管旗手等卫虽衙门设在江南其税粮船只却在仪真埧上湾泊官军前去浙江江西南直水次交兊顾船装运仪真埧上上船此与江北三总官军江南兑粮事体一同其耗米毎石只依原定则例并无加与过江脚米以此南京各卫运粮官军年年借债转相负累日见逃亡论运军疲弊之极者必以南京各衞为言众所共知屡经议奏曲折之情未必便逹且如今年江北三总官军船在江北不过埧前去南直苏州等府兊粮装运毎石止得耗米五斗六升两处运军同在一处兊粮船只不过埧与雇船装运皆同而所得耗米不同其为不均较然明白盖南京各卫运粮耗米议定在前江北三总加添过江脚米议定在后方议加添江北脚米之时偶未及于南京各衞非故有轻重于其间也且据事论理两处耗米不宜有异合自正徳三年为始将南京两总所管衞分酌量加添庶使事体均平运军苏息
　　正徳十年漕例奏【丛兰】
　　都御史丛兰总兵官顾仕隆奏据南京总运粮署都指挥佥事余果呈备金吾前等衞运粮指挥江岳等呈切照各衞所官军领运各司府粮其折耗二六不等轻赍银两例该随本色粮兊以备中途盘剥上仓车脚之费奈何近来各该管粮官员止知交兊本色其轻赍往往置之度外官军领兊本色粮米畏惧迟悮只行儧运先行前进摘留官军在彼守轻赍或两三个月或四五个月方才得完而船至前途般盘上仓急缺使用只得加利借贷凋敝亦由于此呈乞议处等因臣等议得轻赍银两原系随粮交兊之数今本色粮米兊完却就出与通闗去讫有司一得通闗到手即便以为了事再不顾念军士轻赍的系到京完粮急脚费之用近则两三个月完者有之逺则隔年尚且拖欠不足雇车剥船雇脚仓中使用等项只得加倍借钱以了官事似此故违新例合当申眀禁治如防乞该部防议合无行令浙江等司府今后轻赍务随本色一并徴收交兑完足方许出与通闗而有司必以得通闗之日为始完粮期限敢有止将正粮完足勒逼官军出给通闗者聴漕运衙门并监兊官指实防奏照例施行
　　正徳十二年漕例奏【丛兰】
　　都御史丛兰总兵官顾仕隆奏议得自正徳十二年为始凡运粮把总官员儧运勤慎通不借债三年者陞俸一级五年者陞署一级如该总一嵗借债至五千两者罚俸半年积至万两以上者降俸一级仍留再用以后二年通不借债军士称便许复原俸三年皆满万者降官一级就行黜退仍查任内钱粮并所借债银若有侵欺情弊从重问拟其衞总指挥并守御千戸所所总千户不借债负并借债积千两以上及卫所分千百户借债积至五百两以上或有侵欺者亦照此例陞降俸级问罪俱止终本身子孙照依原职袭替例该罚俸降俸者漕运衙门径行例该陞官降官者移文该部施行若该部于把总官内推选并卫总官内推选别用亦照在外文职官员事例查系漕运衙门曽经旌奨者再行访察相应然后举行其把总官有缺就于卫总内亦曽旌奨熟知运事者推补卫总官有缺聴漕运衙门先尽陞俸陞级至于卫官相等取用如所官累陞至卫官者卫总无缺仍管所总运事若各该官员任内借有债负目下弥缝侥幸迁转离运日后败露事迹显著有入已者一体从重问结无入已者仍照前例降罚
　　正徳十四年漕例奏【丛兰】
　　都御史丛兰总兵官顾仕隆奏准戸部咨节该江西都司把总运粮署都指挥使王佐奏前事内一件积债之害切照缺军盗粮之害多因积债所至积债数多则旗军月粮行粮不勾分偿债主经手官旗畏惧债主逼讨胆小者则不敢赴京交粮而抛弃船只逃回胆大者盗卖正粮偿还债主又且乘机作弊所以致害至此然积债之由其目有五或因漂流磕沉船粮不得勘报开豁借债买粮赔补一也或因原兊粮米湿润经过三伏腐烂亏折借债买粮赔补二也或因使用不足收受斛面大重以致挂欠筹斛借债买粮赔补三也或因天雨泥泞车驴脚贵轻赍不足借债赔补四也或因不才运官营干已事假以雇脚卖粮为由诓借债负遗赖卫所偿还五也五害不除借债积债数多则官军逃亡盗卖粮米乃理之必然者也矧今积债巳甚所以官军逃亡盗卖粮米遗累见在运官或自缢身死如袁州卫百户王宗是也或削髪脱身如东昌卫指挥王镛是也人情至此诚可流涕若不权宜区处设法改救将来运政臣不敢言查得治年间该漕运衙门防奏亦因运军疲惫毎粮一石外加耗米五升运军少苏即今疲惫已甚有非加米所能救者也臣尝读大学义补观古之漕运者唐称刘晏宋称李沆刘晏之法以盐雇佣李沆运船令载盐回所以称善也今日漕政积债遗害至此再无别项银两接济合无乞廷臣从长计议行移漕运衙门查照在册该还债负并欠债官旗船数造册具奏户部准令欠债船只照依官价上纳长芦运司盐引各一百引于空船回时顺带取便变卖偿债其上纳盐本责令各债主自出上纳暂借一行以了积债如此则军民无赔债加赋之苦债主免坑防资本之怨其运军行粮月粮各得以养家口而运政自然清楚矣等因查得成化二十一年间该巡按监察御史谢文等题奏准通行钦遵外迄今年久因循废弛矧今漕运狼狈军士困苦又非先年之可比者臣请以其故为我陛下条陈之且在运所偿之物军士有家有月粮也一家老稚借此为生近因各处灾免数多及有司官员缓于催徴恒有八九个月或二三十个月甚至五六十个月不得闗支者军士经年在外无由生理遗下父母妻子啼饥号寒中间冻饿而死者不知防何间得一月在家逼取还债人情何堪此无从议处者一也军士在外有行粮也自水次以至京师计其往还近者五六个月逺者八九个月所支米麦多则三石少则二石食用巳不得勾况毎军十人领船一只暑雨昼夜无人更代内有负累逃亡者仍又赖此雇人牵挽中间忍饥输力者不知防何若此物夺取还债人情何堪此无从议处者二也军士交兑有轻赍也户部议单正米之外尚有本色折色加耗本色所以备上仓明加耗米及盘剥抛撒等项之数折色所以备雇车及进仓使用并买席板等项之数近来车脚大贵使用颇増万口一词悉称不敷正徳十年户科户部有见于兹各有建白添差本部郎中并漕司把总官各一员领勑处分以平之车戸脚价愈増而其事遂寝矣迄今识者追思徒兴慨叹自兹以后谁能抑之漕卒之累尚可忍言今若又将此物夺而还债人情何堪此无从议处者三也交兊之际有补润也各省军民交兑或因天时隂雨日久或因水乡地方窄狭无从晒扬恐悮期限议加数升以补亏折之数或因而在船蒸伤太甚或因而到仓晒扬太重或以易换蓬篙索缆之需得少费多以致往往挂筹今若又将此物取而还债人情何堪此无从议处者四也官军北行有钞贯也指挥八锭千户卫镇抚各六锭百户所镇抚各五锭旗军各四锭比先年间钞贯值钱尽勾买办柴薪蔬盐之用即今一嵗所得不勾一饱之需总若夺而还债能还防何此无从议处者五也五者之外再无分毫所据加米一节先年屡尝行之虽宿债之多不足以尽偿一时之急可以少济揆之事体此亦相应如防乞户部计议合无申明御史谢文等奏行事例行移本部监督委官公同巡仓御史督同各该把总官员今嵗各衞所完粮之日就将欠债旗军一一审查根究所借因何使用果系粮米亏折轻赍短少迹已明着事非由私势不容巳决然该借者准其在运偿还不分债负逺近止许加利三分若有已还原本并三分之利改约再増者即便停止原劵对众烧毁敢有隠匿不行尽数报官私下议还仍蹈故辙者许运官赴法司或漕运衙门陈告将经该官旗问罪革退原债令其自还若系总督提督等官指以京中人事分科敛或因把总衞总等官营干私事假公侵渔以致累债就便指实防奏以从重谴以后毎年运粮毕日并聴各官照前清查着为定例永为遵守及将正徳十三年江西等布政司该徴本总粮米三十万六百九十五石三斗八升毎石量加耗米五升照数折银带徴行令把总官督同衞总官次年交兊另项收贮运粮到京聴戸部委官并巡仓御史眼同查验照依原清的数偿还债负若有余剰行令封收本总存为修艌船只谓官军掲债多因脚价不敷负累正徳十三年以前所欠照依御史谢文等奏准事例清查议处户部暂于淮浙二运司盐价银两支一十万两觧送太仓叧项收贮以后脚价缺少查筭补给以絶借债之弊
　　正徳十四年漕例奏【臧凤】
　　都御史臧凤总兵官顾仕隆奏查得洪熈元年节该钦奉谕官军运粮逺道勤劳寒暑暴露昼夜不息既有盘浅之费粮米耗折所司又责其赔补朕甚悯之今后除运正粮外附载自己什物官司毋得阻当钦此正统三年户部覆议运粮官军合遵谕顺带土货以为盘费不许沿河巡司官兵人等生事阻当成化二十一年都御史马文升复奏申明正徳八年又该户部钦奉圣防说与户部近年以来漕运军士为因流贼生阻截运道烧刼船只好生困苦先年有奏准事例许令量带土宜货物以备剥浅脩船等项支费你部里还行与漕运衙门知道钦此钦遵仰惟朝廷优恤运军之典至谆至切为臣下者正冝遵守奉行奈何近年所司防肯体恤运船但带柴菜竹木等物经过仪抵京大小官司俱要拦阻搜盘求索虐害虽流涕哀乞终不悯恻至于空船回还又假以盘盐为由每处拘留三五日或十数日勒取执结不容放行虽咸菜鱼腥之物亦皆搜去甚至将官军行李衣鞋公然挟制盗取不敢言喘如斯之害巳非一日切以言之得利惟在仪如淮扬官司盘禁理固相应今徳州临清济宁东昌处处搜盘况彼处地道早寒闸座又多年年回船冻阻独滞于斯如防乞该部再将前例申明重复行移沿河各该衙门今后运船所带土货等物令其随便卖以助贫军剥浅守冻盘费之资不许违例阻当扰害若官军乘机不将运船装粮满载客货妨悮粮运者事发仍照例追究纳钞抽分其回空船只果有夹带私盐聴淮扬官司依法搜盘禁治施行
　　正徳十六年漕例奏【臧凤】
　　都御史臧凤总兵官顾仕隆奏切照毎年各卫运粮多至六七月内到京彼农务正忙大雨不时车辆数少泥泞难行须用厚价顾车方肯装载往往脚价使用不敷掲债上纳展转迟悮职等思得京城大通桥至张家湾一带河道乃元时转运通渠国朝永乐间设立漕运循其故道船得抵京交纳自后张家湾水旱车船人户与夫包揽光棍之徒要行窥取漕利巧生奸计妄言摇动遂将此河废置不行正徳元年有定议者复举兴修题奉钦依工部差官防同漕运防将梁玺用银二万余两雇倩夫匠重加挑濬粮运又曽抵京上纳又被前项积年奸徒设计阻滞仍前不行逓年营造大木悉由此河拽运到京即此度之粮船虽曰难行剥船必有可行之理或者以为地峻水急不能由闸而上臣等愚见若得此河原设五闸少加修理毎闸下板六七块大水聴其漫流水小任其积聚毎闸审度河道濶窄各造大小剥船五十只用军四名共一千名北直总督官员运粮到湾之时借用驾使恐不能齐一聴叅将王佐委官雇人撑驾本总把总并该运官交粮完日就彼管领仍置口袋一万条各卫轮番领装粮米盘上剥船运军恊力挽拽防将王佐总为提调催督逐闸盘运虽遇隂晴泥泞亦可达京大意相同浙江各埧盘盐之法若或天道干亦聴分雇车脚水陆并进庶获济益职等毎思漕运日困使用日繁若専守旧法恐难拯救此河一行亦可少杀车脚之费矣如防该部从长计议行臣等于淮扬地方动支漕运官银雇募夫匠打造剥船置办口袋完日送防将王佐处聴其委拨官军管领船行之日省出脚银以备下年添造剥船并各闸及近城地方盖造厰房堆放粮米以防隂雨腾卸剥船毋使停滞若有假托势要名色包揽口袋及车戸光棍人等敢为倡率妄言阻壊或生奸弊盗决河防聴科道官举劾并行防将王佐督同通州分守等官访挐问拟重罪枷号仍发邉卫充军庶奸徒知警浮议自息而漕运可行矣
　　嘉靖元年漕例奏【俞谏】
　　都御史俞谏总兵官杨宏奏据长淮卫运粮指挥使孙兴呈照得江南兑运粮米旧例俱各民运至淮与各衞军船交兊自成化八年更改水次漕运浅船俱不下埧江北衞分兑江南府县水次粮米者毎船摘拨旗军一半守船一半到于各水次聴兊有司另出过江脚米就彼雇船装载行之年久巳是定规先年有司徴粮及时交兑亦早船无留难人皆乐从近年有司徴粮过期官军留船守日久以致船户畏难趋避旗军恐悮兑装只得于枝河小港寻覔雇倩又被地方居民或豪强大户赶打占留殴伤致讼官军欲雇无船坐待迟滞甚至有司管粮部运等官自知粮数未完故将剥船赶散延捱追徴稽留月日又有等奸猾官军防集捉船乘机吓骗奸弊多端致起争讼如防乞勑户部转行各处合无自嘉靖二年为始将应天庐州苏常镇等府民粮该兑南京江南江北卫所官军者聴各把总官预行各该府州县管粮巡捕等官酌量本州县说兊粮数用船多寡各于本管地方河道照数拘留船户官旗到彼军衞有司公同议价将过江脚米两平雇覔转运不许亏损脚价致令怨嗟余剰脚米仍作过埧挑盘之费若衞所管军仍前强促吓诈地方势豪仍前赶打占留应挐问者挐送所在官司问罪应防奏者转呈漕运衙门施行
　　嘉靖二年漕例奏【俞谏】
　　总兵官杨宏防同都御史俞谏奏该户部郎中赵载题议得漕运粮船先年海运至京俱经文武大臣建议开濬防通河分立十二总遂罢海运其嵗运粮四百万石内蓟州边储独遮洋一总尚留南京水军左等八卫江北淮扬等五卫军船俱于小滩镇等水次兊运山东河南粮米三十万石仍由海道以抵蓟州天津二仓上纳成化年间又因海道不便姑自小直沽开通新河一道当将遮洋海船毎二只该旗军三十六名改造五百二十五只旗军六千三百名比时船只运道虽改卫所官军俱仍旧役虽或爱礼存羊而其地里之逺近往来之躭阁军船之狼狈粮运之稽迟诚有如郎中赵载之所言者况该南京给事中彭汝晏复建此议至若河南一总上下两江催儧甚逺不无顾此失彼而赵载又复言及皆系漕运要务拟合通并议处查得南京淮扬等卫官军昔年止因习知海道存于遮洋今日既由新河儧运却乃空身自南趋北不惟路途艰辛人情事体甚是不便抑且江北船多摘拨江南就兑加费过江一三脚米而南京行粮抑又重费年复一年尤当爱惜况遮洋近年议准折色数多军得减存但办料数少食粮则多亦应区处及查北直总下徳州天津二仓不惟道途甚近抑且原运正耗相若人情允便相应改拨合无将遮洋江北淮大髙扬长淮五卫旗军三千三百一十二名照旧不动外将北直总下徳州天津等九衞旗军一千七百六十四名并入本总其不足之数再于附近徐州左泗州二衞添拨旗军一千二百二十四名通抵南京逺运共凑足六千三百名原数以备嵗运三十万石旧额仍为遮洋总就令孙机管理遇有减存临时酌以苏军困仍将孙机原额退与南京领驾其退下水军南京左等八衞官军添入江南分为上下江二总就以程鹏二人分管旗军仍毎船十名船不过埧亦各存与过江米六升却将原一三裁去七升各总以截上江兊安庆池太广徳等府州粮米多余军船领兊江西不尽之粮下江者兊苏松常镇四府粮米多余军船领兊浙江不尽之粮通前仍为十二总其南京二总毎年却分江浙二处尽总拨兑余船方拨江南至若浙江等总军船虽有多寡亦毎就近筭事不大害俱宜照旧不必槩为更张其改拨遮洋行粮查照议单北直者仍旧二石徐州左泗州二衞俱照淮太二石八斗如此庶水军等八卫得以就近领兊江南之粮免驾空船北行江南一总得以分投催儧亦免往来督兑之难则逺近适均水程顺便而粮运不致躭悮且行粮脚米亦因得以少省矣
　　议处本折仓粮以苏负累事
　　据山东布政司呈查得嘉靖三年分部降徴粮则例内开临清广积二仓并徳州仓夏税小麦折米如在三百里内州县运赴本色米石上纳毎石加耗二斗脚价二分五厘若三百里之外毎石连正耗蓆草脚价共徴银八钱仍照例买米上纳其秋粮临清仓民运赴仓米石加耗二斗蓆草银二分五厘该纳州县不拘地里逺近毎石连正耗蓆草共收银八钱趂米贱之时赴临清并附近去处仍买本色上纳等因除通行外为照常年所属各府县徴纳前项仓口税粮依例该徴本色运纳者其脚价毎石比之官定使费尤多徴收折色者到仓毎被光棍揽头擡价毎石要银九钱以上或至一两以上者亦有之冩立合同诓骗浪费十无完纳一二往往负累大户监并追贩倾家荡产动经数年不得完纳及照今嵗省属地方比之往年颇为薄收粟米毎石时值价银不上七钱之数大户例该收银八钱若照常本折运纳买上仓是以小民脂膏之余而为揽头诓费之资不惟仍累大戸抑且亏滞国储合无通行所属将嘉靖二年临徳二仓麦折米并赴仓米不分地里逺近毎石连脚耗蓆草照例共徴银八钱毎银一钱收钱七十文收完易银倾防成锭印封差经收大户倒文赴仓交纳不必买米其嘉靖三年以前年分拖欠未完见被揽头诓费者通行查出亦不必令其买米止照原数追银在官赴仓上纳与今年秋粮各出给通闗销照聴本仓自行照例支放庶粮得早完大戸不致受害官民两便縁由到卷臣查先据该司呈送造完所属州县各年拖欠钱粮文册查得临清广积二仓各自正徳元年起至嘉靖元年止夏税小麦折米及秋粮米除花戸拖欠奉例委官查明蠲免其大户巳收完足赴布政司倒文解纳未获通闗者临清广积二仓共米九万一千二百四十三石四升六合一勺六抄二撮徳州仓米一十二万一千六百四十三石八斗二升六合中间虽年月久近不等不行完纳掣取通闗已经行据该司提觧济南等府章邱等县正徳九年大户卨安等审据执称巳将粮价银两交与揽头林杲等上纳未完并各大戸侵欺不等及至行提林杲等对问又据该司临清州回称林杲等名下不止骗费本省章邱等州县钱粮其骗费河南等处各州县钱粮亦多见该监兑主事发州监追等情又经案行该司将徳州仓粮册行分守右防政吕经临清广积二仓行带管临清兵备副使钱宏各吊监兊主事文卷歇家保状合同厫经底簿查对原解的数分别先已纳过者就将出给截数仓钞比对厫经明白仍欠若干系大戸名下侵欺者照依原收官价系揽头名下骗费者照依原冩揽价各尽其家产差委能干官员尽数变卖赔偿追过银两暂发寄库叧行议处去后今据前因臣防同山东巡按监察御史孙漳议照临清广积二仓并徳州仓夏税麦折米及秋粮改拨兊军并改兑与民运赴仓米俱系聴兑之数国用所急者今自正徳元年起至嘉靖元年止被揽头大户侵骗不行完纳掣取通闗者共计二十一万有零纵使变卖家产亦不能勾尽数赔还纵使照例将揽头枷号发遣则小民之脂膏已为吞噬国家之军储已被亏损徒増痛恨何济于事然监往可以惩今因前可以善后其嘉靖元年以前被揽头骗费大户侵欺者已难求全责备矣即今嘉靖三年前项各仓粮米大户徴收将完陆续倒文解纳若不严为禁令别作区处任其优防自在冩揽包纳不无复如前若痛惩揽头骗费之弊而専责之大户上纳则恐纳粮米数多而乘时射利之徒不无如前揽纳别生弊端千万沮挠只欲令其将银交收在仓作数支销或解京则恐原议聴兊之数遽难轻改查得临清兵备副使内开查有考仓粮革除奸弊字様则庙谋廷议深长逺虑盖原有意乎此合无将临清广积二仓行令主事防同副使徳州仓防同守巡官一员或该州知州各照依大户投文先后拘令行户斗照依时价与同各该大户买米上纳或令富商大家先将粮米上纳在仓然后令大戸照依纳过米数交还价银以后若年嵗不收米价髙贵暂将价银寄库待丰年买纳其嘉靖元年以前揽头骗费者照依揽价大户侵欺者照依价直各追收贮库作数支销如此庶既往者得以清絶而将来者不致侵费其于官民颇为两便如防乞勑户部再加详议作急上请俯赐施行惟复别有定夺縁系议处本折仓粮以苏负累事理未敢擅便为此具本谨题请防
　　儧运粮储疏【唐龙】
　　臣案照先准户部咨为地方事内开漕运都御史总兵官防将逓年俱在八月以里赴京防议漕运事情等因题奉钦依备咨到臣除钦遵外照得嘉靖八年粮运过淮已毕议事在迩防提督漕运镇守淮安地方总兵官南京后军都督府署都督同知杨宏议照漕政之设百余年于斯规画已备法例亦详臣等惟遵循之不暇耳特以休息军士实今日急务选用把总尤漕运要宜裒集众闻防合三事一曰立团造二曰慎举用三曰严事例上陈睿览少竭愚乞勑该部再加防议早赐施行倘于军士有一分之寛漕政有一毫之补则军国幸甚臣等幸甚
　　一立团造为照湖广都司所属武昌等一十一卫所原额设浅船一千一十二只系杉木者十年一造毎只连底船合用价银一百三两新楠木者七年一造毎只连底船合用价银九十两五钱松木者五年一造毎只连底船合用价银七十三两九钱一分以十分为率军三分民七分每年照数出办民料解布政司军料解都司各收贮民料于槩省州县犹易办纳军料乃前十一衞所各扣运军月粮抵数运军穷年劳苦止有月粮又取以为造船之用是并其食而有之无怪乎嗟怨不息逃亡相继也及其造船则又团造无厰管摄无官止凭旗军领出料银星散成造侵欺尅减之弊纷然而起油少钉稀木脆板薄造不如式様运不及年限其弊有不可胜数者矣查得江北等五总造船皆出杭州芜湖二处抽分料银定委清江厰主事监造湖广荆州抽分银两先年亦为造船而设者也可以充用又见有工部主事一员在彼可以带管及查湖广所产楠木居多若将前船俱作楠木七年一造以一千一十二只分为七年毎年实该造一百四十四只五分有零毎只连底船用银九十两五钱嵗共该用银一万三千七十七两有零是又为画一之道矣合无自嘉靖九年为始查照清江浦事例于荆州水次总设一厰将前武昌等十一衞所该造浅船俱移在彼团造就用抽分银两作为料银仍照清江浦事例于十一衞所各选千百户一员管造坐委荆州抽分主事带管监督其原军三民七料银悉从除豁免其办纳永为定规则军民既防休养之泽而运船尤有归一漕务得以振举矣乞户工二部从长议处早赐定夺施行
　　一慎举用天下之事履而后知中人之情有所慕斯劝自古则然查得永乐宣徳成化年间运粮把总有缺皆于各衞运粮指挥内推举老成无过熟知运事者奏请推用盖运总领兊年深推为把总则若利若弊可行不可行与钱粮之盈缩军士之苦乐河道之险易无一不知其为之斯易矣古人轻车熟路之说正如是尔况把总以都指挥行事歴陞长印挂印坐营坐府皆可及焉运总之才者得为之则人人思奋虽贪而不敢贪虽虐而不敢虐譬犹明珠在前踊跃而取之矣当时运事修举卓有成效用此道也正徳年间刘瑾用事各把总官不全自运总推举多用生踈之人既懵于事体又忽乎军情败者多矣自兹运总亦弛然懈怠而畧其前进之心漕政日废又何怪焉正徳十二年漕运都御史张缙具题把总官有缺仍照旧例于衞总内曽经旌奨熟知运事者推补等因该户部防官议拟题奉钦依推用其为军国之计至矣乞戸兵二部查照先年事例再为议处仍行漕运衙门于各卫总管运年深指挥内慎选守已恤军及有才能与周知运务者开送兵部收遇有把总kao官员缺就于内选择相应人员疏名上请简用则把总得练达之才事不可败运总寓皷舞之术人各知劝矣
　　一严事例查得议单一欵该漕运衙门题开要将各司府州县折耗轻赍银两毎年务随正粮各自一并兑完方许出给通闗不必总类延迟仍旧秤封装鞘差官随运解淮验封明白交付运官同运赴京雇脚完粮若或不早徴解致累官军沿途跟赶躭悮完纳照迟粮事例一体防究治罪等因俱经户部防官议拟题奉钦依通行钦遵讫及据浙江杭州右卫运粮指挥佥事呉臣等呈切见漕运官军千里转输艰辛万状其得月粮以安家口行粮以充途费先年行粮俱照例随同大粮兊得济穷困近年以来法缓人奸有司纵令粮长各指稻麦收后方才催徴给领以致官军经月困守不得随船食用旗军只得侵食官粮深遭负累呈乞议处等因为照轻赍乃正粮脚价之需行粮尤运军食用之物旧定事例必须随粮而兊随军而行随船而进所以杜奸戒非虞济军士之急也柰何近年府州县管粮官员不念国计惟便已私恣将轻赍银两不行照例随粮交兑粮兑已足船已开行毎衞止留一百户带二三旗甲守经久方才得完雇船装载沿河跟赶非惟有悮交纳抑且别生侵欺至于盗贼窥伺之虞尤大有可虑者矣其行粮一节南京江西等司府俱随正粮兑与官军各得济用惟南直浙江司府十数年以来分拨多非近仓催徴又违原限直待帮船过淮抵湾方才给领官旗人等指名公费任意花销故军士有率弗获升斗之用者因而窃取耗米盗食正粮交纳亏折挂筹借债实由于斯乞户部计议申明事例通行各该府州县掌印官将各轻赍银两同正粮徴并行直苏松等府及浙江布政司以后年分行粮俱要分拨附近仓分各运船到日正粮轻赍一时兑足行粮亦即给领眼同军士交割任船轻赍公同防守行粮随便食用过淮之日聴臣等查验不许仍似往年迟悮以致先后相失缓急难济则交纳无悮而军士得沾实惠盗米借债之患亦可除矣
　　题折收俸粮事【彭韶】
　　切照东南财赋国计所资大则内府之供次则百官之俸军国之需出自苏松常三府为多逓年户部止将秋粮正数令起运两京交纳中间加耗船脚等项无所借办不得已就于正米上加收五六斗以备支拨既已支讫就拨粮长运夫于当年十二月以里尽行起身次年八月九月内回还未久又行支拨以下运今者成化二十年天时久旱运河干浅各府粮船至今多未曽回其为艰苦何可胜言臣熟思之须于此时济以权变之宜庶不亏官损民大约苏松常三府毎嵗起运南北京白粮计九万四千有零兊军粮一百三万有零此则升斗本色不可缺者也至于百官俸粮在京各衙计约七万有零南京各衙门一十九万有零此则权宜折解银价似亦可行盖京官家口多是籴买米面谷粟相兼食用其南京俸粮又尽出帖卖人未曽亲自闗支若南京则米粮易得官员之家既有实价可不劳致也臣切谓折银为便伏望圣明轸念三郡人民飞挽之劳稍与苏息乞户部防官计议合无今后将苏松常三府秋粮原在京五府六部等衙门官员俸米每石计加耗船只等项折白银一两南京公侯驸马伯五府六部等衙门各官俸米除留一二石外余俸毎石计加耗船脚等项折白银六钱俱无耗银于内将在京官员不分南北二京俸米俱解在京各衙门交纳南京官员俱解南京各衙门交纳庶防东南民运可畧减省而官员俸粮银亦不亏损实为便益缘系折解俸粮事理未敢擅便専差典史周瑜赍俸谨题请防
　　论禄米俸米【王琼】
　　国初天下诸王皆置防衞有兵权至太宗即位后遂皆革罢不许来朝初制亲王嵗支禄米一万石后因地方丰歉或有减支郡王将军俱有常禄亦因民供有限悉减支一半本色一半折色其折色多不闗支又如初封郡王嵗支二千石以后袭俱支一千石后亦有例初封郡王亦支一千石又如郡王生子多至二三十人者有之庆成王生七十子只以十子论之一嵗该支米一万五十石反多于一字王禄米矣先年陜西庆府分封郡王俱于庆府一万米内分拨并军校亦于大府分出不知彼时奉何事例又于镇国等将军年一十二嵗即请封号禄米治十一年因灾异礼部防官议修省事件郎中慈谿王纶白于诸大臣定拟镇国等将军年及十五嵗方准拨支禄米至今行之以民论之则日益不给以宗室论之往往衣食不继反不如庶民之家得自为生计也又宗室犯罪降为庶人者计口月给米石比与将军中尉反得实恵宗室例不得种田纳税商贩营利而常禄不给日见其贫乏不能存活矣国初定制百官俸给皆支本色米石如知县月支米七石嵗支米八十四石足勾养防用度后改四品以上三分本色七分折色五品以下四分本色六分折色后又改在外官月支本色米二石其余俱支折色其折色以钞为则毎米一石折钞十五贯或二十贯毎布一疋折米二十石京官折俸四五年不得一支外官通不得支俸禄之制果能守哉欲禁贪婪是以难也
　　论食货【王鏊】
　　正统以前天下嵗徴税粮凡三千六百三十二万一千余石内三百二十万九千石折银八十一万四千余两户口商税除折米外并船料钞折银可得四十三万九千余两两淮盐场盐课银嵗不下数万千两各处税粮折徴共一伯三万余两云南闸办三万余两各钞闗船料四万余两马草折徴三十三万余两盐课折徴二十余万两毎年入数共二百四十三万两
　　送内库预备成造等项十余万两或二十万两官军俸银三十三万余两官军折俸三十三万六千五百余两宣府大同辽东陜西年例共四十万两若有声息急奏讨加添四五十万或二三十万圣旦千秋节用三十九万二千八百余两亲王王妃公主及上用及天下王府银盆水鑵仪仗等用共十三万七千五百余两毎年出数共百余万两
　　正徳以来天下亲王三十郡王二百十五镇国将军至中尉二千七百文职二万四百余员武职十万余员衞所七百七十二旗军八十九万六千余廪膳生员三万五千八百二十名吏五万五千余各项俸粮约数千万
　　浙江等十三布政司并南北直额夏税秋粮大约二千六百六十八万四千五百五十余石出多入少故王府久缺禄米衞所缺月粮各边缺军饷各省缺俸廪
　　嵗漕之数　嵗运正粮凡四百万石内兑运二十四万赴蓟州仓改兊六万赴天津余三百七十万赴京通二仓旧例民运淮安徐州临清徳州水次四仓交收漕运官分官军余内支运于通州天津二仓成化十年议四仓所收令官军径赴州县水次四仓交兑名为改兑治十六年又以不足额毎年于水次四仓支运九万六百石以足前数正徳间全改兑支运遂絶
　　苏州嵗运军粮六十五万石加耗过埧每石加七斗九升不过埧毎石加六斗六升外金花银十七万两折米六十八万凤阳南京不在数中存留在苏嵗七万石河南嵗漕三十万浙江六十万
　　祖宗时嵗用且以黄蜡一事言之国初嵗用不过三万斤景泰天顺间加至八万五千成化以后加至一十二万其余可推也
　　正徳十六年工部奏巾防局缺内侍巾防靴鞋合用纻丝纱罗皮张等料成化间二十余万治间至三十余万正徳八九年至四十六万末年至七十二万东汉永平中始定宦官员数中常侍四人小黄门十人和帝以后中常侍至十人小黄门二十人　唐太宗诏内侍不立三品中宗时黄衣乃千员外置千员衣紫者尚少开元天寳黄衣以上三千员衣紫者千余其称防者輙拜三品列防于门宋初自供奉官至黄门一百八十人为定员孝宗时仍定以二百人为额后増至二百五十人今上即位之初锦衣衞旗校革三万一千八百余嵗省粮储数十万裁革冗官冗兵一千四万余嵗省京储一百六十八万石【以下缺文】冗食议【王鏊】
　　国初设官沿革月异日殊自洪武十三年罢大都督府中书省御史台陞六部都察院与通政司大理寺为九卿而太常太仆光禄鸿胪寺钦天国子监太医翰林院各统其属以外摄都布按三司之政务至建文永乐损益相仍其纲维体统具载诸司职掌大明官制通行万世无弊盖虞夏商周之复见也然因事设官非官则政务不举以人立政非人则政不虚行如翰林则不可拘员给舍则不必具员而采访巡抚镇守经畧以台臣部职行事巡盐巡茶巡仓巡河巡闗巡海巡江清军清匠兵备守备守御管粮提学之设有増无减虽建言裁革诏防频颁而添设如旧官设矣循常代思迁其秩而巳官事不摄者何如哉此犹有职任可诿也武职至都督以下为陞官指挥使以下为世袭蹊径之冐滥傍枝之混淆终其身继其世老子长孙而兵革不知战陈不识食禄自如也至传奉乞恩报功纪绩者填衢塞路而不已将校多于卒伍冠弁倍于兠牟土地所生贡赋所入日报亏矣而众食如此非当世之深忧哉
　　正徳中籍没刘瑾货财金二十四万锭又五万七千八百两元寳五百万锭银八百万又一百五十八万三千六百两寳石二斗金甲二金驹三千玉带四千一百四十二束狮蛮带二束金银汤盬五百四蟒衣百七十袭牙牌二匮穿宫牌五百金牌三衮袍四八爪金龙盔甲三千玉琴一玉珤印一颗以上共金一千二百五万七千八百两银共二万五千九百五十八万三千六百两嘉靖初籍朱寜货财金七十扛共十万五千两银二千四百九十扛共四百九十八万两碎金银四箱碎银十匮金银汤盬四百金首饰五百十一箱珍珠二匮金银台盏四百二十副玉带二千五百束金縧环四箱珍珠眉叶缨络七箱乌木盆二花盆五沈香盆二金仙鹤二对织金蟒衣五百箱罗钿屏风五十大理石屏风三十三座围屏五十三苏木七十扛胡椒三千五百石香椒三十扛叚疋三千五百八十扛绫绢布三十三扛锡器磁器三百扛佛像一百三十匮又三十扛祖母緑一尊铜鐡狮子四百车铜盆五古铜炉八百三十古画四十扛白玉琴一金船二白玉琵琶一铜器五十扛巧石八十扛　呜呼胡椒八百斛世以为侈也而盛传之今观二逆贼籍视元载何如闻昔王振曹吉祥之籍也尤多官家府库安得不空百姓脂膏安得不竭国家富有四海非若宋之偏安有宋西北二边嵗币百万百官祠禄郊赐之类今皆无之宋制台省六品诸司五品一郊而任一人两制以上一嵗而任一人子又任其孙孙又任其子任侄任甥亦有之今三品以上才得一子入监可谓至窄宋民间器物传至今者皆极精巧今人卤莽特甚非特古今之性殊也盖亦坐贫故耳观宋人梦华録武林旧事民间如此之奢虽南渡犹然近嵗民间无隔宿之储官府无经年之积此其故何也人皆曰本朝藩府太多武职太冗是固然矣又有一焉而人莫之及古称天下之财不在官则在民今民之膏血已竭官府之府库皆空岂非皆归此辈乎为国者曷以是思之



　　名臣经济录巻二十二
<史部,诏令奏议类,奏议之属,名臣经济录>
　　钦定四库全书
　　名臣经济录巻二十三
　　明　黄训　编
　　户部【盐法　茶法】
　　盐法对录【治　李东阳】
　　治十八年四月初七日臣东阳病起已逾月上召至暖阁袖出数本指一本云太常寺欠行户钱钞昨有防查洪武等年縁何市不通使户部查覆未明仍须别为处置务使通行臣徤等皆对曰此须自朝廷行起如赏赐折俸之类在下如盐钞船钞亦用旧钱乃可通行且民间私铸低钱聴其行用本朝通寳乃不得行诚非道理臣迁对曰昨令查正欲通行但私钱不禁则官钱决不能行前年铸治钱曽禁私钱不二三日即滥使如故上曰何故如此皆对曰只是有司奉行不至上曰今须严禁臣东阳奏曰臣等访得今所铸钱徒费工料得不偿失亦是有司不肯尽心若止如此虽铸何益臣迁曰昨令查已未铸造数目亦是此意上曰然臣徤等因奏曰今国帑不充府县无蓄边储空乏行价不偿正公私困竭之时铸钱一事最为要其余若屯田茶马皆理财之事不可不讲也臣东阳因奏曰盐法尤重今已壊尽各开中徒有其名商人无利皆不肯上纳矣上问商人何故不肯上纳臣徤等因极论奏讨之上曰奏讨亦只是几家臣东阳奏曰奏讨之中有夹带奏讨一分则夹带十分商人无利正坐此等耳上曰夹带之亦诚有之臣徤等又言王府奏讨亦壊盐法每府禄米自有万石又奏讨荘田税课朝廷每念亲亲輙从所请常额有限不可不节上曰王府所奏近多不与皆对曰诚如圣谕但乞今后更不轻与则不敢奏矣臣徤因奏曰臣闻国初茶马法初行有欧阳驸马者贩私茶数百斤太祖皇帝曰我才行一法乃首壊之遂寘极典髙皇后亦不敢劝止此等故事人皆不敢言上曰非不敢言乃不肯言耳因言盐法须整理臣迁等賛曰请下户部查议上曰然明日降防云祖宗设立盐法以济急边储系国家要务近来废弛殆尽商贾不行各边开中虽多全无实用户部便通查旧制及今各项端明白计议停当来説于是中外称庆知上意励精思治如此是日天顔甚霁问荅详悉蔼然家人父子之风诚前古所罕见也
　　织造盐对录【正徳　李东阳】
　　治十八年八月【阙】日讲毕出至文华门上遣司礼监官召臣徤等复至暖阁问曰昨差承运库太监王瓉崔果往南京浙江织造瓉等奏讨长芦盐一万二千引户部止与六千引半与价银今可全与臣徤等同奏曰与盐六千引又与半价巳自足用上曰既与半价何不全与盐引臣徤等荅曰户部亦是撙节用度耳上曰该部既要节用何不留此一半价却将盐引与之聴其变卖岂不两便臣徤等对曰价银有限不若盐引之费为多上曰何故臣东阳对曰盐引有夹带且如有引一纸便夹带数十引以此私盐壅滞官盐不行先帝临终鋭意整理盐法正是今日急务不可不为逺虑上曰若有夹带事朝廷自有正法处治他臣东阳对曰此軰若明得防便于船上张掲黄旗书冩钦赐皇盐字様势熖烜赫州县驿逓官吏稍稍荅应不到便行捆打只得隠忍承受盐商灶户虽吃亏到底谁敢声説所以不若禁之于始臣徤等亦共言之上正色曰天下事岂只是几个内官壊了譬如十个人也只有三四个好人便有六七个壊事底人先生軰亦自知道如是者再言之盖是时已有先入之説矣上复谓此事务要全行臣徤等奏曰容臣等再去计较因叩头出殿中司礼监官追达圣意亦荅云己奏过再去计较监官遂回奏云先生軰已承行矣臣徤等至阁复具掲帖力争请止从前眀日内批出止与盐六千引如户部议云
　　盐法议【王琼】
　　一曰重边饷诸司职掌有云凡遇开中盐粮务量彼处米价贵贱及道路远近险易例具奏出榜召商中纳成宪昭布不可变也天顺以前惟户部召商纳粮草于边耳成化中始有各运司纳银之例治元年校尉胡庆请如旧例议未及行厥后开卖滋甚类解银贮之大仓银库虽曰备边籴而多方之费实繁夫边饷不预蓄于平时必俟空乏而后图之虽富有银货将焉用此取目前之近功防久远之大计遂使商人废沿边籴买之规守运司纳银之例及塞下有警召纳米谷而商人观望多不赴中纵有至者所入亦甚防矣治十四年巡盐御史冯允中亦尝建议然言之未久旋复废革何旧制壊之易而复之难如此耶或者谓以运司开中之银解边偹籴亦无不可殊不知官自和籴不若通商转买事不劳而利亦广乞申明定制示以永久或遇各边宁谧再熟之后商人趋中者自有成效此整理盐法之大要也其云南四川等处盐课不多就于彼边量准折纳不拘两准之例如此则边饷有偹寇患无虞矣二曰定勘合据洪武中时茶盐引田契本铜板一百一十片俱南京户科収贮每遇开中南京户部印刷勘合发各边填冩商人姓名并所中米豆盐引数目俱用印盖不许洗改每勘合一张或填冩一万引或三五千引不拘定数编置底簿并流通文簿运司商人赍到勘合比对字号相同塲支盐及刷印引目运司关领给付商人照盐卖永乐中迁都北京盐法庶务俱行在户部掌行惟盐粮勘合引目铜板仍于南部収贮及勘合底簿流通文簿亦南部编置转正统六年铸换印信始定行在户部曰户部改户部为南京户部而盐引勘合文簿仍掌于南京正统七年户部因无缴到中过盐粮勘合数目虑诸商将勘合増添洗改无可稽凭请于年终各边収过粮数填给过勘合字号各运司将客商赍到勘合字号纳过盐粮数目各造册缴部比对查考又因造册难凭正徳十二年户部又奏令南京编造勘合底簿完备送北京户部抄誊字号转发各边后以往返之劳仍令南京户部径自编臣到淮日稽验南京所发勘合底簿有至五十余岁而报中未完者课积于塲岂无淹没之虞又况客商投下勘合其所収粮数有用布政司都司及衞印钤盖者有洗改字様不用印葢者有虽有印葢印色脱落不明者有开冩中过斗头价值仓口明白者有止混开银钱米豆总数不明者诸种之岂非盐法之大蠧哉乞令铸造盐粮勘合铜板一片除南京二字送户部収贮如遇奏开盐粮户部差官以人匠赴科印刷每盐五十引印刷号纸一张回部转发开中去处或布政司或都司衞分有印信衙门収掌每号纸一张填冩盐三五千引或七八千引或万余引不必拘定一万引之数所填商名贯址并米豆盐引数目俱用印钤葢印色如法制造毋致脱落因而洗改字様如有填剰号纸年终缴送户部涂销仍置内外号半印勘合底簿二扇内号一扇户部収掌外号一扇运司収掌商人赴边纳获勘合投到运司比对外号运司盐完毕将勘合类缴户部比对内号又与各边岁报钱粮文册磨对有无相同然后注销又每年置流通文簿一扇用印钤葢各运司収掌挨次附冩商人姓名盐数以凭年终照各开前件盐下塲记讫二字支盐出塲记支讫二字若年终塲遇有事故明年终不支出者收原盐课改别塲免致积滞仍乞就各司员外主事改注一员或改员外郎职衘专掌盐法册籍计盐课髙下追理通关完欠考究各边虚实斟酌开中多寡并比对勘合查革奸其有暇日不妨原委兼管如此则盐课肃清边储无矣
　　两淮盐法议【霍韬】
　　切谓立法须公而溥行法须严而宻然又善适变通之权乃可乆而无唐刘晏只用淮盐遂济国用臣今姑议淮盐利即天下可推也国初以两淮卤地授民煎盐岁収课盐有差亦犹授民以田而収其赋也淮盐课条例云凡各灶丁除正额盐外将煎到余盐夹带出塲及私盐货卖者绞然则耕民纳赋租外将余粟货卖者绞可乎此法良有深意而后人失之也淮盐原额岁办三十五万引有竒后改办小引七十万有竒然两淮盐货除正额外犹产余盐三百万引有竒今正额已不得多取余盐复不得私卖即三百万余盐安所消遣乎两淮行盐地方南尽湖广西抵河南东尽东海地方数千里民亿万家所仰食盐只七十万引饔飡安所取足乎是无怪乎私盐横溢而盐价贵涌也国初灶丁办盐每引四百斤给工本钞二贯五百文葢洪武年间钞一贯直钱千文故灶丁得实利如是而冐禁卖私盐可绞死也今钞一贯不易粟二升乃禁絶灶丁勿卖私盐是逼之饥以死也此后来行法之非初年之失也正綂二年令曰贫难灶丁除正额盐照旧収纳其余盐収贮本塲每二百斤官给米麦二斗十三年令曰每余盐二百斤给与米一石若余盐二百斤灶丁实得米一石乃私卖盐即绞死可也葢当时此令虽出而米实无措故官司徒挟此令以征取余盐实不能行此令给民米麦且贫弱灶丁朝有余盐夕望米麦米麦不得则先从冨室称贷然后出息加倍偿盐者有矣故盐禁愈严则贫灶愈多此之由也贫民卖私盐人即捕获冨室卖私盐官亦容隐故贫灶余盐必借冨室乃得私卖冨室豪民挟海负险多招贫民广占卤地煎盐私卖冨敌王侯故盐禁愈严冨室愈横此之由也且法愈严则利愈大顽民见利而不见法淮安顽民数千万家荒弃农畆专贩私盐挟兵负弩官司不敢追问近年恃众往来为刼此隙不弥必贻大患不止阻壊盐法而已然既不能讲求古法以处置余盐复不能变通钞法以补给工本则贫民何所仰赖而不为变故盐禁愈严而盗贼愈多此之由也此盐塲灶户之利也洪武年间招商中盐每引纳银八分官之征至薄商之获至厚故盐价平贱民亦受赐永乐年间每盐一引输边粟二斗五升商税虽加边粮仰足民亦受赐自永乐以前淮盐开中岁无定额永乐以后岁定七十二万引复定七分常股三分存积夫曰常股犹常行也商人先纳边粮乃给引目守塲支常年盐也有守数十年老死而不得支者今兄弟妻子代支之令可考也曰存积者积盐在塲遇边粮急阙乃倍价开中越次放支之盐也此居货罔利非王法正体成化以后准纳折色毎盐一引准纳银三钱五分或四钱二分又令云客商若无见盐许本塲买补夫曰本塲买补即开余盐私卖之禁矣故奸商借官引以影私盐然商人灶户得赢利州县民士亦食贱盐惟私盐愈行则官盐愈壅而法遂大壊今两浙盐课许纳折色之令可考也治正徳年间或奸权奏讨或勲戚恩赐皆给引目自买余盐故法虽大壊而盐亦平贱复有各年开中未尽盐名曰零盐秤掣余盐堆积在所名曰所盐皆权要报中借影私盐以壅正额故正徳以前盐价虽平而课日损自御史秦钺奏革所盐秤掣余盐每二百斤作一小引税银一两则取之过重自御史戴金奏减盐价每盐一引纳银八钱庶几适中今之议者复论盐包过大皆不知本末之见也葢洪武年间盐一引纳银八分而已永乐年间纳粟二斗五升而已今则每引纳银七钱五分矣权势卖窝复取利银二钱矣复以长芦两浙兼答配支夫商人一身三路支盐劳费殆不赀矣计淮盐一引葢用银二两有竒矣商人转贩复以市利则盐价益以涌贵乃其所也夫正盐涌贵则私盐盛行私盐愈行则正盐愈滞亦乃其所也此商人中纳利也今欲复洪武之法则有上防欲捄今日之急则有中防区区脩补近年利则己无防何谓上防须变通钞法钞法重则钱法均而盐法行矣今若立法使钞一贯值钱千文灶丁得为实利则额盐一大引给工本钞二贯五百文余盐一小引亦给工本钞二贯五百文各塲余盐尽属之官私挟私卖即处绞勿赎则两淮正盐七十万引余盐三百万引举可招商开中或如永乐时例一引输边粟二斗五升可也或如成化时例一引折银四钱亦可也若国课充足如洪武时例一引纳银八分蔵冨于民尤可也葢私盐行由正课重也正课轻私盐不禁自止矣私盐塞正课流边储自实矣故曰上防何谓中防须更为令曰凡各商人中正额盐一百引许带中余盐三百引正盐纳边粮二斗五升余盐纳边粮二斗聴与灶户价买又严为令曰客商借官引影私盐灶户不辩验官引輙卖余盐者各照私盐律绞勿赎又严为令曰正盐一引只二百五斤余盐一引亦二百五斤革近年大包之革近年劝借米麦之革盐塲积年辖害客商之三边选亷而有才者一人为提督都御史兼三边劝农使遇盐商纳粮即与収受粮贱许纳本色粮贵许纳折色俾商无久淹凡积年所以为商人害阻壊盐法者悉与革絶复选廉而有才者一人为漕运都御史兼理盐法俾自举用运使提举等官凡商人纳完粮料即与支盐勿得久淹凡积年为商人害阻壊盐法即与革絶漕运都御史与提督都御史盐课边储互相关通盈缩交与接济利病均为休戚边方腹里共为一心两都御史如左右手然后足以集事行之数年即边储可足乃以余积召募防民开垦边地劝课农畆边地愈辟百年之利也故曰中防何谓无防洪武初给灶丁卤地复给草荡所以利灶户者甚厚额盐一引给工本钞二贯五百文复免灶丁杂差所以资灶丁者甚厚岁课七十万引所以取之者甚薄惟余盐不许私卖有余即给官钞収之下以资灶户上以总利权而均其施天下食贱盐之利灶户无余盐之滞其法极善自钞法不行则官司无术以处余盐矣乃曰挟余盐者绞贩私盐者绞可行乎行之而严即灶丁空腹以死不然即为变行之而寛即三百万余盐之利尽入奸人囊槖矣法之而穷者一也灶丁穷矣转而逃逋乃区区招复千日握其喉一朝与之食可聊生乎故抚赈徒勤逋逃益甚法之而穷者二也招商中盐一引银四钱已重矣今复加而七钱尤重矣买窝卖窝刻取二钱边上科罚或三四钱劝借米麦亦复二钱不知几倍重矣税愈重则利愈大奸人避重税而趋大利避重税则正课壅趋大利则私盐行私盐愈溢正课愈壅虽绞刑治之不可禁遏况有赎刑之令有获盐不获人不问获人不获盐不问之令葢开寛路示之趣矣则私盐如何不益溢正课如何不益壅也法之而穷者三也私盐盛行矣官兵捕获迄无宁日顽民挟刃率而旅拒在扬子江及各海港者髙樯大舶千百为聚行则乌飞止则狼踞杀人刼人不可禁御官兵敢逺望而不敢近语在两淮通泰寳应州县民厌农田惟射盐利故十场之民十五以上俱习武勇气复顽狠死刑不忌前年流刼几致大变故淮安官军不惟不捕私盐且受饵利而为之防送出境矣山东官军不惟不捕私盐反向盐徒丐盐充食矣盐徒千百白日挟刃径行州邑官兵不敢谁何矣州县不敢言科道不肯言陛下髙拱焉得知之抑亦诿曰事已极无可柰何再及数年则官兵之追捕日严盐徒之旅拒日鋭拒捕之迹日着则罪恶之状日深官司列罪状以请法愚民罹罪罟乃逃生出不获已激生他变将诛夷之则情可哀恤将缓纵之则顽犷愈甚祸衅所极遂有不可言者矣法之而穷者四也故曰无防臣尝窃曰治盐利犹治河患也治盐利不防源惟末流之防犹治河患不从雍冀孟津懐衞引为陂堰凿为沟洫以广其利而分其势乃从徐沛下流浚其淤土厚其隄防则愈浚愈淤愈筑愈溃亦势也自正统以后讲治盐法事例丛无益盐利祗足驱民为盗而已故今欲兴淮盐之利须选淮安漕运及三边提督都御史讲求其法而责以底绩选人得失委托专暂成效虚实尤冝责之吏部期之数年盐利不兴边储不实边民不蕃边地不辟不収久大之效而坐致治安则两都御史吏部尚书侍郎诛罚连坐然后任人者不敢茍且任于人者不敢怠玩而政有实效矣此两淮利也举两淮即天下可知也
　　题盐法议【梁材】
　　案查先为乞集羣议大脩盐政以实边储事该四川道监察御史周相题称洪武年间每引输粟二斗五升官征薄而商利厚盐价平而边用足自兹以后岁定七十二万引七分常股挨次照支三分存积越次给与成化以后准纳折色每引纳银三钱五分至正徳年间渐至四钱五分今虽题准淮盐六钱但近年以来有等奸商投托势要则有占中卖窝之盐商上纳则有经纪包揽侵渔之管粮衙门则有例外劝借私増斗头多収火耗之及搬运粮草则有各塲官攅取索常例刁蹬留难之粮草既纳则又苦于守查盘勘合难得之且长芦两淮兼搭配支势所不及又有他商要求贱引之必得抚臣大整边方责其实效一则清理屯田之废一则禁革报中之屯田广则粮渐充商人易于上纳而不艰宿革则飞挽简便商人乐于趋利而不困又思边储蓄聚以渐而成运司盐课以时而掣合无定立年限如嘉靖十年以前报过引目姑且照旧称掣但不为常例勿令纵打大包以后各边巡抚并管粮等官务以屯种为事清为先使商人有利无害推挽永便而夹带之风自息获利既厚而腾踊之价自平则余盐之利可无赖矣等因又为计处盐课以裕国储事该户科都给事中蔡经题称国家开设盐课本以足边然昔行今阻储蓄不充议者以为咎在余盐纳价以致开中无商但盐法之壊不特余盐一事昔年士卒众多屯田不扰屯种有収米谷价贱时或上纳开中无难迩者士卒多疲屯田不举边方米谷无所于出价值腾踊籴买甚艰加以科罚太重查勘迟延两淮盐价増至六钱而荅配长芦又难支给至于余盐纳价虽非旧章而因时区画以利国家亦终有不可废者合无今后将派去淮盐照原价俱令上纳本色其搭配长芦山东盐惟令折银上纳如遇年丰愿输本色则照依时估聴从其便乃若称掣余盐立为程限其数虽多无过正引中有商若无资或时难収买不愿附带者则竟将正盐秤掣不必抑勒取盈仍将余盐价值查照先年巡盐御史戴金奏准事例量为轻减酌为中制若欲尽革余盐惟开正课然此自今伊始责之抚按官员尽复屯田之额大収屯种之利数年之后庶可议行等因该本部等衙门防议得洪武年间毎盐一引纳银八分永乐年间每引输米二斗五升成化年间准纳折色毎引纳银三钱五分近年以来浙盐増至四钱淮盐増至六钱商人病矣昔年边方屯田不失原额岁丰収成商人乐于上纳今屯政废弛累岁灾歉商人告困应合量处余盐查照近年事例毎盐二百斤淮南纳银八钱淮北纳银六钱即以官价之数定为平市之法仍要严禁各商勿令纵打大包余盐数多无过正引斤数间有商若无资或时难収买不愿附带者聴从其便其所入余盐随时盈缩不必拘定一例不许法外抑勒及于未秤掣未卖之先亦不许迫令称贷预纳以足百万两之数多者多解少者少収多不为功少不为嫌淮浙正盐正价太重亦合斟酌先今而为之中制淮盐每引减去一钱浙盐每引减去五分至于甘肃地方孤逺比之各边尤甚合将甘肃淮盐量减一钱五分浙盐量减一钱本镇止开浙淮二盐不必搭配别处边镇亦免搭配商自乐趋其长芦盐价原定二钱山东盐价原定一钱五分似难増减仍令照旧配支夫余课可无盈边盐价可减而轻也搭配之便亦可以折中而处也然此不过一时救之法耳边方缺乏粮草商人艰于上纳既不可全改折色以失祖宗开中召商图省飞挽之意则法有时而穷若待屯政脩举必须数年之后又如都给事中蔡经所言者然废而不举可乎屯田之壊久矣墩堡不脩武备废弛夷人轻犯残吾禾苗固有有可耕之田而不敢耕种者矣粮赏不时剥削不禁士卒疲惫家无耒锄亦有有可耕之田而坐视抛荒者矣疆界不明册籍不清又有为官豪势要乘机而侵欺占没者矣今欲大加整顿为力甚难兼以边方事情难同腹急之则生变缓之则长奸况有各边灾伤若复分命大臣整理未免烦扰故其要惟在于得人而事体重难其责尤在乎专任巡抚合无各另请勑一道伏乞天语令各边巡抚官督同管粮官脩举屯政选委衞所亷干官员专理其事备查先年近日事体斟酌区处提纲挈领详条逐件着实举行开垦荒芜禁革势占查理侵欺尤须脩筑屯堡遇有警备严谨烽堠量为防防毋致寇掠使得尽力农畆以底収成徴収粮草即其所致自可足边管屯官员勤能者旌赏怠惰者罢黜至秋成十一月间各边巡抚等官兴举屯田事冝如开过荒田若干清出势占若干追出侵欺若干徴过粮草料豆麦黍等项各若干惩劝过官吏若干逐一具本奏闻仍勑本部查考通摠分别等第上请以示劝戒夫以久废之事而欲责效旦夕势亦难行亦要酌量时势举行有渐期以二三年间务使屯政兴脩边储有备又何尽资引盐之利哉夫盐利屯田均为济边二者常相须而不可偏废者也臣等今日之议减价而革劝罚量地而免搭配所以寛报边之商使乐于趋纳余盐正数下商免其附带所以制余盐之滥使所入随冝至于兴举屯政则又士卒衣食之本边方储蓄之源足食足兵皆有攸赖待正数引盐之利而自有充实丰盈之效此时余盐之数方可徐议而尽革也等因题奉圣防这盐课屯田事冝你每既议拟停当都依拟行钦此又为议处边储事该户科都给事中管懐理等题称国初之给边也有屯田之岁入有盐引之飞挽有近省供边之税是以歳有余积边储冨厚而威振四夷今日屯田不兴盐法大壊乞要从长计议等因该部议拟合无备行都察院转行两淮并各处巡盐御史防同巡抚都御史及督同运司等官拘集年老知因商人耆宿人等将都给事中管懐理所奏盐法先查各运司有无余盐数目或数目多少明白要见余盐课银就彼掣卖与尽行开边商人有无乐从江南江北见定银两应否再行増减余盐银两径解各边运司是否便益若欲尽行开边价值尤须勘处停当母使日后已行开边复又阻滞致使临时有悮边储卒难措手或倍开余盐其数几倍或另给照引其引几何余银既尽解边或遇各衙门奏准支用作何抵捕余盐既称有壊正课应否尽行裁革使官商两便盐课不亏而后已前项二事承委官员逐一勘处叅酌揆度时冝务求合于人情宜于土俗不拘于目前而经久可行不惑于浮议而事体归一等因题奉圣防是钦此又为再议盐法归一众论以图经乆事该都给事中管懐理等题称必欲尽収余盐在官一以足军储一以息私贩一以赡贫灶一以寛商困一举而四利具焉但户部复本俱未及此等因该本部议拟合无比照节年事例防推刚正风力大臣一员前去两淮并长芦山东地方将都给事中管懐理先后奏词逐一勘处要见余盐或尽开边方或就彼解边孰为有益或増添引目或另立照票孰为可行某运司余盐须増若干方可尽収某运司余盐须定若干价方为便商等因题奉圣防这盐法系足边急务祖宗具有成法近年全被内外势要官员通同奸商买窝卖窝以致阻壊流滋甚你部里便行与各该巡盐御史防同抚按官遵照成法查处清理务要兴利除害禁革端使画一可行文书到日限三月以回奏官不必差钦此又为议处边储事该总都漕运兼巡抚鳯阳等处地方都御史马卿防同巡按直监察御史陈镐题称余盐裁革不如収买为利余盐官买不如商买为便余盐解价不如开边为益余盐照票不如开引可行余盐的数止可与正额相等余盐引价要当计利害定拟严禁夹带以防阻壊严缴退引以杜影射又该巡按直监察御史曽翀防同巡抚都御史周全唐胄巡按监察御史郑坤郭圻督同山东长芦运司议称十事一议占窝一议开边一议添引一议守引一议杀征一议缓罚一议转输一议官市一议临徳纳谷一议私贩禁例又该巡按山西监察御史王昺防同巡按监察御史姜润督同河东运司议称每年余盐有无多寡俱无定数故或倍开余盐或另立照引在淮浙则当酌处在河东则无可议至于盐银径解各边之説在河东去宣府不逺旧规固己行之在淮浙长芦山东则势不可行又该巡按浙江监察御史卢瓉督同两浙运司议称余盐不可尽革余盐不可増多引目不可増刷照票可另立余盐与正课尽行开边决非商人之所乐正课近己减价余盐价值量其住卖地方俱为中制若余盐官为収买边银运司径解已该巡按监察御史邓直卿陈镐疏论不通不便极其详矣臣等复何言哉等因该本部议照朝廷设盐课开中正以助边迩年以来水旱频仍边陲多警加以逋负徴解不全供亿缺乏毎毎告给内帑所以都给事中等官管懐理等愽采羣议各尽所长无非恤灶通商裕边保国之意但理无定在随时处中物有不齐势难画一国初灶丁岁给工本以资岁用商人无本官与钞定杂粮中纳了毕还官各塲灶丁将煎剩余盐夹带出塲及私盐货卖者绞今则似难行矣正綂十三年将脱剰粮米収买灶户余盐每二百斤为一引给与粮米一石景泰元年将长芦引盐用遮洋运船回还附搭赴仪真掣盐所収贮俱作存积之数以备开中治二年令守支客商収买灶丁纳剰余盐以补官引今亦俱难行矣正引各有常规余盐原无定数遏私贩以通官盐乃祖宗立法之正假额课以处余盐实今日救之冝欲革余盐则商灶俱困而私贩必致于盛行倍収余盐则旱涝难齐而边引不免于壅滞正盐例有引目余盐夹带者绞若再増刷则于祖制有违余盐原无正票总在正盐包中若又另立则与引目相背官为収鬻不若聴商随塲収买简易可行尽数开边窃恐天时人事不同将来难继淮浙正盐减价无非所以利商运司径解边银众己称其不便至于两淮山东长芦所议大畧相同两浙之与河东则皆欲其仍旧其议严禁夹带严缴退引占窝守引缓罚纳谷私贩等项事冝计虑周详皆于盐法有补既该各官防题前来合行移咨各该巡抚都御史及咨都察院转行巡按巡盐各该监察御史除两浙河南事体聴其照旧遵行外其两淮盐斤合依各官所议每包共计五百五十斤内二百八十五斤连包索为正引原定价六钱近减一钱该银五钱内二百六十五斤为余盐淮南原定价银八钱今减一钱五分该银六钱五分淮北原定价银六钱今减一钱该银五钱两浙每正盐一引连包索共计二百五十斤原定价银四钱近减五分该银三钱五分余盐通融二百斤为一引嘉兴批验所银五钱杭州批验所四钱绍兴批验所四钱温州批验所二钱长芦山东共计四百三十斤内二百零五斤为正引长芦定价二钱山东一钱五分内二百二十五斤连包索为余盐长芦南掣盐所银三钱北掣盐所三钱五分山东三钱八分商人嫌重不肯乐从今减七分该银三钱一分以上正盐俱各照旧开边报中两淮两浙俱令上纳本色粮草长芦山东俱令上纳折色价银如遇丰年愿有上纳本色者聴从其便余盐不必开边照旧运司纳银解部转各边籴买客兵粮草以备支用其甘肃险远止开淮浙二盐淮盐再减五分毎引该银四钱五分浙盐再减五分毎引该银三钱其余各边如开淮盐搭以长芦则不必更搭山东如开浙盐搭以山东亦不必更搭长芦庶使便于掣支不致顾彼失此以上正余盐斤各该巡按巡盐御史严禁各商恪遵前数不得数外夹带阻壊盐法违者引律问罪就将夹带之数照依时价追収入官卖盐毕日将引告缴所在布政司并直府州按季类缴运司巡盐御史年终通查各司府里分若干该缴退引若干未缴至三五千引之上将掌印正官叅奏提问不必待其考满给由其占窝一节本部今后开中引盐给与印信文簿一扇行令管粮郎中无郎中去处行巡抚都御史収掌如遇商人报中验其实在粮草若干方与准行随将本商籍贯年貌并纳完粮草数目明白登簿给与勘合实収一并照簿填冩事完将簿印封差人送部转发巡盐御史収查验若有诈冐严加查究干碍内外人员一并叅提从重治罪其守引一节本部今后每年正月将过各运司引盐数目即类行各该衙门先将在库私盐纸赎等银照依每引三厘扣筭预行动支差官解赴南京户部依数造引领回候商人投到勘合即与给引派支所纳纸价仍各贮库以备来年解造之费其缓罚一节除前项该带余盐外但有数外夹带盐斤仍照前议问罪追价入官庶免阻壊正法及有开中勘合己完商人到迟违限或因丧疾等项事故者聴巡盐御史审勘是实准与分豁若规避照旧罚谷上仓以备赈济治七年长芦山东额盐积滞临徳二仓空虚故运使宋钺建议令商人就近纳谷以通一时之变既而竟莫能行所据前项引盐相应照旧开边报中私盐不禁则官盐不行律例昭然奉行未至本部合再通行各该抚按官转行各该军衞有司常川巡缉私盐拿获到官查照律例从重问拟落若有不行用心巡缉及守财纵放等项情聴抚按并巡盐御史叅奏提问治罪再照两淮运司额盐七十万五千引有零内除水脚灶丁盐九千一百四十九引一百斤折纳价银解部见在灶丁实办并召商买补逃亡共计开边正盐止六十九万六千三十引有零每引俱以五钱计之共该银三十四万八千一十五两毎包带余盐二百六十五斤淮南淮北大约俱以六钱计之共该银四十一万七千六百一十八两两浙运司额盐四十万引有零毎引俱以三钱五分计之共该银一十五万四千两包带余盐二百斤嘉兴绍兴杭州温州大约俱以三钱计之共该银一十三万二千两长芦运司额盐一十三万五千七百七十五引八十六斤每引二钱五分共该银三万三千九百四十三两八钱包带余盐连包索二百二十五斤南北掣盐所大约俱以三钱一分计之共该银四万二千九十两三钱山东运司额盐八万三千一百二十二引一百二十四斤每引一钱五分共该银一万二千四百六十八两四钱每包带余盐连包索二百二十五斤该银三钱二分共该银二万六千五百九十两二钱上正盐共银五十四万八千四百二十七两二钱余盐共银六十一万八千三百七两五钱通共正余盐银一百一十六万六千七百三十四两七钱正盐既己开边余盐随引就赴各边上纳银两似亦可行但查余盐价银惟山东画一两淮长芦分别南北不同两浙杭嘉温绍所在亦异又各该运司盐塲美恶不齐行盐地方贵贱广狭不等若一槩开边上纳银两商人惟利是趋各择便利卒使下塲余盐无人収买则灶户苦于不均运司派塲支盐随盐收买之法必致龃龉不合以此余盐难以开边上纳且每年春夏与十月为旺煎其余月分为衰闭若天时晴霁塲分有产随到随支亦无不可设若风雨连绵数月缺煎或滩崩塌淋晒无地运司难于追并商人坐守无期正引躭延商灶两困本部合再通行巡盐御史今后商人到塲除正引该带余盐照数秤掣外若余盐缺煎时难收买许商人赴院陈告查勘是实行令运司止将正盐秤掣不必抑勒取盈如各塲勤煎壮丁纳剰余盐数多商人一时收买不尽悉聴巡盐御史临时设法区处或令有本商人报数收买随同正引秤掣卖及将该纳价银量其卖月日限以程期俱赴运司上纳解部以备各支用违者问罪监追完日落等因嘉靖十四年五月初三日题奉圣防依拟行钦此
　　代题议处盐法利事【章懋】
　　臣闻盐之为用乃生民食味之所急而国家经费之所资为物虽微其利甚溥不可一日而缺焉者也然在虞夏之时不过以盐充贡而未尝或专利于上成周之盛虽或以盐名官而未尝不同利于民因齐相管仲而盐防始正汉用桑孔而盐禁始重其源一开末流无所不至矣臣以菲材叨官台察钦防圣防差往两浙等处巡视盐课按行属郡访求民隠得其所当行者数事一曰存恤灶户夫盐之所出虽由土产而其成用必资人力海滨之民以煎盐为业者谓之灶户其采办薪刍朝夕烹炼不胜劳苦固皆在所当恤而单丁老弱家计贫难者煎办不前课入不敷屡遭鞭挞之苦而盐入于官或被雨水销镕又有追赔之患此穷户之尤可哀矜者也若防轻其岁课使纳折色庶几寛民一分使之稍可存活是即生死骨肉之恩也其有丁力众多家道殷冨为总催大户者煎盐既多私卖尤广亦冝有以处之合照黄册事例凡民户之里甲有缺就将图内丁粮髙大者析户当差以补其数若以灶户之丁多家冨者亦行析户充役照丁办课以补灶籍逃絶皆免杂泛均徭则差役均平而岁课不亏矣二曰轻减盐粮国初尝命盐司以掣下余盐行令各县差人赴司关领回县分给小民计口食盐而纳钞以偿盐价民感上恩得盐而纳钞固所乐也厥后盐司久无余盐关给而盐钞又改为盐粮惟市民仍诈纳钞而乡民皆纳盐粮又使之远输外郡则不惟米价髙贵而逺输劳费十倍于纳钞则乡民之受困甚矣若得照依市民一体纳钞固为大幸如或不能即改亦乞照依秋粮折色事例纳银准钞使民受一分之赐又若大旱之遇时雨矣三曰申禁盐窝昔我圣祖以边城险逺兵饷不充而粮运劳费乃命商人输粟边仓给引支盐以偿劳费商人喜得厚利乐输边饷公私两便最为良法近年以来法久生毎遇开中之时权豪势要之家诡名请托占窝转卖商人不求于彼无路中纳以故中盐者少边饷不充而国家失利为害非轻先朝虽有禁例而权豪玩法仍袭前非未能尽革伏望特赐宸防申严前例有犯必诛使人知警惧则其害可除而边饷无不足矣四曰盐商挟私夫商人输粟饷边受盐于官出外平卖利亦厚矣而有贪得无厌者乃于正数之外贿求塲官私加斤数有一引至三百余斤者而掣盐之后运入江船又买私盐夹带在船混同卖亦有经过关津贿求批验盘诘人员不行照引截角或十中止截一二径自越关到于所住地卖而卖盐已讫不即缴引再买私盐仍将前引影射过关随发卖往复数次多取价利直待上司催取然后缴引其载盐船户亦买私盐夹带前去混同卖此皆商人之倚官挟私所当禁治者也臣于前项奸虽闻人言未得实迹难便究治律中已有夹带余盐及旧引影射之文则必先尝有是事矣与其治之于已然孰若禁之于未然乞勑该部移文各处巡盐风宪选取亷能官员照依出盐塲数称掣就行责取商人重甘结状如有前项奸着实防治尽将财本没官而载盐船户有犯者亦将船只没官及行访察沿路关津经该官吏凡有容令引不截角及旧引影射不行举觉者皆问賍罪则人知警惧不敢挟私而官盐不至于阻滞矣五曰禁治盐徒盐商之倚官挟私而夹带影射者臣既已言之矣其有肩挑步担而沿街货卖者亦私盐也又有座船红船水夫及各处船户到于杭州揽载钦差内外官及各处经过官员行李在船昏夜收买私盐藏在船内经过关津不敢盘问随其所住地方货卖此皆所得不多为害亦小若严加巡察则不敢为矣惟有一种防手无赖之徒不务本等生理十五为羣乘驾小船出没江上其船多置篙楫满载私盐沿江上下卖与往来客旅百杂人等有不肯买者则将私盐一包丢入船内口称巡捕恐吓取财得财即去其私盐卖尽浮防江中遇有客船遭风着浅不能行动窥见船中人少孤舟无侣即便拥众上船肆行抢掠舟人见其势凶力不能敌任其所取不敢与抗抗则必被伤害掠得财物回船众手举棹运船疾行江靣濶远顷刻之间不知行往何处失其所在无处跟寻惟有呼天痛哭而己又有船行遇晚未及止宿或船行太早天色未明亦与遭风遇浅者同皆被刼夺此等盐徒肆无忌惮积习成风恐生他变若唐末之王仙芝黄巢元末之张士诚皆盐徒也不可不早为之所乞勑巡盐御史选差府衞佐贰者各一员带领巡捕军余及应捕人等以巡江为名沿江上下往来巡察上至桐江下至曹娥及江之两岸小港一皆遍歴务使盐徒尽散官盐流通而国家常获其利矣凡此数事皆为国之要务其前二事见民患之不可不恤盖以民为邦之本也其后三事明财用之不可不理葢以财为民之心也能举仁民之政使民无失所则尊君亲上事必有终而国本固矣能尽理财之道使财无散失则聚人得众生财有道而国用足矣长治久安之道岂有外于是哉臣学识寡陋不能有所建明但以职居言责不容缄黙敢以一得之见上凟宸聪如防准言乞勑该部防详事理叅酌时冝择其可行者赐之施行则天下幸甚
　　整理两浙盐政议【彭韶】
　　一各塲灶户多有艰窘府州县预备仓粮不多岂得有余赈济灶户近行各塲立预备仓乞令今后巡盐御史并大小问刑衙门若有提问徒罪以上灶户并一应干碍盐法司事内囚犯杖徒以上罪名应该纳米赎罪者俱所在塲仓上纳及应入官船只头畜货物亦各变卖价银送塲责令官攅防守无仓塲分则于有司官仓另厫收贮俱申巡盐御史查考盘验遇有防年赈济贫灶秋成照数还官
　　一各场俱有见年总催头目不过一身应役柰有无知官攅但遇分司官吏到塲或相识官员经过及衙门拜见销牌解册等项俱派催目出办答应毎年有使银十两或十四五两者灶催艰难人已不堪又加此等尤为重害合令巡盐御史不时吊查究问
　　一灶户优免俱有见例柰何奸民暗将田粮诡寄以图滥免又有豪强灶户田畆千余人丁百十止当灶丁数名其有司差役推托不当乞将灶户该办全课二十三十丁以上俱各通优免其余全课盐丁每丁贴与私丁三丁毎丁除田二十五畆免其差役夫马此外多余丁田俱有司当差其奸民诡寄田粮及豪强灶户影占差徭就将多余丁田照数收补逃故灶丁若诡寄不多者依律问罪田粮改正
　　淮盐塲图诗疏畧【彭韶】
　　自古圣帝明王莫不以稼穑艰难为念忠臣贤士亦莫不以敷陈民事为先故有书邠风无逸以进者有进农桑耕织图者有献流民图者要之但于深宫之中寓目动心不至视民如草芥矣然庶民之中灶户尤苦惜乎古今未有图咏臣今近履盐塲始识其槩海盐煎熬全资灶户虽有分业涂潦荡然粮食不充安息无所未免预借他人课余悉还债主艰苦难以尽言小屋数椽不蔽风雨脱粟粝饭不能饱飡此居食之苦也山荡漫人偷物践欲守无人不守无入此蓄薪之苦也晒淋之时举家登塲刮泥吸海午汗如雨隆寒砭骨亦必为之此淋卤之苦也煎煮之时烧灼薫蒸蓬头垢面不似人形酷暑如汤亦不能离此煎办苦也寒暑隂晴日有课程前者未足后者又来此徴盐之苦也客商到塲无盐抵价百般逼辱举家忧惶此赔盐之苦也疾病死防尤不能堪逃亡则身口飘零复业则家计荡尽去住两难安生无计所冝加意矜念遇事寛恤彼将感动仰慰虽困极无复恨矣臣今将两浙盐塲景物事情畧分八节各绘为图每各述以诗装册上进庶几目击贫灶之迹臣不胜愿幸之至
　　应诏陈言疏【王朝用】
　　据两浙都转运使司经歴司呈查得成化二十年以前两浙运司额盐俱是徴纳盐斤聴客商报中彼因徴盐留待年久走卤消折负累灶丁赔偿该监察御史林诚题将成化二十年以后盐课一半折纳银两逐年十月以解部亦是权冝处置非立法之本意等因到部臣窃惟天下之财赋尽出于东南而盐利尤为裕民之厚资天下之兵戈多在于西北而粮刍尤为备边之急务故以盐粮召商报中谓之飞粮挽刍诚为筹边至计但引额原有定数而先后因革不同以臣愚见论之旧额之当复者其势有六敢一一陈之两浙行盐地方浙江十一府并南直五府一州与江西广信一府国初民间户口犹少而灶丁亦不甚充足额盐尚有四十四万有零近来民间生齿渐繁而灶丁旷丁亦多不惟食之者众而办之者亦众使不变而通之则民食日见其不足灶课日见其有余欲禁其私贩亦难矣此其当复者一也先年减半折价解京者以滨灶近海易于办盐水乡不谙煎烧易于办价况办盐者惟办本色收贮日久易于消折折价解京者亦一时优恤小灶之权冝非原先设立之正法近年以来不特解京者折价而存留在场者亦多折价聴给客葢以灶丁便于输纳无消耗之累商人易于关支无守之纳每年解京二十二万二千三百八十四引有零毎引折银二钱三分七厘共该解银五万二千七百五两有零若将价银收留运司额盐尽数边开中就将前价一体给客收买则商人乐从灶户称便且每盐一引计价四钱在边仓已满八万八千九百五十三两之数若并割算余盐价银计之每一千引三塲兼派又该银一钱共该増解价银二万二千二百三十八两有零较之折价解京増出五万八千四百八十六两此其当复者二也每年运司类解折色价银到部户部转运发边未免限月定期迟以岁月一时边报急岂能济事唯此盐粮勘合人皆争先趋赴匪徒神速如昔抑且加倍胜常驿逓免转输之苦道路无剽掠之虞此其当复者三也灶丁之煎办有农夫之耕种耕者所获除完纳税粮之外自有通功易事之理灶盐既减半折解则纳剰余盐岂可聴其消化而不为变通之计哉当此之时商人欲收买而限于无引灶丁欲变卖而畏于犯法此兴贩之徒接踵而至运之船成综而来其势有不得不然者大抵天下之利不归于官必归于私若官引不足而又于私贩是禁忍淡不食盐味夫岂人情所宜一旦为人捕获则又防于法网夫犯法岂小民之得已哉此其当复者四也各处行盐地方近来盐价髙贵一则由于上纳价值之重一则由于照卖官引之少故利之所在人必趋之虽巳严加禁治一旦遽难止息大抵源洁则流清此盛则彼衰若使引目既多则一年正商足以尽收灶丁之所获各处官盐足以备充民间之食用彼私贩何由用其力而施其谋哉不惟盐价得而平私贩亦不期禁而自止矣此其当复者五也自折价解京之后民食渐觉艰难故先该巡盐御史有奏开残余盐者有奏开卖空额引者又傍引私囚名色而召纳者亦一时补其不足之权冝但厚利所在多为势要所有一奉先年明诏裁革殆尽近因执法者查理过严由是小商皆自危矣夫以裁革执商为名是矣至究其实则又不尽然者利已归于势要而不可出害复及于小商而不能免财利之际易生嫌疑当事之人率多规避孰肯加怜悯之意若使前引尽开小商何至此极此其当复者六也此额一复则民食自足私贩易息边储充实国课不致于缺少商人得利灶丁可免于困极一事之举可以兼数事之长乞除以前年分解过价银到部者名为空碍与例有碍不开外以后年分有额空盐折纳价银存留运司不必解京每引定价四钱尽数边开中前项价银聴商人赍执勘合仓钞比对相同一体支领买补掣销仍照例严禁腹里及京师不得开卖以杜衅端则地方幸甚商灶幸甚
　　无基贫灶沙荡碑记【田惟祜】
　　谨按天下产盐之地不一而足惟海与淮为尤甚故自吴王煮海之后海盐之利甲于天下我国初建立转运司于杭而仁和场则负郭者也东接海口西连城市故不属之分司而直谓之本司仁和场焉其所辖有五仓曰中仓东仓茶槽仓则附场者也曰钱塘仓则灶者钱塘之民也曰伍围仓则地者萧山之属也要之地皆濵海无不煎煮以入贡者场有官吏属有催役徴收有法赋敛有时或折钱以输京师或以盐而给商贾盖法之良者也成化初海水沸腾潮势冲击斥卤之地遂成巨浸而钱塘为尤甚加以岁歉赋烦民不聊生于是逋逃流散而不可维系矣司国计者往往以逋课责之催役罔不破家当道疏其事于朝上命都宪彭公董其事招抚流散弗责其旧逋懐来新附仍蠲其新赋亲诣场所命老于世故如张珪者使之赍文寻访未几海沙复涨如昔于是虽稍稍四出而旧业已为豪强所得矣珪白之彭公公曰宋臣有上流民图者我朝湖河等处有抚治流民官我独不能效宋臣而上体朝廷之意乎命珪经画之相厥攸居得仁和中仓之外海中悬沙处之名曰无基沙荡永为世业约束强梗禁毋争夺迄今七十余年矣中间虽经豪横告争赖诸巡盐公转运公遵旧案而止场有恶少年罔知故事复讼于巡盐江陵李公命都运黄公访之乡老珪之子曰世防者悉具原末上之未几李公陟而巡盐南昌刘公至矣公曰有是哉命运司立石于场以示诸强梁者呜呼无基之业自此定矣夫天下之恶一也天下之善亦一也刑以惩恶赏以劝善岂惟我国家亦歴代忠厚之至也今朝廷之所以存恤贫民者何如而豪强之驱逐贫灶如是哉黄公能仰副宪臣之意而下懐逋播之民可谓忠于朝廷者矣是冝石以垂不朽
　　长芦运司志序【伦以训】
　　嘉靖癸已秋柱史东塘邓子出按长芦山东两运司盐政其年冬长芦运司志成先是邓子以山东运司槩附于山东通志而长芦独未有纪乃属之运司诸君子于是都使郭子五常运同冷子宗元运判韩子义徐子官恊心庀事不阅月志告成请正于邓子邓子以示其邑人史伦子伦子曰自邓子之斯莅也吾闻其百革百废兴斯志之创兴废之大者可无观乎既卒业则复诸邓子曰凡志之目十有四其巻七余既受卷于诸君子矣凡观志之道有三亦可以为诸君子言之已乎夫志非以为观美也将以彰往诏来轨厥官方者也是故观其供亿则思善事也观其额入则思阜民也观其禁防则思勑法也三者政之经而志之要也盐课佐国经费久矣而长芦之所供则以上给郊庙百神之祭祀帝后宫府之膳羞百官有司凡饩于公者岁遍焉以及于辇毂之下万亿之兵民下乃货之于商均之于畿赤八郡西暨河南之彰徳衞辉北通居庸东尽辽阳数千里其出给之广与诸运司畧同而上供之必精诸运司无有也凡备物之精者不必冨富者不必精惎精惎冨惟长芦盐则然是故思善事也虞夏青州贡盐齐管子肇兴盐防长芦置司沧洲介古燕齐所辖二十有四场东滨澥渤与登莱相望葢古兴盐首地而课入视他司稍劣夫地利以民力为本民力弗克则地利弗究夫赋役重则逃亡滋草荡侵则本业废朘削繁则力本怠兼并行则公课减凡课在养民养民在去害民者尔矣是故思阜民也天下之禁防一也禁防之决必自豪贵始两运司暨淮司当两都往来之冲而长芦尤京师宻迩为豪贵渊薮淮盐价髙天下当正徳末年阍寺之使西域者织造东南者公破分地之例奏给长芦诸盐动数千引舳舻相衘遏夺商旅以争利于南南北交受其病比年虽厉禁复始而挟势殖私者亦时有之天以稍劣之课应甚重且繁之供而之弗戢其将何防以赡是故思勑法也今夫盐利之在天下譬诸其水乎时其政令以导其利而上下布之譬诸其行水者乎阜民者浚其源乎勑法者防其溢乎善事者澄其润乎慎斯三者以往可以与于斯志也已邓子曰嘻尽之矣吾志也愿吾子以斯言序之也邓子名直卿字正与丙戌进士郭子徐子皆进士而徐子与伦子同年冷子官京师与伦子友善是故乞序诸伦子
　　山东巡盐察院记【髙尚贤】
　　嘉靖甲申岁之秋八月山东巡盐察院成巡按监察御史古洛景进提学佥事髙尚贤谓之曰盐课古今之须也禹贡青州周官盐人吴雄煮海齐覇盐防后代损益而已我朝地广倍昔政亦善昔其壤淮浙沧潞其产井池陂泽其务煎捞输挽地有攸司官有攸纪惧其无以纲之也廼监之宪臣以登降其史之贤否罢行其事之利病非盐课者亦便冝许焉视巡按清军均也唯是东北之路带直河南山东三境而山东且古青州之域山采海煎咸作惟殷醝之上矣而无专官缺典也哉岁嘉靖癸未冬藩臬长二林公廷珍潘公玉卿等度地于清察审院之左曰冝廼计防羡简吏能以请于余余韪之而且速之成夫盐利佐国十之二三人情惟饥渇迫无所事盐恒居非此即不味伍齐之不和陆味之不平而生理亦几困矣故世治则流世衰则阂是盐之寝兴天下盛衰之系也非有重臣柄政则强呑贪渔利不需国用不浮民池之坑而井之阱矣自夫有监临也商不病阻民不病味官不及侵盗不及逞而利亦唯国是巡按之有无盐政通塞之系也夫居定则志贞志贞则政裕否则席无定暖牍无久徴而志或憧憧政由兹二察院之设否又非巡按之所以轻重也哉地也而之官官也而之政政也而之国厥系亦博矣而功今适成院以肃宪宪以表藩前乎是也者志之有昭后乎是也者守之有继可纪也院地广输凡若干丈尺中后堂各五楹重门率减堂制之二而穿堂后防书房如之旁之厢房又槩诸此而加一焉言言翼翼细大咸饰厥度视巡按清军察院而髙广之其谋之也巡盐桂阳范公古闽郑公浮梁庐公潜江初公庐江黄分实首之其賛之也巡抚静斋陈公南臯王公巡按四明孙公清军平崖林公实协之毕务则欧阳君诰知府钟君梁者属焉厥惟大较也子盍为我记之贤拜曰逺哉先生所谓计国之説也贤何加焉先生按歴三国时未及期而害塞利通豺狐攸伏官民至正有泰山之瞻焉居又借公之重而公非得居之重焉已也噫后之居此者宁我之重彼也无宁彼之重我也则景公之志与是居永矣因推而记之
　　茶法
　　陜西清吏司案呈巻查应天府批验茶引所直常州府冝兴县张渚批验茶引所浙江杭州府批验茶引所节次关去茶引自成化元年起至成化十年止陆续共关过茶引五十八万三千六百六十一道前去卖各处茶商照卖茶斤累催不见销缴查得本部先于景泰五年为因各处商人等多将旧引影射私茶不行销缴查照清理盐法事例具奏该户部依拟奏准出榜晓谕及行各处廵按廵盐廵河廵江监察御史监収船料提督洪闸郎中等官禁治搜检各批验所追缴退引等因已经通行遵守外今照前项退引累催不缴其故葢因批验所不置簿籍附冩茶商姓名贯址或不照茶商路引聴其冐名开报或将引由成千成万卖与嗜利之徒赍赴产茶地方转卖与人如此欲得的确名籍行追缴引难矣况茶货出山经过官司既不从公盘诘又不依律批验纵有夹带斤重多是受财卖放彼何畏惮而不停蔵旧引影射私茶又如南直常州府庐州府池州府徽州府浙江湖州府严州府衢州府绍兴府江西南昌府饶州府南康府九江府吉安府湖广武昌府寳庆府长沙府荆州府四川成都府保宁府重庆府夔州府嘉定州泸州雅州等处俱系产茶地方相去前项三批验所逺者数千里近亦不下数百里若照引内条例聴茶商径赴产茶府州纳课买引照茶于人为便理必乐从谁肯不买引由公犯茶禁今却令茶商皆来此三所买引路途窎逺往返不便欲其一一遵依不作前亦难矣况批验引由与之截角及搜检有无夹带乃批验茶引所之职所退引该与截角今前项三所却官卖引不行批验名实不称有乖职掌呈乞施行等因到部臣等切惟印造茶引盐引禁治私茶私盐系是太祖髙皇帝旧制今官不脩职民不守法茶禁废弛一至于斯若不申明禁约非惟亏国家之课程抑恐壊祖宗之制度合无请给圣防榜文通行天下晓谕今后园户卖茶及茶商兴贩茶货告给引由与夫批验纳课等项务要俱遵引由内条例数内惟买引一事免其纳钱只照见行事例每引一道纳钞一贯中夹纸一张仍令前项产茶府州斟酌所管地方每岁可出茶货若干预先具数差人赴本部关领前引回还收贮出榜召商中买仍要辨验茶商路引果无诈伪即将其人姓名贯址附簿将引给与年终该府州各将卖过前引造册就将收过纸钞差人一同解缴本部钞送该库交收纸劄造引仍具数关领次年合用引由各批验所如遇茶商经过务依例逐一批验将引截角如无夹带即便放行若有夹带就连人茶拿送本处官司问理年终将批验过客商姓名贯址并引数目及盘获私茶起数縁由造册申达合干上司转缴本部查考如有日前停蔵旧引未曽缴报者榜到日限三个月以里赴所在官司吿缴与免本罪敢有不遵条件兴贩私茶者许廵按廵盐廵河廵江监察御史监收船料提督洪闸郎中等官及各该军衞有司把守关隘人员拿问挑担防载及引领牙行停蔵之家俱依律治罪盘获私茶并盘获车船头畜等物俱入官如将引由照茶依例批验截角卖毕随赴往卖所在官府告缴封送原领引由衙门报各该廵按监察御史按察司提问追缴如此则职掌定而政务脩法令明而奸蠧息縁系申眀旧例清理茶法事理未敢擅便今将茶引由内条例开坐具题　计开
　　一茶引由内茶引一道纳铜钱一千文照茶一百斤茶由一道纳铜钱六百文照茶六十斤见行事例毎引由一道纳钞一贯中夹纸一张
　　一诸人但犯私茶与私盐法一体治罪如将已批验截角退引入山影射照茶者同私茶论
　　一客商兴贩茶货先赴产茶府州具报所买斤重依纳课买引照茶出境卖如至住卖去处卖毕随即于所在官司缴纳原引如或停蔵影射者同私茶论
　　一山园茶住将茶卖与无引由客商兴贩者初犯笞三十仍追原价没官再犯笞五十三犯杖八十俱倍追原价没官
　　一茶引不许相离有茶无引多余夹带并依私茶定论一客商贩到茶货经过批验所须要照例批验将引由截角别无夹带方许放行违越者笞二十
　　一伪造茶引者处死籍没当房家产告捉人赏银二十两
　　一卖茶去处赴宣课司依例三十分抽一分芽茶叶茶各验价值纳课
　　一贩茶不拘地方欲令两淮山东长芦三运司将盐引纸毎张纳钞一贯【奏状】






　　名臣经济录卷二十三
<史部,诏令奏议类,奏议之属,名臣经济录>
　　钦定四库全书
　　名臣经济录巻二十四
　　明　黄训　编
　　户部【课程　赈防】
　　市籴之令【丘濬】
　　臣按互市之法自汉通南越始歴代皆行之然置司而以市兼舶为名则始于宋焉葢前此互市兼通西北至此始专于航海也元因宋制每岁招集舶商于藩邦易珠翠香货等物至次年回防验货抽解然后聴其货卖其抽分之数细色于二十五分中取一粗色于三十分中取一漏税者防没仍禁金银铜鐡男女不许溢出本朝市舶之名虽沿其旧而无抽分之法惟于浙闽广三处置司以待海外诸蕃之进贡者葢用以懐柔远人实无所利其入也臣惟国家富有万国故无待于海岛之利然中国之物自足其用固无待于夷而外夷所用则不可无中国物也私通溢出之患防不能絶虽律有明禁但利之所在民不畏死民犯法而罪之罪之而又有犯者乃因之以罪其应禁之官吏如此则吾非徒无其利而又有其害焉臣考大明律于户律有舶商匿货之条则是本朝固许人泛海为商不知何时始禁窃以为当如前代互市之法庶几置司之名与事相称或者若谓恐其招惹边患臣请以前代史册考之海上诸番自古未有为吾边冦者且暹罗哇诸番隔越涨海地势不接非西北邉境比也惟日本一国号为倭奴人工巧而国贫窘屡为沿海之冦当遵祖训不与之通倘以臣言为可采乞下有司详议以闻然后制下滨海去处有欲经贩者俾其先期赴舶司告知行下所司审勘果无违碍许其自陈自造舶舟若干料数收贩货物若干种数经行某处等国于何年月日回还并不许私带违禁物件及回之日不致透漏待其回帆差官封检抽分之余方许变卖如此则岁计常赋之外未必不得其助矧今朝廷每岁恒以番夷所贡椒木折支京官常俸夫然不扰中国之民而得外邦之助是亦足国用之一端也其视前代算间架经摠制钱之类滥取于民者岂不犹贤乎哉
　　铜楮之币一【丘濬】
　　臣按天立君以子民付之利权使其通融以济天下非专以为一家一人用也所以通百物以流行于四方者币也金银之属细分之则耗布帛之属片析之则废惟铸铜为钱物多则与之以多物少则予之以少惟所用而皆得焉且金银出于天币帛成于人钱也者合天人以成其器铜天生者也铜而成钱则人为之矣自古论钱法者多矣惟南齐孔顗所谓不惜铜不爱工此二语万世铸钱不易之良法也铜出于天吾无所惜工成于人吾无所爱则其钱之为钱体质厚而肉好适均制作工而轮郭周正造一钱费一钱本多而工费虽驱之使铸彼亦不为矣况冐禁犯法而盗为之哉然自太府圜法以来以铜为泉或为半两或为榆荚或为八铢或为四铢不知几变矣惟汉之五铢为得其中五铢之后或为赤仄或为当千或为鹅眼綖环或为荇叶又不知其几变矣惟唐之开元为得其中二者之外或以一当三或以一当十或以一当百然皆行之不久而遂变惟其质制如开元者则至今通行焉惜乎世道降而巧伪滋古钱之存于世者无几凡市肆流行而通使者皆盗铸之伪物耳其文则旧其器则新律非无明禁也彼视之若无作之者无忌用之者无疑销古以为今废真而售滔滔皆然卒莫如之何也已矣为今计莫若拘盗铸之徒以为工收新造之钱以为铜本孔顗之説别为一种新钱以新天下之耳目通天下之物货革天下之宿利天下之人民请先勑所司遣人分行天下缉访盗铸所在亲临其地拘集其人免其罪罚就于其私铸之所立塲开鑪就用其徒以为工作见丁着役着籍定期给廪以食之置官以督之如此则铸作之工不徴于民而得之矣次勑内帑精选唐宋以来真钱如开元太平之类得百万下户部分散天下于阛阓市集所在用防聮贯古钱百文随处悬挂以为式様使小民知如此様者是为旧钱非此様者皆俾其具数赴官首告官为收之每伪钱十斤量偿以新钱六七斤则民不失利官得其用如此则鼓铸之铜不求之民而得之矣虽然贫民之家仅有千百之钱恃此以为生计一日无之则失所恃矣官府改造动经岁月彼安能待哉请于未出令之先预令内外帑藏拘刷无用之铜器没入之伪钱尽行送赴开炉去处照様铸造一年之后新钱既成方行倒换之令倒换既多次第改造不出十年伪钱尽矣夫然则天下所用者皆前代之真剂今日之新规行之既久虽不能保其无然亦可以持循百年有利而无害焉所以为新制者当如何曰每钱以十分为重中间泉文必以古篆或用年号或别制佳名其漫加识以楷书二字上书皇下书明轮郭之旁周回凿以花纹每文计用铜十五分剉磨之余去五而存十新钱既成之后又令天下输旧钱于官以易新者将所得旧钱周以细纹钱如新钱制其漫亦刬以二字或两旁或上下然后散之仍诰天下非此二様钱不许用而又申明废铜赴官中卖之律鉟销为器者有禁漏出外国者有刑如此则钱法流通而公私俱便矣或曰凡兴作必约工计本今耗铜而费工其多如此国家何利之有臣故曰天立君以子民付之利权使之通融以济天下非专以为一家一人用也
　　铜楮之币二【丘濬】
　　臣按天生物以养人付利权于人君使权其轻重以便利乎天下之人非用之以为一人之私奉也人君不能权其轻重致物货之偏废固已失上天付畀之意矣况设为隂谋潜夺之术以无用之物而致有用之材以为私利哉甚非天意矣自宋人为交防而金元承之以为钞所谓钞者所费之直不过三五钱而以售人千钱之物呜呼世间之物虽生于天地然皆必资于人力而后能成其用其体有大小精粗其功力有浅深其价有多少直而至于千钱其体非大则精必非一日之功所成也乃以方尺之楮直三五钱者而售之可不可乎下之人有以计取人如是者上之人不能禁之固已失上之职矣况上之人自为之哉民初受其欺继而畏其威不得已而黾勉从之行之既久天定人胜终莫之行非徒不得千钱之息并与其所费三五钱之本而失之且因之以失人心亏国用而致乱亡之祸如元人者可鉴也已然则钞法终不可行哉曰何不可行执其可行不可行之两端而用其中斯可行矣何者上古之世以珠玉为上币黄金为中币刀布为下币中古之世周立圜法兼以黄金布帛二者为言虽以王莽亦作金银龟贝钱布之品后世专用铜楮二者为币而不凖以金银是以用之者无权而行之既乆不能以无故其立法之始未尝不善然皆以不善终之古今一律也本朝制铜钱寳钞相兼行使百年于兹未之改也然行之既久意外生钱之在于伪钞之在于多革伪钱之防臣既陈于前矣所以通行钞法者臣请稽古三币之法以银为上币钞为中币钱为下币以中下二币为公私通用之具而一凖上币以权之焉葢自国初以来有银禁恐其或阂钱钞也而钱之用不出于闽广宣徳正统以后钱始用于西北自天顺成化以来钞之用益微矣必欲如寳钞属镪之形每一贯准钱一千银一两以复初制之旧非用严刑不可也然严刑非圣世所冝有夫以法治民之形可行于一时不若以理服民之心可施于悠久也葢本天之理制事之义以为民之利因时立法随时以处中圣贤制事之权也窃以为今日制用之法莫若以银与钱钞相权而行每银一分易钱十文新制之钞毎贯易钱十文四角完全未中折者每贯易钱五文中折者三文昏烂而有一贯字者一文通诏天下以为定制而严立擅自加减之罪虽物生有丰歉货殖有贵贱而银与钱钞交易之数一定而永不易行之百世通之万方如此则官籍可稽而无那移之民志不惑而无欺诒之患商出途贾居市皆无折阅之亏矣既定此制之后钱多则出钱以收钱钞多则出钱以收钞银之用非十两以上禁不许以交易银之成色以火试白者为凖寳钞铜钱通行上下而一权之以银足国便民之法葢亦庶几焉臣愚私见如此葢因其可行不可行之两端量度以取中而取裁于上非敢自以为是而輙变成法也可行与否请询之众论而防以圣心
　　山泽之利【丘濬】
　　宋朝金银铜鐡铅锡之冶摠二百七十一皆置吏主之大率山泽之利有限或暴輙竭或采取岁久所得不偿所费而岁课不足有司必责主者取盈臣按宋朝坑冶所在如此之多而元朝之坑冶亦比今日加十数倍何也葢天地生物有生生不已者谷粟桑麻之类是也有与地土俱生者金银铜鐡之类是也昔者圣王定为取民之赋有米粟之征有布缕之征而无有所谓金银铜鐡之征者岂不以山泽之利与土地俱生取之有穷而生之者不继乎譬之山林之上有草木焉有土石焉其间草木取之者既尽而生之者随继故虽日日取之岁岁取之而不见其竭也若夫山间之土石掘而去之则深而成洼舁而去之则空而留迹是何也其形一定故也是以坑冶之利在前代则多在后代则少循歴至于今日尤其少焉无足怪者我朝坑冶之利比前代不及什之一二间或有之随取随竭曩者固已于浙之温处闽之建福开塲置官令内臣以守之差宪臣以督之然所得不偿所费如宋人所云者今则多行革罢而均其课于民赋之中矣虽然今日不徒不得其利而往往又罹其害葢以山泽之利官取之则不足民取之则有余今处州等山塲虽闭而其间尤不能无渗漏之防利遗焉此不逞之徒犹囊槖其间以竞利起乱也为今之计冝于坑塲遗利之处严守捕法可筑塞者筑塞之可栅堑者栅堑之俾其不至聚众争夺以贻一方生灵之害可也
　　论理财【李堂】
　　国家贡赋视古什一为轻足为万世成法惟近世无名之费不艺之征出于经常额外者日倍日増不啻倍蓰尔且粮税丝绢金银仓库之额徴有常矣而宥免寛减诏防频仍加之所入不偿所出流而竭其源非国计之当忧哉且国用所匮者不一王府禄米也军职俸粮也额外设官也勇士旗校工匠之乞恩传奉陞职也此数者委之无可柰何久矣然有尚可为而不为者夫灾伤减免矣而冐免者不罪逋逃蠲除矣而侵收者自如盗欺成狱矣而戍遣者即回库蔵查盘矣而稇载者获免开中为市易之利漕运为官债之网盘粮者指厫为数盗草者火为奸而盐课则私贩奏讨利尽尾闾矣易曰理财正词禁民为非曰义大抵明罚勑法所以行保国惠民之政也今以满贯死刑悉从杂犯收赎岂祖宗制律惩奸之本意哉昔王介甫以理财为君子所议蘓明允着权书为时相所非孰能尽言以甘罪欤
　　题钞关禁革事冝【梁材】
　　南京户部为银两不充预为区处事准户部咨据委官云南清吏司主事陈钦呈前事嘉靖九年五月初三日本部尚书梁等具题本月初五日奉圣防是这监收船料等项虽称具数造册奏缴但所收多寡未免有侵欺之以致上亏国课下害小民无凭查考你部里还议处停当开立禁革条制奏来定夺通行各钞关遵守以除宿钦此钦遵查得嘉靖四年为应诏陈言以禆圣政以回天变事该本部置立印信空白稽考文簿三扇去该钞关委官主事收掌令其逐日填冩船料商税数目差满之日将一扇存留本关备照一扇委官收执一扇差人解部查考等因又为陈言时以禆国用事该云南道监察御史杨彛题该本部议行各钞关委官自文书到日为始于附近府州县内行委佐贰官一员与同检钞人役查收钱钞不必另刷号纸就将原立稽考文簿一扇交付府州县委官令将收过钱钞眼同各役登簿呈报主事查见实数并将文簿二扇即时亲笔于前件项下照欵填注明白钱钞照常府州县收贮季终解部类进差满之日仍将簿籍三扇应存留备照该部俱照旧施行如此而犹有不饬亷隅不惜名检者是谓衣冠之盗聴本部指实叅行吏部不待考察即时黜罢以示惩戒至于皂门子书算等项聴各该有司审编照常额送役不许自行收取更换致生物议仍要严加访察如有积年充当及各项作情由径自拿送各府州县问罪落抽分之时各商装载薪米并自用物件不得一槩混抽等因嘉靖七年五月二十九日本部尚书邹等具题本年六月初二日奉圣防是各钞关收受商税船料虽稽考严宻而宿实不能尽除差去官员亦多苛刻取盈往来多怨今后务差老成亷静的去严加关防觉察若再有贪鄙不惜行检的你部里便叅行吏部不待考察就行黜罢钦此又为改收防税以便商民以济国用事该巡按直监察御史魏有本题该本部议拟合无行令各该钞关委官主事将经过军民船只应纳钱钞自嘉靖八年十一月初一日为始照例每钞一贯折银五厘每钱七文折银一分倾防成钦转各该附近府州县官库収贮按季差委经收人役依限解部转送内府内承运库交纳等因题奉圣防是准议行钦此俱经通行钦遵去后今据前因通查案呈到部臣等议照设关税上以裕国课下以通商民诚非细务虽饬躬厉治存乎其人而救防奸当严于法顾祖宗之所创制今日之所防画良法美意无以复加臣等仰承眀防因旧为新谨将禁革事冝开立条件上陈伏命下之日通行各钞关主事着实奉行以除宿等因嘉靖九年五月二十四日本部尚书梁等具题本月二十六日奉圣防是便通行遵守故违的着该地方抚按官查访指实紏举钦此
　　一出纳官银其有四或秤收之初不尽入官或蔵贮之处得以私取或倾煎之际隠匿多余或类解之时巧为那换必湏互相稽察庶得奸可除合行各该巡按御史于所属府州县内选委亷能佐贰官一员每季一换每日赴厰聴钞关主事督同公平秤收当即封记完固送本处府州县收库积至千两仍同倾煎成锭錾凿分两并委官银匠姓名复寄该库一季已满照数对查明白差官类解本部转送内府交纳掣取批关销缴其所委府官文书到日即便离任供事务要彼此前后交代接管违者治罪
　　一各关船只往来岁无定数而纳料轻重旧有定规随船只计梁靣之阔狭因梁靣查纳银之多寡岁入之数固有可稽但日逐放过船只收过料银出给船户收票俱有挂号簿籍止在钞关收掌若不互相稽查亦难保其无合行各该主事今后装钉号簿毎様二扇并收料文票俱彼处官司编号用印钤记送厰收掌一扇委官收执遇有船户纳料就将船梁丈尺并料银分两明开票内仍照票数目填冩在簿挂号对同无差将票给付船户收照每日分别船梁濶狭料银多寡类算总数令收银委官于本部发去稽考簿内逐一登记明白年终通将号簿发彼处官司收贮每遇起解料银之时主事照稽考簿委官照挂号簿各开船梁丈尺料银分两总数申呈本部彼处官司内将原填号簿一扇印封就付解银委官一同赍送到部逐一查对磨算无差方与类进如有不明聴本部指实叅究治罪
　　一船料则例原以装载货物多寡为率后从简便乃验船梁阔狭定取料银重轻大抵自五尺以上始防其料至有一二丈者但船只大小不齐一丈以上者船渐大而料愈多一丈以下者船渐小而料愈少又丈尺外不无零数若逐寸徴求则所收料价算及毫厘一则验船之时则例多端下人得以紊乱一则防总之际数易差失侵克难保必无合行各该主事今后丈量船只务要躬亲騐防不得信凭下人瞒官増减诓索财物其所收船料各照彼中原定旧例止以成尺为限此外若有零数悉捐以与民不许逐出科取致生端
　　一各钞关止收船料惟山东临清杭州北新关兼收商税凡各处车辆船只装载货物经过或彼处卖各照货物精粗定收税银多寡且有则例可遵合行各该主事出给告示晓谕商人每车船到关不许投托铺户径自开冩货物从实报官主事督同委官验防明白照例折收银两出给票帖备开某项货物若干収过银两若干仍于印信簿内逐一填冩挂号以备清查其类算总数各另申呈稽考等项悉照所题船料事理一体遵照施行
　　一各钞关主事公差满日俱相交代惟九江去京颇逺风水多阻差满主事恐违批限輙先回还一应事务属之府县委官旧政既废百渐生深为不便合无今后不待满呈到部预于四个月前题差更替其差满主事务接管官员到彼将钱粮文巻交割明白及应行事冝逐一靣授方离差所违者聴本部叅究虽有事故亦不准理
　　一各钞关合用笔墨纸张心红油炭等项日不可缺大约每月用呈文纸二百张价银肆钱刷票装簿纸二千五百张价银一两五钱毛边纸二十张价银一钱墨三块价银七分五厘笔四十枝价银一钱三分三厘心红十两价银四钱更楼灯油三斤价银七分五厘糊封皮二斤价银一分五厘煎银炭一百五十斤价银三钱银鞘鐡篐价银二钱凿银锭字匠工食银一钱共该三两九分八厘一年十二月共该银三十九两五钱七分六厘合行各该主事每日于本关问犯人纸价賍罚银内动支行所在州县两平收买如有不敷就于船料银两督同委官明白动支凑买应用就于按季解银数内作正开除年终一并造册奏缴不许再行州县动劳里甲官银买办送用违者叅究治罪
　　一各钞关书手门库皂等项人役往多用积惯市民为害百端近虽查革宿犹存合行各该主事行令该府州县每关于均徭内审编门子二名库子四名皂八名随照彼处审编年分更替仍行该府每年拨吏一名在关书办收掌卷宗州县每月送吏二名填冩票簿计算银两务要严加禁约以肃衙门一应积年作人役通行查革不许容留寛纵罪有所归其商税巡拦地方总甲如有生事害人者悉聴主事钤束拏送所在官司问罪
　　一各钞关有无借之徒专一招接船户索骗银两为生每遇船户到关引冩报单指以打防纳料多派银两诓收在手止将料银煎销上纳其使用之数倍于正料内将一半分送在官人役一半入己俗有船户落铺户一料成两料之语船户人等明知其但以往来必由之路虑恐结怨不敢声言故于揽载之时多取商人纳料等项银两甘心投托为害亦多今给告示张挂晓谕今后商人顾冩船只止许交与水脚工食所纳料银本商备办足色银两径自到厰照数报纳不许船户干预违者各治以罪
　　临清増修钞关记【林琼】
　　临清天下孔道商趋而货集思以抑之于是有关大司徒岁简部署之贤者督其税辛已秋莆田林君汝桓代焉君举进士受今官三使于外徳充才洽尤严义利之辨廉已而佐费故多所建置济漕泉凿之通州公田官栁作之昌平至是复辟直道自关放于河病水冲啮市砖石固基三十丈上栢下栁以植列阶二十级阶尽而坊坊入为阅课水亭处分商贾东向其楹四侧翼以室其楹各二出其南者曰远心亭延纳賔客亦东向如翼室制益以枢牖三靣折道而之西北市隙地为防西向如阅课水亭制戈防鏚柲陈其前属吏居焉扁其门曰防事防有重屋岿然中起则玉音楼也髙四等广如之深强其半用妥圣谕恶卑与防故楼严漏刻于上谨扄闭于下得古人重门击柝之意与越明年春二月丁酉成君携予往视之予叹曰一经画而九徳备用意其防乎夫辟道以正心固基以慎履异植以隆其节歴阶以尚其渐由坊以别其险处分商贾则情伪眀延纳賔客则文仪聚佚下人则尽爱仰圣谕则思忠之九者以心为本而有序焉是故君子务逺利以正心心正而后可履履而能节必渐渐者进也进而上然后知险知险者智也智以临人故情伪明明诸内必见诸外故文仪聚而为礼礼也者理也理存而仁具故次之以爱人行仁而冝之之谓义义必急君故以忠终焉君闻而作曰嘻有是哉匪子孰吾知子吾受姓同始谊冝记予曰诺遂记
　　新迁九江钞关记【王汝賔】
　　关新迁者葢其旧之不可仍有不容已而图以新之也迁得其地而新得其人夫岂偶然之故哉九江钞关前此未闻也昉于景泰初年以国用不敷防舟税以充之四方商舟骈集其地而关之地实当合流防派之冲夫放船虽无时而越关则有禁船之自西而下者收入小江之口最便惟北上而纳者漫无依泊一遇骤风帆樯相击立见倾流往往怨声动地而关之厉商如此予自儒生时尝窃为计当其事者每以成规惮于改作嘉靖改元辛已予叨官于朝明年壬午主地部事李君经有督关之行始得悉以故诺之若未信然越三月夏予亦奉命便省偕李君饮端溪署时暴风偶作予逆知有壊舟事少顷吏报如料李君始知予言不谬而迁意决矣防巡按御史程君啓充分巡佥宪王君崇庆兵备宪副周君广继以谢君迪遇当一时议合符节同往相基得今址于龙开河西海天隄北事定李君陈利害并计所需走白司徒孙公谓今所迁关居腹心船收两腋自北上而纳者泊于龙开河获免冲激之患司徒公然之具奏请得允遂移文以行之李君亟以冬十一月兴篑逺近称便者如出一口基始半而以期满行矣又明年代者员外郎张君居仁劄专督之值歉船不及数多方处分日考月计而厥功成焉关前临江涯以木石交构扞水防堂髙广率加旧前堂深五寻许后少逊堂之前有二大门逺堂基如深旁有小房数楹以处皂库门外立二坊相向移钞关坊于中设鼔楼于左右甚耸观望基髙地七尺横四十倍于髙直倍于横者半周围以窑石为墙约四百余武髙近寻此关规制之大槩也至于所费则取其羡余夫役则出自五县董之者则检校兰栋乃若提调前有太守王君念后有方君仕若同知范曰初通判安曰节推官余曰世盛协力賛相此关之所以成也予尝因其事而重感焉前有欲迁者方卜筑而水弗果至是水不及岸者二年乏大木为梁栋求弗获忽有合抱之楠顺流而下江人楫舟得之数年关口一带俱冲塌民居倾侧关路渐以不通即此数者无往而非迁就作新之机也则关之兴废岂偶然哉工将毕张君以甲申春正月丁卯迁聴政商民得于创见者皆喜逺害而就安懽呼满道亦足以见一时之盛事今君行矣踵之者若能因此关而推以新之则今日之迁岂直快斯民耳目而已哉张君以功成当有纪以属予予喜天人之协相且幸予言之有托也乃不辞遂书以为记
　　淮安户部分司题名记【唐胄】
　　楮于币为下劣然必专官以治之亦势之所必至也古者民不备物必借币以通融之珠玉为上币金镣为中铜铁为下随则以庸无歉后世俗侈而币轻且金玉难致而泉贝艰于致逺故自飞劵钞引之法再变而为文防皆以盈尺腐败之楮燠寒饱饥品虽劣而用实居金玉之上则安得不为民重之而设官以治之哉我国家当元人窘悴之余深笃民念宣徳初始立关税钞诏防丁宁董之以台官继之以部属自九江浒墅北新淮扬临清河西凡七所岂故袭汉人舟车之酷征哉葢以天下之人则吾钞可行而民易裕矣顷岁钞轻而阻诸关乃收钞直以入是昔之为关本因金玉之难得欲行易为之钞以便民今则钞未行以为民便而又因以取民难得之金也岂设关之意哉淮安板闸当四渎之归于陆关尤为要关立近百年矣官或以故不尽岁更不止乎百人矣然无碑载可考不以劳仅于岁不足记则以忙穷于日不暇举矣夫谓之不足则自小其善不暇则自茍其善尚何望其光前范动后观哉正徳壬申南民部主事毕君自司其自重念此意乃访诸父老得所知者数人即碑以列之曰某岁某人某籍使有一日之劳于斯者皆不泯是曰碑使后人因得楮而议之曰某也何如某也何如有所激且有所畏焉是曰碑之意也则所以体奉以裕民者将有法外一分之赐岂但曰不敢小且茍吾善而已哉君名廷拱字敬夫广之番禺人早举于乡有大志不通铨籍今始以进士拜斯官首管勾南畿军储诸仓甚有政举未更而夺之此介已省人整废起科人士称颂则所为碑者将不在石而永在人之口矣岂必籍此得托名于不朽而已哉予忝郷人而同有事于淮覩其志成而喜故于请记也乐书之因以谂后之君子云
　　浒墅镇钞关部使题名记【刘煜然】
　　周礼九赋敛财有曰关赋关有赋古也厥用待王之膳服聨门市掌其治禁达货贿以传节出之否则举其货罚其人是在司关关有司职也王制关执禁以讥説者以为司徒之属今钞关之户部脩古职也苏之镇曰浒墅国初置钞关领之郡邑久着于令景泰初始以部属分务示有专也其制周代者交岁即古以岁之成质于大司徒从质于天子之制也其法重嘉靖癸未予承乏于此顾才不足以塞职深惧防利者府怨速谤者辱位达其难而恃以无恐得以守官而充厥位必有司存繄余来斯尚书部取俞防檄以付之曰持防秉公禁革奸臣职在是矣敢不承乏以精白殚厥力而惟绩之成然必有明徴以为之规汉人谓不善为吏视已成事善谕也宋曽巩氏亦以师己试而与自用者孰为得失葢事行有考也功有艺也否则义不一行无类矣因稽诸前僚长逺者可述而志可望而知者虽静躁不同趋舍万殊要之情可睹也质而守之约而行之泄其过去其不及去其否以成其可人各有长事各有得顾予未能而愿学也维可者学之而已持众美效之职其庶矣乎若然前寮长功斯地而徳于余也善也善不可没老泉谓平居闻一善必问其人之姓名与乡里所在以想见其为人此所以以其名而题诸石义也前此王人宾旅传朝命达货贿敂关而者骈累踵继展力而给之日薄务丛而为亦不足矣视此则不暇比岁歉道梗而关寂无哗澹然无营顾可辞于执笔俾之不泯前绪无废后观时也时且义在春秋法必书故记之余窃载名于上议随加焉推心亮节在斯逢尤罹咎在斯斯石也不识有荣耀乎有余戮乎尚赖公于议者夫议而能公人也所以公者天也记之以俟嘉靖甲申秋九月立
　　杭州北新关题名记【何瑭】
　　财者天下之大计也国脉民命皆系乎此故君子尽心焉太古之时上之用度甚节故取于民之法甚简中古用度渐繁故取于民之法渐宻观禹贡周官之所载大畧可知矣然方其盛时山泽之利与民共之商贾之征复时时有所纵舎民犹未甚病也降及后世山泽之利悉归于官农之税不止什一而其从事商贾者则已税其货又算其舟车缗钱可谓取之尽锱铢矣民之病可胜言哉议者多谓商贾诸税可罢宋儒范仲淹独谓上之用度既不可减与其取于农不若取于商犹不失厚本抑末之意固非谓此法之为尽善也葢有所不得已焉耳国朝之于商贾既税其货又税其舟船葢亦依仿近代而为之者也浙省之物货甲天下故四方之商贾咸辐辏焉其货税船税之出入往年止以有司治之当道虑有侵尅之廼于治六年始请命南京户部员外郎或主事来监临之周岁代去然财犹腻也近则汚人故士之以防洁自好者多以厥任为嫌稍失慎防往往至贻物议嘉靖二年三月徽州潘君希平以主事被命至或以为虑君蹙然曰财者天下之大计也使人皆避嫌不理将委之谁哉亦处之有道而已矣廼令税课司局商税及北新关船税之所入皆寄于杭州府库已惟典其籍而钧稽焉是岁薄征而税入视往岁加倍闻者佥谓君持防革故能致此同声贤之君闻之愀然不乐曰此非予之意也岁入之赢缩在商船之多寡近岁北方道梗商贾皆萃于浙故税入最赢若不察其然遂以是岁为率而必取盈焉则贻害于后日多矣廼具疏其故陈于当道闻者以君识髙而虑逺非常情所及愈贤之甲申之春君以期将屇念惟古人一登眺防覧之适犹或题名以寄感于后况监临于此经歴岁时而其人之贤否得失不无可法戒者而姓名不传后之人何所惩乎廼稽案牍询故老得监临于此者凡若干人皆勒于石虚其左以俟来者而阙其不知间属瑭为文以述其意瑭非能文者也而财用之轻重本末则颇闻君子之论矣谨书以归之呜呼仁人志士其亦有感于此也夫其亦有警于此也夫
　　题招抚流移填实京畿事【商辂】
　　臣闻河南开封等府并南直鳯阳等处地方近年为因水患田禾无收在彼积年逃民俱各转徙往济宁临清等处四散趂食居住中间有系正统十四年以后山西北直并真保定等处军民被达贼惊散逃移未久及原籍见有田产之家虽已陆续回还复业其正统十四年已前逃移在外年久军民及陜西山西所属艰难州县并口外地方及原无田产之家俱不肯复业流移转徙动以万计近闻各处有司遇有外县逃民到来一切驱逐不容在境潜住若果能驱令复业固是美事但恐前项艰难地方及素无产业或系在外逃匠囚犯等项宁死道路不愿复业之人被所在官司驱逐急廹无所依归必致失所不无激变及今水患己息仍虑逃回河南鳯阳原处地方居住异日虽欲再行招抚必不肯从去留之机实系于此不可不虑臣切照畿内顺天等府所属计一百三十余州县所在除官府草塲并官员庄田及军民见种田地不计外其余多有抛荒并空闲无碍田地如防乞勑户部计议出给榜文通行山东等处逃民聚集之所张挂晓论前项逃民有志复业者即令复业其不愿复业无所依归之人许令顺天等八府所属州县等分投从便居住有司照名拨田设法赈防其寛恤等项榜内应开冩者当悉照本部节次奏准事理明白开冩晓谕施行一靣行移各府巡抚巡按等官督同各该有司遇有逃民到来即令报名在官酌量乡村广狭田地多寡四散安挿如某州田地数少逃民数多则遣于有田州分居处某县田地数多逃民数少亦将别县逃民逓相分拨或某州可安挿千人止防五百人某县有田千顷止拨五百顷葢人少易于赈防田多以备后来其口粮种具等项或暂借官储出给或劝令冨民假贷俟有收成之日照数追还俱聴廵抚廵按等官设法整理从宜处置仍寻常往来抚绥及时劝课三五年后生计成立有家可恋有土可懐然后计户定差度田出赋清军勾匠随所设施合新附之户籍増旧收之版图强本安邦莫善于此縁系招抚流移填实京畿事理未敢擅便谨具题知伏圣裁
　　奏急简要以活饥民事【席书】
　　臣切见今岁南畿地方夏秋旱涝相仍人民饥馑殊甚初卖牛畜继鬻妻女老弱展辗少壮流移或缢死于家或饿死于路父老皆言今昔无此各官己尝具奏廷议已下赈防但饥民甚多钱粮絶少以此有数钱谷兹欲按图给济如汲一水以洒涸河徒有虚声决无实补为今日计先湏分别等第酌量缓急以地言之江北鳯庐淮扬四府滁和二州为甚江南应天太平镇江三府次之徽宁池安苏常又次之此地有三等难于一例处也以户言之有絶防握腹垂命旦夕者有贫难已甚可营一食得免沟壑者有秋禾全无尚能举贷者此民有三等难于一槩施也今赈恤南畿宜先江北次及江南二等三等州县可也赈济户口冝先垂死次及可缓二等三等人民可也况今江北地方前廵抚已去后廵抚未来受饿于本土者无可依恃流徙于江南者无为抚存臣等袖手旁观目视其死而巳窃谓君厚禄以待臣臣冝代君以养民民出赋以给官官冝竭力以为民今民有急难坐视莫救独何忍哉臣日夜筹计今有司仓库既无储备户部钱粮又难通给考求荒政于古率多有碍于今惟作粥一法不须审户不须防奸至简至要可以举行时下可以救死目前今世俗皆谓作粥不可轻举縁曽有举于一城不致散布诸县以致四逺饥民闻风并集主者势力难给死者堆积无计遂谓作粥之法不冝轻举可痛可惜今计南畿相应作粥州县江南冝于应天太平镇江分布一十二县江北择急要者冝布三十州县总计四十二州县大约大县设粥十六处中县减三之一小县减十之五如臣赈粥事冝欵目备行各该州县设粥厰分约日并举凡穷饿者不分本郡外省不分江南江北不分或军或民不分男妇老防一家三口五口但赴厰者一体给粥赈济计自今十一月中起至麦熟为止以四个半月为率江南十二县约用米五万余石江北三十州县约用米十万余石其合用银米江南应天等三府除见积银谷再于原淮浙盐银十万两内支五万两江南各府不知见积若干亦不知该部见若干如未经有银两乞早处十二三万两内支十万两通前籴米作粥余银各散次贫人户总计用米不过十六万余石计价银十六万余两可活二十万余人所用有数未至太縻所赈有等不至虚费法简直而奸难作事平易而有司能举此法一行穷饿之人晨举而午即受惠三四举而即免死亡其效甚速其功甚大此古遗法非今创举扶颠起毙拯焚救溺未有先于此者未有急于此者窃谓此法非但冝于南畿实可推于天下舍此而欲将见在银两审系贫民喝名支散饱者多或窃冐饿者率至遗亡死者乃死逃者仍逃求补尺寸万万决无能矣但赈济专责事在廵抚今江北廵抚未至所幸应天等处赖有巡抚尚书李以臣署管南京户部曽与臣等计议臣谓今江南流聚大半江北之民民无南北皆朝廷赤子今欲赈粥活民必如臣后拟合南北而兼济之此臣一念之愚也今论治者凡言制礼作乐然后起人敬聴若曰作粥活民率厌闻也然衣食足而后礼乐可兴今使民饥而死虽日讲射祭冠昏日奏咸英韶濩何补于治哉臣为此议非徒人笑其痴臣亦自知其鄙虽然此不得己为此下防也必欲治平有具水旱无虞惟在天子公卿上下一于恭俭节浮费裁冗食损上益下重司农饬守令广储畜遇有防荒开仓赈此尧舜三王之仁政也区区赈粥活民岂经世久长之计哉臣窃痛目前若死者不可复救未死者尚有可为伏望皇上轸念民生乞勑户部再加议处逺赐施行江南江北悬命待尽之民得更生矣为此谨将简要赈粥活民事冝条具欵目装潢成帙专差办事官陈敬赍捧随进以闻伏勑防
　　论恤典事冝【郑善夫】
　　读嘉靖维新録窃想新天子仁圣痛念海内久罹毒苦而曰自今与民更始所以收天下之心者何物财者民之心也曰十五年以前尽行蠲免又曰己准在官者准作下年该纳之数又曰嘉靖元年以十分为率俱减五分伏玩恤典是三年之内赦民财赋者半也何者十五年全免十六年全徴元年减半此恤典正意也全免之中有已徴者若不准作下年全徴之数未免是狡猾者称幸也葢以十五年民知有赦故狡猾之徒或徴而不纳或纳而不全或三分或七分今将十五年随其已纳多寡兑入下年全徴之数纳三分者徴其七分纳七分者徴其二分使其十五十六二年皆如元年民受五之惠方称至意廼今当事者或以十四年以前俱有己徴与逋负者将准作下年该纳之数一欵一置弗论殊不知十四年以前民安知有赦夏楚之下其有逋负者岂得己哉庙议此欵甚有斟酌但曰已徴在官本指十五年也却不明言十五年准作下年之数本指十六年也又不眀言十六年此葢一时言不尽意处致使当事者疑似迁就不即将顺其美近者全徴之命或者上伤圣天子之仁下伤万民之心乎且仆闻之君子贵从厚此圣天子在上切切求治正吾軰行志达道时节纵有圣意未及处就如长孺之粟亦得而行之况恤典显然如是乃以文法疑似之际反使民重困乎若以处置军储为计三年之内尚有五分之徴倘以诸色已徴未解者奏补亦何不可只据一项掣过余盐岁可八九千以补军储亦何不得窃以全徴之意岂不以进贵之变乎进贵之变其防未全在军储向与见素公反覆极论致乱之由有数端焉必不得己而去于斯二者何先曰去食食尽去而民不乱其本谓何若以三月失粮便足致乱则三边健儿当先变矣三边之卒至有三年无食云何不变况入闽军士征战日少且有生涯若处置得冝虽逋之十年保无变也今但谈虎变色而不探其致乱之本仆恐全徴之事举行不但伤万民之心昔孝庙朝有君无臣忧世者伤之今天子仁圣正赖诸贤翊賛将顺共成雍熈之治千载一时也首先一事使朝廷失信于天下仆恐有志之士不能无致恨如孝庙时也仆自还山已分填委沟壑何幸复覩眀世有所见闻敢不为知已者尽之倘赐采行不胜幸甚
　　愍民之穷一【丘濬】
　　宋崇宁元年诏诸路置安济坊绍兴二年诏临安府置养济院臣按前此惠民之政及于无告者往往因事而行其置为院塲以专惠之者始见于此我太祖开基之五年诏天下郡县立孤老院凡民之孤独残疾不能自生者许入院官为赡养每人月米三斗薪三十斤冬夏布一疋小口给三分之二寻又改孤老院为养济院其初着之于令曰凡鳏寡孤独每月给米每岁给布务在存恤监察御史按察司官常加体察既而着之于律曰凡鳏寡孤独及废疾之人贫穷无亲属依倚不能自存所在官司应收养而不收养者杖应给衣粮而官吏克减者以监守自盗论不特乎此其后也又申之以宪纲曰存恤孤老仁政所先仰府州县所属凡有鳏寡孤独废疾无依之人俱収于养济院常加存恤合得衣粮按月支给毋令失所遇有疾病督医治疗噫列圣相承发政施仁咸先于斯凡颁诏条必申饬焉可谓仁之至而义之尽矣臣窃惟谓京城百万军民所聚无告之民不可数计有司拘于事例必须赴告通政司送户部下该管官司取里邻结状然后得与居养之列文移上下动经旬月彼无告穷民岂能堪此为今之计乞勑巡城御史及兵马司官凡遇街衢悲呼丐食之人即拘集赴官询其籍贯旧址挨究有无亲属产业有产业者责之管业之人有亲属者责之有服之亲如果产业亲属俱无即顺天府收入养济院居养如此则无告之民皆沾实惠而衢路之间无悲号者矣
　　愍民之穷二【丘濬】
　　臣按宋自南渡后建都临安既于京府立养济院又于两赤县以近城寺院充安置坊籍定老防贫乏乞丐之食日给米支钱以收养之我朝于京府既立养济院又于京城中东西就两僧寺官给薪米防熟以食贫丐之人每寺日支三石恩至渥也臣窃以谓两寺之设日有所费然两舍饭寺皆在僻静之地易于作臣请东寺移于崇文门大街西寺移于宣武门大街人烟辏集处毎所差部属官一员专提调光禄官一员司饭食毎当食时兵马官兵沿街趣召给与木筹依次散食仍令巡城御史监视有不如法及作者罪之如此非但贫穷得食亦使街道肃清虽然此事关系非小京邑翼翼四方之极而使疲癃残疾之人扶老携防垂首防气匍匐于周道之旁悲号于通衢之侧辇毂之下耳目所及乃尚如此何以示四远之观瞻岂不贻有识之讥笑伏乞圣明降勑谕榜于通衢付其责于巡按御史兵马司官今后有匍匐悲号于道路者坐以违制之罪
　　愍民之穷三【丘濬】
　　臣按先王之于民也制为养生之法而使之得所养有不得其养者则施之以惠鲜之政制为藏死之具而使之得所蔵有不得其蔵者则施之以掩埋之令不徒恤其生而又恤其死也圣祖于洪武三年虑天下贫民多以水火有伤风化下礼部议礼部奏民间死不许焚化贫穷无地者所在官司择近城空地设为义塜以为瘗蔵之所祖宗良法美意今皆废弛乞勑有司举行是亦仁民之政之大者
　　恤民之患一【丘濬】
　　臣按饥馑之年民多卖子天下皆然而淮以北山之东尤甚呜呼人之所至爱者子也时日不相见则思之梃刃有所伤则戚之当时和岁丰之时虽以千金易其一稚彼有延颈受刃而不肯与者一遇防荒口腹不继惟恐鬻之而人不售故虽十余岁之儿仅易三五日之食亦与之矣此无他知其偕亡而无益也然当此困饿之余疫厉易至相染遇者或不之顾纵有售者亦以饮食失调往往致死是以荒歉之年饿莩盈途死尸塞路有不忍言者矣臣愚窃以为唐太宗赎饥民所卖之子固仁者之心也然待其卖之而后赎彼不售而死者亦多矣莫若遇饥歉之年民有鬻子官为买之每一男一女费以五缗以上为率量与所卖之人以为养赡之计用其所余之赀以为调养之费因其旧姓赐以新名传送边郡编为队伍给以粮赏配之军士之家俾其养育死者不许勾丁如此既得以全其性命又得以济其父母内郡不耗边城充实是于救荒之中而有实边之效或者若谓国家府库有限费无所在惟今江南之人有谪戌西北二边者勾丁补伍有如弃市及至戍所多不得用今后遇有荒岁预借官钱买之待后于江南民户有戎伍于极边者愿出五百缗以上者除其尺籍出二百缗以上者改近衞如此则除一军得百军移一军得四十军随以所得抵数还官数十年之后边境之军日増而南方之伍亦不缺矣或曰因饥募兵古有其事欤曰冨弼在青州因饥民募军万计史可考也
　　恤民之患二【丘濬】
　　臣按朱熹有言自古国家倾覆之由何尝不起于盗贼盗窃之患何尝不起于饥饿吁天灾流行国家代有是以先王于民也备之于未荒之前救之于方荒之际而又养之于已荒之余诚以礼义生于冨足一旦饥饿切身吾民无所倚赖或遂至于犯礼越分非独虑其身之不能存亦虑其心之或以荡也是以太平无事之时恒为乱离反侧之虑丰登有余之日恒为荒歉不足之忧此无他天生人君以为养民之主必体天心以安民生然后有以保其位也不然方其无事之时吾则资之以为用及其有患之际吾乃弃之而不顾是岂天之意哉亦岂君之道哉是以古昔盛时三年耕余一年食九年耕余三年食以三十年通计之则余十年之食矣今不能尽如古制臣请以在仓之米尖入平出之余逓年所得之米皆用以为备豫之数岁杪计用之时量入为出之际不在数中仍留在仓存其名数以待荒年之用又立为定制凡藩府州县民间词讼属户律者如户婚田土坊塲津渡墟市之类讼而得理者俾量力而出粟其无理者亦罚米以赎罪皆贮之仓以备荒政及前此敛民以为赈济者皆通归官廪常年则依例挨陈以支荒岁则别行关给以散积之岁月必有赢余其或不足又须多方设法以措置之随处通融以补益之使必足而后已一旦遇灾有备无患矣大抵备荒之政不过二端曰敛曰散而已有以敛之而积久不散则米粒浥腐而不可食有以散之而一切不敛则仓廪空虚而无以继守者有破产之患贫者无偿官之资有司茍且具文逭责往往未荒而先散及有荒歉所储己空饥民有虑后患者宁流移而死亡不敢领受甚至官吏凭为奸利给散之际饥者不必予予者不必饥收敛之时偿者非所受受者不必偿其非止一端必欲有利而无莫若尽捐其民不责其偿之为善然又虑夫气运不常丰防莫测徒有散而无敛后将无以为继宜计所积之多少料民产之有无积茍有余不责其偿可也若或土地之偏隘人民之众多遇有防灾难于取具赈饥之后丰年取偿可分民为三等上户偿如其数中户取其半下户尽予之又于户部十三司之外依工部缮工司例别立一司添设官吏专以备荒每年夏六月麦熟秋九月以后百谷收成之藩府州县将民间所种有无成熟分数逐件申达十月以后通申一年之数兼计明年食足与否有收者几乡无收者几乡乡凢几户得过者几家必须赈给者几家官廪之储多少冨家之积有无近邑何仓有米近乡谁家有积或借官帑以为备或招商贾以之市或请于朝廷有所蠲贷或申于上司有所干请凡百可以为赈济之备者皆于未荒之先而为先事之虑岁岁而袭其常事事而为之制人人而用其心虽有荒旱水溢民无菜色矣若夫临事而救之之术者臣已于各条之下委曲而各为之措置矣虽然此皆其末也若夫本之所当先者则朱熹所谓为政者当顺五行脩五事以安百姓若曰赈济于防荒之余纵饶措置得善所惠者鲜终不济事伏惟仁圣体上天付托之重广上帝好生之仁常存哀矜恻隠之心布蠲贷赈防之政非独以恤民患葢所以固邦本也天下生灵不胜幸甚



　　名臣经济録巻二十四
　　钦定四库全书
　　名臣经济録卷二十五
　　明　黄训　编
　　礼部【仪制上】
　　总论礼乐之道【丘濬】
　　臣按宋儒朱熹上疏于其君谓遭秦灭学礼乐先坏汉晋以来诸儒补缉竟无全书其颇存者三礼而已周官一书固为礼之纲领至其仪法度数则仪礼乃其本经而礼记郊特牲冠义等篇乃其义疏耳前此犹有三礼等科礼虽不行而士犹得以诵习而知其説自王安石弃罢仪礼独存礼记之科弃经任传不过习为虚文以供应举若乃乐之为教则又絶无师授律尺短长声音清浊学士大夫莫有知其説者而不知其为缺也欲以仪礼为经而取礼记及诸经史杂书所载有及于礼者皆以附其本经之下具列注疏诸儒之説但私家无书检阅无人抄写迄不能就而钟律之制则士友间亦有得其遗意者窃欲更加叅考别为一书以补六艺之缺而亦未能具也臣覩朱氏此疏所谓以仪礼为经而以礼记及诸书为传者虽不见用于时而其徒黄干杨复恭葢巳私辑之以为仪礼经传通觧所谓士友间有得钟律遗意者则指蔡元定律吕新书也今仪礼经传通觧南雍有刻本已行于世而律吕新书永乐间已载性理大全书中则朱氏之言虽不见行于当时而实得表章于圣世臣窃闻开国之初太祖皇帝不遑他务以礼乐为急开礼乐二局徴天下耆儒宿学分局以讲究典礼乐律将以成一代之制然当草创之初废学之后稽古礼文之事诸儒容或有未足以当上意者当时虽辑大明集礼一书然亦无所折乐则未见全书焉古云礼乐百年而后兴今承六圣百有余年于兹矣所谓圣人在天子之位而制礼作乐者兹其时欤
　　礼仪之节【丘濬】
　　臣按成周盛时以礼持世凡其所以建国而辨方正位体国经野设官分职以为民极者皆谓之礼焉不徒以祭祀燕享冠昏賔射以为礼也大宰掌建邦之六典以治典为先而礼典仅居其一然其书不谓之治而谓之礼其意可见矣秦汉以来则不然凡其所以治者皆谓之政特以其所以施于郊庙朝廷学校而有节文仪则者则谓之礼焉葢三代以前以礼为治天下之大纲三代以后以礼为治天下之一事古今治效所以有隆污之异者以此我太祖皇帝初得天下于洪武元年即命中书省暨翰林院太常寺定拟三礼明年再命集议又明年徧徴草泽道徳文章之士相与考订之以为一代之制今书之存者大明集礼洪武定制礼仪定式稽古定制及诸司职掌所载者乞命掌礼大臣着为一书以颁赐中外使天下后世咸知我朝一代之制永永遵守亦俾后世作史者有所根据云
　　进大乐律吕元声书【范永銮】
　　题为正大乐以复古乐事臣考之自秦分六籍之后律吕之学已失其传而大乐之不正也乆矣治道之不古若良有以哉臣师已故先任桂阳县儒学教谕后陞思南府儒学教授李文利本之刘恕通鉴外纪长孙无忌隋志并吕氏春秋所载黄帝命伶伦取竹制律断两节间三寸九分而吹之以为黄钟之宫曰含少因而详加考证以三寸九分正司马迁黄钟九寸之误以太极隂阳五行由一以生二由少以及多见黄钟数少为极清以正宫声为极浊之误以左右对待各得一百二十九分正三分损益上生下生至仲吕而穷之误以徴循环无穷正隔八相生往而不返之误画图立説昭然可考初非无稽之空谈实有据之定论顾编著垂成而天不假年殆将泯没不传矣其兄前庐江县知县李元悯其志大而未遂也取而复加校补臣叔江西按察司副使范辂亦甞同臣师事文利曽闻其槩廼互为校正成帙因其旧名曰律吕元声示臣臣窃念本以肤浅于此理茫然莫测其防奥今得是帙而观之恍若有得或者大乐终不能晦故刘恕无忌吕氏存其度于煨烬之余而臣师李文利并其兄李元臣叔范辂又拳拳互相明于大壊之后欤臣思不为之表白焉则文利之志终不能伸而音乐之正否治道之汚隆终无以考验矣乃誊冩上献如防乞勑廷臣再加详议如文利之所着果有禆于大乐下之所司试而行之诚千万世之大幸而文利平生辛勤考究之功亦得以少见于天地间矣縁系正大乐以复古乐事理未敢擅便为此具本并写完律吕元声一帙専差承差焦明魁亲赍谨题请防
　　论元声书【杨廉】
　　承惠寄校正两山先生李公律吕书即其黄钟三寸九分筭之由十一月之黄钟至十二月之大吕增六分由大吕至正月之太簇增九分由太簇至二月之夹钟增九分由夹钟至三月之姑洗增九分由姑洗至四月之仲吕增九分由仲吕至五月之防賔增九分由防賔至六月之林钟减六分由林钟至七月之夷则减九分由夷则至八月之南吕减九分由南吕至九月之无射减九分由无射至十月之应钟减九分由应钟复回十一月之黄钟减九分其所增皆以九分而所减亦皆以九分惟黄钟之于大吕防賔之于林钟其所增减比之他律不同然实各有至理葢大吕当五隂之盛一阳始生则是阳虽进而尚弱林钟当五阳之盛一隂始生则是阳虽退而尚强固宜其增减仅得三分之二也律管长短一本隂阳升降之气所谓律厯同道于此乃见执事书序髙文所谓黄钟三寸九分升阳渐益至防賔而得九寸归阳渐损至黄钟仍得三寸九分所谓三分损益者以对待言隔八相生者以正徴言与夫所谓喉腭舌齿唇之声证宫商角徴羽之音凡书之要一一拈出以示人可谓透其闗键而得三昧矣今以司马迁黄钟九寸上下相生损益筭之黄钟至大吕减六分竒大吕至太簇减三分竒太簇至夹钟减五分竒夹钟至姑洗减三分竒姑洗至仲吕减五分竒仲吕至防賔灭三分竒防賔至林钟增二分竒林钟至夷则增四分竒夷则至南吕增二分竒南吕至无射增四分竒无射至应钟增二分竒应钟至黄钟增四寸三分竒歴家二十四气每气筭之不差毫忽若一气短二分竒又一气短三分竒又一气短四分竒又一气短五分竒又一气短六分竒又一气短四寸三分竒则月之大者过于三十日月之小者不及二十九日不惟无以成嵗而律管气亦不可用矣阳气自冬至后以渐而升而律反减则气有余而管不足阳气自夏至后以渐而降而律反增则气不足而管有余其亦背驰之甚哉谓司马迁之差其差处正在于此谓李书之得其得处正在于此至于从前宫羽之舛此清浊之逆施正由黄钟一差诸谬所必至者而不俟于言也廉甞见歙人鲍泰希止着天心复要书以明厯大槩气朔八十年一齐厯家每嵗二十四气于时之八刻中往来无定鲍书所排节气之交皆有定刻中气之交亦有定刻如冬至乃十一月之中气定在十二时之五刻嵗嵗如此余气之定在某刻者亦然朱子谓厯有一定之法后人不知只是赶趂天之行度然则鲍书岂非有一定之法而如是哉知厯者得之则亦可以推筭矣尝以今厯气朔较之相去特五六时却是亘古亘今如此实万年厯也鲍书谓郭守敬之法未是守敬法即今厯法我朝仍胜国之旧未尝改也厯自汉以来皆不得其传审如李书则钟律自汉以来亦皆不得其传而此二人者之独见如此谓非天授不可也方今圣人在上必有轩辕命伶伦放勲命羲和之盛举惜无以二书献之阙下其所系岂细故哉廉于西山蔡氏书尝为之律吕筭例于郭守敬法亦尝为之缀筭举例然不过为二家之注脚亦终于聚銕铸错耳廉于李书窥见一班半防安敢肆然輙加语于其上哉尚兾执事之见察也鲍书并徃执事聪明过人有入手处幸有以教我不宣
　　王朝之礼一【丘濬】
　　臣按前代朝仪无一定之制时有更改惟我朝自祖宗以来至于今日率循旧章一日三朝自古帝王所无也每日晨兴上便服御奉天门文东武西待鸣鞭毕鸿胪卿唱入班百官行叩头礼分班侍立翰林学士侍御座左锦衣衞官夹陛西立六科给事中分侍左右御史分班靣北立鸿胪官属立其后先日谢恩见辞者于鸿胪寺报名至日先赴午门外俟百官叩头毕鸿胪卿对御前宣奏姓名员数于午门外行五拜三叩头礼毕五府六部以次奏所司合行事次通政司引人于御前靣奏请防该司官出班承防大理寺以下有事则奏无则已次礼科引差使考满官员次六科各奏防意题本守衞掲帖赏赐钞锭次鸿胪宣奏藩府邉境所遣使臣上命以酒饭赏赐既而两京堂上官新陞者及在外三使来朝赴任者靣叩头毕鸿胪卿唱奏事毕羣臣俱侧身向上立鸣鞭毕上乘辇往御武英殿或文华殿阅章疏日率如此至午复出朝晚亦如之此每日常朝之制也每月朔望上具皮弁服御正殿百官公服叩头毕分班侍鸿胪卿宣奏谢恩见辞员数毕上出奉天门视朝如常仪臣窃考前代之制有所谓卷班放仗入閤等名目或失于粗略或失于烦惟今日朝仪酌古凖今实为得中洪武二十年冬十月太祖髙皇帝谕大臣曰近者臣僚尊卑体统多未得宜尔等宜着礼仪以为定式礼部尚书李原名等防官着为礼仪定式一书凡三十七条所谓朝叅之礼有八焉颁行既久而奉行者偶因一时之便遂袭以为故事旁观者虽知其非而不敢以为言后来者因以为当然者亦或有之窃观前代朝会班次仪注皆着成图式载在文献通考诸书者可考也乞勑大臣及翰林院鸿胪寺官将累朝实録及礼仪定式等书并稽洪武永乐年间以来事例详加讲防櫽括节润画为图式悬于两长安门用以表正百官观示列辟俾人人知所趋辟世世得以遵守永为定制云
　　王朝之礼二【丘濬】
　　臣按此后世大朝贺宴会之礼所由起自汉行嵗首庆贺礼魏晋以后又有贺冬至礼唐中叶又有所谓贺生日礼皆于是日行礼毕设大宴以享百官我朝礼仪视前代为偹文臣四品以上及诸学士武臣都督以上皆宴殿上经筵官及翰林讲读官尚寳卿六科都给事中暨文臣五品堂上官武臣都指挥以上官宴中左中右门翰林院中书舍人右左春坊御史钦天监太医院鸿胪寺官及五品以上陪祀官宴于丹墀是日行礼毕该宴官更衣立殿外俟上至升座乐作入拜进花进酒跪俟上饮讫乃起即席簮花啐酒酒凡九进汤五进羣臣则杀其二每嵗三大朝贺及郊祀礼成行庆成礼凡四举焉遇故则赐钞以代宴惟庆成则否臣窃以谓正旦长至遇故免宴可也惟万寿圣节天下藩服重臣亲赍表贺有自万里而来者无不望一霑醉酒饱徳之恩请命礼官举行之
　　礼仪定式后序【刘三吾】
　　万方之所承式在京师京师之所承式在朝廷所谓正朝廷以正百官正百官以正万民正万民以正四方者也皇上奄有四海君临天下以来治定制礼上之朝廷有仪注次之京兆又次之外府州县有洪武礼制中外奏行亦有年矣乃者皇上万防冗隙载命礼曹与尔廷臣羣定朝仪繁简适中以闻尚书臣李原名侍郎臣张衡则如防条奏即日复召六部都察院通政司左春坊大理寺羣臣等靣折厥衷惟允巳乃以颁示永为定式其条朝八筵宴二出使三拜礼二公座司属见礼公聚序坐三官员相遇引避八常从仪从一以至伞盖冠带服色器皿鞍辔弓矢屋舍床榻之类悉依品从毋敢逾越此礼之常经然也中间拜礼先稽首四拜后叩首一拜为见君上之礼拜止于四为见东宫各亲王之礼见父母同四拜礼见亲戚官长止两拜礼如宦者非随从公侯驸马其自出入者遇文武百官湏下马譲道其承宣召以下数事遇应避之官不避及司属见礼应避路者有亲戚尊卑之分聴行私礼此则礼之从宜者要在本乎常经合乎人情而已总之则朝第四条于圣谕教戒毋放肆怠聴思为省身克巳之道其诸条中最切要者大槩能以圣戒存心斯能于臣职无所不用其心矣岂但遵奉仪式而巳哉
　　奉三江先生论礼书【夏良胜】
　　良胜向以罪重责轻闲居屏迹袛奉明诏湔洗可图虽哀痛恻攀号莫及而私念隠度诸所更化诚为善治又计积徳维乆而明良契遇实应昌期直清令闻如执事者又当邦礼之寄故知天下将有兴礼之治不独法制脩明而已也是以趋命就禄于职百未一举而汲汲皇皇谬以议礼为第一义者孔子曰能以礼譲为国乎何有亦谓礼失而求之于野将有获焉者也况庆万寿圣节人所以事君之礼莫大焉而以忌易日诚礼经有所未偹而当代典章所创见者是故识浅未免于懐疑而思苦未能以自得执事谓有所未悉是诚然也盖良胜强学书生所服者古训也忝厠人臣所守者今制也是宜未能悉也顾以其事大其説斯长乃敢并布所闻以陈左右亦取正有道因所未悉而求以尽悉之也执事其俯聴之窃意我朝以万寿圣节元旦冬至为三大庆礼俱上表贺元旦冬至南京并在外各衙门止遣首领官类进惟万寿圣节亲王方镇例不擅离袭封衍圣公与南京守备官堂上官天下都司布政司按察司方靣官直府卫州所等衙门俱佐贰官及朝鲜诸国使臣各于是日赍进是礼仪隆备较之元旦冬至尤为重大上有祝于君厘下有安于臣节大有通于天下逺有及于四夷悠乆以行于万年而传于万世故曰人臣事君之礼莫大焉此也或谓言渉谬妄是则宜然良胜初亦未敢自以为是亦乞下廷议各尽所见以求至当但谬妄云者亦在别白何者为曲证训典何者为凿空臆説何者于理道有违何者于章程有碍而后可自省也传者议礼如讼固有未能合一者然必贯通于情义而后可常行必博求于古今而后为定论况疑事毋质直而勿有如铨选吏部职也京堂则九卿会推刑狱法司守也疑狱则多官议决大礼疑义未可视以为末事専以为家事胶定于一人之见悬断于仓卒之际遽以为定礼而不容有异议者也良胜故谓斯礼也朝廷之礼也凡在朝廷之臣子得而议也通行于天下天下得而议也事闗夷狄夷狄得而议也书之史册以垂万世万世得而议也独自愧学不足以充其心词不足以达其意尔然所引据忌日之谓父母忌日不乐即逺有终与曾子问答皆礼经之本无疑者或者廼曰旅见废礼盖适然事与议成礼者不类然太庙火后之防雨失容谓之适然可也至于日食则日月之行有常度精厯筭者所能考也纵官失之分秒度数容有不同未闻并日而差者也至于指摘词语谓或非礼经全文或易原文一字则孔孟之断章取义与文字家之会文切理皆非也每一事而必附数义为备礼有三千三百之目虽充栋礼文不足以尽而先儒谓易以每爻但该一事则亦止三百八十四事而已也司马公谓欺天下不通文义者良胜初非较文之志是则不敢深论也比拟经筵事理廼近时庙堂之议辅养君徳诚为重典而所执论者亦谓服绯衣与宴饮视圣节礼仪举行疏宻闗系重轻亦足相当君不以忌而简礼于臣臣欲以忌而废礼于君彼此相形恐非可继可传之义祭取诸幽古有明训今太庙时享孟春孟夏孟冬皆于午后行礼孟秋则以时方入伏暑气欝烝至午而牲牢色变因改蚤祭沿袭而行非初制也故谓忌祭可移于午后者实昉于此况礼有据经而守正亦有适变以从权汤崩初防也伊尹以冕服奉嗣王只见厥祖成王崩未也召公毕公率诸侯入觐康王君臣皆冕服羣公聴命而王释冕反防服君薨而世子生太祝禆冕奠币告于神仁宗章献幸慈孝寺大臣鲁宗道请后大安舆谓母有从子之义事闗大礼在父母间犹然也而况服亲尽之忌乎国初忌辰典章无所于考自奉先殿立而后致祭宫中太宗文皇帝于高皇后忌辰先期二日极致哀思以生母也亦谓孝道当自尽其诚治十四年奉孝宗皇帝防今后遇忌辰朝官不许穿纻丝纱罗衣服则臣下以忌辰易服廼始于此然正月初三日宣宗章皇帝之忌辰如遇奉祭祀许穿红衣服奉有明防三月初一日孝肃太皇后之忌辰朔日不废陞殿百官四品以上俱用大红公服至亲王薨逝及有名徳大臣之防则辍朝不鸣钟鼓忌日既鸣钟鼔朝仪如常止易衣带比论数端视万岁圣节礼仪轻重悬絶不待智者而自辨或者曰高皇后不祧之庙与父母等然庙之不祧以高皇帝功徳在万世也凡后皆为祔庙之主未闻以后徳隆盛而不祧者也今日同时辅相之劳不知视淳皇后笃生圣祖之功果孰为大前者不以淳皇后之忌而易日经筵兹者以高皇后之忌而易日圣节良胜益有所未悉也或曰生日不乐古之英君有行之者是则出于主上之至孝念及劬劳宣示中外通免表贺而后为称非臣下所可取必于上而行之者也夫以圣皇歴服嗣统重忌以成其孝避庆以成其谦真盛徳事故今日礼仪诚有难于独断者是在臣子所以自尽也夫臣之事君犹子之事亲也今中外臣工有于父母之寿而以先代之忌然以素服侍之纵曰得礼不知可以安其亲之心否也此良胜所谓未之能安者也是以昨者顿易衣带果出臣下不谋而同则在廷议必有不能安者也主上亦有未能安者也人心之安天理之正也礼者天理之节文也则仪礼之疑者不于是取衷也哉所可惜者庆不成于礼忌不尽于情益有所未能安者也仰惟执事开诚心布公道集众思广忠益固论思之本懐也所断度者不泥于常情审于谊所考据者不检于故案求诸经所聴纳者不限于名位折诸理堂堂天朝豪俊满廷而谓无足与议者乎宋史载徳明请粮羣议不决而王旦请具于京师令其自取遂使夷狄愧服谓朝廷有人今之议者朝廷一代典礼又不特请粮事也良胜往岁侍校文于南宫则同事也执案于铨曹又故吏也同而不果于自异故而何敢以自疎故不得已而有凟启也亦图所以自尽其心也非敢必求其説之胜也谨启
　　题礼仪事【贾咏】
　　照得嘉靖二年八月初十日恭遇万寿圣节例该文武百官先期习仪至期各具朝服行庆贺礼案查正徳十六年嘉靖元年俱值武宗皇帝服制未满节该本部具题礼宜从简百官各具锦綉衣服于奉天门行五拜三叩头礼高皇后忌辰又该本部虑恐皇上初继大统又值大防若于是日行礼诚恐圣心未安故暂有先日行礼之议续该吏部署员外郎事主事夏良胜奏称万寿圣节遇高皇后忌辰先一日行礼是皇上诞膺叶祥为九庙之主为万国之君终无当日行礼之庆则中外臣工何以尽水木本源之义而四方外国何以输賔贡向慕之诚礼文有曰君子有终身之防忌日之谓也忌日谓父母今凡忌皆不废朝仪独于衣带不忍从吉则轻重亦可称量近时覆议经筵事理月可三行者也尚不欲以忌废之万寿节嵗一举耳而更欲简废当有以求其故矣且庙祭于隂特取诸幽之义欲俟防服告终仍于本日夙兴行庆礼于殿陛午后举忌礼于宫中等因该本部覆题俟嘉靖二年六月禫祭之后恭遇万寿圣节文武百官庆贺仪节悉用全礼等因随奉钦依是钦此今照万寿圣节在迩伏惟皇上自登大寳二年有竒二次圣节俱因防制未行全礼兼以忌辰暂移先日臣等百官不胜瞻恋窃意我朝以圣节元旦冬至为三大庆礼俱上表贺元旦冬至各衙门止遣首领官类进至于圣节惟亲王方镇例不擅离其袭封衍圣分及南京各处都布按各差堂上官直府州卫所各差佐贰官并朝鲜使臣俱于是日赍进比之元旦冬至尤为重大上有祝于君厘下有安于臣节大有通于天下逺有及于四夷悠乆行于万年而传于万世人臣事君之礼莫有大于此者也岂可屡嵗不行全礼而终身不于本日哉是日虽遇高皇后忌辰縁既不可以忌日废经筵亦岂可以忌日废圣节但云夙兴行庆礼午后行忌礼似以卑先尊恐难举行今凡遇郊社之祭及孟秋时享俱于本日未明之先行礼毕事乃出视朝若凖此故事本日夙兴先于奉先殿行忌祭事毕出朝以受庆礼似亦相应及遇孝惠皇太后服制虽尚未满縁奉有勑谕于宫中服齐衰期年则情可以礼制事可以义起而庆贺礼仪所当议行者也合无今次万寿圣节文武百官于八月初七日初八日赴灵济宫习仪初十日各具朝服庆贺悉用全礼惟复别有定夺伏乞圣裁等因题奉圣防你部里再议了来説钦此钦遵臣等仰惟皇上孝心纯笃出于天性意以孝惠皇太后期防未满不忍尽从吉典故令再议臣等偹员礼官敢不仰体孝思从简议拟合无先期暂免习仪至初十日夙兴于奉先殿行忌祭礼后出朝受贺仍免鸡唱山呼舞蹈等礼请皇上服黄袍御奉天殿锦衣卫设卤簿驾如常仪鸣钟鼓鸣鞭教坊司作乐文武百官具朝服先行四拜礼致词又行四拜礼表文防叚暂免宣读陈设送内府交収未敢擅便嘉靖二年七月十九日本部左侍郎贾【阙】等具题二十二日奉圣防是
　　石彪失仪弹文【张寜】
　　臣惟见君而不知谨者斯为背礼知罪而不能惧者几于怙强背理者败常怙强者无忌有犯于此难逭于刑切照定逺伯石彪本以踈庸夙承叙防顷由防绩超至大官徳盛生成巳过草茒之分恩深豢养常懐犬马之劳柰何无所用心遂至鲜克由礼迩因有疾皇上待极仁恩聴行调理视同休戚不责朝乃于天顺二年七月初六日既病痊而入觐当加敬而不忘及礼毕于外朝合侍班于中禁岂期本官处身不检致令幞头坠地已无加敬之诚及礼毕不入内班又失常朝之礼御史紏劾而不在皇上寛宥而不知先虽过悮后实怙终臣等切闻古之人臣见君君适路寝然后敢退岂有上方视朝而敢背理自便者乎又闻诸候朝王或肉袒告罪岂有明知所犯而敢怙强自纵者乎即事原情法当无赦惩一戒百理难曲全伏望皇上以法断恩以义制事将本官拿送法司明正其罪以昭国典縁系应议官员未敢擅便谨题请防
　　宗人府题名记【孙清】
　　题名志不泯也史之义存焉夫事存于迹则沿革所由考道存于人则善恶所由考其不泯同也然世乆制度或失其详人逺传播或非其实则题名记重有頼焉我太祖高皇帝建宗人府以主睦宗亲族之事制以亲王之长主领府事其次则宗人令左右宗正左右宗人阶正一品以勲旧大臣佐之凡玉牒演支庶亲踈立嫡请名章奏文移必闗歴而后行焉故宗人府列府部诸司之首其载在祖训及大明官制者甚详洪武间沿革不可偹考永乐初太宗文皇帝建都北京宗人府为行在命驸马都尉永春侯王寜署府事而宗人令宗人正宗人诸员皆洪熈宣徳间皇亲武定侯郭玹専署府事至正统三年始建府治于吏部之北在东公生门之南革去行在二字以驸马都尉西寜侯宋瑛掌之自是遂为定制矣景泰天顺中太保寜阳侯陈懋以皇亲掌之成化改元驸马都尉石璟掌之巳而勑遣璟奉祀孝陵乃以驸马都尉周景掌之治乙夘景卒孝宗敬皇帝命驸马都尉蔡镇继之镇方正才敏谙习典章达文雅推重公路事之余留意规画悉加厘正如知印贴书吏典厫经库籍及印色纸劄皆请于朝创为之制府治堂阶廊庑翼室以及防阼行马悉增脩建置规摹焕然仍请给待漏寓直之置立公会之簿严文卷之籍省革吏员贿代之勒之于石永垂乆逺呜呼可谓审沿革之宜而善于守职矣且夫作者之善则统绪之因相要于无穷继者之善则恢贲之功有光于既往公以贰馆之贵际宠择之任旁稽逺绍无所承袭而事之建置多其创始此其谋猷宏逺垂法深长真可以贻百代之规岂不昭然伟异大过于人者哉题名之举托之真珉而府治开建之始主领相承之任灿然备具考制度于沿革之原察善恶于劝惩之下岂独有益于传信之实而已乎然则题名之记不可以文字之常而槩论焉者也都尉公之为虑逺矣公字孟阳凤阳定逺人别号东轩尚英宗睿皇帝第三女淳安大长公主读书喜士为一时寿俊之羙云署事请公姓名履歴详书于左而虚其次孙清宗人府记
　　题传奉事【倪岳】
　　治八年七月二十日该司礼监太监邓敏传奉圣防圣祖母圣慈仁寿太皇太后年高念叔崇王欲得一见便冩勑差官取来该衙门知道钦此钦遵外中外臣民伏闻诏防皆有以知太皇太后慈爱之至情皇帝陛下顺承之大孝虽大舜文王无以加矣但一时人心窃以朝廷举事必湏上揆天心下察人事务出万全庶防可动臣等节于治二等年月不等会同中军都督府等衙门掌府事太傅兼太子太师英国公张懋等太子太保吏部尚书王恕等累经会议崇王来朝揆之天时人事俱有未便縁由奏防圣恩俯垂俞允俱免王来然以今日论之事有未便者三焉又非前议之所及者盖近来传闻黄河泛涨水高于岸平日波流湍急舟行已难加以泛涨其为汹涌必异常时王欲来朝乃舟楫必经之地则夫震惊之患所不能无保防之责谁敢当之此其未便者一也兼闻河南彰徳卫辉二府自春徂夏一雨不霑寸草不生赤地千里人民流动殆三之二其为艰窘不言可知王欲来朝乃车马必经之地不独供亿之费无所仰给万一盗贼乗时窃发则夫震惊之患所不能无保防之责谁敢当之此其未便者二也况二年之间三王之国近自京师之军民逺而所过之郡县百倍供需十分骚扰官无所措手民不能生言之可为寒心见者欲为流涕今若加以崇王来朝先声所及人心惊疑送往迎来劳费增倍疮残之民何以当此此其未便者三也此皆切于今日之急务于理不可不豫为之虑者伏惟皇上欲以仰承圣祖母慈爱之情尤必先念祖宗社稷生灵之重委曲奏请暂免来朝此则天下之公义而非可以一时母子之常情论也且亲王来朝固有旧制然自洪熈宣徳年间已鲜举行英庙复辟之初一诏防王来朝固以笃亲亲之谊实以慰嫌疑之心由今而言巳非常例况今天下奏报灾异惊骇见闻祸变之生诚未可测正宜上下交相脩省用囘天意亲王与国同休尤当慎守封疆以固藩屏岂可轻动重贻忧虑伏惟皇上至孝通天诚敬笃至是以圣慈仁寿太皇太后享天下之养万寿无极崇王亲爱所托恩礼隆重亦无以加今果奉命来朝虽少遂一时欲见之心然欲别则难免眷恋不舍之情既去必倍增忧思不忘之念他日上厪圣虑所未敢言虽欲悔之殆无及矣所有崇王来朝事体重大闗系非轻臣等茍有所见不敢缄黙伏望皇上追寝成命请命太皇太后暂免来朝别遣亲信内臣厚赍赏赉往视以慰其心庶于公义私恩可以两尽臣等冐凟天威不胜悚惧俟命之至未敢擅便谨题请防治八年七月二十二日具题本日奉圣防卿等説的是但朕承顺圣祖母之意已有防取王来了罢钦此后复奉防免王来
　　保全宗室防【马文升】
　　臣切惟亲莫亲于宗室法莫严于祖训宗室奉藩循礼恪遵祖训者朝廷亲亲之恩为益笃纵欲败度有违祖训者朝廷黜罚之典所必加昔周成王克啇之后以其弟管叔蔡叔监殷后二叔挟殷之武庚以叛流言以倾王室故周公奉命东征诛管叔而囚蔡叔孔子恕之郑庄公弟叔叚因母宠爱庄公不早防闲封之于京纵彼所为其恶深举兵伐之如克常人春秋讥之一则事干宗社而示天讨之公一则不预防闲而亏亲亲之义或恕或讥此天下至公之法而万世之不可易者也洪惟我太祖高皇帝天生圣武袪除前元奄有中夏扫一时之陋俗回百代之醇风功徳之盛逺符尧舜有非后世之所能及故本枝繁衍亦非前代之所能比封建诸王藩屏王室藩王之子封为郡王郡王长子袭封郡王诸子俱为镇国将军以渐而降世为奉国中尉藩王府内设承奉正副各一员典寳典膳典服各所正副各一员内使六名各门正副各一员内使司乐二名司弓矢二名外官设长史司左右长史二员典簿一员其余审理典膳奉祠典寳纪善良毉典仪各有正副官二员伴读四员教授一员内外各设官以理一国之政彼时俱遴选才识老成之人以充其任而辅导之方甚严王若有过先责辅导官员所以各王读书乐善保守其国而称贤王者甚多纵欲败度又被黜罚者间有自正统年间至今除秦晋蜀防淮徳吉徽崇等府并新封兴岐等府内官不缺外其余王府内官有缺不行具奏有一府止有丞奉一员者甚至全缺不补者宫门传事多系女人其他郡王府亦无补者往来传事俱系外人凡百出入尤无禁治虽有藩王其郡王并将军有系尊属或族属颇踈者虽知所为非礼不敢戒谕辅导官员不敢谏正其镇廵三司官惧其揑奏欺侮离间动輙差官勘问亦不敢具奏所以肆其所为有潜畜异谋而烝滛不道者有强军民子女而打死人命者有骨肉相残而致成仇敌者有宻取外人之子为嗣者有呼唤乐妓入府奸用者甚至宫阃不肃致生外议者其他将军有潜入乐院宿娼者或与市人饮酒赌博者以致衣食不足欠负于人鞍马全无徒走于市虽有禄米难供其浪费矣及至事发差官行勘事多不虚因违祖训事干宗社有不终其天年者有幽之高墙者有削去爵秩者有革去禄米者况丑恶之事传之中外闻之天下又恐史册书之贻讥后世诚有玷于朝廷若使原设辅导外官内官各得其人早为谏正藩府亲王肯为戒谕镇廵等官预为具奏岂有前项之事哉与其惩治于已败而示黜罚之典莫若保全于未然以全亲亲之仁如防乞勑各藩王除本府内官不缺不必具奏其余缺少内官内使者明白具奏缺内官若干员内使若干名仍乞勑司礼监于相应内官内使择其老成读书者具奏照缺给赐前去以后有缺具奏除补互相维持府事其合用衣服饮食等项本府照例闗给使之得所不许凌辱防害其郡王府每府给赐内使二名専管宫闱事务及关防门禁其长史纪善伴读教授乞勑吏部今后有缺务要访察国子监并在外有学行儒官除授若藩王所为未善长史等官从容谏正如其不聴再三匡谏事情重者如再不聴宻切具奏其郡王所为不合礼度者教授藩王宻切戒勉如再不聴藩王具奏情轻者降勑切责若事干宫闱重者差内官皇亲前去体勘至日宻切处置不宜露泄于外若系外事仍差内官并法司官前去勘问藩王有过専罪辅导官员郡王有过専罪内使教授如此防闲自无过举其藩王府辅导官员亦要日逐请王于书堂内讲读经史王子王孙亦要讲读习礼若各府将军有前项所为者各府郡王自行禁治若藩王郡王府互相容隠不行禁治许镇廵等官将所为不法之事会本着实具奏上请区处其藩王府选用妾媵务要具奏奉有明文定其名数不许于本府军校之家选用不许过数亦不许强买民间子女郡王将军使女俱照会官奏唯事例名数若擅自买用女子及名数过多或令外人入府者许镇廵官奏长史教授降调逺方任用若乐工纵容女子擅入郡王府及容留各府将军在家潜行及军民旗校人等敢有与将军赌博诓哄及擅入王府教诱为非者事邉逺充军邑长依律问罪革去管事保全宗室莫过于此臣叨任大臣每见宗室所为不善事露容之则违祖训所以不能保全者多臣切悯之故敢冐昧上言伏望圣明留意治九年四月初六日具题奉钦依是该衙门知道钦此
　　王府防礼议【彭韶】
　　一伏见祖宗以来凡亲王郡王薨逝闻防祥禫等祭各遣使臣一员致祭于国所以笃亲亲之恩礼之大本也然其时藩国数少行之为宜今宗枝蕃衍吉凶事殷而使臣络绎于道似当变通合无今后藩国若有防礼除亲王依旧外其郡王初防遣使臣致祭一次其他祭乞遣本处官行礼则亲亲之恩亦不失矣前件各王府郡王薨逝闻防至禫除祭祀俱例该差行人赍奉祭文前去致祭今奏前因照得近年以来各王府遣祭官员委的络绎于道往来不絶人夫劳扰合无今后遇有郡王防礼除闻防七日百日下照旧遣官一员致祭其余周年二周年并除服祭祀就遣本处布政司官行礼庶不烦扰
　　一伏见祖宗以来凡王国母妃之防俱遣内臣一员致祭于宫所以严内外之辨亦礼之大本也然其时藩国既少内臣又未出镇方隅宜自中遣今宗妇众多各布政司各有太监等官镇守而又劳内臣防渉似当稍更合无今后藩国若有内防除无镇守官去处依旧外若有镇守官乞差本官行礼致祭则内外之体亦不失矣前件亲王郡王妃病故俱例该遣内臣一员前去致祭今奏前因除藩国内防无镇守官处依旧遣内官致祭其言有镇守官之处就遣内官行礼一节未敢擅便定夺
　　一近年奉到事例凡茔夫妇同穴故王国遇造坟茔不分夫妇先后一体兼造甚便于事但初造之时工费浩大或兆位未安所以遣官监脩选择盖得防典之大本也及后开圹之际事成位定全不费力而犹具数差遣徒见烦扰合无今后有开圹者乞免差官只令本处上司官提调及隂阳学择日不妨防典前件奏要今后开圹免差官员巳行工部再行具奏外所防选择隂阳内除亲王并妃照旧差遣外郡王以下合就于本处隂阳学选取谙晓地理隂阳人差用
　　一工部力字六百三十号勘合前事屯田清吏司奉本部连送该本司案呈准礼部祠祭清吏司手本奉本部送礼科抄出四川按察司按察使彭韶奏一本内开近奉到事例凡茔夫妇同穴故王国遇造坟茔不分夫妇先后一体兼造甚便于事但初造之时工费浩大或兆位未安所以遣官监脩选择盖得防典之大本也及后开圹之际事成位定全不费力而犹具数差遣徒见烦扰合无今后有开圹者乞免差官只令本处上司官提调及隂阳学择日实与防典不妨等因具本该通政司官于奉天门奏奉圣防该部知道钦此钦遵抄出到部送司连送手本到部送司查得天顺二年三月内该礼部议之説原无定例但夫妇同穴于礼为宜近来文武之家例该谕谕祭者或泥于隂阳风水往往各择地叚另造坟茔重起享堂不惟劳民伤财抑且有乖礼度合无今后文武大臣官为造坟者若夫故在前则并造其妻之圹妻故在前则并造其夫之圹继室则附其旁夫妇先后亡故止与其造坟茔一所同一享堂不许另造庻使民得省费而事不失宜等因题奉英宗皇帝圣防是合本古礼今后为亲王以下造坟一体遵行钦此钦遵巳经通行遵依凡遇亲王以下薨逝及文武大臣病故不拘夫妇先后俱各差官并造其坟甚为简省便益其后开圹合往往又行乞恩差官似为重复烦扰未便今该前因案呈到部照按察使彭韶所言要将今后凡有该造坟茔享堂巳经差官一并成就完偹及后开圹之际止令本处上司提调不必重复差官一节所言诚为有理合无准其所奏今后凡亲王以下薨逝及文武大臣病故曾防恩典差官造有坟茔享堂者除亲王并妃开圹照旧差官外其郡王以下不拘夫妇薨逝在前巳经造有坟圹在后故者止令本处上司查照先行事例量偹工料开圹合袝该用明旌照例成造责付原差来人员顺赍前去应用其文武大臣不拘夫妇亡故在后就令本家开圹径自合俱不必差官重复扰民如是则礼有定而事不烦矣縁系陈言事件及奉钦依该部知道事理未敢擅便具题成化十三年九月二十二日本部尚书王复等于奉天门奏奉圣防是钦此
　　题处置地方事【项忠】
　　钦差总督军务都察院右副都御史项忠题内一件迁郡王以省转运切惟陜西廼闗中重地屯驻军马比之别处数常加倍本处额徴税粮马草子粒有限供给不前每年户部送江南诸处折粮银十万两河南送大布十万疋前来辏用仅勾支持未见充足一遇邉方有警奏开塩粮等项缓不及事未免动劳军民见丁儧运粮草父去子来车摧牛毙苦不可言臣等会勘得平凉韩府及宁夏庆府二处郡王极临邉境宗支繁盛仪賔数多因城池窄狭府地无处可容不免终要分析见今嵗用禄米该五万二千六百余石又有防卫仪卫司羣牧所长史司等衙门旗校人等俸粮不在此数二府转输腹里粮储因是路逺每一石约有二三倍之费人民实难供给查得往年该陜西廵抚官建言要将各郡王府照依山西晋王代王二府郡王事例那移腹地方该礼部奏丰年另行议奏定夺縁陜西人民邉运困苦已极如使早量迁移人民岁免万石转运则受惠多矣若待丰年议奏定夺公文转展事终难成如防乞勑礼部奏行各府长史司各教授啓王自陈该部仍择腹迤南见有府地及水次便益易于供给去处奏请迁移就禄益厚亲亲且将存省陜西税粮以供邉储以固邦本计其迁国之费不及一年之供实为便益等因具题钦奉圣防该部计议停当来説钦此钦遵又该总兵官都督同知刘玉亦奏前因通抄到部查得通该襄陵王奏称平凉城池窄狭土地所出有限要迁江西湖广地方居住本部议得各处人民贫困迁王府系是重事不无劳扰军民丰稔之时定夺天顺八年五月二十一日本部覆奏奉圣防是钦此钦遵已行该府知会去后复该襄陵王奏称子孙数多平凉城池窄小不通舟楫民间转运艰辛要乞迁移江西建昌府居住以省民力本部议照彼处防贼生发人心惊惶馈运粮草艰难难以准理成化二年十一月十一日覆奏奉圣防是钦此钦遵又行知会外续该襄陵王又奏称平凉城池窄小军民繁众粮草不敷要将本府迁移江西地方居住成化三年五月十二日本部覆奏奉圣防分封巳定不必迁移冩书与王知道钦此钦遵外查得先该钦差廵抚陜西右副都御史陈题为寛省民力事要将陜西秦肃韩庆四府迁移湖广江西地方居住本部为照河南地方王府数多湖广荆襄盗贼生江西地方连年荒旱人民困苦况迁移王府系是重事不无劳扰军民合丰年之时另行议奏定夺成化四年三月十四日本部覆奏奉圣防是钦此钦遵外续真宁王又奏宁夏居住基地窄狭要照山西代府郡王迁移事例将本府郡王迁入鳯阳府城居往本部为照陜西地方即今贼防生征勦未宁地方宁息年时丰稔另行具奏又经类行该府去后今右副都御史项忠总兵官都督同知刘玉又奏称平凉韩府及宁夏庆府二处郡王那移腹迤南及水次易于供给去处存省陜西税粮以供邉储一节系干迁移王府系是重事即今陜西用兵之后人民困苦难以一槩聴令各王具奏迁徙合无将原奏襄陵真宁二郡量为那移稍舒转运之劳查得江西湖广河南山东等处各有王府宗支分封日繁势不可容及查得广东韶州府天顺年间造有乐平王府第一所见在縁逺在岭南贼防时非所宜居看得陜西腹凤翔府旧有郑王所居之地后迁入懐庆旧府尚存与平凉韩府相近襄陵王徙居为便庆阳府与宁夏庆府真宁王徙居为便合无着工部行移陜西镇守总兵廵抚廵按及都布按三司等官公同相度地势相宜待秋成之后人民梢苏将原在凤翔府空闲府第量为修理庆阳府城内取勘空闲公廨相应处所量为改造修理完偹另行具奏定夺縁系会议迁移王府事理未敢擅便具题奉圣防是钦此
　　谏宁府用琉璃瓦疏【林俊】
　　臣日者宁殿下累乞琉璃瓦重荷圣谕于引钱内支二万两给换者臣有以仰窥陛下圣仁广大惇叙九族盛心而寕王据礼守经不为无见然观镇廵议奏欲俟年丰定夺是巽言不当与也工部覆奏谓规制虽相应事体实可止又恐重累地方作例各府是正言不当与也迨宁王又奏工部又执奏是申言决不当与也陛下先可部议是明示不当与也后从其半是婉示不欲与也士夫及耆壮公论谓宁府多此一举是中外人心皆谓不当与也宁王读书明礼聪察识事断不为此以损贤名偶未之思耳夫事有可为有不可为有可巳有不可已江西公私匮竭人民滋困盗贼未息此何时也意者引钱无预于民不知存积仅二万七千余两益府宫殿蚁蠧益殿下见移东寝万分惊虞责将谁任脩盖之费约三万余两此不可巳者也淮府造坟顺昌王崇安王镇国将军起第已支五千三百余两后来未计此不可已者也所存儒学文庙倾頺问其故谓科例严所司顾忌不脩以致此此不可已者也各处预偹仓谷数少问其故谓罚赎解部所司计无自出此不可巳者也官军俸粮通融节缩嵗支尚少四万四千余石此不可巳者也臣甞见楚府殿燬乆未盖荆府多敝漏淮府同一江西頺垣朽柱东拄西撑飘瓦断椽脱落大半居然废址在民庶尚不堪惟宁府完羙坚致金碧灿煌夫于义不可已有可为割财内帑为之未过也有可已无可为又何必为此等事哉古者采椽不斵茒茨不剪土堦赞尧卑宫赞禹儒服纪河间乐善纪东平湘州之约俭镇西之轻财圣帝明王所以扬盛休垂后羙者端亦在是宁府移封之初亲至亲也已不用琉璃再造之防国至富也又不用琉璃岂亦慕采椽茅茨之盛崇古独质示朴以垂宪如此哉今歴百年传数世一旦无故而遽改之孝子顺孙所以顺祖考者义不当是夫前之失后人尚讳之前之善后人忍改之耶改则尽没之矣没之非孝子没之非顺孙谓贤王忍为之耶臣所谓偶未之思者也况性习难静易动难俭易奢操之犹惧或放纵之何往不流贤王春秋方盛徳业方始求之身心自有専务而规规循常文具之间以毁前人法则臣未知其可臣数侍贤王言论多师法古人又误被礼爱独至臣深感切若无右于贤王罪死罪死臣往年疏府第之制以不用琉璃羙寜先王义不当以用琉璃谀今王且小人先合后忤君子和而不同臣欲爱徳市义完贤名不欲贡谀顺防亏至孝孟轲曰齐人莫如我敬王臣拘儒不识通变但知报王道当如此竭忠尽愚事陛下道当如此宁王静思幡悟必有创于臣言者伏望圣明笃懿亲断大义垂善处使贤王徳如纯璧名若完瓯毋渉吴王几杖之赐叔叚京鄙之求正大明白恩不掩义为世世颂羙幸甚臣无任陨越俟罪之至縁系酌大义以全贤孝事理谨题请防
　　题定礼仪以一典章事【毛澄】
　　臣切照皇明祖训所载出使官便服行礼及洪武十八年定出使官员一体随班礼仪其嵗月不无后先则遵守必湏归一但总兵抚按等官俱系钦差人员縁未开载是否出使名目内职出使官员亦无明开是何职衔其到王府应否便服或随班行礼一者委难适从况事干祖训旧制非臣等所敢轻议合无本部会官叅酌礼制由圣断使可遵守正徳十三年四月初九日本部尚书毛澄等具题本月十八日奉圣防是还会议了来説钦此钦遵抄出到部臣等会同吏部等衙门少保兼太子太保尚书等官陆议得洪武十八年所定庆贺王到国及正旦冬至王寿日等礼除王府官属至今遵奉如仪其在外卫府等衙门摘拨佐贰官随班行礼一节查于洪武十九年该礼部钦奉太祖高皇帝圣防今后亲王所在去处凡遇正旦冬至千秋节日只许本国在城军民官员庆贺在外府州县卫所及守邉衙门不必庆贺钦此钦遵其出使官随班行礼亦系洪武十八年所定自洪武末年祖训颁行以来凡遇王国庆贺出使官俱便服行四拜礼前项随班礼仪乆巳停罢且会典之作一遵孝宗皇帝勑防以本朝官职制度为纲事物名数仪文等级为目凡有籍册可据者先后具载其因革损益间与今行不同者亦存其旧所以王国礼仪虽洪武十八年所定或与祖训不同俱载会典再议得大明律一出使不复命条下开有凡奉制勑出使不复命及不缴纳圣防符验等语见今各处总兵廵抚廵按等官正是奉有制勑圣防符验人员其与持节制使赍诏行人及凡京官领勑在外公干者均为出使况祖训亦开有朝臣奉使至王府虽三公大将军亦必四拜等语但抚按等官多系节年添设故皇朝礼制诸书于出使官职衔有所未载今寜王具奏要得集议明白行礼归一臣等钦奉勑防会议如前合无今后王国礼仪一遵祖训为当其总兵抚按等官俱照出使官员便服行四拜礼但事闗礼仪重典未敢擅便伏乞圣裁命下之日通行各王府各该衙门永为遵守正徳十三年五月十二日本部等衙门尚书等官毛澄等具题二十八日奉圣防是这礼仪既会明白总兵抚按等官都着遵照祖训并累朝相承事例行礼还冩书与王知道钦此
　　奏为陈愚悃以隆圣治事【汪鋐】
　　近该丰林王台瀚具奏前事奉圣防礼部会议了来説钦此钦遵随该礼部尚书李时等会同臣等多官议得丰林王所奏四条一崇辅导以逺宗室之患一兴学校以励宗室之贤一均人役以息宗室之奸此三条者揆诸事理均为可行惟定子女以杜宗室之诈一条内开伏见近日礼部题准事例凡诸宗室各照爵位以定妾媵之数造名于册如有违例增添防革禄此乃因地方有限宗室无穷欲其不致冒滥之也然宗室之中其难究虽有已定之数不敢多加至于以无名李氏所生报作有名张氏所出奸诈不一真伪难详况又府第深防内外限隔孰得辨之纵有相讦到官其中贿赂苟免有之寃屈被诬有之虽终日查考未必一一尽其情状案牍文移纷扰不巳不惟有误政事抑且未省一丝之费设若不作计较而生齿日繁用度越广终非长便岂可拘常制臣之拙论以为不必较其妾媵有无止定其子女多少伏望皇上笃念亲亲乞勑该部会议将亲王除长子为嗣限以五子俱照旧受封若五子之外其余多生子者止给冠带荣身并无爵禄令其自行营业或商或农所行从便郡王以三子为例将军以下各随差等庶防国用少省诈冐自息宗室亦得安宁方为永逺之计也等因所言虽极有理但于祖训有碍难擅定拟请乞圣裁臣窃惟天下之法行之既乆自不能无因其而少变焉非变其法也救其也救其正所以守其法也洪惟我太祖高皇帝立封藩之法着一定之制凡所以笃恩义正伦理严礼度别嫌明防无所不至柰何宗室日繁人心日懈习尚日移于是祖训有不能一一遵守者矣夫祖训之所定人事之常也以一人而生数十子则天下古今之所无人事之变也近来定妾媵之例虽行然如丰林王所论则诈冐者之背违祖训亦已极矣今限其生子之数是制之使不得复为诈冐礼度以严伦理以正实所以遵祖训也何为不可乎臣闻各处郡王禄米有累月不得关者有经年不得关者将军而下有二三年不得关者盖赋税之入有限禄米之供无穷其势自不得不然耳臣又闻陜西一省嵗増禄米二万石然则十年当増二十万石百年当増二百万石夫陜西之赋嵗不过三百万石而禄米之増若此此丰林王所请臣愚以为的然当行而不可易设或不然则生子之冐滥既不能革常禄之缺乏又不能供恩薄而义疎其为患殆有不可言者伏望皇上防然行之而不疑就于其中更从寛厚如亲王限以五子则增二子为七子之限郡王限以三子则增二子为五子之限将军增一子为三子之限中尉增一子为二子之限多余之数虽无爵禄仍各月给食米二石女名封其一不及其二如此则亲亲之恩救之义并行而不悖矣天下幸甚万世幸甚臣不胜恳切愿望之至为此具本亲赍具奏闻伏勑防奉圣防这所奏礼部一并议停当来説
　　条陈事宜以重脩省疏
　　照得先该本部题称灾异脩省通行九卿衙门六科十三道各条列时政得失以闻等因节奉圣防依拟务要思访的实不许挟持泛引假公报私钦此钦遵臣等愚不省其于治体所在无足周知况政务之大者陛下方以次裁断于上而诸司臣僚方以次敷于下臣等未敢他有论列谨将本部合行事宜逐一议拟凡九事伏望圣明采择可否乞赐施行其于罅隙或亦小有补塞縁系修省陈言事理未敢擅便开坐谨题请防计开一议请封查得见行事例凡宗室将军中尉一应子女俱十五嵗选婚其有年嵗不同或庻出生母入府来歴不明通行驳勘所据前例遵行巳乆但近来各府长史司多有不遵法守任意迁延或有使用不敷营求未及则子女年嵗过例方与类请乞恩其奏内来文又多年月不同母氏错误至于应婚夫人姓氏或本到无结或结至无本互根背驰延缓以至查驳之间动经年嵗遂使圣明渥泽欝而不流宗室至亲怨旷失所感伤和气关系匪轻合命下行令各王府长史司啓王今后将军中尉子女凡年嵗巳及即与具奏请婚若奏内来文或年嵗少差母氏未的本部一靣驳行查勘一靣聴令选择应婚子女一并开具奏报若过期不行奏请夫人奏结不齐候至三月以上者俱聴本部查考得出将该府长史等官究问则法令严明文移简便而婚配亦不失时矣
　　一禁奸访得各王府差来内使仪賔官校人等俱是积年光棍熟知诓骗关节一防王府差遣乞恩等项即便设计诓受金帛数多任意花销使用或又収买土产往来买卖填实表文箱扛分外需索人夫接运以至累损驿及至到京先投积年窝户窥探进止然后报名朝见或又私自潜住京师动经年月往往用计营求打防各王府不知本部凡遇合行事理自有公道一应公务自有事例期限非吏书人等所能预力合命下移咨都察院行各处抚按衙门转行各王府长史司啓王知会今后但遇有公事奏理不得聴信差来人役多费金帛指称来京使用打防亦不许本役私带银两货物其批文务要定限月日逺近销缴到京之日径报入会同舘安歇事完即回但有潜住日乆并在京各色人役容令安歇通同作者许厰卫缉事衙门及五城兵马司访拿俱各指实叅送法司问以诓骗打防相应罪名仍行都察院出榜禁约则形迹无疑而源可息矣一便关领照得各王府将军以下应得冠服等件巳该本部议处题准嘉靖六年正月以后授封者行令各该布政司给钱造办外嘉靖五年十二月以前授封未曾关给者其噐物非一监局所造关领非一时可齐是以各府差人往返劳费日甚差来人役守日乆有将关领出金银防縀等项恣意花费无从查考遂使朝廷有成造之费而该府无受惠之实相应议处合命下本部将见在各王府差来人役责限囘还仍行各该布政司转行长史司教授啓王知会逐一备查自嘉靖五年以前授封该府将军中尉夫人等及郡县乡君仪賔一应宗室除已关领外其余未领并先年遗下寄关物件逐一开具名位应得冠服等项件数造册印钤限嘉靖十二年春季类奏之时赍送赴部赴内府尽数查会明白陆续造完待本年各府册封之日将前项物件领出给与副使顺带该府其不系册封府分应该关领者责令该府所差圣节冬至庆贺人员顺赍前去该府俱各逐一交割仍令各该长史教授啓王将収过钱粮给散过名位造册奏缴以凭查考节年工部行造物件系是内府各监局造办本部无凭查催仍乞勑各监局查照该部原行一一造办给领如有延缓一体查出防则各府无守之难而防惠实沾矣
　　一杜请乞照得王府孝行等事旧例止应请勑奬励治十八年十二月内该鲁府奉镇国将军阳铢阳□孝行可嘉欲自备工料各建坊门乞赐坊名荷特恩赐允自此始开旌孝之端而亲郡王将军妃与夫人遂往往援引前例请乞不已切惟朝廷于庶民之家凡有节孝等行赐之旌表所以表其宅里以致特异于齐民之意至于天下王府则皆朱垣防户有不俟于旌表而后异者况朝廷降勑奬励盖以亲亲之懿特形天语之褒非宗室孰克当此故累朝以来宗室善行止是冩勑奬励不立坊牌所以崇重宗室辨别贵贱立法最有意义且天潢之裔孰非懿徳若使有所表异分别既殊则淑慝互形亦非敦睦大同之道也况今宗藩日衍乐善无穷若不断之于今切恐将来无有纪极合无通行议处除巳往外今后各王府如有节孝等事及卓异行迹亲郡王或抚按官查奏前事本部俱照旧例请勑奬励仍通行天下王府今后不许奏请建立坊牌则体统正而风教同矣
　　一定条例查得治十三年三月初二日前多官奉诏会议定王府条例十七条及本部节年题准事例不一俱遵行已乆但见行条例载在刑书节年条例藏于案牍虽经屡次申明不过就事论事以故各宗枝不能周知事例惟务营求本部事例日烦难于检阅殊为未便合命下容臣等将王府见行条例及节年题准事例编成书帙请下廷臣集议如或可行具奏刋刻成书本部遵照施行仍乞徧赐各王府宗室使皆便于诵阅有所遵守其本部别项条例可行事件亦容臣等逐一抄誊编纂一体刋刻遵奉则朝廷贞明之法恪慎不移有司画一之规奉行惟谨法守易循而奸不作矣一议王谥臣等看得各王府亲郡王薨故必有谥号以表其行旧制俱于乞恩祭之时即赐以谥治年间唐玉奏准凡亲王薨逝行廵抚廵按分廵等官郡王病故行本府亲王及承奉长史等官各覈勘善恶事迹至日度其贤否方赐以谥至今通行遵守但各王乞恩祭到部方与行文各该衙门覈勘事迹回报至日题请谥号填冩铭旌前去始得安且如四川蜀府广西靖江王府俱路途窎逺文移往返动经逾年差去掌行防礼礼仪行人在彼守毕方得回还以致往往乞恩寛限且有司供应之繁本差躭延之乆未免耗费财力多生嗟怨矧各王府亲郡王棺木暴露动经歳年亦足以上干和气深为不便合无今后但遇各王府亲郡王薨故本府一靣行移各该衙门覈勘平生行实不必本部行文径自具结呈部以凭题请庶宗室体魄早获安妥而事体简便乆逺可行矣
　　一懐逺人照得我朝舆图一统四方咸賔厚往薄来各有定制顷自正徳年间以来贪官猾胥縁此为市所収叚疋布绢稀松纰薄不堪服用逺人往往投逓畨文鸣号不平輙称先朝赏赐甚厚今日赏赐太薄虽节经本部题请行移工部并该监局衙门查处去后但所赏者仍旧不堪无以厌服人心尊重国体所系甚大合无勑令工部再照前勑申明转行各该织造地方廵按衙门应觧叚疋时节行委的当官员防騐务要经纬坚致堪以进用者方许起觧若各处觧到者仍复稀松纰薄即行退回经该官匠定行提问収纳之际经该衙门不许勒掯常例贻害小民凡遇各使到舘奉防给赏闗领该监毋得推调淹滞以致逺人乆住致生怨嗟务使厚赏速归庶足以感兴四方向服之情而悖戾之心消矣一处贡马照得天下各王府凡遇圣旦冬至元旦并谢防庆贺例该有马进贡本部先准御马监奏为进贡马匹不堪廐牧预画以省虚费国计事奉钦依务要到部辨看毛齿堪中方行送监验収巳经遵行三四年矣但各王府享上之诚虽同而逺近贫富不一加以差来人役多系积年或领价到京旋买或领马中途变易事完回府又称杂费若干百计侵尅间有不堪验退者未免行移责备该府是利归奸人罪坐宗亲甚非事体合无行移各王府长史司啓王知会今后应进贡马疋湏用印烙钤记仍将毛色齿嵗尺寸备造清册一本长史司印封送部以凭比对看验即与转送该监収受毋得留难勒掯十分求全以拂朝廷亲亲之情如或马疋毛齿差与原造清册不同即是差来人员作定行究治如此庶国体全而宗藩仰徳矣
　　一苏民困切见全陜累嵗灾伤加以师旅民不聊生而嵗牲口之数必有所不能办者查得光禄寺逓年节省所剩银两积贮颇多合无将陜西兵荒地方嘉靖十二年分牲口暂行蠲免一二年就将前项余银补用则上既不缺该寺备物之用下亦可少寛一方民力矣嘉靖十一年九月二十二日题二十四日奉圣防覧奏具见卿等忠诚体国谋虑周悉都依拟行钦此
　　定亲王继封并行查勘疏
　　该荣泽王表檈奏称晋王知烊薨逝无嗣该取切近宗枝伦序相应之人承继承奉等官不由奏请輙将新化瑞和王长子新防擅换府内欲承王嗣况瑞和王所生尚有次子新墧当袭晋王之爵以继晋王之嗣及晋王继妃王氏奏称夫王薨逝絶嗣乞要将瑞和王知防妾尚氏庶生长子新防袭封晋王爵位及防长史司申称荣泽王教授申奉本王欲要将亲枝郡王暂理府事各一节为照亲王无嗣俱以伦序应及之人袭封王爵系是定制查得唐成王薨逝无嗣其弟文城防靖王弥钳生五子以长子文城王宇温袭封唐王次子宇潜等俱封镇国将军不得袭封王爵沈防王嫡长孙桤病故絶嗣以防王长弟次枝灵川荣懿王铨鉌所生嫡长孙防裕王勋潪所生长子灵川王移承继沈王其弟榳今封镇国将军不得袭封王爵盖累朝旧例凡亲王絶嗣例得继封若郡王入继亲王封爵其本枝郡王不得复请继封其次子亦止封镇国将军盖重继统不言继嗣也故国朝以来并无舍长立次之例及查得晋靖王所生六子嫡第一子表荣今传知烊薨絶其嫡第二子表槏生新化王知防巳故庶生二子新防新墧其长子新防伦序相因及查得新防见年一十七嵗近该晋王知烊类奏请封为新化王本部巳经行准宗人府查报去后未经题请今该晋王薨故例该新防袭封合无先将新防以新化王长子请勑一道令其主防管理晋王府事待服满之日本部另行奏请遣官册封为晋王庶于伦绪相应典制尽合再照荣泽王表檈先称新防等年防欲以郡王管理府事及又推保新墧前来是欲以新防仍袭封新化王爵以新墧袭继晋王封爵实与朝廷典礼不合查无以郡王次子继封事例难以准从但查得本部収贮该府造报玉牒册内开称新化瑞和王知防治十年五月二十八日母妃苏氏嫡生及查妾媵册内开称瑞和王位下妾尚氏先于治十五年二月十七日娶到太原府阳曲县民人尚贤长女入府正徳十三年正月十一日庶生第一子请名新防今据册开新化瑞和王所娶新防母尚氏入府年月扣筭彼时知栉年方六嵗不应便立妾媵事属未明相应查勘及荣泽王又称晋府承奉等官不由奏请輙将新防擅换府内以承王嗣若果是实则专擅之罪法亦难容合命下通行廵抚按官查勘务见新防生母尚氏入府来歴的系何年月日见今年嵗若干其奏报册籍有无差悮逐一开具明白取具该府宗室人等结状囘报前来以凭本部覆请定夺施行其该府内外辅导长史等官如有擅权纵肆扰乱生事者一并奏仍行长史司及辅导内外等官钦遵明命暂聴长子新防约束但新防父知防娶妾尚氏年月未经勘明伏请圣裁惟复别有定夺嘉靖十二年二月十九日题二十二日奉圣防新防暂着管府事尚氏还着抚按官查他入府年月明白来説其余依拟钦此
　　稽古典以备采酌事【严嵩】
　　臣看得尚书黄绾所奏要将安南黎氏受封始末等项查録前去以偹应用一节臣等谨钦遵考得安南古称交趾秦并天下于此置象郡在汉为九真日南象三郡五代时为刘隐所并至宋初始封为郡王然犹授中国官爵勲阶未以国称其后封南平王奏章文移犹称安南道宋孝宗时始封以王称国不复为中国郡县其先李氏传八世至于陈氏太祖高皇帝登极陈日煃者首先效顺遣翰林院学士张以寕等往封为安南国王未至日煃卒其侄日熞请封遣吏部主事唐仁封日熞为安南国王其后日熞为叔明所杀叔明为陈炜所杀陈炜为陈煓所杀俱责以大义置之不讨永乐元年安南国权理国事胡奆遣使奉表及方物贺即位称为陈氏之甥为众所推权理国事及请封爵成祖文皇帝遣使防察续遣郎中夏止善赍诏往封奆为安南国王后以矫诈往征之既而简定陈季扩陈日暠相继为孽叛服不常洪熈元年交趾海濵头目黎利作乱宣徳三年利为暠上表乞立为陈氏后差侍郎罗肃往封暠为安南国王未至黎簒其位寻因雷震焚利居室因表谢利自立为王及翻阅本部案卷所存者正统年间该安南国黎濬奏称系国王黎麟嫡长有父黎麟病薨本部覆奏将黎濬袭封为安南国王至天顺四年间安南国黎琮谋死国王黎濬朦胧请封国人不服被黎麟嫡次子黎灏谋于国人继摄国事黎琮自缢身死随该黎灏具奏求讨又该本部奏准差官赍文会广西三司御史等官体访是实天顺八年将黎灏袭封为安南国王又查得治十一年閠十一月该安南故国王黎灏世子黎睴奏臣父国王黎灏治十年二月初三日病薨遗嘱头目黎永等以臣管摄国事谨差部臣潘综等赍国人求讨表文并上进方物赴京陈奏该本部覆题照例将黎睴袭封为安南国王请节及请诏差正使侍讲梁储副使给事中王缜赍捧前去行礼又查得治十八年十二月内该安南故国王黎睴第二子黎谊奏治十七年五月二十六日父国王黎睴病薨遗嘱世子黎敬暂管国事本年十二月初八日世子黎敬病薨时亟嘱头目黎广度等以臣谊继管国事谨差陪臣阮寳珪赍国人求讨表并上进方物赴京陈奏该本部覆题准照例将黎谊袭封为安南王请节及请诏书差编脩沈焘给事中许天锡赍捧前去行礼又查得正徳六年八月内该安南故国王黎灏孙黎晭奏臣本国王黎谊宠任母党阮种阮伯胜等恣行凶暴拂乱纲常以致阮种等权倾内外恶党日恣图窃国柄正徳四年十一月二十六日阮种等胁迁黎谊于旧宅逼令自尽欲立阮种亲弟阮伯胜本国头目黎广度等同国人声説阮种阮伯胜等之罪恶阮伏厥诛本年十二月初二日黎广度等请臣权管国事谨守钦赐印信请命于臣谨差陪臣阮纲等赍国人求讨表文并上进方物赴京陈奏本部看得该国进到表文内称晭系黎灏第五子黎玿之弟中间恐有违碍取具该管通事范荣执称録据本国陪臣阮纲等各执称本国国王并无嫡庶子孙止有黎灏孙黎晭相应承袭准封为安南国王请节及请诏书并将钦赐皮弁冠服等件请勑备载正副使湛若水等赍捧前去受封行礼正徳十一年夏陈暠父子作乱晭遇害本国头目耆人黎纲郑江黎叔祐郑簉黎悆邓鸣谦黎□武洤等共推以晭长兄故黎灏嫡长子黎譓立彼暠窥在隂山途路阻絶不得请封嘉靖元年秋登庸同阮时雍等谋作不轨譓间行脱居清华地方都城园寝悉为所据黎纲郑江邓鸣谦等率众共讨登庸惧诛胁立亲王故黎灏庶出防子然一切号令悉出登庸之口本国益乱是年冬差编脩孙承恩等赍诏勑采叚等物后竟以梗阻未达而返其所立称光绍被逐海滨鸠杀黎懬伪立已子踪迹暧昧尤不可知四年夏黎譓遣陪臣黎啔阮正卿等赍捧嵗贡奏事求讨等礼被逆庸遮道不前续差防萃黎景朱埴抱本间道潜乞援不果庸益得志肆无忌惮遂于嘉靖六年五月内明白簒立僣号明徳本国人民虽腹背夹攻登庸疑其左右不任他人统兵拒守迄无成功九年春再伪立其子莫登瀛僣号大正妄自尊称为太上皇帝毎将兵拒战四方见其人心不服益纵凶残扰害邦畿国中大困黎譓播迁日久本年秋忧愤成疾而亡国人黎公亮郑惟阮有严郑伯蓬黎如避阮均范珏等皆以黎寜孙世子黎譓亲嫡长子应袭共推嗣立然臣主交争名分倒置逆庸党与窃据要冲文移声息无自而达于中国用是干戈扰攘割据至今此其始末梗槩如此但前项事迹浩繁年代悬隔本部所查尚未能尽其详载在累朝实録及内阁贮有稿籍必须备録秘府所藏方得详确已经本部备行内阁查録外今将本部查出前项縁由共録上进仍内阁所録进呈御览毕伏乞下本部别録一本给付黄绾赍捧前去以备应用奉圣防是钦此



　　名臣经济録卷二十五
<史部,诏令奏议类,奏议之属,名臣经济录>
　　钦定四库全书
　　名臣经济録卷二十六
　　明　黄训　编
　　礼部【仪制中】
　　设学校以立教一【丘濬】
　　臣按真德秀言古法其近民者教弥数故二十五家为闾闾有塾民朝夕处焉四闾为族则岁之读法十有四士生斯时不待舎去桑梓而有学有师敬敏任恤则闾胥书之孝弟睦婣则族师书之其所以教又皆因性牖民而纳诸至善之域礼镕乐洽以成其德达其材古者教人之功盖如此今之世里于民最近而无学士尝轻去土著而事逺游行之修窳无所乎考至其设教以琢词锼句为巧诡圣僻说为能非惟无以淑人抑且重斵丧之也真氏此言切中秦汉以来教学之弊我圣祖慨然欲复古庠序之制未即大位之先即建国子学洪武二年诏立府州县学八年诏立社学上谕中书省臣曰昔成周之世家有塾党有庠故民无不知学士以敎化行而风俗美今京师及郡县皆有学而乡社之民乐覩教化宜令有司更置社学延师儒以教民间子弟庶可以导民善俗也窃观三代以后之君以武功定天下者往往缓于文事汉歴髙惠文景至武帝五世始立太学宋歴太祖太宗真宗至仁宗四世州郡始有学我圣祖立国子学于未登极前之三年立郡县学于登极后之二年至于八年即立社学其与古人家塾党庠术序之名虽不同其以土著教人则一也
　　设学校以立教二【丘濬】
　　臣按郡县有学始北魏献文时而其生徒有数亦于是时始也唐制天下都督府州县学校有生徒各因其州县之等定第而定其数每岁举其成者送之尚书省史记所谓由学校者曰生徒是巳我朝于府州县各立学府学廪膳生四十人州学三十人县学二十人其増广生则不拘额数夫圣人之于人非不欲人人教而养之也顾势有所不能尽也于是择其尤者而笃厚之非谓一郡一邑之人才止于此也地有小大人有众寡养之者虽各有数而教之者则其限焉教之养之至于大成而后贡之而又有科目拔于常贡之外虽然承平日乆人才日多人才所当养者又不可拘拘于故常也且如松江之华亭江右之临川人民里数多至七百而汉中之平利广右之恭城止于一二里其生徒之数乃无异焉请如唐制因其郡邑人民多少之数而定为飬士之额
　　设学校以立教三【丘濬】
　　臣按三代以后文治首称宋朝然其立学乃在四世之后自其国至是几八十年矣我圣祖以岁戊申国明年即诏府州县立学其太学之立乃在未登极之前三年岁乙巳也方其初立学擢许存仁为博士以专学事四年陞学为四品设祭酒即拜存仁为之存仁元儒许谦之孙谦承考亭正学而存仁承上命以为教一宗朱氏之学非六经四书不读非濓洛关闽之学不讲所谓全体大用之学者也所谓治事者固巳在乎经义之中一时学校之士无不明经者经明以之治事凡所谓水利边防等事皆自此而推之也宋人乃分之为二则是以体用为二事而非圣贤之学矣
　　设学校以立教四【丘濬】
　　臣按礼曰师严然后道尊道尊然后民知敬学祖宗以来最重教官之选往往取之耆儒宿学其后科目兴乃取之乙榜举人其有优异者不次擢居显要故居是官者人人自奋既皆以道自重而一时公卿大臣藩臬守令亦皆重之是以既乐为之莫不谨身饬行以示教严立规范以为教善人多而风俗美朝廷得人之用皆由师道之立也近世师儒之职日轻公卿藩臬略不加之以礼而乙科举人多不屑就乃取岁贡之士为之徒取充位而巳所谓教法者荡然矣臣窃以为国家要务莫急于储贤储贤必先于教养所以代君以施教养者师儒之职也其任若轻而实重自今宜如宋人慎重其选假如一府并其属共有十学该设教官三十五员不分教训职名一郡所选教官苟足以分职各学不必备员朝廷既遴选其人不肯轻授人得之以为难自然贵重官既不多所以供亿者稍足而彼亦不厌其禄薄矣仍勑有司申明宪纲以礼待之坐以听讲不行跪礼违者坐以风宪失职之罪如此则教官得人教官得人则生徒充业而国家有得人之效所以成世务夀国脉此其基也
　　设学校以立教五【丘濬】
　　臣按太学之教所以聚天下贤才使之讲明经史切磋琢磨以成就其器业以为天下国家之用非颛颛以计岁月较髙下以为仕进之途也三代之制比年入学中年考较必至于七年而小成九年而大成然后用之月书季考程顺尚以为教之所争夫何士子尚在学校之中遽巳立为升进之法比之私试等第其文其爲争也尤大焉是岂三代明伦之教古人大学之法哉本朝洪武十六年定生员三等髙下凡通四书未通经者居正义崇志广业堂一年半之上文理条畅者升修道诚心堂一年半之上经史兼通文理俱优者升率性堂升率性堂者方许积分积分之法孟月试本经义仲月试论及内科诏诰表章季月试史策及判语二每试文理俱优与一分理优文劣者与半分文理纯缪者无分岁内积至八分者为及格与出身不及分者仍坐堂肄业一如科学之制其后此制不用监生惟计年月先后拨出六部诸司歴事三阅月所司考其勤谨奏送吏部附选挨次取用外此又有写本写诰者就中写能书者充此又太学出身之资格也方其在学校时每月之中防讲背书皆有定日每季一试惟第髙下以为激劝之方而于出身无所闗预又轮差于内外诸司俾其习于政事半年回学昼则趣事于各司夕则归宿于斋舎优游之以岁月琢磨之以义理约束之以规法廪食学校则俾其习经史歴事各司则俾其习政法遇大比科许其就试其为教法可谓本末兼举矣近年以来为边方事起之故建议者欲存省京储以备急用始为依亲之例教法稍变祖宗之旧疆场无事储蓄日充请勑所司申明旧法以复祖宗养士之旧
　　设学校以立教六【丘濬】
　　臣按太学之设教养生徒以为国家之用其闗系至重张载有言人才出国将昌子孙才族将大国家之有贤才犹人家之有子孙也所以培养之者乌可以不加之意哉祖宗养贤之制视前代为盛各门设宣课司以收商税尽以为供给士子之费设典簿以掌钱粮设掌馔以司饭食其膳夫三更五防不起有误防馔责罚三犯处以极刑监丞典簿掌馔管不严肃重加责罚呜呼圣祖草创之初事多未备其所以廪养多士者巳如此其周密况列圣相承承平日久顾所以养士者反不如草创之初可乎臣请申明祖宗旧制复防馔以养太学之士是亦圣孝继志述事之大节也
　　提督学校条例
　　礼部为学校事正统元年六月二十一日准行在礼部先于行在礼科抄出少师兼戸部尚书黄福建言事件该行在通政使司官奏奉圣防该部看钦此钦遵抄出看得近年以来各处布政司按察司及府州县官不以朝廷作养人才为重或因地方广阔经年不能徧歴或因政事繁冗累月不暇案临或因政务所妨徒以徴科为急或有不通文学但知干办为能虚费廪膳有负作养拟得合无于浙江等按察司各添设佥事一员南北直选除御史二员专一提督学校宜从行在吏部照例防官举保文学才行兼修堪为后学仪表者选用正统元年四月初四早本部官题奉圣防是钦此钦遵行该到部防同都察院堂上官公同举保到盐运司同知胡轸等一十二员本月二十七日具题除授副使佥事等官往浙江等处节该奉圣防职专提调学校这是朝廷育贤紧要事还着礼部翰林院计较合行条例具奏写勑与他每去钦此钦遵防同少傅兵部尚书兼华盖殿大学士杨士竒等官计议到合行条例理合坐正统元年五月二十一日早本部官奏奉圣防是都依这议的写勑与他去钦此钦遵外拟合通行须至劄付者
　　一学者不惟读书作文必先遵守孝弟忠信礼义亷耻使见诸践履以端本原
　　一士贵实学比来习俗颓敝不务实行于巳惟记诵旧
　　文以图侥幸今宜首革此弊凡生员四书本经必要讲读精熟融防贯通至于各经及子史诸书皆须讲明时常考试勉励庶几将来朝廷得用不负敎养
　　一学者所作四书经义论策等文务要典实説理详明不许浮虚夸诞至于习字亦要端楷
　　一学校无成皆由师道不立今之教官贤否不齐先须察其德行考其文学果所行所学皆善须礼待之若一次考验学问踈浅及怠于训诲姑且诫励使向进改过若再无进不改量施决罚三考仍无进不改送吏部罢黜若贪淫不肖显有实迹者不必考其文学即具奏拏问吏部别选有学行者往补其缺
　　一学校一切事务并要遵依洪武年卧碑不许改违一师生每日坐斋讲书及日逐廪膳府学令有司佥与膳夫四名斋夫八名州学膳夫三名斋夫六名县学膳夫二名斋夫四名不许违悮缺役亦不许数外滥设一生员有食廪六年以上不谙文理者悉发充吏增广生员有入学六年以上不谙文理者罢黜为民当差一生员有缺即于本处不问官员军民之家选择俊秀端重子弟有志于学者考设补充不许听信有司及学官受私滥举
　　一生员之家并依洪武年间例除本身外优免戸内二丁差役有司不许故违
　　一凡巡视学校水路乗驿舟陆路乗官马仍于本司带书吏一名随行陆路乗官驴俱支廪给
　　一所在有司宜用心提调学校严束师生敎读不许纵其在外放荡为非学校殿堂斋居等屋损壊即便令有司办料量工修理不许借此生事因而重扰百姓今后有司若恃按察司副使佥事或御史专理学校推故不行用心提调及学校中一切可行之事不整理者许指实行移合干上司通知给由之日以凭降黜
　　一所过之处遇有军民利病及不才官吏贪酷害人事干请防从实奏闻
　　一所过之处有军民人等诉告寃枉等事许受其状词轻则发下卫所府州县从实处治重则送按察司提问本职专督学校不理刑名
　　一科举本古者乡举里选之法今南北所取举人名数巳有定制近年奔竞之徒利他处学者寡少往往赴彼投充増广生员诈冐乡贯隠蔽过恶一槩应试所在教官侥幸以爲己功其弊滋甚今后不许违者听本职及提调科举官监试官拏问
　　一提调学校副使佥事御史或往他处其所在有经过布政司按察司官及巡按监察御史并本处府州县官皆当加意提督不许怠慢推故不理亦不许侵越提调者贪淫无状许巡按监察御史指实具奏不许擅加凌辱
　　一所辖境内遇有卫所学校一体提调整理武职子弟悉令其习读武经七书百将传及操习武艺其中有能学举业者悉听科举
　　右劄付国子监准此正统元年六月二十三日论太学状
　　窃惟太学者天下贡士所萃乃育贤成材之地故天下之士所以贤所以材胥此焉出贤材所以盛所以衰胥此焉系然则生民之休戚风俗之美恶国家之安危岂不皆关于此哉洪惟太祖髙皇帝圣神文武平一天下定鼎金陵首崇是道方是之时宫殿城池未尽完也百府诸司未尽创也佛寺道观未尽兴也乃建太学于国都宏其规模极其壮丽凡所以敎士之法戒士之条居士之所养具无不详审周密完备又虑表率之职实难其人务选天下学明行修德尊望重海内所向慕士夫所依归足以师表一代名盖一时者然后命为祭酒崇以师道以振文风以增士气其爱惜诸生如慈母之顾婴儿贵之若席上之珍恩惠极隆无以加尚于是天下之士入太学者居无不正习无不端衣无不具食无不足无饥寒之乱心无邪僻之堕行其所事者治礼义明人伦穷修己治人之方务致君泽民之术故当时贤才俊杰之士济济辈出布列中外大纲一正万目毕张自古太平之盛未能或之先也易曰圣人养贤以及万民其斯之谓欤永乐初年驾临北京太学之设因元之旧凡百规制未暇増新洪熙宣德以来因仍未举至其敎戒居养之道頽然废弛不遑介意师儒之职率皆庸常学行荒疎无所矜式虽有遗规不过承虚名为文具踵因循应故事而巳于是天下之士入学者蔑教戒之严无居养之正置礼义为外物轻亷耻如锱铢杂处于军民之家浑住于营巷之地与市井之人为伍无借之徒相接同其室而共其食啖其夫而私其妇易君子之操为鄙夫之行改士夫之节为穿窬之心所习如此一旦居官不过志于富贵而巳尚何望其尊主庇民建功立业乎夫近朱者赤近墨者黒居住所致无怪其然也呜呼天下之士修之于庠序而壊之于太学贾谊所谓可为太息者也陛下春秋鼎盛纉成大统凡一举措不可不慎举所当举则天下之人莫不懽心措非当措则天下之人莫不解体可不慎欤我国家建都北京以来有废弛而不举者有创新而不措者所废弛者莫甚于太学所创新者莫多于佛寺举措如是臣以为舛矣然成事不说废者当举若重修太学虽极壮丽亦不过佛寺一所之费况佛寺无益于朝廷而太学实闗于治体伏愿皇上兴废举坠乞勑该部计料兴工一新太学作养秀才重选师儒厚加眷注果能此道将见数年之后贤材济济文风大振生民于是乎安天下于是乎治我太祖养贤及民之效复见于今日太平之盛不期自至而国家社稷永享无穷之福矣臣性质凡陋无所知识偶有所见岂敢隠黙冐干天听不胜惶汗之至
　　国子监革弊事宜奏【章】
　　治十七年闰四月二十二日该司礼监太监陈寛传奉圣防近来各衙门弊政多端军民受害以致上干和气深切朕懐合行紧要革弊事宜各该衙门便查议明白具来説钦此钦遵臣有以仰见陛下敬天爱民孜孜图治即二帝三王之用心宗社生民之大幸也敢不夙夜匪懈讲求弊政之所当革与时变之所宜通者以为圣治涓埃之一助哉窃惟治无古今利民者爲良法论无当否便民者为嘉谟今天下承平日久文恬武熙政出因循事多积弊以言乎国用则不充以言乎兵力则不强以言乎国论则不定以言乎纪纲则不肃以言乎刑罚则不清以言乎俗尚则奢僣而无节以言乎士习则奔竞而嗜利以言乎官吏则诞慢而具文侥伪日滋而闾阎穷困奸宄窃发而边鄙失宁所以上干和气灾异迭见而厪陛下宵旰之忧也其大本之未正而万弊之所由生者在廷大臣暨言路诸臣必能一一为陛下陈之臣固未敢出位而僣言也姑就职司之所及者而论之虽云细务非大体所闗然亦积弊之久为民之害有不容不为之区处者敢陈鄙见上凟宸聪伏望圣明深恤民隠俯察迩言通变宜民勿拘故常之见更化善治用垂久逺之规庶几宿蠧可袪而民困可苏天下幸甚为此今将本监合行革弊事宜具本专差办事吏某赍奉谨具奏闻
　　一本监岁贡诸生先在各处府州县学为附学为增广亦既有年然后得廪其廪膳必二十余年或三十年而后得贡迨贡入国学逺者十余年近亦三五年而后拨歴又歴事一年而挂选通计前后年数巳五六十嵗又待选十余年而后得官则其人巳老多不堪用因而死亡者亦不少矣是国家虚费廪米数百石以养一人而不得其一日之用岂不重可惜哉此今日积弊之大者不可不早为之所也如蒙乞勑该部计议先清之于学校责任提学宪臣严加考选凡材之庸下年之老迈不堪作养者不许食廪充贡次清之于国学照依先年命大臣拣选之法而加严凡材之庸下年之老耄不堪任用者不容在监待其挂选之时吏部就行考定髙下或赐冠带或授合得品级散官使之待选于家而行各处巡抚巡按分巡分守及司府正官凡有公事委之干办既可使之习于政事又可验其能否每岁终各该上司具差委过各人干办实迹第其材识髙下造册奏闻其材识优长堪任用者即行取选年老无材不堪用者就令致仕况洪武中尝差监生各处丈量田土亦欲验其能否而授职也明试以功如此则官使得人而民皆受其惠矣此贤愚同滞之弊所当革者也
　　一本监旧制博士助教学正学録等官共三十七员盖国初天下人材共入一监作养故设官之多如是后因添设北监颇因裁减查得成化初年本监止有博士三员助教十员学正学録共七员耳今在监诸生不过七八百人而博助正録等官余三十员又防馔久停掌馔一员巳为虚设而今乃有两员似乎过冗且各官所食之廪禄所役之皂皆生民之膏血而国家大农之经费也冗食不节国用虚矣臣窃闻官不必备惟在得人各官为诸生表率后学模范茍非其人则师道不立教难成效又况近奉新例风宪有缺许于博士助教等官内选补则各官者不惟风教所系抑乃风宪之储尤宜慎选其人不以备员为贵也如蒙乞勑该部叅酌所宜量为裁减如成化初年之数以后遇有缺员合无行令巡抚巡按提学等官推选学行超卓教诲有方者列函举奏及九年考满教官内有功绩而兼着时名者以补其缺庶几用不失人既有以佐风教而备迪简员不至冗又可以寛民力而纾国用矣此冗食之弊所当革者也一本监官吏俸粮及监生家小月粮俱系糙米师生防馔系熟米每岁预先防数具呈南京戸部坐苏常等府解纳本色近奉南京戸部劄付判官治十六年分折纳糙熟米共三千八百石计银二千六百六十两不分糙熟米俱作七钱一石臣查得南京部院等衙门官吏监生俸粮近年俱是折价每石纳银七钱今将本监俸月粮糙米亦作七钱一石折纳委实事体相同经久可行惟有防馔白熟米亦系按月闗支每人多者不过三斗少则七八升者有之三五升者有之若将银两碎分不免亏折之患又后湖查册监生数多所有馔米乃日用不可缺者虽云有银可籴而米价贵时熟米一石不止七钱欲从本监籴买供应又不免陪补之患若止将银两送湖则湖上亦费区处臣愚见此项粮米只合收受本色巳行具呈南京戸部定夺该部称系巡抚衙门奏准事例难擅改移只得遵依收受讫但恐遂为永制则二患有未巳也如蒙乞勑该部查议合无将本监官吏监生俸粮月米以后年分照依各衙事例折纳价银使民获轻赍之便其馔米仍纳本色则官免亏折陪补之患此则预防其弊官民两便之事也
　　一本监旧额膳夫一百名皆应天府所属各县编审均徭人戸充役为因节有逃亡不便成化二十二年该钦差巡抚南直右副都御史王克复始行改苏松常徽宁国五府每名一年改银一十二两有闰加一两以充雇役之用本监先前收获前项银两雇人应役自文庙六堂及博士防并内外各号看守洒扫及杂用工役等项共雇七十余人该用工食银四百五十余两其余分各官名下雇人跟用及本监一应公用如办纳内府浣衣局湿小粉等项皆于此取给先任祭酒刘某颇尝积有赢余奏准修理号舎讫自臣到任以来所收治十五年十六年银两除雇人应役外比照北监见行事例亏欠数多学正学録典籍掌馔职卑禄薄官员各一名共用三十二名其余公用随宜节缩亦颇有余均给六堂监生俱有文案簿籍惟是未经奏请于义未安今治十七年苏松常三府共该膳夫七十名每名止解银十两其来文称系巡按冯御史议处事例而徽宁二府却照例解发多寡不齐欲便听从轻减以寛民力义无不可但亦未经奏请未敢擅便定夺又今后湖查册例该兼拨膳夫徒夫到彼供役縁法司近年问拟囚徒并无一名到监无从差拨巳曽具呈南京礼部转行取拨而法司回文须要申请方准拨送以此本监只得尽用前项银两多雇人役前去供应但恐从此遂废旧规未便如蒙乞勑该部查议前项膳夫应该纳银若干通行各府遵守庶几事体归一仍乞查照祖宗旧制及北监事例行南京法司照前问发充徒送监应役庶使百年成规不至隳废所有前项膳夫银两除雇役外合无给与博士等官各一名及公用或有剰余合无均给诸生惟复用以修理公廨或刋补书板亦乞斟酌所宜立为定制以便遵守仍将收支数目明立文案随卷照刷以防奸弊庶几财无妄费民免重困此又革弊恤民之一端也
　　一本监防馔干鱼每年预先防数俱是南京戸部行湖广布政司坐所属各该河泊所办纳猪肉则每三日一次防数行应天府都税等司办纳行之岁久积弊多端当鱼贵时则输纳后期而支用多缺及鱼贱时则一年并至而给散有余堆积在库一经暑雨则臭腐溃烂化为灰土人不可食不无暴殄天物其馔肉每当暑月送纳之际亦多臭败退换则买补不便收受则日用不堪彼此皆以为患本年五月内据应天府都税等司连申自愿折纳肉价铜钱行据各班堂友长呈称若如所申委的两便随呈南京定夺未蒙施行臣查得国子监通志毎人每日干鱼二两而本监案卷数十年间止是三日二两又查得北监有给钱钞事例馔肉亦系折纳如蒙乞勑该部从长计议即今在库腐鱼数多合无从每日二两之例分给以后各该河泊所嵗办干鱼欲乞酌量中价止令折纳银两则民免装运输纳之费而在官亦免堆积腐壊之患其馔肉每年自四月初起至八月终止暑热易败之时合无准其照依时估折纳铜钱庶得官民两便此事虽无闗于大体实亦积弊之不容坐视者也
　　一近因戸部奏准取拨监生往后湖查册縁彼处冬月苦寒夜无灯火夏月盛暑又多蚊蚋兼以土地卑湿水泉汚浊监生到彼多致疾病而死者以故畏难而不肯去往往告求养病及搬取毕姻依亲就教职等项以避其差查得先年查册之时监中人多常拨七百名分作两班往来替换犹以爲苦臣窃谓好逸恶劳人情之常查册一事比之其他短差及坐班委的劳逸相悬不可不为之所也如防乞勑该部计议合无将查册一月者准筭坐班两月使人有所激劝而忘其劳或别作区处以增添监生如先年之数使得分畨更换庶几公务易完而人情乐从此又优恤监生之一事也【枫山先生集】
　　奏修明教化事【谢铎】
　　臣闻教化学校所自出诚国家之急务而不可一日忽焉者也故我太祖皇帝定鼎金陵首建国学以司教化以式四方所以为天下国家虑者至深逺矣百余年间继继承承罔敢失坠皇上嗣位之初谒庙幸学尤切注意于此臣实何人谬膺此任受命以来夙夜战兢恒思古人以身教而化天下者固未易能然法制禁令之间或可以为教化万一之助者茍有所见亦乌敢自隠而不为陛下言之哉所有各言事宜輙敢条列于左一曰择师儒以重敎化之职二曰慎科贡以清敎化之源三曰正祀典以端教化之本四曰广载籍以永教化之基五曰复防馔以严教化之地六曰均拨歴以拯教化之弊凡此六者自今而观惟拨歴最为紧要而防馔次之其他不以为迂泛不切则以为窒碍难行臣窃思之不择师儒则所教或非其道不慎科贡则所养或非其贤不正祀典则骏奔仰瞻之际无以示趋向不广载籍则明体适用之学无以资见闻臣恐所谓防馔所谓拨歴者一切皆为虚文故事以如是坐食待次之人而欲备他日天下国家之用臣愚诚未见其可也凡此皆臣旦夕之所忧念以求尽职分于万一而求能者用是冐昧上陈不敢缓于此而急于彼若论其极则所谓教化本源其逺者大者尚不止此出位之思又非臣愚所得而易言也伏惟圣明留意则天下幸甚臣不胜犬马惓惓一择师儒以重教化之职臣愚窃谓师道立则善人多善人多则天下治是师儒之职诚不可以不重如臣等两京国子监官以至十三布政使司南北直提学等官皆所谓师儒也有如臣者至愚极陋既病且衰力不逮志巳甚愧负于初心任匪其人曷克更图于后效愿乞早赐罢黜之恩以为师儒不职之戒然后另求道德之士以为太学之师如唐之韩愈宋之杨时庶几教化有赖人材有作而朝廷之委任天下之仰望不为虚也至于提学等官虽一方教化之司实天下人才之责权足以黜陟其间非如国学之徒守绳墨而不敢越功足以培养其始非如国学之坐视扞格而不可违盖其官之所歴视国学虽为稍卑而其职之所闗视国学则为最切故必得亷静恬退之士而有严重刚方之操风采纲纪之中而有防养作兴之道者庶足以称其任而不愧其职也不然或矫激以卖公道或假托以盖私恩在我者不能以不奔竞何以禁人之不我乎奔竞在我者不能以不贪得何以禁人之不于我乎贪得科贡由之而弊人才以之而衰其府州县学等官固亦视其好恶以爲向背因其劝惩以为贤否盖又在所不必论也凡若此者臣岂敢推过于人而不归咎于己其实天下之士十数年养成于彼而欲一旦责成于此虽有智者殆亦无如之何伏愿圣明深加之意精择其人而无如用臣之误则庶几于教化之职无负矣
　　二慎科贡以清敎化之源臣愚窃谓国学所养之士皆万邦黎献之臣不取之岁贡则取之乡科是国学为养士之地而科贡实取士之阶诚不可以不慎也今之所谓岁贡者虽足以胜输纳自进之徒而因循姑息之弊实莫此为甚今之所谓科举者虽可以得豪杰非常之士而虚浮躁竞之习亦莫此为甚盖科举必本于读书今而不读京华日抄则读主意不读源流至论则读提纲甚者不知经史为何书嵗贡必先于食廪今而不以货贿廪则以权势廪不以优老廪则以恤贫廪甚者不知举业为何物是虽未必尽然大率实类于此臣愚乞勑提学等官凡此日抄等书其板在书坊者必聚而焚之以永絶其根柢其书在民间者必禁而絶之以悉投于水火于其廪之未食者必严加考覈而不容其幸进于其廪之巳食者必痛加裁革而不恤其私怨如此庶几国学之所养皆贤不惟朝廷之恩无负而教化之源亦稍清矣
　　三正祀典以端教化之本臣愚窃谓孔庙从祀之贤实万世瞻仰所系一有不合于天理人心之公何以为教化本原之地是诚不可以不正也且所谓十哲七十二子以及左氏以下二十二人其所当黜陟者先儒程子与熊去非巳有定论而近时大臣与礼官亦尝防议取自上裁不敢再赘但此外犹有不能以无疑者有若山先生杨时程门髙弟伊洛正传息邪放淫以承孟氏不愧南轩所称继往开来吾道南矣实演晦翁之虽其晚节一出不克尽从其言而新经之辟诚足以卫吾道论行检汉儒如马融戴圣之徒固为不可几及论著述宋儒自周程张朱之外恐亦未免有疵如是而不预从祀之列臣窃惑焉又若临川郡公吴澄著述虽不为不多行检则不无可议生长于淳祐贡举于咸淳受宋之恩者巳如此其久为国子司业为翰林学士歴元之官者乃如彼其荣出处圣贤之大节夷夏古今之大防处中国而居然愚昧忘君亲而不耻仇讐迹其所为曾不及洛邑之顽民何敢望首阳之髙士昔人谓其专务圣贤之学卓然进退之际不识圣贤之于进退果如是否乎如是而犹在从祀之列臣固不能以无惑况二人者皆太学之师其于庙祀黜陟之际尤不可以不正也臣愚乞勑升时以上祔宋诸贤之位斥澄以下从莽大夫之列不惟天下之公论允惬而于世道敎化亦不无少补矣
　　四广载籍以永敎化臣愚窃谓天下之道非托之书不能以自传天下之书非藏之官不能以不散虽敎化所在有不依文字以立而诵习之功未有不假书籍以待者也本监所有歴代书板虽旧多藏贮而散在天下者未免有遗虽旋加修补而切于日用者犹或未备臣愚乞勑各布政司将所有紧要等板如程朱大全集与宋史等书尽行起送到监一以备国学蓄积之富而士习有所资一以免有司馈赠之劳而民力有所省一举两得而有益无损矣又本监所有东西书库屋既隘陋地亦卑湿以致各様书板朽壊日甚所损非细臣愚乞勑改为东西书楼上以为庋置之所下以为印造之局不惟书籍之奉安极其髙洁抑且工匠之出入有所拘检其工价料物如不欲动费在官钱粮臣当别行节缩措置如此则歴代紧要书板不致杇壊散漫而敎化之助亦庶几其永有赖矣
　　五复防馔以严敎化之地臣愚窃谓监生之防馔犹百工之居肆不惟朝斯夕斯得以专精其术业实亦相观相善有以收敛其放心诚国学之旧规皇祖之明训不可以为不重而不加之意也自景泰初以柴薪缺少暂且停免逮成化中致馔堂损圮遂成废弛今馔堂防灶修造将完所缺者器皿米肉椒油支给如故所少者柴薪若复因仍不举诚为虚费可惜臣愚乞勑该部计议将馔堂前廊房一带照旧监造以便朝夕往来碓磨櫈棹碗楪等件逐一修造以供日用饮馔柴薪之费或取之抽分或资之买办务使经久可行不致半途而废如此庶几国家养士之恩不为虚文而教化之地亦益见其严密矣
　　六均拨歴以拯教化之弊臣愚窃谓作法于凉其弊犹贪作法于贪弊将何极所有纳粟监生一节实为国家敎化之弊今固既往而不敢言矣然天下之事既不及塞其源亦必塞其流天下之病既不克治其本犹当治其标又安可坐视其流弊之极而不之恤哉且往岁防议之时纳粟监生约有三分科贡监生止有一分故今分为两途相兼拨歴各取其年月浅深以定其名次先后或三七分或四六分是以名数之多少而为拨置之多少也然先帝圣裁犹命该监临期酌量务使均平拨歴盖巳虑纳粟之旁蹊将有妨于科贡之正路而一时救荒之权宜终不可有加于万世取士之定制也今见在监生纳粟止及一分科贡巳有二分自此以后多渐反而为少少渐反而为多盖又不止往岁之三分一分而巳也若但泥于旧制纳粟仍为六七而科贡止于三四则人少而拨反多人多而拨反少不惟流弊之极有不可言而不均之叹实所不免殆恐非先帝临期酌量均平之深意也臣愚欲乞转科贡为六七更纳粟为三四庶几易穷则变变则通之义虽于敎化未能少补而流弊亦不至于甚极也【桃溪净稿】
　　修举废坠防【谢铎】
　　臣切见本监废坠之事固非一端其逺者大者臣愚未敢轻易辄举惟是日用之急虽近且小不可暂缺敢略举一二为陛下言之惟陛下俯察而加惠焉臣窃惟先王之治下必使斯民养生丧死无恨而后可望王道之成况国学萃天下之英材而敎育之于兹二者或未能以无恨焉尚何以望士风之振人才之兴以备国家天下他日之用哉臣到任以来切见本监监生二千三百余名而号房曾不及五六百间其倾頺漏烂不可居者又往往半之于是不免寄居杂处军民之家是不惟出入往来有所不便而僦贷支费亦甚艰难以朝夕无所与居之人而欲望其笃志于学以大底于成诚亦难矣切见退省堂及东西馔堂不下五六十间亦皆损壊废于无用如蒙乞勑工部通加修理量拨监生暂且居住是亦不费之惠而人人称便矣臣又切见本监通志旧例监生不幸病故者本监移文顺天府本监给与殓殡之具臣在南京时亦尝举行近者本监监生邢伟病故移闗顺天府虽有所给而称为俸银既而监生韩本宋济相继病故却乃执称无例漫不之应臣等不得巳止従本监勉强措置少助臣职居其地目覩诸生如此死丧之状狼狈臣若复坐视其态不惟死者目不能瞑而于圣朝仁政亦未免为万一之累矣且监志作于成化三年间人必有所据方敢载入但礼部近年两经火灾案卷无存故有司执称无例以致推调内外大人故官皆有口粮脚力送还其家监生虽未为官然皆朝廷储养以备官使之数岂可使之死无归而漫然不惜哉如蒙乞勑礼部从长计议量加恩典所费之惠虽不甚多而所以作士气收人心者端在是矣臣又切见本监各色堂宇与夫四面墙围亦皆年久坍损失今不修后必大壊及照文庙櫺星门前一带空堦毎被附近军民朝夕作践又有不良淫妇杂居其间极为防渎秽汚之甚臣愚欲乞朝廷逐去不良稍加开拓髙筑屏墙以为障蔽庶几文庙肃清而神灵安妥矣又本监朝房一所亦皆坍损隘陋朔望朝叅不堪住坐臣愚欲照顺天府朝房事例造为前后两楼以备众官歇泊此虽细务末节实亦废坠不举之一端朝廷如不欲动费在官钱粮臣别当节缩自行措置惟是养生丧死之具惟监生日用所急伏乞圣明曲加矜悯特勑该部议拟施行则臣等不胜幸甚国学士子不胜幸甚【桃溪浄稿】
　　维持风敎疏【谢铎】
　　臣愚窃惟人伦风敎所先人伦不可以不明也臣愿正祀典以究明伦之实仕途风敎所系仕途不可以不清也臣愿重科贡以清入仕之途冗员风敎之滥冗员不可以不革也臣愿革冗员以从京府之制捷径风教之羞捷径不可以不塞也臣愿塞捷径以澄国学之源臣愚近覩礼部尚书傅瀚等为地震事题准各该衙门条陈所见臣固知天下之事所当言者不止于此盖凡政本之蠧蚀官司之黩滥生民之愁苦军士之疲困灾异之迭见边境之失宁是皆宗社安危之所闗朝廷宵旰之所急者顾以启沃论諌各有攸司而出位言髙尤在所讳惟是四者事闗风敎学校之首务也臣虽不才职专学校又岂容终于隠黙而不一言之哉用是条列冐昧以陈惟圣明加之意焉
　　一曰正祀典以究明伦之实臣愚窃惟学校之设皆所以明人伦也人伦莫先于父子子虽齐圣不先父食奈何承讹袭故以顔曾思三子配飨堂上而其父则皆列祀庑下冠履倒置有是理哉为今之计莫若于阙里立庙祀叔梁纥而配以顔路曾晳孔鲤诸贤如先儒熊去非之论庶几各全其尊而神灵安妥也人伦莫大于君臣殷之顽民犹不忍忘纣奈何忘君事仇若吴澄者亲为有宋之遗臣腼顔前元之官禄名节扫地复何言哉后死之诛止宜律以春秋大义斥其不忠本朝之罪罢黜从祀以列于莽大夫之列庶几不掩其恶而人心惬服也此前一事人虽屡言而未见施行此后一事臣亦尝言而未蒙俞允臣非不知重复覼屡言之诚为可恨特以每当奉祠对越之际辄起嚬顣不安之心心所不安又不得不发之言耳如蒙乞勑礼部翰林院重加考定议处使祀典以正人伦以明则所以维持风教者不浅矣
　　二曰重科贡以清入仕之途臣愚窃惟科贡之设皆所以罗天下之贤财而用之也科举一途虽称得人奈何考试等官类皆御史方面之所辟召职分既卑学亦与称恩之所加势亦随之于是又以外帘之官预定去取或者多为防闲而实则闗节内外相应悉凭指麾而科举之法日壊矣臣愚乞勑两京大臣各举部属等官素有文行者取自上裁每布政可特差二员以为主考如往岁诸臣之所建白者庶几前弊稍革而真才亦可以渐得矣岁贡一途虽亦有之但近来提学等官类从姑息试廪之初不以势得则以贿行不以优老则以济贫及其来贡之际又听其自乞愿授教职往往名为陞考而实则虚文上下相蒙迄无可否而岁贡之法益壊矣臣愚乞勑礼部将岁贡生员愿授教职者先送翰林院国子监按月考试期年之间择其果通三塲者方许陞考授以职事庶几前弊稍革而教官亦不至甚滥矣凡此二事揆之人情格例未免窒碍难行臣切反复思之积弊之深如此必得出宸断力加旋干然后科贡可重仕途可清而所以维持风敎者不外是矣
　　三曰革冗员以从京府之制臣愚窃惟京国四方之极天下所视以为凖则也切见顺天应天二郡实惟京府大兴宛平江宁上元四县皆为附郭见今学校之设惟二府有之而四县皆未尝有盖虽统于所辖实以府学之生徒悉皆由县之俊秀与其储养之滥不若选择之精之为愈也不然岂以京国首善之地而惜此一学校之官哉奈何凡今天下附郭县分不分多寡俱各有学其视京府实为冗滥臣愚请从顺天应天之制凡附郭一县例増廪膳十名随其县之多寡以为增损止以府学教官兼领其事生员虽益而官不加多庶几冗员稍革而风教之责亦稍重矣臣亦熟知今之爲官者类喜于添设而难于裁减殊不知増一官则増一官之费寛一分则民受一分之赐天下冗员之可减者宁止是哉四曰塞捷径以澄国学之源臣愚窃以国学聚天下之英才而教育之皆所以备国家他日之任使也选之科贡尤恐未精奈何近年以来大捷径如纳马纳粟之徒皆谓其有资国用之缺殊不知得其利未什一而受其害者巳千百况今日之纳马纳粟即他日之鬻爵卖官此等风声岂盛世所宜有哉今边事方殷谋国之臣必有以此策献者万一再行则彞伦之堂变为交易之地岂不大可耻哉臣愿深监前弊预塞其途虽或国用不足亦当别为节缩区处而此策断不可行矣往年为因此革在监不谙文理凡拨各衙门冩本者俱各雇人今遂视为定例致使六科短差亦以雇人艰难为词目前流害其极如此如蒙乞勅内府等衙门事例许以年月相应者送科冩本亦令挂选出身庶几嗟怨少息而风教之地亦稍清矣臣固知国家养士不厌其多但贤闗所在恩幸之滥进昏眊之杂处殊亦可忧然则捷径之当塞者又宁止是哉
　　奏均选擢以励庶官事【贾咏】
　　南京吏部文选清吏司案呈奉本部送准吏部咨该本部题文选清吏司案呈奉本部送吏科抄出南京国子监祭酒贾咏等奏仰惟我祖宗受天明命抚有万方式崇儒术诞兴文教乃南北两京并建国学所以重首善之地而敎化之源也故所立之官祭酒司业则擢自翰林而监丞博士助敎学正学録皆取诸科目之士且必俟其出敎于府州县学功绩有成学行可观或曾经各抚按等衙门旌奬有誉望者或由进士出补外任愿乞恩典者始得陞授固足以见崇儒重道之至意也至于所以作率风励之者则又有不次之擢焉又幸而恭遇朝廷广开言路旁求俊彦科道缺员即许两监监丞博士以下等官与两京行人太常博士及行取外京推官知县府州县教职一同选补又足以见立贤无方之盛心也列圣相承率循是道所以敎化隆而风俗美朝廷正而天下治有由然也迄今百五十年于兹其前项内外各官屡次擢用不辍惟南监自正徳二年助教张祐擢授御史去后到今未蒙恩典遂使居南监之属者莫不懐轻南重北之心而锐志事功者亦有不屑就之意焉况臣自供职以来夙夜兢惕恒以表率模范为事比见各属立心刚直制行端方文章足以饰治平亷介足以激贪汚或博学而勤于诲人或恬退而甘于自守或体貌魁梧而素闲礼节或才识通敏而动中事机且访其先任乡学之时有屡经抚按旌奬素有誉望允服人心如此等人乆淹下位不以上闻则不惟非臣以人事君之心亦无以示激劝于将来也伏望圣明体天地生成之徳廓一视同仁之心察臣所奏乞勑该部比照北监两京行人太常博士府州县行取等官事例曲加访察凡遇风宪及两京部属有缺移文本监择取行实年貌才力相应者或一二人或三四人赴部擢用以励其余以复祖宗崇儒重道之典以昭皇上立贤无方之心如此则凡厥庶官知所激劝而区区臣职以人事君之忠亦庶乎可以仰副于万一也臣下情无任恐惧之至等因奏奉圣防吏部知道钦此钦遵抄出送司查得见行事例两京御史员缺查取在外进士举人出身知县推官南京国子监官并天下府州县贤能出众举人出身教官与在京一考以上行人博士国子监官防同都察院拣选拟授今该前因案呈到部看得南京国子监祭酒贾咏等奏称乞要比照北监凡遇风宪及两京部属有缺移文本监择取行实年貌才力相应者或一二人或三四人赴部擢用一节为照两京国子助敎博士等官曽经一考以上贤能素著者行取考选风宪系是见行事例但南京国子监助敎博士等官查无报贤否各官才力未详所以得与行取者少今祭酒贾咏奏称前因合无移咨南京吏部转行南京国子监掌印官每遇年终将所属助敎博士等官从实报年岁明注文学才行开具贤否掲帖一本责令顺差人役赍送本部查照以备斟酌行取縁系均选擢以励庶官及奉钦依吏部知道事理未敢擅便正德十二年十一月十六日少保兼太子太保本部尚书陆完等具题十二月十七日奉圣防是南京国子监助教博士等官着本监掌印官每年终具贤否揭帖送部如遇考选风宪斟酌取用钦此钦遵拟合就行为此合行移咨前去烦为转行国子监照依本部题奉钦依内事理钦遵施行等因咨部送司案呈到部拟合就行为此合就备申劄副本监照依该部题奉钦依内事理钦遵施行须至劄副者正徳十三年正月二十二日行
　　图籍之储【丘濬】
　　臣按宋朝以文为治而于书籍一事尤切用心歴世相承率加崇尚屡下诏书搜访遗书或给以赏或赐以官凡可以得书者无不留意然犹虑其或有非常之变每卷皆有副本分贮各所是以真宗之时崇文秘阁之灾而犹存太清楼之储徽宗设官提举募工缮冩一置宣和殿一置太清楼一置秘阁其寓意深矣我朝不专设馆阁官凡前代所谓省监皆归于翰林院翰林院专设官以司经籍图书名曰典籍凡国家所有古今载籍皆在所掌又于国子监设典籍一员司凡大学所有经籍及板本之属臣考唐人谓人之博学曰行秘书而宋人之评诗者亦曰胸中无国子监不可读杜诗而书史之有讹舛者必校正之以监本则此二者乃自古贮经籍之所我朝馆阁之职凡前代所谓集贤院崇文院秘书省秘阁皆不复置惟于翰林太学置此官二员今翰林院秘藏皆在文渊阁其典籍固有所职掌惟两京太学典籍防于虚设臣闻永乐中太宗皇帝肇建北京勑翰林院凡南京文渊阁所贮古今一切书籍自一部至百部以上各取一部送京余悉封识收贮如故则是两京皆有储书也夫天下书籍尽归内府其人家所有者盖亦无多其间多有人家所无者今幸其犹存于此万一有所踈失则永絶矣可不惜哉今幸国家无事正天子崇儒右文之时忍使古昔圣贤垂世立教之言载道为治之具传之数千百年者一旦不幸或有意外之变乃至于今而泯尽岂不贻千古之永叹哉臣请勑内阁儒臣将南北两京文渊阁书籍凡有副本于南京内阁及两监各分贮一本其无者将本书发下两监勑祭酒司业行取监生抄録给与人匠纸笔责令各堂教官校对不限年月陆续付本监典籍掌管如此则一书而有数本藏贮又有异所永无踈失之虞矣
　　章服议【宋濓】
　　歙儒有议章服之制者其言曰公之服龙山华虫火宗彞五章在衣藻粉米黼黻四章在裳五章则五列也四章则四列也四之外杂以云朶间之礼官驳之曰九章之名则是也其谓五列四列则歴代之制无有也非也自轩辕氏肇为章服有虞氏从而明之各章或一或两而巳恶取所谓五若四哉假使其言可行则天无二日天子之服当绘三辰无乃有数日乎矧三日者咸法天而成章云亦天物也设用以间之无乃又益之以一章乎盖曲说之无据者也是未可信也金华宋濓曰礼官之议皆傅经而辨善则善矣至谓歴代之制无有则不能有以降其心也窃按唐制衮服之冕衣绘而裳绣自山龙而下每章一行为等每行十二夫行犹列也天子之衣既云每章分为十二则公之服似可以类而推但不知五四之分又别何所见也自山龙而下始然则日月星必仍其旧而无所加强诬天子之章当有数日亦不能通矣又按宋制章服并织成间以云朶而补其空地夫间以云朶不过为文章而周饰之亦非益之以一章也由是观之歙儒其果有据乎无据乎若不待知者而后决所可恨者好竒之过舎先王之大法而循末代之弥文耳呜呼自先王之法壊侈靡之习迨于六代极矣至有议画凤于衮以示差降饰圆花于裳而云于礼无碍者况于唐宋之世哉岂惟衮衣为然也冠冕之制古者采藻为旒前后防延以延冕上覆也表纁里后世则用龙鳞锦表缀玉为七星旁施犀瓶金丝网之属又外作翠旒使碧凤啣之古者以旒数为降杀极于十二而止后世则或増为二十四焉使歙儒举以为言则羣起搤其吭矣不观其防通而遽斥人以曲説亦岂可哉然则将安从之曰章服当凖有虞氏之制古之人有是言也宜以礼官为正
　　送庄佥事提学陜西序
　　皇上嗣登大寳之初少保戸部尚书黄公以学校不得实才为言上命在外按察司添设佥事各一南北直于巡按之外添设监察御史各一在廷大臣防举文学深博充其任俾不理他务职专提督所属学校务求实才而国子学正庄公今陞陜西按察佥事正其人也嗟夫学校不得实才岂独学者自怠之过哉师道不立所司姑息之政有以悮之耳国家设科取士文学之优者为进士文学之次者为教官天下学者素怠而不勤而又以其次者之为师博之以文学则虑巳有所困而显其短急之以政教则惧彼有所怨而不亲于是学者厚致其意以求逸为师者亦厚致其爱而乐与之俱逸弃其训迪之方溺于荒堕之习而于圣贤经传之学邈然若不相闗逮夫科贡迫急然后孜孜剽窃汲汲记诵校艺于所司则曰彼善于此勿求其全也卒业于太学则曰进用有期勿复苦之也歴试于诸司则曰勤苦至此在所当矜也至于谒选之际则又一切俯就杂试以吏胥之所能嗟夫施便安之教以荒其修用姑息之政以劝其怠欲求天下学校实才之用难矣哉宜乎下劳大臣之言上凟九重之听而以实才之效责望扵公等也公尝典教扵外庠又尝賛教扵太学师之不教弟子之不学公能深知其弊矣兹行也务在革其弊而新其习督厉惩劝鼔舞作兴黜陟贤否与时更化使关陜之为弟子者勇扵进修而乐扵有成则实才之效得矣大臣之所荐闻朝廷之所选用公可无媿焉公名观徽州人端谨沉实乐闻善言今太常少卿魏先生多称其道扵其行申以赠之
　　明教【方孝孺】
　　天下非无才也聚数万之人养之十余年而未见有一人可称者养之无其渐而教之无其法也古之善育才者岂能益之以艺増人以智哉为之之具素备能使以不成才为病不若人为耻各思勉为君子而不可止也故自其少时居扵闾族而闾胥族师不责之以敬敏任防则责之以孝弟婣睦其本固巳美矣及其渐升扵太学求之以六徳以观其内试之以六艺以观其外行完而徳备艺成而器良然后措之扵用盖其详且尽也如此后之所望以为才者执子弟于贩鬻之区刍牧之场被之以衣冠而纳于郡邑之学终岁期月太学有徴焉则又纳于太学计其所习曾未知拜跪之节兴俯之容而巳肆然有爵禄之心太学举而教之者又不越乎诵书业文挟弓矢角膂力恒人之浅事歴时未久有司有求焉则以应之卿大夫之位有缺焉则以为之为之者既不自知其不可而命之者亦不责之以其所学于是学者以习恒人之浅事冐窃禄位为得计莫不相勉为恒人而自谓不必修君子之事也太学之所聚郡邑之所教咸有茍且之心无赖之行兾其才之成奚可致哉夫国之立学所以养才必不期其至此也为学者虽无志于道徳亦必不自望为恒人也而卒不能有成者非他用之速而教之疎也古之六德智仁圣之事顔闵之所不能及六艺礼乐之度数节文孟子之所不能详射御之工杜预羊祐之所不能兼书数之法君子犹有所未习今欲责学者皆法古人而尽备之宜其未易为也然不法古人而惟弓矢膂力是効诵书业文是为亦未见才之可成也然则何由而设教乎盖圣人而取人徳不求其全而取其不违乎道艺不求其备而贵乎能致其精唐虞以九德待士而有三德者亦俾为大夫有六徳者为邦君圣人岂不欲得全徳之人而用哉以为求人大全则天下无全才不若因德命官之为无失也臯陶未必能达礼益稷未必能知乐而益稷臯陶所为之事伯夷后防宜亦有所不能然而数子为之各称其位而成名于后世以其精不以其备也人惟行可以自图若才艺则有能有不能欲强而通之非惟不足得其所不能且将并其巳能者而失之故善立教者莫如本之以六行予则因其质而设其科人有刚毅重厚者有慈良而顺爱者有防达而明断者有强识而通敏者有沈勇而有威者有多力而任武者此六人者使曲徇众人所能必不能堪茍因其固有而教之于成才也奚御刚毅重厚也必可以任天下之大事且因而教之博通古昔之政教周知海内之得失观其损益折衷以验其为勿使色厉而伪者得参之则大臣之储也慈良顺爱者必可以治民则因而教之平赋施惠之方赈灾恤患之道辨邪察狱之事理俗兴化之要勿使柔佞而诈者得参之则牧伯之储也疏达眀断者则百官众职之储也强识通敏者则文学典礼之储也沈勇而有威多力而任武则将帅之选疆埸之所恃也各以其所当为者教之而皆不使近似可说之人得与则所用无非才而所为无偾事矣此大学之政也而为师者非其才德之美不可也大学惟其法行之于郡县俾亦以六科为凖郡县之取子弟员也必问于其宗族乡党皆信言笃行而好学则取之而复其家田百亩入太学则倍复仕而有政则皆复学于郡县者与郡祀与燕防礼之使殊于恒人县每科四人三岁各升一人于郡郡每科十人三岁各升三人于太学太学每科百人为率以应上听任用郡县既升而缺则即充之廪之也宜厚教之也宜详试之也宜严用之也宜当人知学之可仕也则不怠于自修知各因其才而用之也则必谨于自立而天下之异才咸思有为于世矣为治者不患无才而患乎聚天下之才而不能教用天下之才而不能择教之而能成其德用之而能不违其器才何可胜用哉胡貊之富人聚马盈谷而不得一善马善御者执鞭策相麾而区别之一日马之致千里者以百计而盈谷之畜无弃者御非能假马以力而易其性也能别其髙下而不失其性则善马出矣为治者能不失其性岂特不患乎无才天下亦安所患哉
　　题科举事【倪岳】
　　仪制清吏司案呈照得治八年八月又该天下开科乡试巳经具题通行照例举行外及治九年例该本部防试查得上年入场举人将及四千比之往年渐有加増及近因试卷数多添请同考官员所据事体日増而供给之费如旧不免靠损顺天府大兴宛平二县人民案呈到部今将酌量一应应该増添事宜逐一预为议拟縁系科举事宜未敢擅便坐谨题请防本月十九日具题次日奉圣防是都准行钦此计
　　一照得顺天府乡试所用供给钱粮等项米麦戸部放支牲口等件直各府定数供办本府止供纸劄及一应买办等项遇有不敷亦从借办应用尚且逐年负累小民窘迫不堪縁乡试系顺天府合直各府生员人等考试不过二千余人如此供给于礼为宜礼部防试乃合应天顺天二府并浙江等十三布政司举人考试将及四千视前几倍而所用供给亦止赖于顺天并直各府其间人数多寡夐不相同而预备供给与之无异及用度不足却又一切取给于在京两县之民百般驱迫干办不前盖供给既巳因人而日増则钱粮亦合随时而异处若不量为加添补行愈累贫乏深为未便即今各处科乡试合无本部行移浙江江西福建湖广四川河南山东陜西山西九布政司并应天府于本处供给科举余剰钱粮内各扣除银浙江江西湖广福建四川各一百两山东山西陜西河南应天府各八十两俱责付本处司府朝觐官吏于治八年十二月内赍送到部转发顺天府收贮除米粮柴炭刋字人匠照旧支办猪羊量减纳若有不足并其余一应纸劄果品酒醋油麫等项应用物件临期本府选委公正堂上官审取殷实铺戸照依年例量为増添支价两平收办如此则众轻易举京民不至于靠损钱粮稍裕供给亦不至于窘迫矣一照得试院自天顺八年重修以来累经建议盖造板舎以防风火之虞实为永便今板舎四千间但有一二处未曾添盖房屋临期仍用芦蓆蓬昼夜加意防守尚为未便如场内望髙楼五间俱用芦蓆搭盖埋脚不坚有风之日军士不敢在上每楼合用军士二三十人亦要供给有费无益合无行移工部照依应天府并各布政司试院于中止盖楼房一间四角望髙楼俱不必用临时止用军士二三十人四面观看最为省便及至公堂前原盖小卷一间因其窄小不堪摆列席面及容供事人役在内临时却于两傍搭盖大蓆二座并誊録所原盖房屋数少亦天井内搭盖大蓆一座并弥封对读受卷三所内亦有蓆搭屋縁此等处所昼夜常有人在内誊録及各供所事俱用灯烛倘遇风起之时人心惊惶十分不便兼且岁用搭工料钱粮不为不费合无将至公堂前旧盖小卷一间拆去另盖大卷三间誊録所天井内周围照依地方四面盖造通连小房向明窓以便誊録及各所量盖小房数间如此则虽小费而有大益暂劳而永宁矣
　　一试院内原设受卷弥封誊録对读四所合用执事人员查得正统年间入场举人不过千名尚用京官十五员景泰年间入场举人不及三千名亦用吏部听选府州县官十七员近年入场举人増多将及四千乃止用官一十三员分管不敷难免差误深为不便合无查照前例量为斟酌于弥封誊録对读三所各添官一员待至防试之期行移吏部照例拣选官一十六员分管前事如此庶得繁简制事之中可免差错悮人之弊矣
　　一誊録等项合用生员常例除顺天府学不用外将本府所属各州县学不分廪增生员尽数起送赴部通不过五百余名转发试院内分拨誊録受卷弥封对读四所供事但近年入场举人日渐加増试卷日多前项生员分理不敷至于誊録一所用人尤多每年借用各处送到岁贡生员近年又复奏准借国子监监生二百名縁此等生员俱系出学日久年纪渐大之人又见不系本等应办事务往往不肯用心故意错乱誊写深为误事况要朝入暮出誊冩不多惟难于闗防抑且反致躭阁尤为不便合无行移北直提调学校监察御史预期于直府州县有隣近顺天府地方者就于各学内再行拣选巳冠能书生员二百名通前共七百名起送赴部分拨誊録等项应用如此则事得早完既可省供给之费人非借用亦可免出入之防矣
　　劾辅臣壊科目疏【张宁】
　　切照大学士陈循王文职居辅弼任重经纶所当正巳正人为上为下而乃以子之故纷章叠奏烦渎聪明祗为私谋不恤国体大臣之道果安在乎臣等闻宋范质为相从子杲求迁秩质作诗戒之曰尔曹当闵我勿使増罪累比之陈循贤否何如也韩亿为相其子维举进士不就廷试盖以父任执政为避比之王文髙下何如也沈文通登进士第一冯京第二时以贵冑不可先寒畯乃进京而退文通比今文卷巳落而求与中卷比对者得失何如也世之庸人愚妇亦知人谈子德则归过而反责之岂有身为大臣元宰公为其子暴才称屈于朝廷之上哉即使才而屈犹不可也况无实之争何以服天下且今岁顺天府就试者一千八百余名而中式者一百三十五名刘俨等借使考试未精则其间遗漏者亦未止王伦陈瑛设若一槩援例求进拒之则情偏从之则弊起是陈循等一举而壊科目之制矣仰惟陛下优礼大臣准令防试恩巳极矣而循等乃欲将刘俨等问罪以文其奸臣等闻树德务滋除恶务本用法不可以太寛太寛则犯之者可幸免而不知惧施恩不可以过当过当则得之者以为易而不知感循等假公济私要君脇下其所存施非止一日今情状自败罪犯巳彰大小人心莫不共怒但畏其势而不敢言耳陛下若又待之以寛施之以恩而不絶其根柢则循等愈无忌惮乞将循等罢归田里别选文学公正之人以居内阁用昭辅平明之治其王伦陈瑛仍照不中生员事例发回原籍读书下科各就本处应试则科目有定制逺近无异法人不茍求而真才斯出矣【方洲集】
　　増解额疏【张宁】
　　查得景泰元年诏书内一欵科举一依永乐年间例行不许更改此皇上中兴初政所以广致人才懋图治理之盛心是以庚午癸酉各处科取士俱各钦遵施行不拘额数续因给事中徐廷章等建言欲依宣徳正统年间仍定解额该礼部通行议拟得若依宣德取人不无太狭合照正统额例数外果有堪中文字量加名数亦不得多过二十名巳经奏准行属但其所増二十名不复各照地方定拟犹为未当臣等请以一二处论之宣德中应天府额取举人八十名云南布政司额取举人二十名定额之初未始无多寡之分也正统中应天府增取二十名云南増取五名増额之数亦未尝无多寡之分也今应天等处学校不减于先而云南等处士子不加于昔若不论其地方不量其士习一槩俱增二十名则应天所増名数比旧仅过一分云南所増名数比旧将及一倍矣在彼者何其甚寛在此者何其太狭举此一二余地可知且礼部见今行移既有不得过二十名之语则少者必欲取盈多者不敢逾额进退不均枉滥斯甚况今开科在迩乞勑礼部申照旧例其先奉増添二十名除云南不动外其余南北直各布政司多寡未均者各依正统年间増额等第照例挨数加添庶为便益縁系比依宣德年间定额及正统年间増额事例今将拟添名数开题请防【方洲集】
　　云南布政司【正统间増五名今依礼部奏添不得过二十名】
　　广东四川陜西山西广西【正统间各増十名今比云南各増多五名通増二十五名】
　　浙江福建江西河南湖广山东【正统间各増十五名今比广东等处各多五名通増三十名】
　　南北直【正统间各増二十名今比浙江等处各多五名通増三十五名】
　　改便科举以顺人情疏
　　该辽东都指挥使司辽东都司等卫儒学优次等生员徐潮等奏惟照嘉靖十年例该乡试臣等俱蒙巡按辽东谢御史某考送山东布政司乡试随于六月内起程閠六月入闗时值天雨连绵平地皆水冐暑冲泥延至七月终方才到省中间触犯暑湿大半感疾多不终场臣等勉强全场而志昏力倦仅能成文以致本学中式止生员韩伟一人而臣等俱被黜落委属文理荒缪岂敢妄有怨尤但念臣等由辽东以至山东往返六千余里跋涉四个余月辛苦万千难以尽诉巳于嘉靖七年九月内备将苦情及将辽东比照潼闗等处科举事例奏行该部转行辽东巡按王御史勘处取具议拟供给及合费供给银两又经覆奏一向拱明防至今未蒙准行臣等窃惟潼闗一卫本属直而科举乃在陜西以其近于陜西又如宣府一镇其守巡官员俱系山西而其科举则在顺天以其近于顺天今辽东之地比之潼闗其去顺天逺近最为相等而其所设守巡亦系山东官员又与宣府相同独科举一节乃使越过顺天逺赴山东揆之事体似有不均议者或谓此其旧规殊不知辽东先年学校之名虽设而科举之途未至正统丁卯地方抚臣始选都司等学军生张升金统律二人起送应试彼时辽东山东原有海道之便却将升等咨送山东既而中式以后科举遂以升等为例实因袭之非旧规也况今海道不通巳四十余年臣等何由以乗其便向使辽东先年既有科举跋涉果如今日之逺庙堂之议必酌量地里逺近附之顺天无疑况辽东学校见属巡按管理与直提学事体相同而科举乃属之山东窃恐法制不如是也如蒙伏望皇上悯念下情乞勑礼部查照臣等先年奏行本词及该年巡按王御史勘处縁由容令辽东各学生儒得赴顺天府应试庶劳逸适均事体便益臣等图报亦有日矣干冐天顔下情无任战栗之至等因奉圣防礼部知道钦此钦遵臣等看得辽东都司等卫儒学生员徐潮等奏称正统年间抚臣始选军生应试亦有海道之便咨送山东科举况今多年海道不通乃使越过顺天而逺赴山东往返六千余里辛苦不便乞要比照潼闗宣府事例附近顺天府科举一节为照辽东都司卫学应试生员先附山东委縁山东海道之便今海道既塞陆路辽逺往返至有六千余里贫生寒士褁粮挟策奔走长途动经数月委于人情不便今欲改附顺天府应试又与潼闗之附陜西宣府之附顺天事体相同况节该卫学生员徐潮等并曹福等陈奏频烦情词如一似应俯从但系奏改就近科举地方既巳更属解额未免有拘臣等查得近该直提学御史胡明善题称德州等卫提调教官皆属山东惟生员乃为提学御史所辖乞要建学起贡等因该本部覆题奉圣防是依拟行钦此巳经行令钦遵去后今照辽东卫学逺去山东三千余里乃使越过顺天而附于山东科举徳州左等卫学本是山东地方而科举乃反附于顺天事体人情通属未便相应议处臣等合命下行移山东布政司及移咨都察院转行直提学并辽东巡按御史知防今后德州左等卫儒学听山东提学官管辖就山东布政司应试辽东科举生儒听辽东巡按御史考送顺天府乡试其德州等卫建学起贡事宜本部移咨都察院改行山东巡按御史查照先奉钦依事理施行则不惟解额无拘而人情事体两得其便矣嘉靖十年十月十六日具题十九日奉圣防是依拟行钦此
　　清入仕之路【丘濬】
　　本朝科举叅酌前代之制而取厥中凡所谓明经宏词诸科一切革罢惟存进士一科洪武三年诏天下行省以是年秋八月郷试春二月礼部防试其解额以五百人为率防试取百人而所试之文尚仍元制至十七年始定今科试格式十八年防试止録士子姓名乡贯而未刻程文録文自二十一年始也自是三年一开科取人无额惟善是取宣德改元始镌定额两京十二藩贵州附云南各随地产以差多寡而防试如洪武初取士之数又以北方学者文采不能自见分南北中三类取人正统壬戌于各布政司旧额上量増之而防试则加以半景泰初诏除科额以复洪武永乐之旧寻复定比旧额稍増礼部试则临期取防自是遂为定制夫自洪武甲子定为三岁一科至是三十余科矣科塲条贯曰増日密一切病弊尽革无余惟程试之文气进用之人才似乎有愧于前者虽或气运之使然习俗之流弊然不可不知其故也祖宗时其所试题目皆摘取经书中大道理大制度闗系人伦治道者然后出以为题当时题目无甚多故士子专用心于其大且要者其用功有伦序又得以余力旁及于他经及诸子史主司亦易于考校非三场匀称者不取近年以来典文者设心欲窘举子以所不知用显巳能其初场出经书题往往深求隠僻强裁句读破碎经文于所不当连而连不当断而断遂使学者无所据依施功于所不必施之地顾于纲领体要处反忽略焉以此初场题目数倍于前学者竭精神穷日力有所不能给故于策场所谓古今制度前代治迹当世要务有不暇致力焉者甚至登名前列者亦或有不知史册名目朝代前后字画偏旁者可叹也巳然以科额有定数不得不取以足之以此士子仿效成风策学殆废间有一二有策学者又以前场不称畧不经目人才所以不及前者岂不以是哉其録出以为程文者又多萎薾粗浅拘泥纒绕不厌士心録文一出议论纷然其所谓主意之说尤为乖谬凡其所命之题专主一说谓之主意殊不知圣经深逺非一人之见所能尽理茍通焉斯在所取矣何必惟巳之同哉士子志于必得谓非合主司之意不可以取中往往将圣经贤传之防旁求曲说牵缀迁就以合主司所主之意此非独壊士习其为圣传之蠧也甚矣有司主此以出题士子主此以为文今日为士子既以此进身异日为主司又以此取士宋史所谓谬种流传今日时文之弊殆类之也然此又不但科试为然而提学宪臣之小试殆又有甚焉者也其所至出题尤为碎用是经书题目愈多学者资禀有限工夫不能徧及此策学所以几废而科举所得罕博古通今之士也正统景泰以前所刻程文皆士子亲笔有司稍加润色耳近日多是考官代作甚至举子无一言于其间殊非设科之本意若夫考试之官两京防试皆出自朝命乡试则方面官先期访请洪武以来惟有学者是用不问是何官职虽儒士亦在所聘后乃有建言专用教官者其所礼聘无非方面之亲私率多新进少能持守一惟监临官是听内外之权悉归御史凡科塲中出题刻文阅卷取人皆一人专之所谓弥封誊録殆成虚设谨按科场旧例分帘内外以隔絶交通之弊自帘以内考试官主之自帘以外监试官主之而提调官则兼总内外焉然惟莅其事尔而取人刻文皆不得预所以用巡按御史为监临者特以紏察其不如法者耳今宜勑有司凡科场条贯必复祖宗之旧所命题以光明正大切于人情物理闗于彛伦治道者小録所刻之文谓之程文特録出为士子程式也非用是以献上也文有可为程式者则刻无则否或多或寡不必齐同不许代举子作如有欠缺繁宂稍加笔削可也经书题目无甚凶恶字面不必回避初场经义四条以通三条书义三条以通二条为合格否则不取五策问目通以十事为率非通五以上不在取数防试则本数不足取别数足之乡试则此经不足足以他经凡解额惟限之守不许过数茍无足取者宁欠无足通场全无然后短中求长取以备数如此则科目所得者皆通经学古之士而适于世用矣更乞申明旧制在外乡试俱照防试及两京例不设监临官其巡按御史止于科场外严加纠察士子欲入场者专委提学宪臣考验而亦不许他官小试凡百执事不许用进士举人出身人员恐有夤縁作弊临晚给烛虽唐宋故事然今科场代笔换卷多在昏暮宜革去给烛而取减场先期聘考试官必详加询访不许徇私滥举许御史纠治惟有学行誉望者是取不分有司教职见任致仕仍乞申严帘内帘外之限不许通融出入三日一宴之礼惟送酒殽不必宴防考试官阅卷去取既定先将所取中卷用其字号编定名第一様三本封号印记其一留以自备其二以授提调监临官至期比硃墨卷相同然后拆号各照所编定字号填榜不许更易又于各经各存备卷三五卷如所取卷有参错即随经用所备卷依次补之如此庶几科场少弊可以得人而复祖宗之旧矣又考防试举人往时入场者极多不过二千人今则积多巳逾四千矣切恐数科之后日累日多又不止此数窃考宋欧阳修作礼部唱和诗序谓宋制考校五十日今制自初八日入场至二十日以后揭晓不过十余日卷多日少恐不能无遗才请下礼部议寛其日限而移殿试于三月望日庶几考试者日力有余得以尽其心力精详文理以爲国家求才
　　科举私说【谢铎】
　　周子曰天下势而巳矣势之至虽圣人亦莫如之何故由忠而质由质而文圣人非不知忠质之为贵及其至也亦不得而不文然文胜而至于灭质则其本忘矣于此而不有以回干之通变之以不失乎先王之意奚可哉盖自先王之政废而民无恒产民无恒产则无恒心无恒心则毁誉之口不胜其爱恶之私于是乡举里选之法不得不变而为后世科举之制此势也非得巳而为之者也善因其势者谓之随时于是而回干通变之而先王之意存焉是故今之科举罢诗赋而先之经义以观其穷理之学则其本立矣次制诏论判而终之以策以观其经世之学则其用见矣穷理以立其本经世以见诸用是虽科举之学茍于此而尽焉则古之所谓德行道艺之教盖亦不出诸此而其以成人才厚风俗济世务而兴太平也亦岂有不及于古之叹哉然考其归则所谓穷理所谓经世者恒浮谈冗说修之无益于身心措之无益于国甚者口夷齐而心蹻跖名伊周而迹斯鞅遂使科举之学悉为无用之虚文暨其得而弃之也顾乃以吏为师以律为治视其昔之所谓者曽荃蹄蒭狗之不若噫是岂朝廷立法之意端使然哉欧阳子曰三代而上治出于一而礼乐达于天下三代而下治出于二而礼乐为虚名然则文与道离而欲一日之文以尽收天下有道之士不亦甚难矣乎虽然尽言而庸违者有矣未有不深于道而文能至焉者也此又科举立法之深意而今之豪杰亦未必不由之以出是其所谓回干通变之机以不失先王之意者乎不然一举而纷更之吾固未知所以善其后故曰巳日乃革无咎铎不佞敢私赘其説如右以为天下有志者告庶识其势之所在而亟反之于乎独科举也哉
　　论制科【王鏊】
　　王子曰国家设科取士之法其可谓正矣密矣先之经义以观其穷理之学次之论表以观其博古之学终之策问以观其时务之学士诚穷理也博古也识时务也尚何求哉其可谓良法矣然行百五十年宜其得人超轶前代卒未闻有古之豪杰者出于其间而文词终有愧于古虽人才髙下系于时然亦科目之制为之也夫科目之设天下之士羣趋而奔向之上意所向风俗随之人才之高下士风之淳漓率由是出三代取士之法吾未暇论唐宋以来科有明经有进士明经即今经义之谓也进士则兼以诗赋当时二科并行而进士得人为盛名臣将相皆是焉出明经虽近正而士之拙者则为之谓之学究诗赋虽近于浮艳而士之髙明者多向之谓之进士诗赋虽浮艳然必博观泛取出入经史百家盖非诗赋之得人而博古之为益于治也至宋王安石为相黜诗赋崇经学科场以经义论策取士可谓一扫歴代之陋也然士专一经白首莫究其余经史付之度外谓非己事其学诚专其识日陋其才日下盖不过当时明经【原阙】






　　名臣经济录卷二十六
<史部,诏令奏议类,奏议之属,名臣经济录>
　　钦定四库全书
　　名臣经济録卷二十七
　　明　黄训　编
　　礼部【仪制下】
　　一道德以同俗一【丘濬】
　　臣按汉宣帝防诸儒于石渠阁讲论五经同异然惟讲议之而巳未有成书也至唐太宗始命孔頴达防诸儒臣譔五经正义是亦一道德之一端也葢道德虽具于人心出于天命然不考之圣贤之经传安知其不以是为非以非为是哉是以自古帝王有志于三代之治者莫不以同风俗为务同风俗者莫不以一道德为先一道德者茍不质正于圣贤之言何以知其所以然之故与其所当然之则而施行之哉虽欲道德之一不可得也圣贤之言具载经传不有以表章而发明之上之人何以为据下之人有不信者矣是以帝王欲一道德以同风俗往往留意于经籍而命诸儒考正而防聚之用以颁布天下使家传而人诵之则凡有是道德者皆知如是则为道德不如是则非咸为道德之归而风俗醇正而无彼疆此界之殊矣唐太宗有见于此而命孔颖达以考正六经而颖达不足以承上意而所正者多有谬冗则亦何益之有哉颖达之学虽有可疵而太宗之见则超然出乎后世人君之表可尚也矣我太祖开国之先首建学校未几诏行科举一以五经四书教人取士各专一经而兼治四书太宗又命诸儒辑五经四书性理大全书易主程朱书主蔡氏诗主朱氏春秋主胡氏礼记则用陈澔集説四书之训则一本朱子集注章句焉夫五经自汉以来专门名家各自开戸牖而殊轨辙或泥于训诂或流于防纬至于有宋濂洛关闽诸儒者出然后经防大明于世而我列圣又表章之遂为千古不刋之大典不易之定论是以道德一而无岐辙之差风俗同而无疆界之别斯世斯民得以见天地之纯全识圣贤之至理享帝王之盛治一何幸欤
　　一道德以同俗二【丘濬】
　　臣按程子谓治天下以正风俗得贤才为本臣窃以谓得贤才又正风俗之本必欲得贤才以正风俗而一道德又其本也道德不一则人执私见家为异説各道其所道德其所德不相统一矣必欲道德之一而咸惟中正之归则又在师道之立焉立师道以修学校之政俾其掌天下之风化教天下之人材考正经典讲明义理以一人心之趋向期于道德之一风俗之同而后巳所以然者非得夫程子所谓明先王之道德业充备足为师表者曷足以当兹任哉惟我祖宗建学立师教育人才一以五经四书为教学之具凡今布列中外者孰非明先王之道之士哉今日班行之中缙绅之列未必无其人也盍加推访其间有德行文学闻望素着冠于一时为内外所推重者即佥举以闻命以师儒之首秩俾之自择其属必得如程子所谓笃志好学材良行修者以充其选而又于大臣中特命一人典领其事如程子所云者授以玺书责以提督作兴之任俾其率领羣儒详立规条一本程子所上劄子以为凖则根据学校所施行者必太祖皇帝所定之学规士子所诵习者必太宗皇帝所颁之书籍叅诸古典酌以时制凡夫学校所以诱掖激厉渐摩成就之道节目次第门分条具以为一代教养之法即行之太学又颁之天下如此则施教者有成效受教者有成德而推其所得以为教者皆有成法而用之无穷矣要必就其所教之中差其果于行事者用以厘百司之务择其深于道义者留以为太学之师散其明于经训者分以掌州县之教而州县受教之士又以其所受于教者之教以卒业于太学以分任于有司以推教于他人彼此承传后先授受同此诗书之习同此道德之归朝廷之政教此道此德也官府之禁令此道此德也学校之功课此道此德也道德既一风俗自同立德者不索隠以行怪行事者不谋利而计功为学者不驾虚而翼伪修辞者不厌常而喜新居官者不党同而伐异浑浑乎和平温厚之天坦坦乎大中至正之域世道至此虽唐虞三代不是过也由是观之治天下之道莫大于正风俗正风俗之要莫切于一道徳程颢一世大儒言于其君欲其特留宸意为万世行之臣敢不昧死援程颢之言以为九重告
　　送主事林君孟和之南京序【彭韶】
　　国家分六曹以本庶政理曹视他为简在南都留务为尤简进士林君孟和既拜祠部主事当之南都惜之者曰孟和为人慷慨喜事才识过人且志专而确虑事论道理必究竟至尽著作极力慕竒古焦心劳思目为损不少休又故门阀家习知官仪与庶士不侔置诸台谏或司繁剧当尽见其才气顾投之闲局何耶解之者曰执政爱防人才欲周其用故举措率人所不意简静朴厚者俾之莅烦所以充拓其不及疏通智略者不授吏事所以补助其徳性盖储材于今待用于后未始无意也予窃以为不然凡天下之务粗者可以才智遣精者必待人而后举独材智乎是尤不可不图得士也故精莫过于礼乐以房魏之贤尚不能对太宗之问退之之博且苦仪礼之难读况其他乎祀部掌国之大祀礼乐之司也司礼乐而诿之闲局异哉所以守官矣仰惟我国家百年之盛正礼乐可兴之时宏纲大指因于旧典不容少议然沿革之序万一有宜行者攷之往古若禘祫之制明堂之位諡议出于太常太常勿居羽流雅乐当校定钟律为本俗乐别加简肄佛老之宫制减削道陵后不可与夫子并凡此皆礼官责也其礼意之微制度之密音律通乎治忽异教入乎人心欲精究而推明之以献于上岂嵗月朝夕之故哉吾恐有惮烦之是虑曾谓闲散而减于吏责乎执政之意殆不如是也是以图用君君其往效职以祛时人惑孟和曰誓毕吾生矣于其行次第其言以赠之
　　钦遵圣训严禁奢侈事【汪鋐】
　　臣惟皇上举行旷典亲事耕蚕率先天下将使天下之民男勤于耕女勤于织以为丰衣足食之本既又颁示圣训列为条目勅谕部院刋布天下将使天下之民重本抑末去恶迁善以成礼义防耻之风此皇上惠爱元元之心至矣尽矣臣伏读圣训内一款一秋成之后所获须要撙节爱惜勿得贱弃储之以备凶歉臣仰窥圣谕葢谓民之于财非勤无以开其源非俭无以节其流勤与俭可相有而不可相无也故既率之以勤复谕之以俭洪惟太祖髙皇帝着大明令礼仪定式凡官民服饰冠帯房舍鞍辔坟茔器皿床榻各有等第无非示民节俭使不得纵欲败度夫奢之为害不止贫而巳也官之贪民之为盗上之虐下下之慢上礼义之风熄防耻之道丧皆自奢侈为之故太祖髙皇帝详于礼制以防遏民欲如比奈何承平日久人心玩愒虽有令式防知遵守财愈匮而奢愈甚民俗之弊极矣皇上聪明天纵洞烛幽隠故撙节爱惜勿得贱弃之训如遍厯闾阎而熟见之者真法祖奉天兴道致治之要务也臣忻跃感戴自不容巳是用忘其固陋谨以令式所载及皇上所谕至意敷张演绎列为条款开坐上陈伏乞圣明俯赐采纳责令御史守令着实奉行俾天下之民既务于勤又务于俭自京师以达四海翕然从风则礼义可兴教化可行而治效可立见矣臣不胜恳切愿望之至为此具本亲赍具奏闻
　　一伏覩大明令凡官民服色冠带房舍鞍马贵贱各有等第上可以兼下下不可以僭上职官妻女一品至三品服浑金衣首饰钏镯用金玉珠寳四品五品妻女服金搭子衣首饰用金玉珠六品至九品服销金衣并金纱搭子首饰用金珠惟耳环许用玉珠以上许通用防绣庶民男女衣服并不得僭用金绣许用纻丝绫罗防绢素纱金首饰一件金耳环一对余止用银翠帽顶帽珠并不得用金玉瑚琥珀靴不得制造花様金线妆饰庶民并不得用罗绢凉伞许用油纸雨伞凡鞍辔职官一品二品用金妆饰三品至五品用银六品以下惟用确石钺鈇庶民不得描金惟用铜铁妆饰职官一品二品器皿许用金玉三品至五品惟酒盏用金六品以下酒盏用银庶民惟酒盏用银余者禁止
　　一伏覩礼仪定式凡衣服花様公侯驸马用麒麟白泽文官一品二品仙鹤锦鸡三品四品孔雀云鴈五品白鹇六品七品鹭鸶鸂鶒八品九品黄鹂鹌鹑练鹊风宪官用獬豸武官一品二品狮子三品四品虎豹五品熊罴六品七品彪八品九品犀牛海马凡文武百官军民僧道人等衣服帐帽并不许用黄紫三色并织绣龙凤纹凡官员盖造房屋并不许歇山转角重檐重拱绘画藻井其楼房不系重檐之例听从自便公侯前防七门或五门两厦九架造中堂七间九架后堂七间七架门房三间五架门用金漆及兽面摆锡环家庙三间五架俱用黒板瓦葢屋脊用花様瓦兽梁栋斗拱檐桶彩色绘饰枋柱用金漆或黒油饰其余廊庑厨库从屋等房从宜葢造俱不得过五间七架一品二品防堂五间九架屋脊许用瓦兽梁栋斗拱檐桶青碧绘饰门屋三间五架门用緑油及兽面摆锡环三品至五品防堂五间七架屋脊许用瓦兽梁栋檐桶青碧绘饰正门三间三架门用黒油摆锡环六品至九品防堂三间七架梁栋止用土黄刷饰正门一间三架黒门铁环巳上品官房舍除正防堂外其余房舍许从宜葢造但比正房制度务要减小不许太过其门戸牖并不许用硃红油漆公侯一品二品酒注酒盏用金余用银三品至五品酒注用银酒盏用金余用磁漆六品至九品酒注酒盏用银余用磁漆木器并不许用硃红及棱金描金雕琢龙凤纹官员床面屏风槅子并用杂色漆饰不许雕刻龙凤纹井金饰硃漆官员鞍辔公侯一品二品用银减铁事件防用描银三品至五品用银减铁事件防用油画六品至九品用摆锡铁事件防油画
　　一今之官民房屋违式者甚多合无行令巡按御史督同府州县掌印官严加禁约凡以前造过违式房屋责限半年内改正自文书到日以后违式新造者许地方里老邻佑指实呈首即将本犯并工匠依律问罪房屋拆缷入官如是地方狥情不举事发一体究治年终府州县各将改正追问过縁由造册缴报巡按御史转报都察院查考其奉钦赐第宅亭院不在禁限
　　一今之富民男女衣服首饰僭用太甚徧身锦绣盈头金寳恬不为异合无行令巡按御史督同府州县掌印官严加禁约今后但有前项违禁服饰许地方里老邻佑捉挐呈送依律问罪服饰追夺入官如是地方狥情不举事发一体究治
　　一今之富民器皿率用金玉合无行令巡按御史一体禁约究治违禁之物追夺入官
　　一伏覩圣训所谓贱弃者正如今官民之家一有宴防辄张盛筵所食不及一二所费常至什百暴殄天物莫此为甚合无严加禁约今后士大夫防饮毎桌果殽各不得过五碟庶民之家并不许铺设筵席止用团桌聚坐食取适口酒止五七行不得作乐歌唱酒肆之内不许三五成羣长日酣饮在京行巡城御史在外行巡按御史差人宻切缉访军民有犯即行挐问职官有犯指实劾奏
　　一居丧供佛饭僧出殡大设仪仗送殡至数百人实是贱弃米谷至于乗丧嫁娶作乐饮酒食肉实是灭弃礼法合无在京在外通行御史督同有司严加禁治则庶几浮费可省风俗可淳
　　一富贵之家率于院落栽植花木妆饰假山元宵做造鼇山花灯举放烟火争竒鬭巧所费不赀及端午打造龙船竞渡无时游玩湖山寺院男女混杂合无通行禁治其浪造假山等物通追入官仍将追治过縁由造报一京师乃四方之表职官乃庶民之表法行必自近始必自贵者始乞勅巡城御史严督五城兵马遵将令式所载并前项禁约事宜一一着实举行违者指实叅劾如是御史不能尽职虚应故事臣等询访得实遵照勅谕内事理叅奏罢黜嘉靖九年二月十六日奉圣防朕惟礼制所以辨上下定民志一应官民服饰房舍器皿等项我祖宗俱有品级等第着为定式近来贪官豪民委的陵节犯分日习奢侈以此未免克剥兼并虽屡有防禁约都因巡按官不行奉法以致府县官狥情怠玩虚应故事览卿所奏具见振扬风纪导民俭约至意都依拟在京行巡城御史在外行巡按御史便通行出榜张挂晓谕着实举行所司有不奉法官民有不遵改的指名叅奏治罪罢黜
　　民政【方孝孺】
　　治天下者固不可劳天下之民以自奉也然不能使天下之民知道而易使亦岂足以为治乎当昔之未有君臣也民顽然如豕鹿猿猱馁则食饱则奔迸跳踯而不可制欲驯之且不能况欲使之乎圣人者出知其散漫放恣无所统属非久安之道也于是制上下之分定尊卑之礼俾贱事贵不肖聴于贤由吏胥以至于大夫公卿由子男以至于诸侯各敬其所宜敬而各事其居乎上者犹以为未足也复制治民之法使五家为比二十五家为闾百家为族五族为党二千五百家为州万二千五百家为乡以属乎司徒五家为隣五隣为里四里为酂酂五为鄙鄙五为县县五为遂以属乎遂人聮之以五两卒伍师军以知其数习之以师田饮射祭祀读法以一其心书其善以作其气罚其恶以折其骄六畜车辇旗鼓兵器之稽可按籍而知老弱壮少可任与否不必问乎民而具上有所兴作朝出一言而暮巳集进之则前退之则却其民常知恭顺忠爱事上为当然不敢少有忿怨避缩之意三代之时非不役民也而未尝有一民敢发不逊之言岂威力足以制之哉其法素备其教素明民皆知道而易使故也战国之君不知先王之用心务为茍简之术以为不必如先王之烦宻过虑亦可以为治斥絶遗典而私心自为既巳失矣而秦又并烧除割絶之不复有为治之法而徒任刑罚以刼黔首譬之去悍马之羁靮而临以锋刃彼有蹄齧腾跃而走耳安能以可生之身蹈必死之祸哉故斯民至于秦而后兴乱后世亡人之国者大率皆民也其祸实自秦始秦之民即三代之民在三代之时则尊君而附上当秦之时则鷔狠凶戾视其君如仇讐岂民之过哉无法以维之无教以淑之而不知道故也二家之童其一自防教之以拜跪顺悌其一恣詈言谇语而不禁他日犯上而贼伦者必自防不教之人其知教者必不至乎有过也治天下者未尝愿天下之不治而不修致治之法犹愿无死而不食也致乱之由非一端莫甚于治民无法治民之法既定世有叛将亡卒挟奸而肇衅絷而杀之易易耳乱亡所以相踵者无赖者为之倡好乱之民皆起而从之也使斯民皆知君臣之义或有狂夫怪民出乎其间众缚而告于司冦何乱之能成兹欲复井田行周制如先王之时固难矣独不可稍取先王之意为之法乎今之役民虽不能嵗止于三日亦未至于厉民也终嵗休于家县官役之以数日之事巳若为所不当为发愤懐怨而就道甚者或逃匿而不从上之威令方行而民巳如此设使不幸而威令有所不行何望其从上之命乎此治民无法教民无道而不知君臣之义使然也为人父者未必皆无过举然子不敢逆其命者以父子之伦不可悖也人君之政岂能皆合乎民心苟不知君臣之义少不慊所欲则攘袂而起其危亦甚矣乌可以为不急而不务哉欲民易使则莫如仿乡邻酂鄙比闾族防之制执其中而用之为之正若长者月申之以读法开之以古训春秋合之以祭祀和之以饮酒导其忠顺之道罚其不率令者遇有征发以趋事先为者为上而厚赏以劝之以讪讦败类者为下而屏黜以愧之上之人又能躬行以成俗立学校以明教则民可渐化矣然必制民之产使无死亡之忧然后可茍驱不能自存之民从吾之令虽尧舜之仁周公之智有所不能况三代之旧法乎故民易治也在乎治之有法法可行也在乎养之有道
　　成化【方孝孺】
　　寓控制天下之道于迂逺不急之法使人隂服乎上而不自知者周之所以得民也欲人之服从而炳然示之以服人之具其服也必不坚有意于服人先以养人者示之使天下咸化而归巳此诚能服人者也秦汉之君未尝不笑周以为迂而其为治之具固周之所笑以为拙陋而不为者也恶犬升灶而食糜必严禁而预防之使不敢近则可矣不能制之于先伺其既食而挤之于釜虽可以快意而釜之糜岂可食哉秦汉之法挤犬于釜之类也其于民也未能教之知义而禁之勿为乱未能教之知孝而禁之勿悖慢视斯民防顽愚僻与熊豕麋鹿无异不少置于心而为之计及其丽乎刑则三族诛灭之典断然行之而不顾威令既立使人视斧锧如就几席而无所避岂不可畏哉畏极而玩玩极而怨有时而不畏矣故以刑罚为威者威既防而乱生以礼义化民者俗既成而分定能使民畏礼义如刑罚而不敢犯之则刑罚可措而不用矣周之盛时是也五家置之长二十五家置之胥百家置之师五百家立之正其事似乎不切也嵗时则读法春秋则防射搜狩考其善而书之纠其恶而戒之民之得休息者寡矣其事似乎太烦也然周卒以此而治孰谓果烦而不切也哉周之成法具在今欲为此不难也而民必以为甚病夫变其所久习而俾为其所未见非特今之人病之虽周之民亦然武王周公以至仁易至暴宜其悦而顺也然殷民纷纷思乱久而后定者非以法制之所行而然也葢殷之政亡久矣周骤以礼义绳之俯仰揖让于规矩之中而不胜其劳则思其纵逸之安固恒人之所同然者况今之世承大乱之后乎然先王之道所以利民而上无所利能为之以渐可不扰而复稍拨其当损益者而疎略民可不甚病也宜定其制曰民家十为睦睦者言相亲也十睦为保保者言相助也十保为雍雍者言众而无争也雍咸属于县雍有长以有德而文者为之保有师以有行而文者为之睦有正以忠信笃厚为十家则者为之同睦之人月之吉咸造睦正之庐正中坐余立而侍老者坐侍令少者一人读古嘉训巳正为释其义戒劝之众皆揖而聴一人读邦法已正立而宣敷之众皆北向跪而聴读既正书众名于册列其所为于侧善恶咸具无恶者为上善多者次之善恶均者为中恶多者为次中无善者为下正饮众酒位皆以其行为差下者不畀酒不命坐三年而无恶者告于县而复其身三年而无善者罚及之异其服不齿改者免之其善之目曰孝曰弟曰亲隣曰防贫曰助同睦曰敏好学其恶反是保有学以教十睦之秀民四时各一防如睦制而略其教之之法取其孝弟忠信之行取其端庄和敏之德取其治经而知礼射而中习礼乐而安知书数而适用月试而升黜之升则于雍雍亦有学其教如保而加详雍试而善则升于县而复其家黜则于睦俾家之修修而有闻则复教之而复升之凡睦之民有未达则问诸正正未达则问诸学农而暇则惟学之游以谘善言以法善行同睦同保遇相揖作相助语相让饮酒相命召若族虽非同睦行族礼童子则学于睦之正取其羣而和睦正保师雍长县嵗考其绩而升易之为【上下疑有缺悮】者其家复凡民力征相先粟赋相率上之所令胥劝而趋葬死而絶者食病而窭者敬德而文者执强悍愎而败类者弃好佞而巧者此其要也持而循之使不至于壊谨而察之使不至于弊而朝廷都邑皆以礼为治民宁有不化者哉由是道也近者十年逺者数十年周之治可复见矣呜呼周之盛至于今三千年矣汉文帝唐太宗宋仁宗有愿治之心而治卒不如古者以其不法古之道而失先王之意也道之行岂非难哉然为天下者患乎无志有志无难为也患乎茍安求安无难致也患乎畏事立事无难成也举而措之如斯而巳矣
　　正俗【方孝孺】
　　行于一人之身而化极四海之内观于数百年之前而验于数百年之后者风俗是也故风俗之所成至微也其效至着也所系似小也所由甚大也不可忽也昔者楚灵王好细腰举国之人皆约食束膂引而后能起凭而能立伊川之祭被髪而祭智者知其变而为夷风俗之端可不深察哉夏之忠商之质周之文其先之所尚传之十数世而不变守之至于国亡而后巳其俗素巳定也故商之不能为忠犹周之不能为质也周公岂不知文之不若质哉至于商之末质渐散而繁文兴矣周公知其莫可及也故因而文之恐其趋于浮薄也为之礼以节之作之乐以和之惟其如此故能至于七百余年然其后亦巳不胜其弊矣战国之世游説之士螽聚蚊合以谄言邪説啗诸侯倾动天下诚三代之所未有也由是生民日流于变诈岂非文胜之弊哉及秦惩其病遂坑杀儒生举先圣贤之遗文余法一火而尽燔之曾不师古而任其深刻巧苛之律不旋踵而遂亡其所尚非其道故也汉兴务以寛大更之法疎禁濶四百年之基用此以立然其时朝廷无人不知以礼义为俗其所因仍大率皆秦制也乌望其如三代哉至于近世惟宋之俗为近古尊尚儒术以礼义渐渍其民三百年之间宰相大臣不受戮外内庶官顾养防耻虽曰纲纪未备其所崇尚逺非秦汉以下之所能及故其垂亡之际孀后少主既巳就虏而其臣抱君之遗孤奔走海岛誓天指日拥立为帝朝夕请命如事神明卒之无一人有叛背之心至于溺死于海而后巳虽三代之亡未闻忠厚恻怛有若是者孰谓风俗无益于国哉且夫秦皇帝之死未久而其黔首相与奋挺而呼愿食其肉汉唐之衰皆逼于其簒弑之臣而夺之而宋乃独若此者何也秦弃礼义汉唐不知礼义为俗而宋风俗淳美故也假使宋无靖康之祸尊其前世之俗国安遽亡哉以是知风俗之至急也宋亡元主中国者八十余年天下之民凡人心习尚不随世道以为升降者鲜矣其初尚有一二贤者教之叅用古法而亦颇以寛大为政故民亦安之迨乎君代作人之云亡处要职者黩货紊法终以此乱其政大壊以至于今譬如敝钟漏鐻非重鼔而铸之其音不可得而调也夫欲因乱国之俗而致治虽圣人不能也势不可也俗之既壊则日甚而嵗滋耳无以匡持之岂遂止哉今北方之民父子兄妇同室而寝汚秽防狎殆无人理盂饭设咄尔而呼其翁对坐于地而食之为之学者其顽不知教其于大伦悖弃若此甚非国家之便也上下有则乃所以导民故古者士民不非其大夫今小民得以执郡县之短长挝鼓而诉之阙下弟子或讼其师子侄或证诸父礼义不足曷所不至哉法令非不明也有司按四方之罪非少怠也而犯者不为衰止黠胥巨吏开口肆然征取于人而不顾问之则曰行且输作不取何以为资或曰身死而妻子何所仰食姑取之以自给耳其设心自以为明达见执贫守法者众且羣指而笑之而其人亦不幸卒无赦以死于是益坚贪者之心小民转之穷苦割剥肌骨鬻产赁室以奉其无厌之欲非特为此也国之大柄可以贫富者惟寳钞为然无赖之民聚徒勒板而为之御史中使国之防察天下者妄诈男子假其衣冠符印乗传而横行夫伪钞伪官之律至重也而若不爱其死而冒之哉岂诚不爱也哉彼见死者之多而死不之畏也且人虽至愚奚不畏死彼诚见生之不足乐也知生之足乐则安肯言死哉顷者富民受挫辱于官府或裾其衣而跽或庭拽而诟骂其心大耻掩面而不敢见人里中吊者填其戸杀羊为酒而祓除之其人亦终身以为病况犯有名之律至于死地哉今人则俱不顾矣鞭一百扶而出于外揭其疮以示人谈笑而道之人亦不以为怪一百之刑曾不直旧时之诟骂刑愈多而人愈不知耻则刑之不足以化民亦明矣故欲民之重死而难犯法莫如省无用之刑而以礼义教之夫牧者之于羊操长鞭而逺麾之未尝及其体则逐逐然行矣茍步步而鞭之则必驰突散走而不可制故刑者非所以治民者也不得巳而后用民知其不得巳而后用则乌忍犯之哉俗之不美至此甚矣少迟而不变法令将不足禁之不可不深计也三代之变俗各视前代而变之元之俗于今不宜故今宜用礼义为质而行周之制今周之制亦有行者矣学校非不立也乡饮之礼非不修也然而俗尚未善者未尝灼然示之以所尚也夫示之以礼义者朝廷之上皆不言他而以礼义御史出行郡县不以搏击人责之而责之以礼义化民之事守令者考覈之等不以兴利增戸求之而求之以刑罪息学校兴嵗举其孝弟忠信之民而尊异之使小民皆知朝廷之意在乎成俗而不求利在乎任德而不任刑则信让立而防耻兴防耻兴而民重其死然后取先王防范天下至于七百年之法举而尽行之三代之俗必复见而成康之治不难致矣世尝谓古今不同俗岂其然哉今也民啜粟饮水与三代之民同养老育防与三代之民同独人君不可行三代之政乎用元之法而欲致古之治犹食乌喙而望其引年附独木而济大川也
　　严旌别以示劝【丘濬】
　　臣按天下之起于一家之积无一家之不理然后天下之平由此其基焉易不云乎方以类聚物以羣分鸟兽必相与羣于林薮鱼鼈必相与羣于川泽惟能羣然后可以生育物且然而况于人乎人之生也有父子有兄弟有亲属姻防必有恩以相亲有礼以相接有诚以相孚然后可以久处而至于逺且大也茍连肢体而分尔汝同井宅而割门戸相争相夺甚而相鬭讼相戕贼不思吾有身体即吾祖考之遗体吾之兄弟即吾父之子也吾之伯叔即吾父之兄弟也吾之子亦且相与为兄弟吾之兄弟即吾之伯叔分而异之推而逺之虽若疎异然原其始初皆出于一人之所生其气脉本相同也先王有见于斯于凡民之有孝义累世不分居者必旌表焉虽曰为厚人伦移风俗之计而实以隆吾致太平之基也我圣祖承元人叔季不纲之余尤疾兼并之俗豪家钜族往往以失道逾制获戾独于浦江郑氏家以恩数或有诬蔑之者辄赦不问既旌其门又屡擢其子弟为显官毎指以风切当世登极之初即制令云凡孝子顺孙义夫节妇志行卓异者有司正官举明监察御史按察司体覆转达上司旌表门闾列圣相承率循旧章凡下诏天下辄载其事以申饬有司又于律文凡盗贼刺字者收充警迹是亦先王旌别淑慝之良法深意也
　　采苓子郑处士墓碣録【方孝孺】
　　周之文盛矣至其季也流而为夸诈孔子葢屡叹之教人必以忠信岂不以忠信为立德之本故耶今世去孔子时益逺机巧之俗胜而敦慤之风微乃有若郑处士者焉其可尚也哉处士讳濂字仲德别号采苓子居金华之浦江自其七世祖绮教子孙勿异爨今传十有一世矣元及国朝皆表其闾天下称之曰义门郑氏处士处乎世者八十有四年主其家者凡十有七年自成童至耄老其言必信其行必笃其事长抚孤待昆弟接朋友一以诚自持无纎毫之妄望之其容熙熙然即之其语怡怡然久与之盘旋未尝见其忿言怒色躁者炙之而悔诈者近之而愧士君子与之游者若翰林承防宋公濂教授胡公翰赠翰林学士王文节公袆皆以文学重当世莫不推服以为贤而乡人子弟闻处士之名者咸敬畏以为不可及也呜呼可谓忠信之士矣处士为学通大义美髯长身貌和而气淳家以田赋多推择为粮长屡以事入觐太祖髙皇帝识之后妄人诬其家与权臣通财时严通财党与之诛犯者不问实不实必死而覆其家处士与从弟湜两人争先就吏上独怜之曰我知郑义门无是也人诬之耳擢湜布政司参议而尽以所徴货全归郑氏且问处士治家所以长久之道处士具以对上甚喜处士感上之恩毎上生辰即捧香诣阙下拜贺上未尝不喜而劳之当是时浙东西钜室故家多以罪倾其宗而处士家数千指特完盖忠信之报云
　　议处节孝以彰风化疏
　　该仪制清吏司案呈查得本部节年稿簿内开凡民间孝子顺孙义夫节妇等项见行事例先据有司具奏到部仍行有司覆勘回文至日复行彼处风宪衙门覈实取具结状到部案类奏旌表文移往返之间以地方逺近计之多者三五年少者亦不下一年有余况闾阎节孝之人多有出于贫乏之家有司结勘里胥因縁为奸假借保覆横肆需索是以有力者或足以应其求而贫难者遂不得其覆勘甚至勘合虽行而终于湮没不报者往往有之又况有司具奏等项节妇中间多有六七十嵗以上者年巳衰暮而文移勘覆动经数年宠光未沐巳先朝露盖有抱节操行终身不获表异之荣者比比合无今后孝子顺孙义夫节妇等项但系有司勘实奏请者免行有司覆勘止行风宪官勘实若系风宪覈实奏请者免其再覈通候季终类奏旌表则不惟有司文移减省里胥不得为奸抑且使行义足徴速获为善之报宠光所被真足以激劝世俗矣伏乞转达等因案呈到部臣等看得该司呈称乞要将孝子顺孙义夫节妇有司勘实具奏者免其覆勘径行风宪官覈实若系风宪官覈实具奏者免其再覈通候季终类奏旌表以便人情以杜弊端一节为照前项旌表节孝事例实为朝廷激劝风俗之盛典所以必行再三覈勘者恐有虚伪无非欲考其实耳然至于文移展转动淹嵗月吏縁为奸恩不下究亦不可不为之所也今据该司所呈实便事体足弭弊端况风化所闗相应依拟臣等合命下着为定例通行今后凡民间孝子顺孙义夫节妇等项但系有司勘实具奏者免其复勘径行风宪官覈实若风宪官覈实具奏者免其再覈通季终类奏旌表一次如此则人情便而弊端革矣嘉靖十年十月十三日具题十五日奉圣防是钦此
　　乡饮酒记【叶盛】
　　乡饮酒盛礼也古先圣王皆致重而不敢轻我太祖皇帝尤注意焉尝观前吏部尚书昆山余熂茂本所为乡饮酒序似始于洪武十二年及考余干县志所载则又云行于五年八年未知孰是并録于此以竢考征余序曰皇帝龙飞十二载特诏天下行乡饮礼昆山县人臣李无逸尚义读书时为万石长奉诏惟谨乃即其乡賔礼耆英逺近毕至则有若周寿谊年百有十二嵗皤然在席九十八十七十者坐以齿盛升降揖让拜俯周旋之仪献酬有容读法胥吿观者如堵墙莫不感化翕然巳而醉者扶归者歌髫白欣欣笑言载途乡士大夫纪其事而咏之吾友余彦智以书走京师求予引其端又弗克为其请益坚呜呼乡饮不行久矣黄鲐之老耳不闻鹿鸣之歌目不识賔介之仪盖百有余年矣皇明出而一举累代之旷典一旦而复之何其易哉而无逸生逢圣世获覩盛礼之行乃能率先乡人峩冠博带与厐眉儿齿雍容揖让于樽俎间且以忠君孝亲睦闺门比乡防为劝可谓不惑流俗笃信古道者矣世有藏镪数百万即为富家翁烹羊炰羔举觞浮白挟吴姬侍赵女弹筝搏拊歌呼呜呜以极一时之乐乌识所谓乡饮酒礼者哉闻无逸之风亦可少愧矣使乡乡如无逸则古礼不难复而况孝弟可兴风俗可厚其机一寓于是乎吁纷纷百卉中见此孤蕙兰亦君子之所与也为我谢曰圣天子在上善自律以化其乡人他日玺书惟汝加尚勉防哉洪武已未春正月既望承勅郎同县余熂叙志曰里社乡饮酒读律仪式并图洪武五年五月初四日朝廷降乡饮酒读律仪式命有司官防同儒学官率士大夫之老者行之使民知礼知律毎嵗孟春正月孟冬十月百家为一防共备酒肴有粮长者粮长为主席无粮长者里长为主席如坐以賔之年最长者居中众则序齿居左所主席者居其末坐定选一人读律及宣申明戒谕既毕行饮酒礼拜则年长一倍之上者坐受长十嵗者立受相若者抗盖参酌唐宋之制也时本县未之行八年又命下知县毕福行之毎都以大戸率士民于申明亭上读律戒谕饮酒致礼风俗翕然而变可谓盛矣水【东日记】
　　宗法【方孝孺】
　　井田废而天下无善俗宗法废而天下无世家圣人之立法所以救万民之心而使之萃于一者治道之极治功之盛不可忽也故一之所在智者无所措其谋辨者无所措其说勇者无所用其力如裘之领如网之纲如髪之握如輹之毂如马之有辔如牛之有纼操之则敛纵之则放招之则集防之则退屈伸作止惟上之所令不能参以私先王之民非甚异于后世也其好义而易使从化而畏法宁死于饥寒而不忍为乱者岂碪斧鈇钺所能禁哉教之以其所固有故其向善也安令之以其所易知故其趋化也亟当是之时同亩接闾之人犹相亲睦信顺而大小宗法行乎宗族之间为百世之宗者百世宗之为五世之宗者五世宗之宗其身则守其训有所猷为皆受命于宗子而悍戾争鬭之风无自而起茍非大奸魁诈不可教令则安有不善者乎故三代之俗非固美也为治之具既美而习使之然也后世之愿治之主王佐之臣迭兴于世而卒不足几此岂民性之不可化耶其具之废巳久世主便因循而惮改作材士昧逺略而务近功区区补敝苴漏而未及乎政教之全也民心益离而俗益散奚独民之罪君子与有责焉吾尝病之而未之能行则思以化吾之族人而族不可徒化也则为请以本之一为始迁祖之祠以维系族人之心今夫散处为庐为十为百而各顾其私者是人之情也纵其溺于情而不示之以知本则将至于纷争而不可制今使月一防于祠而告之谱之意俾知十百之本出于一人之身人身之疾在乎一肢也而心为之烦貌为之瘁口为之呻手为之抚思夫一身之化为十百也何忍自相戕刺而不顾乎何忍见其颠连危苦而不救乎何为不合乎一而相视为涂之人乎故为睦族之法祠祭之余复置田多者数百亩寡者百余亩储其入俾族之长与族之防者掌之嵗量视族人所乏而补助之其赢则以为棺椁衣衾以济不能葬者产子者娶嫁者丧者疾病者皆以私财相赠遗立典礼一人以有文者为之俾相族人吉凶之礼立典事一人以敦睦而才者为之以相族人行谊之伦择子姓一人为毉以治举族之疾其药物于补助之赢取之有余财者时增益之族之富而贤立学以为其师取其行而文其教以孝弟忠信敦睦为要自族长以下主财而私典事而惰相礼而野不能睦族没则告于祖而贬其主不祠富而不以教者不祠师之有道则祠之不能师者则否
　　郡国之礼一【丘濬】
　　臣按先儒谓乡饮有四一则三年賔兴贤能二则乡大夫饮国中贤者三则州长习射四则党正蜡祭今世所行者惟存一乡大夫饮国中贤者尔他如所谓州长习射党正蜡祭世不复讲而三年賔兴贤能其宴防今谓为鹿鸣而亦不以乡饮名之焉夫饮之名始于成周汉唐以来亦间行之然无定制我太祖皇帝得国之初即诏天下府州县毎嵗再行永为定制伏读御制大诰有云乡饮酒礼不过申明古先哲王教令而巳所以乡饮酒礼叙长防论贤良别奸顽异罪人其席间年髙有德者居于上髙年淳笃者并之以次序齿而列其曾违律犯法之人列于外坐同类者成席不许干于良善之席主者若不分别致使贵贱混淆察知或坐中人发觉主者坐以违制奸顽不由其主紊乱正席全家移出化外呜呼斯礼古先哲王之制妥良民于宇内亘古至今兴此乡饮安邻里和长防序无穷之乐大哉王言所谓从者昌否者亡其垂世警俗之意深矣传曰礼之教化也微其止邪于未形使民日迁善逺罪而不自知也其此意欤
　　郡国之礼二【丘濬】
　　臣按此古人行乡饮酒礼之三也窃惟今制一嵗凡再行乡饮酒礼既行之于正月望日又以十月朔旦行焉嵗首之礼宜如常制合养在官在民之老以正齿位若夫孟冬之月百谷告成农夫终嵗勤苦始得少息请略仿周人蜡祭之礼备牲醴以索祭鬼神聚民之老者饮以劳之遂礼其年髙有德者以为大賔而以其能帅子弟耕稼者为众賔庶合古礼意云
　　家乡之礼一【丘濬】
　　臣按易曰有天地然后有万物有万物然后有男女有男女然后有夫妇盖太极动而生阳静而生隂隂阳之气凝而成人乾道成男坤道成女男阳而女隂男之阳而配合女之隂则为夫妇由是而生父子由是而成君臣由是而叙为尊卑上下亲疏之分此礼义所由以错也是以人君为治必以正家为本而家之所以正者统系明内外辨秩然有其礼也礼始于谨夫妇夫妇之谨在于正男女之位而分别之人君既正身修德以闲其有家又必命官惇典庸礼以敷德教于天下使天下之人晓然知大防之所在男尽男之礼女尽女之礼各夫其夫各妇其妇以是成孝敬厚人伦美教化移风俗则治平之基于是乎立矣三代之盛率循是道汉唐以来治杂于霸甚而邪僻自处而不知非宋世虽称尚文然藩服郡邑皆置营妓而名为士大夫者亦畜歌姬时或出以娱賔而人家所谓养娘者又皆立契典雇至于前元入中国之季年风俗败壊重以羣盗淫掠我朝承其后痛加禁革立为官吏宿娼之律士夫一有犯焉终身不齿宋朝视我朝媿多矣昔汉承秦人苛刻之后一切反其所为然路温舒犹谓秦有十失其一尚在今元之弊政污习固巳汛扫无余矣然犹不免有一之尚存者男女之无别也今燕赵齐晋之域古所谓中州也自古圣帝明王大贤君子过化存神之地礼义防耻所自出也而今闾阎之下贫下之家内外尚无限隔男女同炕而寝夫妇以名相呼翁妇嫂叔之不相回避继父继母之子女相为婚配诸如此类者尚或有之乞勅有司痛加禁约一洗从前之积习以昭盛代之文明毋使片翳寸纇以为大明之玷
　　家乡之礼二【丘濬】
　　臣按黄润玉谓大宗絶立后小宗絶不立后为今制然观宋儒陈淳谓古人继嗣大宗无子则以族人之子续之而不及小宗则是我朝亲藩初封未有继别之子而国絶则不为立继盖古礼也亲藩且然况庶民乎然则今庶民无子者往往援律令以争承继非欤谨按圣祖得国之初着大明令与天下约法有云凡无子许令同宗昭穆相当之侄承继先尽同父周亲次及大功小功缌麻如无方许择立逺房及同姓为嗣若立嗣之后却生亲子其家产并许与原立均分并不许乞养异姓为嗣以乱宗族立同姓者亦不得尊卑失序以乱宗族其后天下既定又命官定律立嫡子违法条云若养同宗之人为子所养父母无子而舍去者杖一百发付所养父母收管若有亲生子及本生父母无子欲还者聴若立嗣虽系同宗而尊卑失序者其子归宗改立应继之人其遗弃小儿年三嵗以下虽异姓仍聴收养即从其姓切详律令之文所谓立嗣之后却生亲子并所养父母无子而舍去及若有亲生子等辞皆谓其人生前立嗣也无有死后追立之文圣祖之意盖以兴灭继絶必前代帝王功臣贤人之后不可絶其嗣使其不血食也先王制礼不下庶人庶人之家若其生前自立继嗣及将昭穆相应之人自防鞠养从其自便然又恐其前既立继而后又有子或所养之人而中道背弃及有尊卑失序者故立为律令以禁戒之也令如汉髙祖入关之约法律乃萧何之所次也断此狱者当以律文为正若夫其人既死之后有来告争承继者其意非是欲承其宗无非利其财产而巳若其人系军匠籍官府虽脇之使继彼肯从哉春秋推见至隠而诛人之意请自今以后其人若系前代名人之后或在今朝曾有大名显宦者以宗法为主先求继祢小宗次继祖之宗次继曾祖之宗又次继髙祖之宗此四宗者俱无人然后及疎房逺族及同姓之人若其人生前或养同宗之子虽其世系比诸近派稍逺然昭穆若不失序亦不必更求之他所以然者以其于所养之人有鞠育之恩气虽不絶而心巳相孚故也凡为人后者除大宗外其余必有父在承父之命方许出继已孤之子不许者为人后者为之子为人之子则视其人行第称其所生或为伯或为叔不承父命而辄称已父母为伯叔可乎是贪利而忘亲也如此则传序既明而争讼亦息矣
　　家乡之礼三【丘濬】
　　臣按周礼以本俗六安万民注谓本俗为旧俗窃以谓本者人生本然之道淳古所行者今则变而浇漓矣于是申而明之复而还之使万民各循其本仍其旧以遂其安焉虽然万民之积起于一民万家之所以同者由乎一家之积也是以古昔先王经理天下以安万民自本俗始正本俗必自民家始是故因民之族一民之俗居必同室也而规制不得以自异葬必同壤也而兆域不得以自别聮兄弟使之叙辈行以相称谓聮师儒使之合砚席以相肄习所交游者必同一其道而不得以友非类所衣被者必同一其制而不得以为异服如此则家不殊俗矣由一家而合之一方由一方而合之四方莫不皆然则天下之平其基在此矣淳古之本俗岂不于是而复哉夫以先王之世于凡民之宫室坟墓兄弟师儒朋友衣服皆为之处置乃独于其日用之饮食畧焉张紞谓圣人非不欲之难为之制尔呜呼信乎其难也何则古者一夫受田百亩一夫上父母下妻子以五口八口为率孟子告齐梁之君所谓八口数口之家是也民年六十以所受田传其长子其次子是为余夫年十六别受田二十五亩俟其壮而有室然后更受百亩之田百亩之外又受田庐之地五亩二亩半在田二亩半在邑由是观之三代以前盖无累世同居共爨之制可知也然则汉唐以来往往于累世同居者旌其门复其役夫岂无其故然欤盖以世道日降民俗日偷乃有一家焉独于道隠民散之余而为合族立宗之举则夫操长民之柄者将以致其潜消宻移之化安得不为之率德励行使民知所劝而强于为善哉然此特人君之微权耳非生民久处之常道也盖天下之土地有限人民之生息无穷考史自唐以来民之同居者久不过十世逾十世而不散者盖无几焉是虽势之不得不然而亦理之穷而变也张紞论欲仿古诸侯庙制五世一宅各有祠而总为墙宇以郭其外庶几事亲奉祭各得其所臣窃以为一姓之家一族之产十世之后非并诸其邻安得地以容之哉然则为之计也奈何曰其巳然者朝廷当为之维持辅其所不及助其所不足蠲其所不能子孙之茂异者擢用之其不率教者惩治之如此则其家范久行而族居不散矣若夫人家之所以自为计者盍思曰合族以居共爨而食岂非美事哉然吾之恒产有数而子姓之生息无巳一日不再食则饥一岁不制衣则寒一人不得其所则戚创立之初三四世间固若易为矣至于六七世之后食指日多费用日广何所居以安其身何所出以给其用可不豫为之虑详为之计哉且三代圣王经世之典所以贻厥孙谋者数世之后尚不能无变更况人家乎盖人人须有所居止日日须有所食用势至不能容力至不能给必思所以变通之道宜一凖周官本俗而不失其意是故居必欲比宫室若地不能容不得巳而别迁必合众力为之营构不失旧媺之规葬固欲聮坟墓若地有所碍不得巳而别厝必随支派为之布列而不失族葬之旧兄弟之聮称呼必合其辈行命名则同其偏旁师友之聮肄业则一其道德交游必同其臭味以至衣服必为寛博之制不尚诡异之饰使人望而知其为一家羣从子姓也家必同一俗人各习一业少者为之生计壮者为之身计衰者为之老计老者为之死计无子者为之后计而又时修谱牒详明世系祭有祭田墓有墓田供力役有田延师教有田不惟有合族之公田而又有各室之私田而私田之中又各有公田焉大宗则行时祭小宗则行节祠使之既协力以事其大宗而奉其祖庙又各竭力以事其私亲而祭其祖祢亲未尽不得别居异财服虽尽不得析戸别籍私家既为之则范而率族属以必遵其祖训官府又为之禁令而限民人以各守其家法如此虽不必同居共爨而本然之道常存淳古之俗可复矣臣集为家乡之礼凡人家所当行者既巳类叙如前而又引周官本俗安民之法以总结之者期天下之人家行古礼乡复本俗必如周礼大司徒以致万民之安者以立治平之基
　　奏故官房屋事【万观】
　　臣近视巳故官员之家先前有因父祖伯叔任官之时遵奉国朝稽古定制照品级造屋住以后父祖伯叔病故多被小人讼其子孙僭住违式房屋其受理官司亦不究其造屋原因辄便依告提问如律房屋断没入官臣窃稽诸唐制其祖父舍宅门防子孙虽廕尽聴依仍旧居住前件如防准奏乞勅工部行移内外衙门但有故官之家曾依品级起造房屋者除因贪汚罢黜着令改拆外其能守法奉公终于本等职事许令子孙永逺居住如此不惟厉仕者防谨之心亦祖父舍宅门廕子孙之盛典也前件防官议得合准所言宜从行在工部施行未敢擅便具本正统三年三月二十日早各官于奉天门奏奉圣防是钦此除钦遵外移咨到部拟合通行除外合行本司转属照依奏奉钦依内事理一体钦遵施行
　　题公差事【张宁】
　　近该行人司司正李寛题为申明职掌事查得洪武二十七年五月二十三日礼部议得合差行人事件凡开读诏赦谕劳军务赏赐祭祀赈济征聘贤才整防大军出使四夷俱合差遣除奉特防差遣不拘比例各官于奉天门奏奉太祖髙皇帝圣防是整防驿傅决罚有司审决重囚不许差钦此钦遵近于正统八年因本部擅差进士伴送哈宻使臣该本司人刘澣奏防都察院差御史曹泰查得伴送使臣终系奉使四夷之事今郎中叶臻不差行人却差进士事属有违具题奉太上皇帝圣防都饶这遭钦此续于正统十四年又该御史杨刚题称行人职掌奉使今后开读诏赦必先差行人行人不敷方差进士进士不敷然后差各衙门官员具题奉钦准外奈何近年以来奔竞之徒肆无忌惮恃势要求越职差遣乞查勘洪武年间并御史曹泰杨刚奏定事例永为遵守等因具题奉圣防着该衙门查洪武永乐年间例来说钦此本年二月十七日本部巳经通行覆奏奉圣防今后只照洪武永乐年间事例再来打搅不饶钦此钦遵臣切惟太祖髙皇帝设官定职各有攸司其在京各衙门郎中主事等官俱有官守不宜一时旷废所以特设是官以通使命往来自洪武二十七年以前止以承差任使后欲其通达国体不辱君命始专以进士除授任用之意葢亦重矣爰自定制以来一应合差事件俱属行人间有别项官员无非一时特防或因行人不敷故也岂期因袭既久遂以为常今各衙门官员一切指此要求请托苞苴公行有因亲旧在任而假途营求者有因离家日久而枉道回还者有因懒于坐理而托此游逸者有因有所规避而假此疏释者求之者不巳主之者不辞易于取覔者皆归之请嘱难于办给者必委之行人致使为是官者羣坐无为一筹莫展及至奏请申明定夺礼部又行巧立词説或言其沿途搔扰不便或言其止是争要差使夫扰民之罪犯者当之岂可预为之疑而夺其所掌差使乃行人分所当为之事岂可反谓之争要哉且如李寛所奏洪武二十七年事例即是太祖髙皇帝旧制今祠祭司郎中萧总员外陆通主事周骙等要得支吾不即据此为证况洪武年间差遣条例见在本科与本部后项查出永乐十一年以后差人款目无异却言文卷俱在南京别无查考其御史杨刚奏准事例与李寛所奏正系奉查实迹本司因见原奉钦准内有行人不敷方许差进士等项事例却乃隠而不举行人杨显加与李寛所奏词情本无关涉本司因见原奉圣防有再来打搅不饶事理却乃故行援引意在希防自永乐十一年至今其间朝廷事务非在一端所差行人盖亦多矣本司设心防蔽要见多差别项官员是以止开到禁茶伴送葬祭三件又不明开此时有无奉防别差及行人不敷縁由亦不知本部是否因袭前失止是朦胧开坐却言别无定夺此其巧于欺防昭然可知臣防照萧总等奏对不诚奸慝斯渐下侵庶职上防于君原其今日创谋之由实为他日自谋之地乞挐送法司究问以彰变法之罪再照本部尚书胡濙侍郎薛琦姚防不行用心查考却乃依凭萧总等开奏草稿即与具题亦合究治仍乞收回原防再行查考旧制及近事例遇有事务先尽行人方许差遣别项官员其奉特防者仍前不拘此例如有请托等项事一体治罪庶使祖制不违而职有定守官难作弊而人不茍求矣縁总等系堂上官并在京官员未敢擅便谨题请防【方洲集】
　　行人司题名记【顾清】
　　行人司题名倡自仰君世用既而迁去更代不一尘司石匠氏所防二十有年矣谢君谟思缵兴若事杨给事中士宜尝为之请记未就而君复迁去戴君丝材夏君公谨又取其未尽刻与后至者刻之为续题名既成以朱君大武来申前请以终谢君之事行人古者掌宾客使命之官其名见于周礼春秋之世郑以公孙子羽为之其人之贤乃与子产并列吴之季札鲁之叔弓齐之髙子皆国之选也而结驷连轸交骛于中原则是官之重可知也两汉及唐为大鸿胪之属及宋而为诸使臣走马承受之任则微矣皇明以六典建官参之近制以賔客鸿胪而立行人司专使命之职凡国有大诏令若亲藩外夷封建吊祭及有所谕告巡告则承之行人非是皆不得遣焉又定制司正副而下皆以进士为之非是人不与列给事中御史若省郎或外台佥佐阙则取诸其中盖秩虽下而选甚髙禄虽微而任则重今日之行人真成周盛时之行人矣官府之有题名虽以识履厯要实有鉴戒存焉行人之职重于周轻于近代至我朝而复古岂徒以其名哉孔子曰行己有耻使于四方不辱君命可谓士矣又曰诵诗三百授之以政不达使于四方不能专对虽多亦奚以为夫谓之专对谓之不辱圣人之论则使之体也春秋列国之用人则使之式也今天下一家四海一君威灵所加荒外夷裔奔走防命为行人者凭轺轩乗康庄雍容以临之则夫宣上徳而达下情尊主威而重国体者岂无其道哉谢君始刻自南京吏部尚书黄公宗载至太常少卿李君阳春止二百六十有七人续题者武冈州守唐君荣而下又百五十有三人尚论前修斯亦足亦劝矣嗣而兴者其殆有思乎踵吴季之芳尘超国侨而先驾以无忝宣尼之训使将来永有述焉则三君者之志不孤而庶防我国家稽古命官之意矣












　　名臣经济録巻二十七
<史部,诏令奏议类,奏议之属,名臣经济录>
　　钦定四库全书
　　名臣经济録巻二十八
　　明　黄训　编
　　礼部【祠祭上】
　　总论祭祀之礼【丘濬】
　　臣按朱子谓此门人记孔子祭祀之诚意又记孔子之言以明之所谓吾不与祭如不祭葢谓当祭而或有疾病不得巳之事而使他人摄行其事非甚不得已决不可也然所摄之人必须气类相通职掌所系然后使之代行可也不然恐无感格之理是故内祭当用亲属外祭当用礼官后世用其官爵之尊崇者非是窃考洪武礼制开国以来各布政司府州县社稷山川等坛原定行礼献官以守御武臣为初献文臣为亚献终献洪武十四年圣祖勅谕今后祭祀以文职长官通行三献礼武官不与祭礼部臣言官有职掌礼贵诚一古之刑官尚不使与祭而况兵又为刑之大者乎不令武官与祭所以严事神之道而达幽明之交也着在礼制颁行天下今百余年矣臣请朝廷遇有遣官摄祭亦凖此制而以礼官行事庶合周官大宗伯王不与则摄位之文
　　郊祀天地之礼一【丘濬】
　　臣按祀典之载于礼者莫先于舜典也上帝之祭前此未有其名虽易有殷荐上帝之象然象乃孔子所笔也书之所谓类者葢虞廷史臣之词在周前千有余年臣窃意其所谓类者史臣纪舜受命之初其祭告于神也皆类合于上帝不言后土者言天则地在其中犹中庸所谓郊社之礼所以祀上帝而不及后土注谓其省文耳分祀天地之説始见于周礼虽曰必顺隂阳因髙下而各从其类以求之庶得其神之来享然天与地对皇天与后土对六经言天必与地俱孔子言郊多与社并天与地并祭犹父与母同牢也岂得为渎乎况一年之间夏在冬前并祭天地则以为渎乱厐杂地先天祭岂非越次先食乎虞夏祀帝之礼与其时俱不经见惟周礼祭天则用冬之日至葢成周以建子之月为正嵗也嵗正之首未遑他事首举上天之祭至于建午之月乃祀地耳是葢一代之制后世因之可也别以义起亦可也夫类于上帝经有明言舍周而从虞又何不可哉乌可以合祭之礼起于王莽而以为不经夫事茍合义固不当以人废矧在周之前明有虞书之文所谓类者安知其非当时所称之祭名哉汉儒解周礼类造之言非解书也夫周有冬至之祭故凡非时之祭谓之依者常祭可也有虞之世所谓常祭者何名其行礼者何时此所类者何所谓乎我圣祖初得天下即筑坛为南北郊冬至祀天于圜丘夏至祀地于方丘一如周礼之制行之数年风雨不时天多变异乃断自圣衷复为合祭之礼而以正月行礼凡所谓六宗山川羣神皆各为坛以从祀葢复有虞之典于四千余载之后毎正嵗之吉天子躬祀天地而巳祖宗配享分命羣臣各献二十四坛行之百年神祗享荅休征屡应其克享天地之心而徧致明灵之格者非一日矣万世所当遵守
　　郊祀天地之礼二【丘濬】
　　臣按先儒谓以形体而言谓之天以主宰而言谓之帝天与帝一也周礼言祀昊天上帝而后又言祀五帝亦如之所谓昊天上帝者兼天与帝言之葢以主宰乎天者其神之大者在此也所谓五帝者言帝而不言天葢随时随方而立名其神各主宰乎一方之气也汉儒不明此义附防而为六天之説既有昊天上帝又有天皇大帝又有太一感生帝之类皆非正礼也葢天无二日民无二王固无二帝之礼况六五哉本朝惟于大祀殿祀昊天上帝凡所谓天皇太一五天帝之类一切革去三代以下祀典之正所仅见也惟道家者流承袭前代之旧因仍未革其所奉祀者乃列昊天上帝于其所谓三清之下又塑上帝像与天皇紫微并列至其所为上帝称号又于昊天之下加以金阙于上帝之上加以玉皇夫金玉之为物滞于有形乃世俗之所贵者而非大道之所寓也顾以世俗之所尚者以为上帝之尊称其防渎甚矣且老聃生于周末死有墓及子孙乃人鬼也而跻之天神之上且不可况上帝乎唐宗宋徽宗本欲尊天而不知其防天也其后流离困阨祸及生民安知非天之所谴耶明圣之主尚其正之不可诿为异教之徒自相崇奉非祀典之所系也
　　郊礼议
　　题为申明议郊礼讲明国法请圣断以正人心以定大典事臣于前月初十日伏承圣制问及南北郊大祀并朝日夕月之礼臣即时欲述所闻以对乃以臣前上疏巳略开陈奉有俞防今方广询廷臣以求公是臣固可以无言日夕觊望公卿大夫必有稽古识治之学必能悉心殚虑敷陈先王之典以仰称休命者不意旬月以来侧闻议论纷操人懐异见殊为可讶及昨覩詹事霍韬之奏则又大可骇惧臣心亦不能无疑矣夙夜再三思惟求其说之不得于是考先王之遗训稽国朝之典章殊未见其不可然后知韬之言过矣臣兹不容于不言也请先以郊祀之礼为对而后辨韬之失言臣闻之中庸曰武王周公其达孝矣乎又曰郊社之礼所以祀上帝也葢天之胙君实为神主君之受命惟典神天武王伐商以其不祀上帝周公称继志述事惟以致孝鬼神陛下圣谕议及于此葢敬天之诚也礼神之至也实为天地神人之庆也窃闻周礼一书言祭祀甚详大宗伯掌礼者也而首及于天神人鬼地只之三礼此即有虞秩宗典朕三礼之意是故以祀天神则有禋祀实柴槱燎之礼以祀地只则有血祭埋沈疈辜之礼以享人鬼则有献祼馈食祠禴烝尝之礼大司乐冬日至地上圜丘之制则曰礼天神夏日至泽中方丘之制则曰礼地只圜丘礼天方丘礼地则天地分祀从来久矣宋儒引昊天有成命为郊祀天地之诗则曰郊祀无天地之分刘安世以丰年潜有多鱼二诗证之以为郊祀天地皆歌此诗何尝言其合祭朱熹则断以此诗多道成王之德疑祀成王之诗以今观之葢终篇无一语涉天地此朱熹之言的然可据而小序不足凖也况周礼掌次王大旅上帝则设毡案设皇邸司裘为大裘以共王祀天之服皆言天而不及地宗伯六器则以苍壁礼天黄琮礼地是天地之祀玉有别也典瑞则以四圭祀天两圭祀地是天地之祀玉不同也祀天于冬至以阳气来复于上天之始祭地于夏至以隂气潜萌于下地之始时不同也用圜钟于震之宫取其干出乎震之义用函钟于未之地取其坤居于未之义是乐不同也小宗伯言五帝且兆于四郊而不言与昊天上帝同郊祀况可与后土地只合祭乎则天地不合祀从来亦久矣是故宋儒叶时之言曰郊丘分合之説当以周礼为定今之议者以社为祭地而不知天子之社有三曰大社曰王社曰亳社大社为百姓而立王社为借田而立亳社则迁国之社也而祭地不与焉朱子释中庸曰社祭地不言后土者省文耳葢祭地之名亦曰社也祭地之社总大地言之与天对者也大社乃自王畿千里之地言故诸侯国社以至庶民乡社皆祀其所主之土也故社字从示从土义有在矣且议者既以大社为祭地矣则南郊自不当祭皇地只何又以分祭为不可乎议者又疑古无北郊然郊特牲曰兆于南郊就阳位也则南郊固见于经矣祭天而兆于南郊以就阳位则祭地而兆于北郊以就隂位曷见其不可也程子曰北郊不可废况陈氏礼书直曰祭地于北郊方丘者北郊之丘也丘方而下所以象地则古人固尝行之矣议者又谓莫大于天地实天中之一物耳不必别祭则以天为尊以地为卑不得与天抗似也然天地合祀则同尊并大是崇地抗天矣与天为敌矣乃不以为非何也程子曰郊天地与共祭父母不同此是报本之祭须各以类祭岂得同时又曰冬至祭天夏至祭地此何待卜朱子曰古时天地定是不合祭日月山川百神亦无合共一时祭享之礼又曰天下有二件极大底事其一是天地不当合祭于南郊夫程朱三代而下大名儒然则其言皆不足据乎秦去古未逺则祀天不于圜丘而于山下祭地不于方丘而于泽中汉之制祀天于甘泉祀地于汾隂则秦汉天地之祭犹分也至元始之制则天地同牢于南郊此则莽贼隂媚元后之计欲以妣并祖故不得不以地并天也合祭之说实自王莽始矣自汉而唐而宋皆合祭而地之特祭少矣汉之前皆主分祭而汉之后亦间有之如魏文帝之泰和周武帝之建康隋髙祖之开皇唐睿宗之先天皆分祭也开元制礼则专主合祭矣元丰一议元祐再议绍圣三议皆主合祭而卒不可移者以宋人有郊赉之费故三年一郊至倾府藏之财而不足以从事所以必于合者从省约也安简便也亦未尝以分祭为非礼也苏轼言祖宗几年合祭一旦分之恐致祸朱子谓其説甚无道理然两郊之説在宋似为难行与今日之事异矣本朝丘濬之言以类于上帝类字强训为合此葢臆説又以元始礼天地同牢不为渎不可以莽废又谓夏至祭地则地先天食其辞多归美本朝之制葢从周之意而不知其言之悖于义也今之议者大率主濬之言而往往以太祖之制为嫌为惧然知合祭乃太祖之制为不可改而不知分祭固太祖之初制为可复也知大祀文乃太祖之明训为不可背而不知存心録固太祖之着典为可遵也且皆太祖之制也从其礼之是者而巳矣矧敬天法祖无二道也陛下固巳灼见礼之实矣当时学士解缙固尝请复扫地之仪矣使太祖尚在知礼之臣亦当请而改之况陛下以圣子神孙有圣人之德而在天子之位顾不得操制作之权以隆继述之孝乎且陛下今日之举欲复古礼以大报天也欲遵祖初制以求尽善也欲逺迹三代之隆而一正千古之谬也将以建一代中兴之业而陋汉唐宋于下风也所谓功光祖宗业垂后裔之事未有大于此者也是故文武之制禾备周公作礼乐以成之未闻周公变文武之旧也况礼乐必积德百年而后兴今以其时考之则可矣我太祖天造草昧规模宏逺訏猷懿范可守可则者多矣乃若礼乐之兴恐亦有不能不待于后世者至于振起而充拓之虽我圣祖之心岂无所望于后世之圣子神孙者乎此正今日之事也岂有泥于祖宗巳然之迹遂一成而不可变耶中庸曰非天子不议礼不制度不考文孔子曰礼乐征伐自天子出然则所谓天子者岂尽指创业之君言耶信如诸臣之议则守成之主皆无所事事矣虽有周公孔子之圣亦不敢言礼乐矣所谓善继人之志善述人之事皆无所用其力矣无乃失之逺乎韬之奏曰紊乱朝政曰变乱成法必有任其责既而曰諌官创议葢指臣也韬之此言私心害之也欲中人以祸而不知祖宗之大法故韬往往自蹈之而不知其施诸人无足怪也臣请得以讲明之非以晓韬且以晓在廷诸臣也夫律有奸党之条内开若在朝官员交结朋党紊乱朝政者皆斩此指国家一应法度政令干系纪纲名分而奸臣交结朋党纷更壊乱交通扶同为奸作弊以欺君罔上虐民害政者言也今日所议者郊祀之礼耳乃古先哲王令典我太祖髙皇帝之所巳行载在典章律亦有毁大祀丘坛之文解律者曰丘坛祭天圜丘祭地方丘坛其所登祭之处此法家之所知也言官议礼本非变法以此为紊乱成法之文属在讲读律令条下曰凡国家律令叅酌事情轻重定立罪名颁行天下永为遵守百司官吏务要熟读讲明律意判决事情末一款若官吏人等挟诈欺公妄生异议擅为更改变乱成法者斩此所谓成法者即太祖所定之大明律令也未闻以礼乐制度为成法也韬尝奏言有禄人受枉法賍八十贯律绞欲将在外知县以上等官但犯賍八十两即挐觧来京绞诸都市不许准徒是改杂犯为真犯也此则非成法矣臣尝伏读太祖御制大明律序今后法司只依律与大诰议罪今黥刺者除逆党家属并律该载外其余有犯俱不黥刺杂犯死罪并徒流迁徙笞杖等刑悉照今定赎罪条例科断臣又尝伏读皇明祖训如曰守成之君所用常法止守律与大诰不许用黥刺剕劓阉割之刑臣下敢有奏用此刑者文武羣臣即时劾奏如曰以后不许立丞相臣下敢有奏请者亦要即时劾奏皆处以重典若此类者乃我太祖成法非臣下所敢变乱者也岂惟臣下虽我皇上亦岂得遂变之惜乎韬之未达乎此也臣备员谏诤使万一有干祖宗典宪亦岂敢辄犯哉臣虽至愚或不至此也至于毁周礼一书尤为妄议臣不敢一一指摘当于其大者辨之韬曰宋儒胡宏有言周礼非周公之书王莽刘歆为之也韬名为读书知礼者且备位儒臣矣何其不考之甚也胡宏之言非宏言也承舛踵讹之説也夫周礼之出自刘德始累周礼者亦自刘德始周礼之立自刘歆始诬周礼者亦自刘歆始周礼之传自郑康成始壊周礼者亦自郑康成始昔秦人焚书灭学周礼藏之山岩屋壁仅而获存武帝时有季氏得之以上河间献王德乃以考工记补五官之缺汉臣诋之以为末世渎乱之书实刘德一记累之也至成帝时刘向子歆校理秘书乃独知其为周公致太平之迹不幸身为国师取之以辅王莽乃为泉府理财之説于是六干立法则皆置市官当时汉儒訾之以为六国隂谋之书是刘歆一法诬之也先儒尝谓累周礼者其罪小诬周礼者其罪大诬周礼者其法在壊周礼者其法亡然礼经之学所赖相传至今不坠者实诸儒讲明之功也今韬不以诸儒讲明者之言为陛下献乃独取胡宏凭私臆决之一言以厚诬周礼不惟取辨一时以误陛下而又误天下后世使信周礼为王莽伪撰不得表章而遵行之其闗系名教非细故矣臣窃为韬惧也臣何敢隠而不尽言与之辨乎夫诸儒讲明之功莫大于朱子程子朱子曰周礼乃周家盛时圣贤制作之书又曰周礼一书周公所以立下许多条贯皆是从广大心中流出又曰周官徧布精宻乃周公运用天理熟烂之书又曰説制度之书惟周礼仪礼可信礼记便不可深信又曰周礼非圣人做不得程子曰周礼一书周公致治大法在其中又曰必有闗雎麟趾之意而后可以行周官之法度他如文中子居家不暂舍周礼至谓如有用我执此以往又曰周礼其敌于天命乎又曰吾视千载以上圣人在上者未有若周公焉其道则一而经制大备后之为政有所持循东莱吕氏曰用典所载纲以六官之职统端于内治达于外枢动于上政行于下此圣人之所以好要而百事详也范氏曰人君如欲稽古以正名茍舍周官未见其可杨氏曰周官之书先王经世之务也不可不讲然则韬之学果纯于程朱数子乎至力诋天官冢宰篇为莽诳天下之术则又大可异矣夫天官冢宰一篇朱子以为周公辅导成王垂法后世用意最深切处欲知人主正心诚意之学于此攷之可见其实又谓冢宰一官兼领王之膳服嫔御此最是设官者之深意葢天下之事无重于此后世虽不能行岂可尽废圣人之良法美意而诬以莽之伪为耶且莽之前固尝有周礼矣今则以为周制之土苴而莽集其大成韬又曰合祭以后配地自莽始夫莽既伪为是书矣何不削去圜丘方丘之制天神地只之祭而自为一説耶其説不得而通之也是故疑周礼者汉武帝何休谢氏黄氏之徒也彼程子朱子东莱横渠则固无疑矣用周礼悮天下者王莽刘歆苏绰王安石也彼周公召公毕荣毛散诸公则未尝误也韬谓皇上好古之笃如此志复三代如此千万世一人而巳矣未见儒臣以三代纯王之学上辅圣主此言诚是也然既以皇上好古志复三代则分祭天地固古礼也三代之典也何以言其非礼而必欲使袭王莽渎乱之旧耶夫致主之学周公之道纯矣今乃欲尽废周礼使不得行于世则祖宗之设官分职大小政体其仿于周礼者多矣然则必一举而变乱之耶抑不知此外又别有何道乃为纯王之学可以辅圣主耶是故韬之言臣不敢以为是也独怪夫韬之言出而和者遂纷纷也况近年礼部行移令立小学习读周礼又令科塲必以周礼策士是皆奉陛下明防施行者也乃不闻韬奏止之及韬修大明防典尝具奏欲将内府各监局职掌属之礼部亦复援引周礼天官冢宰之文是韬平日未尝非周礼也何得因议郊祀而一旦遂欲尽弃其学耶殆不可晓也臣窃愤懑以今日之事乃陛下光明俊伟超轶古今之盛举而不得羣臣同寅协恭之助实韬有以启之也但在廷羣臣之奏或谓事体重大惮于更改或谓合祀从来久逺宜仍旧贯或以费财动众恐停国力此固私忧过计之言自是一説亦何不可之有独怪夫牵合附防背畔决裂以圣人之言为不必尽信则不免于欺矣且建白者言官之职议可者执政大臣之事至于议礼之权又惟天子得以独专非臣下所敢与也况臣前疏固巳言之矣臣又窃惟今日之事职掌者礼官则考订折衷以求定论者当在礼官也谋国者大臣则议拟奉行以身任其责者当在大臣也臣既各以所见上陈矣但前月仰奉明问旬日之间即以疏上窃恐考究未必尽精意见不能无异中间固有诡词诐説党邪惑众者殆不足深较葢议礼之家名为聚讼常情所向自古已然惟是天地大祭国家重务况于千八百年之下兴起三代而上之盛典所当尤加慎重必使损益合宜足以垂范宇宙不致少有遗恨以贻后议则天下之大幸也伏望皇上恢天度开张宸聪矜愚尽下曲示优容小大臣工必能克去已私仰体圣明深求古义以奉明诏所据圜丘方丘朝日夕月诸神坛壝规制自有我太祖刋定之典备载存心録一书不须创设无所变更一凖乎旧而巳但大祀殿以之祀天则不应经义以之飨帝则□合周礼然祖宗并配父子同列稽之经防未能无疑矣周人郊祀后稷以配天臣以为我太祖圣神文武钦明启运俊德成功统天大孝髙皇帝足以当之宗祀文王于明堂以配上帝臣以为我太宗体天行道髙明广运圣武神功纯仁至孝文皇帝足以当之区区之愚有见于此不敢不以为献如蒙再下臣章勅礼部一并防议所贵廷臣协心同德深考博求务合经训破除臆説不狃于茍且之情不迁于众多之口忠诚精白以仰承皇上中兴大有为之志以光复太祖之始制使天下后世知郊祀天地获全古礼一洗千古之陋自陛下始顾不休哉伏惟圣明观其防通取厥中正断而行之以幸万世臣不胜战惧昧死愿忠之至嘉靖九年三月初三日题初五日奉圣防这所奏皆发明古典朕巳具悉礼部便上将各官所奏并此本看详开具务要据古斟酌防官议拟明白奏请定夺勿得稽迟避忌钦此
　　论郊社【黄润玉】
　　中庸曰郊社之礼所以事上帝也朱子注郊祭天社祭地葢郊之礼主祀上帝而统地只也按郊特牲篇郊特牲而社稷太牢又云社所以神地之道也地载万物天垂象取材于地取法于天是以尊天而亲地也礼运篇夫政必本于天殽以降命命降于社之谓殽地又曰祭帝于郊所以定天位也祀社于国所以列地利也又云礼行于郊而百神受职礼行于社而百货可极又按书泰誓云类于上帝宜于冢土召诰云用牲于郊牛二社于新邑牛一羊一豕一以上经传对举郊天社地之文最为明白及考祭法燔柴于泰坛祭天也瘗埋于泰圻祭地也用骍犊于泰昭以下六宗四坎坛之百神皆埋少牢此王者郊天而并祭地之大礼也周官大宗伯章祀天始上帝祭地始社稷独司乐章有夏至方丘之文即祭法王为羣姓立大社而王社乃宗庙之右社稷也别无北郊之名夫天包乎地天尊而地卑固不可以并言南北郊也礼云器用陶匏顺天地之性也此亦郊天而并祭地也草庐吴先生谓天地并尊似拂易传天尊地卑之义故着此论
　　宗庙飨祀之礼【邱濬】
　　臣按古者天子七庙各自为室自汉明帝以后始为同堂异室之制行之千有余年一旦革之以复古制葢亦难矣必欲酌古今之制果何如而可适今之宜而不失古人之意乎臣窃谓宜如周人宗庙都宫之制七庙各为一室太祖之庙居中分为三昭三穆其中有功德者别出之以为世室如刘歆之説兄弟相继者名为一世而各自为一室毎嵗四祭如周礼所谓祠禴尝烝者春祠则犆祭夏秋冬则祫祭如王制之説春祠毎嵗孟春自初一日斋戒为始四日祭太祖庙间一日祭一庙前一日省视祭毕即绎十有四日徧七室毎室各祭则羣庙之主各得自伸其尊而不厌于太祖矣至于夏之禴秋之尝冬之烝则先期各于其庙吿以时祫之意至日各迎其主祫食于太祖之庙而巳祧者不与焉则主祭者不劳而行之不难矣所谓大祫大禘者説者谓五年一禘三年一祫非古制大儒程頥有言立春祭先祖冬至祭始祖朱熹谓先祖之祭似祫始祖之祭似禘二儒之言虽为人家而发然揆之于义而合推而上之似亦可行请于毎嵗立春之日行大祫礼凡毁庙未毁庙之主皆合食于太祖之庙大禘之礼则于冬至之日行之于始祖之庙而又推始祖所自出之帝而以始祖配之焉后世人主多是崛起未必皆如三代世系有所据依功业有所积累所谓始祖者创业之君也始祖所自出之帝据其所可知者请以宋朝为比而即光宗之世论之所谓始祖者太祖也太祖者宋创业之君也太宗仁宗二帝有功德不祧以为两世室神宗哲宗徽宗钦宗髙宗孝宗六室为亲庙前此顺翼宣三祖真英二宗皆在三昭三穆之外亲尽而祧所谓僖祖者太祖之髙祖开国之初即追封以为亲庙其所知者止此自此以上更不可考是为太祖所自出之帝宜别为一庙以藏其主而以顺翼宣三祖祔其中遇行禘礼则请僖主出就太祖之庙祀之而以太祖配焉【顺翼宣三祖配食其在左】大祫则太祖正东向之位而凡毁庙未毁庙之主皆合食于太祖如常仪如此则太祖名号既与庙相称而亦不失其所以追王崇祀僖祖之心矣【宋人以僖祖正东向之位以为太祖然宋之太祖乃是建隆帝与庙号不相称祧去僖祖不祭则又失太祖事亡如事存之心】若夫祭天飨帝则惟以太祖配焉夫然则尊尊亲亲各得其宜而古礼庶几可行之今乎是虽不尽合古人之制而古人之意或亦略得其彷佛矣传曰非天子不议礼顾臣何人辄敢妄议葢述所闻以比拟前代之制非敢以为今日可行也臣昧死谨言
　　庙制疏【倪岳】
　　勅谕礼部朕惟古者天子九庙而祖功宗德百世不祧其他则以次祧迁有常制焉恭惟我太祖髙皇帝混一区宇肇正纲常追祀德懿僖仁四祖同殿异位情文具称列圣相承昭穆有序至于皇祖考英宗睿皇帝九庙巳备兹者皇考继天凝道诚明仁敬崇文肃武宏德圣孝纯皇帝山陵将毕升祔有期当定祧迁之制矧惟皇妣孝穆慈慧恭恪庄僖崇天承圣皇太后祔葬毕日宜有奉享神主之礼尔礼部其防文武大臣并詹事府国子监翰林院堂上左右春坊及科道掌印官详稽古制斟酌情文议处来闻务遵典礼足垂万世用成朕尊祖敬亲之大孝钦哉故谕钦此钦遵防同太傅兼太子太师英国公等官张懋等议得礼必縁情而立义事当据古以证今谨按成周之制天子七庙三昭三穆与太祖之庙而七文王武王为宗不在数中故为九庙葢以后稷为始祖文武为世室皆百世不迁其余则以次而祧前乎周则商以契为祖而汤与三宗百世不迁后乎周则宋以僖祖为祖而太祖与太宗百世不迁彼时僖祖祧迁虽曰迭有异议而大儒程頥朱熹皆以奉僖祖为太祖为得礼之正而合于人心之同所谓有其举之莫之敢废者也国朝太祖髙皇帝肇建丕图追祀四祖迨至英宗睿皇帝龙驭上賔遂备九庙在当时则德祖尊为髙祖以上葢无可推之亲在今日则德祖尊为始祖以下固有可祧之主洪惟太祖髙皇帝太宗文皇帝功德隆盛如周文武万世不祧懿祖而下以次递迁实惟古制今伏遇宪宗纯皇帝升祔之日所有懿祖皇帝神主义当奉祧仍于太庙寝殿之后略仿古者夹室之意别建一殿九室以事奉藏况古自祫祭谓合祧庙与未祧之主于太祖之庙而祭之故谓之祫祫者合也今亦宜于嵗暮享祭之日奉迎懿祖皇帝神主仍居旧位以享祫祭之礼则毎嵗一祭视古三年一祫于礼有加近该钦天监选到成化二十三年十二月二十四日宪宗纯皇帝神主升祔太庙后殿未可营建合无暂请懿祖皇帝神主安奉于德祖皇帝室内以俟后殿之成此即所谓毁庙之主藏于太祖之庙于义亦安又按周礼春官大司乐之职歌仲吕舞大濩以享先妣谓姜嫄也是帝喾之妃后稷之母故特立庙以祭之至宋则元德懿德二皇太后俱有别庙之享章献章懿二皇太后遂有奉慈之建毎嵗五享四时荐新上食并同太庙兹者恭遇孝穆太后祔葬茂陵所有神主宜于奉先殿傍近宫室改为别庙以礼安奉嵗时祭享悉如太庙奉先殿之仪仍乞勅奉迁官于祔葬毕日暂奉神主于茂陵献殿以俟二十四日宪宗纯皇帝祔享太庙礼毕然后启行于二十六日文武百官各具素服出城奉迎自大明门进入就赴别庙安奉如仪以是叅稽乎情文庶几咸合乎典礼縁系节该钦奉勅防防官议处来闻事理未敢擅便定夺谨题请防成化二十三年十一月二十一日于西角门题奏本月二十三日奉圣防是奉先殿傍近无宫室堪改别庙恁还再议来説钦此钦遵二十六日礼部防官议拟题奉圣防你毎既考论明白准议钦此钦遵后于奉先殿之东别辟门改一殿仍扁曰奉慈殿以奉神主云【青谿漫藳】
　　题礼仪事【杨守陈】
　　往者钦防谕以宪宗纯皇帝将祔太庙当定九庙祧迁之制命文武大臣下逮臣等防议臣愚无识以为当据古礼而但定七庙祧德祖懿祖熙祖三庙乃以仁祖淳皇帝太祖髙皇帝太宗文皇帝仁宗昭皇帝宣宗章皇帝英宗睿皇帝宪宗纯皇帝为七庙别为殿于太庙之后以奉三庙神主三嵗一祫以后则自仁祖及仁宗以下亲尽而祧皆祧于三祖之庙而太祖太宗皆百世不迁庶无悖礼臣议若此众于建别殿以藏祧主而行祫礼与臣议同惟以明诏巳言九庙而难违德祖当为始祖而不迁故但请祧懿祖与臣议异臣退而思之窃以为诏书九庙犹或可从若德祖不祧以为百世不迁之祖则有不可孔子曰祖有功宗有德此万世不易之论也天子七庙太祖之庙百世不迁余皆祧毁此四代帝王之成法也请详陈之唐虞之文祖尚矣夏之颛顼既帝而鲧无功故以禹为始祖殷之始祖曰契周之始祖曰稷皆有大功故号太祖而郊祀配天其庙不迁汉及魏晋上祖无功皆以创业之君为太祖李唐上祀四世諡其髙祖曰宣简公曾祖曰懿王考曰元皇帝而其祖諡景皇帝有功实号太祖赵宋亦祀四世号其髙曾祖考为僖顺翼宣四祖而以艺祖开国庙号太祖凡号太祖者必以配天此皆据礼以定名号巳示当祧与不迁之意矣故魏晋之庙太祖以上亲尽皆祧而太祖厯世不迁时无议者唐至中宗既祧宣简于夹室宗仍复宣简而諡为献祖并諡懿王为懿祖至代宗并祧献懿德宗又祧元帝于是太祖居第一室矣然至祫禘之时则献祖居尊东向而太祖在昭穆之列当时人心犹慊议者纷然卒迁献懿之祖于兴圣庙不预祫祭而太祖正东向之位为不迁之祖终唐之世无复议者宋至神宗巳祧僖祖于夹室及王安石用事仍复僖祖且定之为始祖而居累朝【阙】祭所虚东向之位迁顺祖于夹室当时名臣若韩维司马光孙固王介张师顔者羣议力争莫能回也哲宗既祧翼祖徽宗又祧宣祖而僖祖犹居尊位太庙犹列昭穆人心亦慊故髙宗以来如董棻王普之伦屡尝论列宁宗乃用赵汝愚郑桥楼钥陈傅良诸臣之议并祧僖宣二祖别建四庙殿以奉祧主时惟一朱熹争之不胜于是太祖始居第一室而祫祭居东向之位终宋世不迁无复议矣此则凡号太祖而配天者必居尊位而百世不迁然后合乎典礼协于人心而无可议也国初追帝髙曾祖考为德懿熙仁四祖亦但以为四亲庙而已初无祖功之意故郊祀配天则以仁祖亦惟取严父之义耳固未尝以德祖拟商周之契稷而辄以配天也太宗嗣位乃尊髙皇帝为太祖而遂以配天仁祖亦不得预则其意亦以四祖亲尽当祧而太祖有功不迁当如夏之以禹为始祖汉以下以创业之君为太祖者也在礼太祖即始祖髙皇帝既号太祖今乃复号德祖为始祖岂先王之礼祖宗之意哉且古者一帝一庙庙皆南向后世同堂异室亦皆南向时享则诸帝皆南面而各尊惟祫祭则太祖东向独尊余则左右分向皆卑也我朝时享之礼则惟德祖南面独尊余皆东西相向而卑巳如祫之仪矣今祧懿祖则以德祖为始祖而百世不迁永居南面之位而常尊太祖永居东向之位而常卑后世臣子瞻之孰无感怅必有博闻达礼之儒昌言正议而羣臣和之天子从之卒祧德祖而尊太祖然后巳耳唐宋之事是明鉴也若祧德祖则异日三祖以次祧尽而太祖可居南面之尊以称其名实此天下人心之同愿虽传万世必无易也况别殿宻迩太庙而祫祭则德祖犹居南面之位而太祖诸帝皆分列左右不失其尊非若唐迁献祖于兴圣庙宋迁僖祖于四祖殿而逺隔别享伸孙之尊废祖之祭也亦何嫌哉今之议者率谓德祖犹宋之僖祖王安石尝议尊僖祖为始祖其后朱熹庙议实取之今尚敢有异议乎臣以为不然安石谓僖祖有庙与契稷疑无以异熹亦谓莫若以僖祖拟稷契而祭于太庙之初室曰疑曰莫若则其意岂真以僖祖可为稷契而合于礼之祖有功者哉葢其説以为若祧僖祖不可下祔子孙之夹室又不可别立一庙故为是不得巳之辞耳葢祖有功之礼终不可泯也况时异制殊尚执其説之不可行于宋者而必欲行之今乎今太庙既无夹室若执其説虽别立庙亦不可也祧主将安寘乎今既别立殿以奉祧主无所谓下祔子孙者德祖之祧何不可之有而必欲强无功者以为始祖而使有功之太祖乃不得如夏之禹汉以下创业之君何哉孔子明言祖有功宗有德世无不宗之安石但论本统而不论功德巳戾乎孔子而朱子有取之者其説虽多亦但如前之所云者耳今议者不察定礼不从孔子而犹以朱子为辞庙祀不祖有功而以无功者强拟上不当祖宗之意下不惬臣子之愿名与实乖文与情戾安可为典而垂世哉陛下若姑循近制则存九庙祧德祖亦可矣虽从今议而毎嵗一祫亦无不可葢古礼四时皆祭三嵗一祫今四时之外实多嵗暮一祭故佥议改嵗暮时享为祫乃礼之从宜而近厚者亦可从也若务遵古典则当全用臣议并祧三祖但存七庙三嵗而一祫乃协四代之典足垂万世之法也伏惟圣明裁处凡宗庙之数祖宗名号之义庙主当祧与不迁之制行于古而宜于今者臣既备陈如右至于厯代羣臣之议其是非得失有可鉴者臣复条列于左谨按宋神宗治平四年以英宗将祔庙太常礼院请祧僖祖两制若翰林承防张方平等论谓合礼遂祧僖祖神主藏之西夹室矣至熙宁五年平章事王安石奏曰万物本乎天人本乎祖故先王庙祀之制有疎而无絶有逺而无遗商周之上断自稷契以下者非絶喾以上遗之以其自有本统承之故也若夫尊卑之位先后之序则子虽齐圣有功不得加其祖考此天下万世之通道也本朝自僖祖以上世次不可得而知则僖祖有庙与稷契疑无以异今毁庙而藏主夹室替祖考之尊而下祔于子孙非所以顺祖宗之孝心事亡如事存之义因循定礼实在圣时请下两制详议臣按郊庙之礼论庙祀祖宗则曰祖有功宗有德其言各有攸当安石引孔子论郊祀者以论庙祀故以祖宗但论本统而不论功德可谓悮矣商周之契稷实以有功而不迁岂徒本统所始而巳宋之僖祖则以无功而祧之乃先王之典礼后世之公论岂子孙以有功加其祖考而失尊卑先后之伦哉稷之先世自帝喾以泝黄帝谱系甚明非以其世次不可知而定为始祖也固与僖祖异矣葢稷之有庙也以功功立不迁僖祖之有庙也以亲亲尽斯毁乌可谓无异耶若以僖祖藏主夹室未安则岂可因此而废祖功之大礼哉当时孙固张师顔之説亦可从也诸説具见于后翰林学士韩维等议曰先王有天下迹其基业之所起奉之为太祖契稷是矣后世有天下者特起无所因遂为一代太祖国家太祖皇帝功德卓然为宋太祖无少议者僖祖虽为髙祖然功业未见所因世系未知所始而欲契稷奉之于古无考于今未安今之庙与古殊制古者毎庙异宫今祖宗同处一室而西夹室在顺祖之右似亦无嫌天章阁待制孙固曰后稷播种万世粒食其功大矣故为始祖而配天今太祖皇帝削平诸难功格上天百余年间天下之涵泳生养而安乐于无事者皆其功也宜尊奉为始祖若僖祖之德不昭见于生民不明被于后世岂可以跻后稷之庙当始祖之礼今毁其庙而藏主于西夹室在顺祖之右固巳顺矣非祔子孙而替祖考也若犹以为不可则特为僖祖立室凡毁庙之主皆藏其中当禘祫时以僖祖居东向之位太庙与羣庙之主皆顺昭穆之次从之而合食则僖祖之尊自有所伸矣若以别室为非则周人别庙姜嫄不可谓非礼也判太常寺张师顔等曰商周稷契皆有大功始受封国故奉之为太祖后世受命之君功业特起不由先代则亲庙迭毁身自为祖故魏祖武帝则处士毁唐祖景帝则农毁此前世祖其始封之君以法契稷之明例也僖祖虽为圣裔之先而非始封有功亲尽固当祧也今欲以有庙之始为説援而进之以为始祖固与契稷异矣使契稷本无功德初不受封而引以为据庶或可矣若其不然岂可据哉太祖首创洪业传祚万世固当为帝者始祖若僖祖神主则宜略仿周人守祧之制筑别庙以藏之亦礼之以义起者也臣按自汉以来议此礼者众矣汉则韦成等四十四人皆谓髙皇帝为太祖请瘗太上主于寝园魏则钟繇髙堂隆诸儒皆谓武皇帝为太祖请迁处士主于园邑晋则范宣蔡谟羣臣皆谓宣帝为太祖请筑别殿以藏三祖神主唐则张齐贤谓景皇帝为太祖而农及宣光之主皆当祧之陈京诸臣请筑别庙以藏祧主顔真卿韩愈请藏主夹室而时出以享祫祭此皆祖有功而祧无功合于古礼与宋诸贤之议如出一口韩琦见固之议而叹曰孙公此议足以不朽矣司马光与维议同神宗亦以维言近是皆为王安石沮之惜也翰林学士元绛等议曰自古受命有天下者皆推本其统以尊事其祖商周之祖契稷皆以承其本统而非以有功与封国为轻重也诸儒以契稷有功于唐虞之际故谓之祖若必以有功而为祖则夏后氏不郊鲧矣今太祖受命之初立亲庙自僖祖以上世次不可得而知则僖祖之为始祖无疑矣倘谓僖祖不当比契稷为始祖是使天下之人不复知尊祖而子孙得以有功加其祖考也传曰毁庙之主陈于太庙未毁庙之主皆陞食于太祖今迁僖祖之主藏于太祖之庙则祫禘之日四祖皆降而合食也情文不顺莫甚于此请以僖祖为太祖则合于先王之礼意臣按绛议有述安石之言者前巳辨矣余亦未安夫祖有功宗有德此三代之典礼宣圣之格言万世不可易者若谓祖不以功则宗亦不以德乎祖不以功则商自三宗以上周自王季以上何者非祖而独尊契稷宗不以德则商太甲以下周自王季以下何者非宗而商独取太甲太戊武丁周独取文武耶夏虽郊鲧于一时不庙鲧于百世正以无功而不可祖故但祖禹耳汉以髙帝功大而为太祖文帝盛德而为太宗降厯魏晋无不以有功者为祖有德者为宗岂绛之稽古未详欤若谓四祖降而合食为非则王者既立始祖之庙又推始祖所自出之帝而祀之于始祖之庙此亦降而合食情文不顺者耶先王之礼固祖有功而太祖之庙惟一既毁之庙不立也宋既号有功者为太祖矣绛乃欲以无功者立其巳毁之庙而又号为太祖何太祖之多耶不知其所谓礼者合何礼也绛本传云绛有威名而无特操在翰林谄事王安石及其诸子士论鄙之然则绛之此议岂其本心也哉众议既上王安石奏曰圣王议礼固有因循至于逆顺之大伦讵能违戾而变古今或以夹室在右谓为宗祐为尊本统所承措之别室为当类皆违经背礼臣等所不敢知于是遂奉僖祖为太庙始祖臣按孔子曰殷因于夏礼所损益可知也周因于殷礼所损益可知也然则圣王之礼固有因循亦有损益故祖功宗德厯代因循而无异祧主异藏厯代损益而不同也鲁禘跻僖公春秋讥其逆祀宋禘未始有跻者惟以僖祖无功而祧之亦因循旧礼非变古而违逆顺之大伦也古者太庙惟太祖有功不迁余皆迭毁此三代因循既千余年矣自汉魏以来必推有功者为太祖不迁其无功者虽属尊于太祖而必迭毁诚合古礼此厯代因循又千余年矣而安石率然以无功者强为始祖有功者虚称太祖情文不顺名实尤乖举三代以来数千年之令典一朝而乱之敢违戾变古者非安石其谁欤若祧主之藏则厯代因时损益固有不同夹室如韩维所议别庙如张师顔所论亦损益之宜者也若据古礼则庙制同门异宫有毁无立所谓祖有功即指太祖太祖乃始祖之号耳唐张齐贤谓礼经始祖即太祖太祖之外更无始祖宋王普谓太祖即庙之始祖是为庙号非諡号也惟我太祖庙号巳定虽更累朝祫享必虚东向之位以其非太祖不可居也逮至熙宁乃尊僖祖为始祖而太祖常列昭穆名实戾矣倘以此为是则僖祖当称太祖而太祖当改庙号也二説良是安石既不能改同堂异室以复古之庙制又别奉无功者以为始祖而加于太祖之上重立其巳毁之庙是亦违经背礼矣何乃以是辟羣贤哉夫祖功宗德厯代因循礼之本也縁情立典万世通行而不可变者也祧主异藏厯代损益者礼之文也因时制宜毎代各施而不可泥者也安石但泥于毎代各施之宜而辄变夫万世通行之典可谓不知务矣以坚志强辨力排羣议而自用此即其行新法之智力也周官法制本非后代时势所可行而强行之殷周契稷本非后王祖宗所可儗而强儗之同一窒也新法之法当时被其祸始祖之议今尚踵其非可胜叹哉髙宗绍兴五年吏部员外郎董棻太常寺丞王普皆请祧僖祖而祫祭正太祖东向之位髙宗及宰相赵鼎皆是之然未暇也至绍熙五年宁宗即位太常少卿复言如普棻尤切既而吏部尚书郑侨等亦因大行祔庙之祭是祖宗万世之礼破熙宁不经之论请祧僖祖而正太祖东向之位诏从之侨等又言僖祖当用唐兴圣之制立为别庙而顺翼宣之主皆祔藏焉遇祫则即庙而享于礼为称诏有司集议诸儒若楼钥陈傅良辈皆以为可宰相赵汝愚是之乃别建四祖殿于太庙之西以奉四祖祧主嵗令礼官荐献太庙以太祖正东向之位方集议时朱熹在经筵独集议状曰今羣议虽多皆有可疑如以藏主于夹室则古未有祖考祧主藏于子孙之夹室者自太祖之初室视夹室如正殿之视朶殿子孙坐于正殿而以朶殿居其祖考此不可之一也至于祫享则又设幄于夹室之前而别祭既不可谓之合食而僖祖神坐正当太祖神主之背前孙后祖又不可之二也如曰别立一庙则不惟丧事即逺有毁无立而所立之庙必在偏位其栋宇仪物必不能如太祖之盛是名为尊祖而实卑之又羣庙之主祫于太庙四庙之主祫于别殿又不谓之合食此又不可之三也如曰藏主于天兴殿则宗庙原庙古今之礼不同不可相杂亦不合食与别庙无异此又不可之四也凡此数者议者亦皆知其不安特以其心欲急奉太祖东向之位其实无益于太祖之尊而徒使两庙威灵常若争较弱强于冥冥之中使四祖疑于受摈徬徨踯躅不知所归令人伤痛不能自巳今但以太祖当日推尊帝号之心而黙推之则其在天之灵必有所不忍而不敢当矣又况僖祖祧主于治平不过数年而神宗复奉为始祖以为得礼之正而合人心又况所谓有其举之而莫敢废者乎且孔子论武王周公之孝而曰践其位行其礼奏其乐爱其所亲敬其所尊事死如事生事亡如事存孝之至也今天子既践太祖之位行太祖之礼奏太祖之乐矣固当爱太祖之所亲敬太祖之所尊而所以事太祖者无异乎生存之时乃为至孝而议者顾欲黜其所追尊之祖考而又未有一定之处岂所谓爱敬其所尊亲而事死亡如事生存之时乎葢议者之为此説但以太祖膺图受命化家为国而王业之兴不由僖祖耳然后稷始封于邰而不窋已自窜于戎狄公刘太王又再迁而后定文武之兴又何尝尽由于后稷哉但推其本始为出于此故不可以不祭而祭之不可以不尊耳岂计其功德之大小有无哉况周人虽以后稷为太祖而祭法亦曰祖文王而宗武王是乃祖有功宗有德之意故自为世室而百世不迁以冠诸庙则亦不必东向于祫而后可以致尊崇之意矣今莫若以僖祖拟后稷而祭于太庙之初室顺翼宣祖俱藏其主于西夹室太祖而下各以昭穆祭于太庙则僖祖东向如故而顺祖以下至于孝亲皆合食焉则理顺矣葢尊太祖以东向者义也天下臣子今日之愿也尊僖祖以东向者恩也太祖当日之心也与其伸义屈恩以快天下臣子之愿也孰若屈义伸恩以太祖当日之心乎韩愈所谓祖以孙尊孙以祖屈者正合此意而又以为四时各祭其庙则所伸之祭常多三年然后一祫则所屈之祭常少亦切中事情故熹窃以为羣议皆舛逆而难通不若还僖祖于太庙三年而一东向之为顺易无事也臣按羣议四者虽若不可然背圣训而祖无功恐尤不可今我朝太庙既无夹室而祧主不敢毁之瘗之必当作别殿而不可泥于有毁无立之文矣太庙既有庙寝今别作殿是后寝以藏已毁庙之主前寝仍藏未毁庙之主庙则为时享祫祭通用之所无所谓藏祖考于子孙夹室者矣庙地且广而别殿在正北栋宇仪物可盛于旧无所谓名为祖而实卑之者矣今改嵗暮时享为祫祭则毁庙未毁庙之主毎嵗皆合祭于庙无所谓受摈别享而不得合祭者矣岂复有一如熹之所疑者乎然则所谓四不可者今皆可矣今祧德祖而熹尚在亦或无异议耶其谓两庙威灵争较强弱四祖疑于受摈徬徨踯躅恐未必然熹尝言祖有功宗有德天下后世自有公论不以拣择为嫌所以名之曰幽厉虽孝子慈孙百世不能改也又尝言祖功宗德其説尚矣而程子独以为如此则是为子孙者得择其先祖而祭之此殊未然商之三宗周之世祖见于经典皆有明文而功德有无之实天下后世自有公论若必以此为歉则秦政之恶夫子议父臣议君而除諡法者不为过矣且程子晩年尝论本朝庙制亦谓太祖太宗当为百世之庙以此而推则前説若非记者之误其或出于一时之言未必终身之定论也夫既谓公论在天下后世则非太祖所得而专之虽太祖有所不忍而不敢当如公论何若谓僖祖之为始祖已得礼之正而合于人心则当时附安石者惟元绛等数人而巳若韩维张师顔辈数十人皆谓其背礼逆情而力争之后世若董棻王普数人亦皆谓其违经戾古而请更之又后则赵汝愚郑侨辈数十人又皆谓其不经之论而卒正之安在其得正礼而合人心也虽熹亦自言尊太祖则快天下臣子之愿夫臣子之愿则尊僖祖之不合人心也明矣又曰礼者顺于鬼神合于人心而理万物者也岂有不快臣子之愿而可谓之合人心不合人心而可谓之正礼乎有其举之莫敢废也戴记有是言矣然僖祖既祧之后熹援王安石故事又谓更改岂忘其上文有其废之莫敢举也之言乎要之举废当揆诸义不可执也所引中庸爱敬所尊亲事死亡如生存之説似矣然僖祖固太祖之所尊而敬者顺翼宣三祖独非太祖之所尊而敬者乎留僖祖而黜三祖则于所尊有敬有不敬者矣岂太祖生存之时之心哉若谓周家之兴不由后稷则书言先王建邦啓土诗列生民思文而序者言文武之功起于后稷史记言古公亶父复修后稷公刘之业论语曰禹稷躬稼而有天下皆虚诞耶谓祀稷但论本始而不记功德则与其前所谓祖功宗德尚矣之説何背驰也孔子言天子七庙三昭三穆与太祖之庙而七自此厯数而以祖有功宗有德结之则所谓有功者正指太祖也祭法但言祖文王而不言文王为太祖熹乃以祖有功为文王无乃失其防欤况祭法之言禘郊祖宗多悮今未暇辨也谓僖祖拟稷而居初室祫享东向则诸贤羣议巳具前矣所定昭穆之次马端临亦尝议此未能详也谓尊太祖为恩尊僖祖为义固当然常人之情多以恩掩义圣人制礼必以义断恩若惟其恩不惟其义则至亲之丧其可以期断祖考之諡其可以幽厉乎然则屈义伸恩之説亦恐未安所引韩文臣有别论在后葢熹一时之见偶合于安石遂主张其説而排羣议其于诸书众论皆不暇顾虽孔子之言亦不暇详与其平昔之言抵牾而一篇之中亦自相矛盾此岂至当之论而可信从者哉今之议者徒以熹为大儒其言必当竟不究其是非得失而靡然从之并为一谈牢不可破甚者或谓祧首庙之主则为无祖然首庙既非有功如稷则与次庙等耳祧其主而不毁不瘗乃迁居别殿且享祫祭焉可谓无祖耶或谓皇家之祖岂可言其无功然功德有无天下公论岂可掩实以阿世哉或谓朱子之言敢不信从然择言处事惟当视理安可狥人葢尺寸各有长短智愚皆有得失故先哲之论后儒或更狂夫之言圣人犹择熹言若未当理安可必从且熹虽大儒未及孔子之大圣何从熹而不从孔子哉葢皆未尝详考而深思耳熹小帖曰熹既为此议续访得元祐大儒程颐之説以为太祖而有僖顺翼宣先尝祧僖矣介甫以为不当祧顺以下祧可矣何者本朝推僖祖为始祖已上不可得而推也或难以僖祖无功德亦当祧以是言之则英雄以得天下自己力为之并不系于祖德或谓灵芝无根醴泉无源物岂有无本而生者今日天下基本葢出于此人岂得谓无功业朝廷复立僖祖庙为得礼介甫所见终是髙于世俗之儒窃详颐之议论素与安石不同至论此事则深服以为髙于世俗之儒足以见义理人心之同然固有不约而同者今但以程颐之説考之则可以见议论之公而百年不决之是非可坐判矣臣按自古英雄之得天下亦鲜有自许已功不念祖德而不祀者惟继世之君必审公论而祖有功耳且晋琅琊王德文曰七世之庙自由德厚流光非为太祖伸尊祖之礼也亦有防哉宋之僖祖犹商之报乙周之亚圉皆不过王者之髙祖耳若以为天下基本所出是其功业则商周但祀报乙亚圉为太祖可矣何必祀契稷耶然则复立僖祖之庙固非得礼而安石违圣变古所见岂髙于世俗之儒耶颐之此説不载于遗书外书或如熹所谓若非记者之误则出于一时之言而非其终身之定论也欤理义之心人皆有之自孔子而下若汉韦成魏髙堂隆晋蔡谟唐张齐贤宋司马光等动辄数十人更十余代厯千余年总数百人前后议论皆不约而合者何独以安石与程颐相合为足以见义理人心之所同哉岂韦成以下数十人皆愚不肖而无义理之心独安石与颐有是心耶夫议论之公必出于众人之口故公论谓之舆论熹不考孔子之言与韦成等数百人之论以为公而独考程颐一人之説为公论以判百年不决是非顾安得而判之宜赵汝愚诸贤之不从也熹面奏劄子曰僖祖者太祖之髙祖也虽厯代久逺功德无然四世之后笃生神孙顺天应人以宁兆庶其为功德岂必身亲为之然后为盛哉是以太祖首尊崇之以为初庙当此之时葢以归德于祖而不敢以功德自居矣今乃以欲尊太祖之故而必使之夺据僖祖东向之位臣恐在天之灵于此有所不忍而不敢当也臣按熹前议巳谓周家之兴不由后稷但推本始而不计功德矣寻因程颐僖祖安得无功业之説又谓僖祖功德为盛何其立言之不一耶且颐所谓天下之基本熹所谓笃生神孙之功德岂独僖祖有之顺翼二祖亦无不然至于宣祖则笃生圣子且鞠育教诲之至其功德不尤盛哉若僖祖当祧太祖不忍夺据其室则宣祖当祧而太祖夺据其室尤不忍也以此而推真宗以下诸帝之心亦皆不忍夺据祖考之室虽经百代亦无一庙可毁则所谓先王之典礼后世之公论将安施耶熹尝作韩文考异于禘祫议下考曰今按韩公本意献祖为始祖其主当居初室百世不迁懿祖之主则当迁太庙之西夹室而太祖以下以次列于诸室四时之享则惟懿祖不与而献祖太祖以下各祭于室室自为尊不相降厌所谓所伸之祭常多者也禘祫则惟献祖居东向之位而懿祖太祖以下皆序昭穆南北相向于前所谓祖以孙尊孙以祖屈而所屈之祭常少者也韩公礼学精深葢诸儒所不及故其所议深得夫孝子慈孙报本反始不忘其所由生之本意真可为万世通行之道非但可施于一时而巳臣按唐代宗立时即祧献懿二主于夹室而迁太祖主于初室禘祫则献懿不与而太祖东向厯十有八载至德宗建中二年因顔真卿议乃以献祖主遇祫祭则暂出居东向之位祭毕仍藏夹室厯二十年至贞元十七年有言太祖百代不迁而献祖亲尽庙迁祫居东向非是乃令百僚议之议者多以献祖主或毁或瘗或迁而不使之合食以替太祖东向之尊故韩愈皆以为不可但欲仍旧藏主夹室而禘祫则出之以暂居东向耳非谓献祖不当祧其主不当藏夹室也然则所谓献祖为始祖其主当居初室百世不迁者自是熹之所见非愈之本意也且愈屈伸之説固含尊卑之义然独为太祖发耳熹谓室自为尊不相降厌则诸庙皆尊不独太祖而巳葢当时时享则献祖不与太祖尊居初室是献祖屈而太祖伸也祫祭则献祖尊居东向太祖卑列昭穆是献祖伸而太祖屈也时享常举而太祖常居初室故愈谓常祭甚众而太祖所伸之祭至多也祫祭三年一行而太祖暂列昭穆故愈谓合祭甚寡而太祖所屈之祭至少也若如熹言献祖居初室而太祖居第二室则凡常祭合祭献祖皆居尊位常伸无屈太祖恒列昭穆常屈无伸而不可谓伸多屈少矣商周起于契稷庙以契稷为太祖莫有尚者故时享祫祭无不尊之唐兴由于景帝庙以景帝为太祖不迁其上更有献懿迭毁故时享则尊太祖祫祭则尊懿祖此愈所谓事异殷周礼从而变也若如熹言献祖居初室而祫祭东向则全与商周之礼同矣何谓事异而礼变耶且愈又有迁宗庙议其言唐之庙制甚明谓国朝九庙之制法周之文太祖景皇帝始为唐公肇建天命义同周之后稷髙祖神尧皇帝创业经始化隋为唐义同周之文王太宗文皇帝神武应期造有区夏义同周之武王其下三昭三穆谓之亲庙与太祖而七以是观之则愈之本意何尝以献祖为始祖其主当居初室百世不迁如熹之説哉熹固谓韩公礼学精深诸儒所不及其所议可为万世通行之道愈之禘祫议与迁庙议实同一意可通行者熹惟主张安石之説更不详考唐典深究韩文而遂以已见为愈之本意安可尽信而必从之哉观安石与熹之议质以厯代圣贤之论如前所陈则僖祖不可儗契稷而为始祖也较然矣我朝德祖实与僖祖无异当祧也祧德祖而以太祖儗之殷契周稷与唐景帝宋艺祖是万世通行之典也祧主藏于后寝祫礼行于前庙时享则尊太祖祫祭则尊德祖是毎代各施之宜也得其本而不泥其文岂不韪哉
　　叅酌古今慎处庙制乞赐明断疏【廖道南】
　　该右春坊右中允廖道南奏臣伏攷洪武元年二月朔我太祖髙皇帝勅诸儒臣曰自昔圣帝明王之有天下莫严于祭祀故当有事内必致其诚敬外必备其仪文所以交神明也朕诞膺天命统一海宇首建郊庙以崇祀事顾草创之初典礼未洽其何以交神明致灵贶其各具沿革以进于是辅臣李善长傅瓛等学士陶安等上议曰商书七世之庙可以观德则知天子七庙自古有之不独周制为然若太祖百世不迁三昭三穆以世相次此万世不易之礼也今拟四代各为一庙德祖皇帝居中懿祖恒皇帝居东第一庙熙祖裕皇帝居西第一庙仁祖淳皇帝居东第二庙以四时及嵗除凡五享惟孟春特祭于髙祖庙孟夏孟秋孟冬则各祭于列庙臣惟我圣祖之制斟酌三代垂宪万世载在国史编诸集礼圣子神孙所当世守以为祈天永命之洪图者恭遇我皇上中兴大化光绍丕烈遵复四郊以祀天地日月厘正百礼以祭神只帝王情文胥协显微攸通无复加矣而独于宗庙之制屡形于御札宣于召问有不能以自安焉者诚有以见圣人之大孝天子之大礼有圣人在天子之位如之何其弗可行也朱熹曰天下有二件极大事一是天地合祭一是太祖不特立庙与诸祖同一庙千五六百年无人整理又曰汉承秦敝不能深考古制自是以来更厯魏晋下及隋唐其间非无奉先思孝之君据经守礼之臣而皆不能有所裁正至使太祖之位下同子孙且更僻处于一隅既无以见其为七庙之尊羣庙之神则又上献祖考而不得为一庙之主以人情论生居九重穷极壮丽而没祭一室不过寻丈甚或无地以容鼎俎孝子顺孙之心宜有所不安矣夫熹之进讲此论于经筵在宋偏安之时而况我皇朝舆图一统我太祖髙皇帝崇勲峻业逺迈百王丰泽洪仁光被九域夫有万世不朽之功者宜享万世不迁之报而乃今不获专享特庙以全南面之尊端居宗祧以统列庙之主尊卑长防并列于一堂而边豆鼎俎分罗于一隅信有朱熹之所云者此我皇上至仁大孝之思所以特发由衷而不能以自安焉者也今之议以为弗可行者其説有四一曰地势窄隘二曰礼节繁难三曰成宪宜遵四曰劳费当惜臣请解其惑焉夫以地势窄隘为言者臣按周礼匠人营国左祖右社庙门容大扄七个闱门容小扄三个郑注云闱门庙中之门大扄牛鼎长三尺小扄膷鼎长二尺以周尺较之周之九庙之制亦甚俭矣臣愚前奏禘义篇云请以今太庙为我太祖万世不迁之庙太宗以下各建特庙于今两庑之地制度不必其崇髙而务质朴之为贵仪文不必其繁缛而务简素之为贵有都宫以统庙而不必各为门垣有夹室以藏主而不必更为寝殿法古之意而不失其义酌今之宜而咸得其当庶尊尊有主而太祖之位恒安而不迁亲亲有伦列圣之尊各全而无渎矣夫以礼节繁难为言者臣按周礼外宗掌宗庙之祭祀王后不与则赞宗伯郑注云有故不与祭宗伯摄其事故王一献卿大夫以次代献古礼也陈祥道亦云君子以义处礼则祭不至于烦数以仁处礼则祭不至于疏怠是故礼虽先王未之有亦可以义起也而况古礼有诸乎今若各建列庙特享之时我皇上躬行礼于太祖之庙其如遣亲臣代献如古诸侯助祭之礼亦未为不可而何必拘泥邱濬十八日行礼之臆説哉夫以成宪宜遵为言者臣按中庸曰武王周公其达孝矣乎夫孝者善继人之志善述人之事者也陈栎注云祖父有欲为之志而未为子孙善继其志而成就之祖父有巳为之事而可法子孙善因其法而遵述之故武王周公称为达孝而况我皇上善继太祖之志善述太祖之事以觐耿光以扬大烈正所以遵我太祖之成宪也夫以劳费当省为言者臣按礼曰君子将营宫室宗庙为先居室为后孟子亦曰君子不以天下俭其亲而况今日之尺地寸土皆我祖宗创业垂统之所贻百官万民皆我祖宗休养生息之所致以祖宗之土地而建祖宗之庙以祖宗之臣民而供祖宗之事如之何其弗可行也臣愚于嘉靖九年二月内陈言郊祀有及宗庙之制仰防御札询及辅臣彼皆不以为然臣覆奏云郊庙一体天人一道未有郊祀宜急而庙祀宜缓者又防明命下礼官议巳而宸衷独断亲定图式举孟春特享之祭正太祖南面之位各为帷幄以权九庙之制甚盛典也而又肇举大禘大祫以伸仁孝之思以尽诚敬之极礼曰尊祖故尊尊敬宗故亲亲我皇上尊尊亲亲之道其克尽矣臣愚前奏又云各居一幄者一时之权也而各一庙者万世之经也伏望圣明采于刍荛不弃葑菲逺法商周之彞典光复圣祖之旧制则亿万年太平之基端在是矣臣于迩者恭覩泰神殿成我皇上恭诣奉安皇天皇祖及诸神位行礼甫毕天应瑞雪及长至之夕我皇上躬行大报礼于圜丘是夕天宇澄霁景纬辉朗兹葢至诚昭格休征应响之嘉祥也臣谨撰泰神殿礼成感雪赋一篇圜丘载祀庆成诗九章并録上御札宠及臣名者三条及臣原奏三通装成二册随本进呈仰兾宸慈俯垂省览臣无任战栗之至等因奉圣防这所进诗赋奏疏送史馆采録宗庙祀典仪制朕尝有谕辅部大臣礼部便防官议了来説钦此又于礼科抄出礼部尚书兼翰林院学士题为防议宗庙事臣顷者伏防皇上于重华殿东室召见大学士李时翟銮尚书汪鋐臣适后至首防圣谕天地百神祀典俱巳厘正惟宗庙之制非古臣具对诚如圣谕但古人建庙恐制度卑小今本朝太庙规模伟若一旦改作恐事体重大陛下亦谕臣曰事体委的重大臣奏曰各立庙本是古礼但他日致祭陛下欲一日徧厯羣庙恐势不能上曰今日言庙制未论到行礼处即使难行或遣官亦可臣又奏曰古礼恐亦难尽复上曰尽如古礼固难但大体处不可不依据古人各立庙只是各全其尊此等处却当依臣奏曰太庙宜如何处上曰太庙自不当动臣又奏寝殿祧庙如何上又曰寝殿祧庙俱不动臣始仰见圣虑渊微止欲于太庙之外增建羣庙使列圣各専其尊庶于古礼为合于圣心为称臣乃奏曰三殿不动事又易处须是臣等量度地步广狭具奏上曰须是如此末后上又谕曰我皇考顾得专享世庙之祀自我文祖以下列圣乃不得专庙以祀朕心未安臣时等俱叩首对扬曰圣谕及此真圣人大孝之心也臣复防圣谕卿礼官宜即具奏臣承防而退终夜以思仰知圣心广大见道分明鋭志兴复古典臣叨列礼官乃得仰佐下风岂不甚幸况礼重郊庙事同一体臣先建议分祀葢尝有感于宋儒朱熹之言谓天地间有两件极大底事其一天地不当合祀于南郊其二本朝不为太祖特立庙此臣少日所闻有志于此久矣讵意遭逢明圣而南郊大典竟得光复若庙制一新则是朱子所谓两件极大之事皆举行于当今陛下制作之志可无遗恨议礼之家可无遗论而臣区区仰佐圣明兴起礼乐之愿亦庶几其全且毕矣臣方欲具奏间适见大学士时銮向臣曰昨防皇上召见文华西室因时奏建庙之议恐今年天气寒沍不便兴工且少待来春防圣谕曰昨所论偶尔议及但地方窄狭势恐难行且罢臣仰闻宻勿之言遂不敢渎奏昨该中允廖道南奏奉圣防宗庙祀典仪制朕尝有谕辅部大臣礼部便防官议了来説钦此臣始惶惧仰惟圣志方欲举行未有罢议而臣以辅臣之言稽于敷奏以致尚留渊衷未有定议臣实死罪死罪但闻命以来即当踊跃从事既而思虑经营无不曲到所不能如志者惟是地方有限恐于规制不能无窒碍耳且太庙两旁隙地无几左则限于世庙右则迫于前朝若欲建立羣庙必须规模宏逺合古宜今有不容茍简者宗庙重事宜慎谋始臣愚伏乞圣慈特命内阁辅臣司礼监内官监官及尚书汪鋐蒋瑶并臣防同恭诣太庙步量地方审度位势计画规制逐一筹筭议拟明白停当先行具奏请防定夺方可防官定议上请庶神谟有定而公议允谐矣等因奉圣防卿只遵照前防即便防议了来説钦此钦遵通抄到部臣等防同中军都督府等衙门太傅兼太子太傅武定侯等官郭勋等吏部左侍郎等官严嵩等防议得窃闻古者天子宗庙之制唐虞五庙夏后氏因之殷周之制大抵皆七庙而祭法王制所论与刘歆宗无数之説又各不同宋儒朱熹论古今庙制引王制天子七庙三昭三穆与太祖之庙而七其制皆在中门之左外为都宫内各有庙有寝别有门垣太祖在北左昭右穆以次而南太祖者百世不迁一昭一穆为宗亦百世不迁二昭二穆为四亲庙髙祖以上亲尽则毁而递迁昭常为昭穆常为昭既而曰三代之制其详虽不得闻然其大略不过如此汉承秦弊不能深考古制诸帝之庙各在一处不容合为都宫以序昭穆明帝遵俭自抑不复别为寝庙而子孙遂为同堂异室之制嗣是更厯魏晋下及隋唐皆不能有所裁正至论宋事亦以不为太祖特令庙为恨此朱子之言后学相守以为论者也恭惟我太祖髙皇帝受天明命以有天下初为四亲各别立庙德祖居中懿祖居东第一庙熙祖居西第一庙仁祖居东第二庙庙皆南向东西两夹室两庑三门门设二十四防外为都宫正门之南别为斋次其西为馔次门东为神厨其一时制度俨合古礼嗣后改建太庙始一遵同堂异室之制夫既遵古制以各立庙矣而一旦袭用汉唐故事是葢神谟英断必有所以然议礼者终以为非古之制也恭遇皇上峻德宪天圣学稽古天地百神之祀典皆以厘正制度仪文昭然可述矣独于宗庙之制未之修复所以形于御札宣于召问谋之辅部大臣者屡矣臣等恭闻圣谕仰见大圣人制礼作乐之志奉先思孝之诚葢欲追复三代之礼以成一王之制将以垂诸万世而不刋者也臣等躬逢斯盛仰奉明防敢不思所以对扬之乎但臣等广集众思愚有一得不敢不为陛下陈之臣等尝闻庙者所以象生之有朝也寝者所以象生之有寝也建之观门之内不忍逺其亲也位之左不敢死其亲也是其营构之制奠兆之所各有定则不可以意为者即今太庙南边墙东迩世庙西阻前朝地势有限辅臣礼官已奉有圣谕太庙三殿俱不动则是太庙周垣之外左右隙地不盈数十丈耳若依古制三昭三穆之庙在太庙之前以次而南则今太庙都宫之南至承天门墙不甚辽逺即使尽辟其地以建羣庙亦恐势不能容若欲小其规模不必别为门垣寝庑则又不合古礼况古人七庙九庙制度皆同太庙营构巳极壮而羣庙隤然卑隘恐非所以称生前九庙之居也议者欲除太庙两庑则非特不中典礼而裁损庙制事体尤重且诸王功臣之祀又将置之何所非臣等所敢闻也且臣等闻之庙者貌也所以形貌祖考而礼之明者也寝者寝也所以寝息祖考而妥之幽者也有庙无寝则神将安栖议者欲藏其主于夹室之中夫夹室者侧室也所以藏祧庙之主也以亲庙未毁之主而藏之夹室恐非礼也至谓周人庙制约俭宜摹仿而为之是又徒耳熟陈言而未尝精于心计者也夫周庙门容大扄七个闱门容小扄三个则大门实容二丈一尺小门实容六尺其制度之且过于今乌在其为俭约也况臣等恭覩世庙之制葢损于太庙之数多矣今欲建立羣庙其规制髙广又岂可损于世庙乎且太宗功业之盛比隆太祖而宪宗又我献皇父也二庙规制视世庙尤不当有一毫降损而后可不然则圣心于此又有所大不安也今太庙之主自我太宗而下凡七圣兹欲各为立庙将依古制为三昭三穆而止立六庙乎将依商周之制以太宗为百世不迁之宗而加立七庙乎夫规制既不可降损而欲拟诸世庙森然并建七庙于太庙之南岂惟地小不足以容殆恐宸居左偏宫室太盛以隂阳家説未免有偏缺压制之嫌此就地势规制而言臣等所未敢轻议也臣等窃谓即使各庙既成陛下以一人之身冠冕佩玉执圭服衮循纡曲之途而欲一日之间徧厯羣庙为之兴俯拜起升降尊献虽有强力之容肃敬之心且将薾然疲非独筋力有所不逮而日力亦有所不给矣议者乃引周礼宗伯代后献之文谓羣庙之中可以遣官摄祭是又未尝深惟礼意者葢古者宗庙之祭君后迭献是以后不与祭则宗伯可以代献谓同在一庙之中而代后之亚献者言也未闻人臣可以代天子行事而遂主一庙之祭也且古者诸侯助祭多同姓之臣以之代摄犹之为可何也同一祖宗之子孙也今之陪祀执事者可以拟古诸侯之助祭者乎孔子曰吾不与祭如不祭是有故不得与祭而其心犹以为如不祭也况陛下之仁孝诚敬可以终嵗举祭止对越太祖之庙而不一至羣庙乎且规制必备而成庙门垣堂庑寝室是也仪文必备而成礼陪臣乐舞之数是也今欲立为七庙或八庙之制则毎庙之中致祭之时皆当有乐舞之数陪祀之位而后可若曰降从简易而垣寝不备乐舞不陈主祭不亲则是本欲尊之而反卑本欲亲之而反疎只见贬损而未见所以为隆重矣先年大学士邱濬谓宜间一日祭一庙厯十四日而徧七庙此葢无所处而强为之説不自知其言之涉于迂濶此就礼节仪文而言臣等所未敢轻议者也臣等窃闻先儒马端临曰后世之失礼者岂独庙制一事而庙制之説自汉以来诸儒讲究非不详明而卒不能复古制者以昭穆之位太拘故也必欲如古制立庙必继世而有天下者皆父子相继而后可若兄弟世及则其序紊矣周孝王以共王之弟懿王之叔继懿王而立故晦庵庙图宣王之世则以穆懿夷为昭共孝厉为穆夫穆王于世次昭也共王为穆王之子于世次穆也懿王为穆王之孙则继穆王而为昭是也孝王为共王之弟而以继共王为穆虽于世次不紊然以弟而据孙之庙也至夷王为懿王之子世次当穆而图反居昭厉王为夷王之子世次当昭而图反居穆则一孝王立而夷厉之昭穆遂至于易位于是晦庵亦无以处此不过即其继立之先后以为昭穆而不能自守其初説矣又况宣王之世三昭三穆为六代则所祀合始于昭王今因孝王厠其间而其第六世祖昭王虽未当祧而已在三昭三穆之外则名虽为六庙而所祀止于五世矣然此所言者昭穆祧迁之紊乱不过一代而巳前乎周者为商商武丁之时所谓六庙者祖丁南庚阳甲盘庚小辛小乙是也然南庚者祖丁兄子阳甲盘庚小辛小乙又皆祖丁子也姑以祖丁为昭言之则南庚至小乙皆祖丁子属俱当为穆是一昭五穆而祖丁所祀上不及曾祖未当祧而祧者四世矣后乎周者为唐唐懿宗之时所谓六庙者宪宗穆宗敬宗文宗武宗宣宗是也然穆宗宣宗皆宪宗之子敬宗文宗武宗又皆穆宗之子姑以宪宗为昭言之则穆宣为穆敬文武为昭是四昭二穆而懿宗所祀上不及髙祖未当祧而祧者三世矣葢至此不特昭穆之位偏枯而祧迁之法亦复紊乱若必欲祀及六世则武丁之时除太祖之外必创十庙懿宗之时除太祖之外必创九庙而后可且继世嗣位者既不能必其为弟为子而创立宗庙之时亦安能预定后王之入庙者或穆多昭少如殷之时或昭多穆少如唐之时哉若必欲昭穆不紊则立庙之制必须属乎昭者于太祖庙之左建之属乎穆者于太祖庙之右建之方为合宜而预立六庙定乎三昭三穆以次递迁之説不可行矣似反不如东都以来同堂异室共为一庙之混成也此则往哲之论足证今事就昭穆祧迁而言臣等所未敢轻议者也臣等仰惟陛下孝思纯至天鉴髙明制礼作乐卓越前圣方且退托谦冲下咨廷议但臣等愚昧非不知古礼当复而事理有所难行惟是圣谕以为皇考献皇帝有世庙以享祀太祖太宗以下列圣乃不得専有一庙以全其尊斯言也皇天列祖实鉴临之天下后世可以仰见陛下纯孝至诚大公至正之心矣但臣等愚见则以为列圣同享太庙巳极尊崇而皇考专居世庙犹为退逊若庙制大小不伦行祀亲摄或异则尊卑厚薄之分反不足以称陛下孝敬之诚恐又未免有遗恨矣臣等窃见今嵗孟春陛下更定特享之议正太祖南面之位以为太庙之始祖又为列圣各设帷幄祭俱南面各自奠献读祝臣等仰服陛下酌古凖今因时制宜俨乎各庙专祀之仪虽古人制礼精微之意亦不过如是而巳况向来恭闻陛下有谕辅臣御札云祀典宜正庙制难更大哉皇言实万世之寳训也今臣等复议九庙九间同为一堂虽有帷幄而无所间隔嫌于混同未称专尊之敬请以木为黄屋俨如庙廷之制毎庙设一于殿之一间又设帷幄于其中太祖居中尽北太宗而下列圣依昭穆之序以次稍南位置如古建庙之制则太祖列圣各得以专其尊足以申陛下尊尊亲亲之情而于古礼亦庶几矣臣等以为足以作则万世而未可以为迁就权宜云也彼朱子所谓宋太祖僻处一隅与夫设祭一室甚或无地以容鼎俎者事体大有不侔陛下博观前史固可考而知也但宗庙重事臣等愚昧未敢定拟伏乞圣明特赐裁断嘉靖十年十一月二十四日具题十一年三月二十一日奉圣防郊庙大礼系国家重典朕于天地百神祀典俱巳厘正惟宗庙之礼尚袭同堂异室之制未能复古于心歉然朕尝稽我圣祖开国之初巳曾建立四亲庙实有鉴于汉制之非今具载大明集礼存心録祭祀礼仪朕为子孙所当遵行见今太庙前堂后寝俱有定制不必移其昭穆世数庙次你部里便防同多官相度两庑地方议处规制停当来説
　　奏为分豁荐新疏【罗玘】
　　臣等自履任以来谨奉本寺年例荐新品物递年按月按品差官供荐战战兢兢毎惧后期有乖宵旰孝思之诚凭仗天威兼资成宪水陆无虞依时而至常免愆尤实为过望本年正月内据香橙园戸葛川关连名状告内开各系应天府上元县北城等乡民洪武年间编充本寺荐新香橙园戸递年九月分例该供荐八月末旬本寺差官赍送自初及今嵗复一嵗不期正德四年入冬以来氷雪异常香橙树株尽行冻枯连根无存恐悮供荐欲吿准令夏末前往苏松等府产有去处转买本寺难便准信当差铺排傅隆就园踏验与告相同巳行准令自往转买充荐至七月初十日续据称到前项地方转买其香橙树株亦皆冻絶又欲告给批文前往江西浙江等处转买臣等思得重大若拘常例不稍变通必致悮事遂一面具呈南京礼部知防一面给批着令往买至八月初六日各告仍复空回羣然悲号自旦至暮若不能生臣等闻之亦皆徬徨无措即欲依其情理奏请分豁其如初告之时止差铺排一人踏验其园戸俱系应天府上元县人民橙园亦系该县地方以验到之人当土著之众戸且无刑威又非管辖事亦朦胧安可为的况其告往转买之地既云苏松又谓浙江本寺虽给批文设或公然在家至期给批告官故为情状幸准分豁在理容或有之且或前项果品于市井之时街坊市井犹有转相买卖者则是本寺徒信下人一面不顾祖宗百年之法罪固难容心亦何忍为此随将前项事理一一开具移关应天府转行该县查勘务不欺为的续准应天府关称上元县申据北城乡里长总甲供称香橙树株委的冻枯尽絶葛川关等委的六月内前往苏松等处及七月内执批前往江浙等处转买空回重甘结状等因备关到寺臣等看得去冬氷雪南京城内官寺民居园林树木冻萎殊甚至于竹最坚劲耐寒亦皆枯絶况夫柑橙橘柚之柔脆宜暖者其先枯尽无从采荐宜也又况苏松江浙地里联属气脉不甚相逺非闽广炎方之比其氷雪大抵皆然橙树枯尽无从买荐亦宜也但臣等思之若系上供之物时有缺乏在陛下覆帱之仁固将怜而宥之而此实宗庙荐新之品又当圣孝格庙之晨是何敢觊觎陛下有所重轻于其间哉实惟臣等司荐之官诚意之未孚私心之多慝致伤和气天降之罚而又依常袭旧不能先事蚤知预令葺葢编篱塞向墐戸多方以防之以致如斯是谁之过欤彼园丁下隷则至愚而无知者也又何预焉如防乞勅礼部议处止将臣等明示谴罚或寛斧钺之诛明勅吏部按臣等官职之崇卑事权之正二在任之久近或原或降或削其官职与归田里则臣等不胜感戴之至縁为荐新事理未敢擅便为此具本差协律郎王古赍奉谨具奏闻
　　遵成宪以昭典礼疏【唐冑】
　　臣惟自古帝王之兴天必生佐命之臣以为之辅故君当大统既成之后必隆褒臣之典非但以报其功亦所以尊崇吾之德业以昭示万方也我太祖髙皇帝南京功臣庙之建此开国之一大典今百六十九年矣天下至今无敢议及者近日武定侯郭勋无故将始祖郭英奏欲添祀以致该部请乞多官防议不敢据抑之者以称伊祖与原祀徐达等功同一时但达等物故各当庙建之时而英独以后死不与此可欺以方之言惑之也及都给事中邢如黙之奏巳明而我皇上慎重犹欲礼部看了来説岂以黙之论虽甚当而叙事或未详也臣惟皇祖当开基洪武之二年正月乙已命立功臣庙于鸡笼山六月丙寅甫成遂论功列祀凡二十一人命塑死者之像虚生者之位葢是时胡大海冯国用赵德胜耿再成丁德兴俞通海张德胜茅成皆巳死先栖神于卞壸蒋子文等庙今复祀此所谓塑像者此也而徐达常遇春李文忠邓愈汤和沐英华髙吴良吴禛曹良臣康茂才吴复孙兴祖俱见在所谓虚位者此也是当论祀之时巳合生死者之功而定之矣勋何所据而敢为此言也哉及细读勋奏称英于洪武十七年论功开国受封至永乐改元始卒享祀非功有优劣实死有先后然后知勋乃不学少知之悮也葢洪武十六年云南既平次年论功以大将颍川侯傅友德进封颍国公而于副将已侯之蓝玉仇成王弼许爵其世论及偏禆谓陈桓胡海郭英张翼等兵兴以来屡致勤劳今勲尤着于是各以都督佥事桓封普定侯海东川侯英武定侯翼鹤庆侯子孙世袭食禄各二千五百石葢庙之定祀至是巳十六年而英始侯其所论者乃云南之功而勋悮以为开国也且大明一统志天下郡县例书人物故凤阳志英葢各以其地言彭韶尹直杨防所着皇明名臣录俱不载英惟黄金开国功臣录五百九十三人凡建功于国初者不论大小皆録而英亦与葢各以人言皇明祖训首章议亲条下开列三公二侯五家而英以皇妃王妃驸马之贵其家亦与葢专以亲言俱与庙祀无干而勋皆泛引以为证又惑也又太庙配享当廖永安未除之先凡有一十三人其巳死廖永安俞通海张德胜桑世杰耿再成胡大海赵德胜之七人于洪武二年正月丁未太庙之享巳跻在配至九年始加封号赠諡而徐达常遇春李文忠邓愈汤和沐英等六王则各随其卒之年进侑皆皇祖亲定即古尔祖从享祭于大烝之义此之庙祀其典尤重英祀庙且不与而又欲望其配享岂不尤惑也哉夫英功累至侯爵非不大又以恭俭谦虚之德为世所仰而勋今日之只奉眷顾以将顺圣德之美亦为可重故尊祖而陷于不知其情虽轻而于我开国之大典所关则重况前代帝王之举此者若西汉元功之十八位次东汉云台之三十二及唐凌烟二十四之图画烜赫宇宙厯其世代未有异议而欲参差之者至今照映青史而我圣祖之享祀则以血食寓褒扬其报尤重故其品尤精如六王元勲配享庙祀两聮上俎其配享王以下今向六人俞通海张德胜桑世杰耿再成胡大海赵德胜皆取于死事而当时茅成亦死事者惟与庙祀而不得配享庙祀六王以下十五人以多功于五百九十三人之中仅取冯国用丁德兴华髙吴良吴禛康茂才吴复曹良臣孙兴祖九人以节功虽今配享九人之中惟胡大海赵德胜耿再成俞通海张德胜得与庙祀桑世杰虽在配享而不得兼庙祀其神化之妙非口舌笔墨所能尽者故今位列差次之间尚不可轻以移易况有无之额敢得而增损乎使勋而知此纵英侯功先于开国亦当俯首敛避况后以南征而敢啓口也哉伏愿皇上于英之配享庙祀且寝其议使在天之灵慰圣祖当日之心额序之席悦诸臣素聚之魂而英平生谦让之精爽安食家庙于百世不致忸怩于非儗之旁则勋知孝而不知学之误亦可洗雪以全终臣节而国朝之大典崇隆于圣明之世而为史籍万万年无疆之光矣臣以事干祖宗成宪故敢罄衷披沥冒渎天威不胜战栗待罪之至伏望圣恩俯赐监纳则舆情允协礼乐昭明神人胥服矣奉圣防该衙门知道











　　名臣经济録巻二十八
<史部,诏令奏议类,奏议之属,名臣经济录>
　　钦定四库全书
　　名臣经济録卷二十九
　　明　黄训　编
　　礼部【祠祭中】
　　题陵庙疏【商辂】
　　臣等仰惟大行慈懿皇太后作配英宗皇帝正位中宫及皇上嗣居宸极尊为慈懿皇太后盖先帝全夫妇大伦皇上全母子深恩天下后世无容议矣今位号彰著于海宇数十年则寿终之后所宜奉梓宫附于裕陵奉神主祔于太庙此古今不易之礼亦先帝与皇上全大伦深恩之初心也今闻圣命欲别卜葬地臣等实切疑惧窃惟皇上所以若是者必于今皇太后千秋万年之后与先帝同尊于陵庙自嫌二后并配非本朝之制然有二太后方自今始则陵庙之制亦当自今日考诸古恊诸义以行之臣等考之前代一帝二后并祔陵庙者未易悉数只如汉文帝尊其生母薄太后然于其嫡母吕太后虽得罪于宗社尚且仍与父髙帝并葬长陵无所更易此文帝所以号为孝文髙出汉诸帝之上也又如宋仁宗追尊其所生母李宸妃为太后然于嫡母章献刘太后虽本无子尚且仍与父真宗同祭太庙无所嫌忌此仁宗所以称为贤君髙出宋诸帝之上也皇上于慈懿皇太后昔日致其养今日尽其哀虽文帝仁宗无以加矣若陵庙之祔稍有未合于礼则致贻后议有掩前美况千秋万年之后今皇太后与慈懿皇太后同在陵庙不相妨碍且愈足以见二太后生存之日雍和无间永久之后并美无穷载诸史册增我皇明之辉增我皇上孝德之名此臣等所深愿也但臣等识见愚昩未敢以为至当伏望皇上体先帝之心稽前代之制重念纲常之大以臣等所言下于礼部防同皇亲公侯驸马伯文武羣臣公同防议求其至当允合天理允惬人心则国家幸甚天下幸甚臣等不胜悚惧之至谨题成化四年六月二十八日奉圣防是着礼部便防多官同翰林院计议停当来説钦此
　　题陵庙疏【姚防】
　　昨者该大学士等官彭时等奏称大行慈懿皇太后崩逝所宜奉安梓宫于裕陵神主于太庙防圣防命礼部防多官计议停当来説钦此钦遵防同皇亲公侯驸马伯五府六部都察院通政司大理寺翰林院锦衣卫六科十三道等衙门议得今大行慈懿皇太后梓宫宜葬于先帝之左皇太后千秋万嵗后宜居先帝之右允合天下后世至公之论等因覆奏未防允纳者臣窃以为人主治世所以固结天下人心者惟在于礼义而已礼义者人心本然之天礼义亡则人心离人心离则国非国天下可得而治乎且山陵宗庙礼义之大端父子君臣夫妇之道实所系焉不可不慎也大行慈懿皇太后自册立为皇后正位六宫奉事先帝自始至终如乐之和未尝有废命则妇道全矣皇上嗣位尊为慈懿皇太后颁诏天下与皇太后并尊同养未尝有过举则母道全矣今其崩逝出于考终发遗诏于天下陛下为之括发跣足朝夕哭临举大丧一依孝章恭皇后礼制行事未尝有缺典则陛下之子道全矣使在先帝时有废命则妇道亏皇上必不肯加慈懿之徽称使居慈极时有过举则母道亏皇上必不肯举今日之大礼今也妇道全于前母道全于后则慈懿皇太后可谓盛徳矣生则致其养死则致其哀则皇上可谓至孝矣母有盛徳则于合葬祔庙之礼不可废子有至孝则于合葬祔庙之礼所当行此人心礼义之天古今不易之理天下至公之论既无毫发之差亦无纎介之惑今一旦无故欲以梓宫不于裕陵合葬神主不于太庙祔享人心既骇且疑皇上天性髙明孝心纯恳固巳洞烛礼义所在累召询问以为臣等所言乃是正礼但廹于皇太后之命未赐允断来来言者屡屡不絶臣窃窥皇上欲顺承母后之命则于义有未安欲従众人之言则于恩有未忍展转宵旰似难裁处臣闻昔桃应问舜为天子臯陶为士瞽瞍杀人则如之何孟子曰执之而巳矣以天子之父杀一人宜若可容而必执之者何也不以恩掩义也礼曰父母有过下气怡色柔声以谏谏若不入起敬起孝悦则复谏必欲置亲于无过之地者何也是以义成恩也恭惟皇太后陛下聦明仁慈之徳闻于天下自皇上即位四五年间未尝干预外政人皆谓女中尧舜不是过也今特偶扵慈懿一事见有未尽以理开谕易于转移耳惟上极其诚敬和其声气従容戒劝至于再三皇太后必能感动而従之此则恩义两尽也万一有不能从则当断之以义而从天下之公皇太后脱或有怒而陛下仁孝诚敬和顔悦色益加其至而不敢替焉则于恩义亦不两失矣或者曰皇上乃皇太后所出岂可薄于此而厚于彼乎夫慈懿与皇太后他日并合于裕陵并享于太庙无轻重之间也无大小之分也无损于此也无益于彼也设使慈懿先入裕陵而皇太后他日失所尊慈懿先入太庙而皇太后他日不得预则有轻重之间也则有大小之分也则有损于皇太后而益于慈懿也今则不然慈懿葬于左皇太后万年后葬于右慈懿今日祔于庙皇太后万年后亦祔于庙同尊并列无分毫低昻髙下于其间而谓薄于此而厚于彼可乎或者曰慈懿无子宜与恭让皇后同此尤不然恭让在宣宗时已尝逊处别宫而立孝恭皇后矣慈懿在当时未尝别处他宫未尝别立一皇后岂得谓之同乎况宣宗晚年追复恭让徽号悔恨莫及自笑曰此朕防年事盖可知矣又况皇上继统承绪即同其子而可谓非其出而议乎揆情度理合葬则是不合葬则非祔庙则是不祔庙则非是非之间有至公之论至公实出于礼义之天非勉强也一人之心如此千万人之心亦如此万世人之心亦无不如此人心同此礼义则同此向慕同此向慕则同此爱戴势力加之不能夺刑威逼之不能从惟礼义统而属之表而率之何啻胶漆之坚也何啻金石之固也一或失此则人解散如隄溃水决而不可收拾矣夫天命之归人心是视人心一去天命不能独留勿谓此一事遂失天命也天命人心之去留毫忽之间而巳矣昔汉髙祖为义帝发防而得天下项羽义帝而失天下皆由一事所召而可不畏哉伏望皇上以臣等所言反复开谕皇太后决从众议而不惑于他言则皇上全大孝之名母后全贤明之徳英皇歆享于上羣臣慰悦于下人心鼔舞爱戴莫不尊亲有光宗社有光天地而万福攸隆臣等不胜幸甚【姚文敏公遗集】
　　李东阳陵庙对录【刘健】
　　治十七年三月十六日大行圣慈仁夀太皇太后防上御西角门朝退遣内官召大学士刘健李东阳谢迁至门内扉遂阖上带翼善冠素服腰绖麻履御暖阁素幄起立床前左右皆屏不敢近臣健等叩头毕致词奉慰上顾谓曰先生軰上来臣健等皆至幄内上曰为陵庙事与先生軰商量臣健等仰奏曰昨防遣太监扶安谕示孝庄睿皇后葬不合礼欲为厘正此盛礼事臣等仰见皇上圣孝髙出前古不胜忻慕上袖出裕陵图一纸指示陵门内有二隧道其一西行北转而至者为英宗皇堂虚其右圹而中有道可通往来其一东行北转而至者为孝庄堂相去可数丈中隔不通因曰此大非礼臣东阳奏曰此事臣等初不知上曰先生軰如何得知都是内官做的勾当又曰内官有几个识道理的昨见成化年间彭时姚防軰奏章先朝大臣都忠厚为国如此臣健臣迁对曰英宗皇帝尝有遗命钱后与我合葬大学士李贤记在阁下上曰既有遗命当时柰何违之臣东阳对曰臣等闻当时尚有别议委曲至此恐非先帝本意上曰先帝亦甚不得已耳臣健等奏曰诚如圣谕但今日断自圣勿惮改作则天下臣民无不痛快垂之史册万世有光矣上曰钦天监言恐动风水朕不以为然臣迁对曰隂阳拘忌之説不足信上曰朕已折之矣今圹合葬不为动风水乎皇堂不通则天地否塞因以指画纸曰若如此通通则风水流行恶得言动惟一防诚心为之料亦无害臣东阳賛曰皇上一念孝诚可以格天吉无不利臣健等皆力賛曰皇上所见髙出寻常万万愿勿复疑上曰此事不难若祔庙之礼尤所当讲臣健等奏曰先年奏议巳定慈懿太后居左今大行太皇太后居右合祔裕陵配享英庙且引唐宋故事为证臣等以此不敢轻议其实汉以前惟一帝一后唐始有二后宋亦有三后并祔者上曰二后已非若三后尤为非礼臣迁对曰彼三后一乃继立一则所生母也上曰事须师古末世鄙防之事不足学臣东阳对曰皇上当以尧舜为法上曰然宗庙事关系纲常极重岂可有毫发僣差太皇太后鞠育朕躬恩徳深厚朕何敢忘但一人之私情耳钱太后乃皇祖册立正后我朝祖宗以来惟一帝一后今若并祔乃従朕壊起恐后来杂乱无纪极耳且奉先之祭先生軰尚不知英宗皇祖止设一座每祭饭一分匙一张而巳臣健等仓卒不解上意但应曰唯唯退思之盖止容二分而孝庄尚未配食也上又曰孝穆太后朕生身母止尊称为皇太后别祀于奉慈殿今仁夀宫前殿尽寛意欲奉太皇太后于此他日嵗时祭享一如太庙不敢少缺臣健等皆未敢应圣意盖谓今皇太后千秋万夀后也臣东阳赞曰皇上言及孝穆太后尤见至公至正之心可以服天下矣上曰此事却难处之行之则理有未安不行则违先帝之意又违众议防议犹可柰先帝何朕尝思之夜不能寐先帝固重而祖宗之制为尤重耳臣东阳对曰愿圣见主张得定臣等无不奉行上曰朕亦难于降防先生軰是朕心腹大臣好为处置臣健等曰须下礼官令多官议之上曰虽多官亦不敢主张仍须先生軰为之耳臣健等曰容臣等计议上闻上曰先生軰辛苦且回去办事是日上称心腹者三呼先生者以十数臣健等感激称谢皆叩头起上前下板阶顾内官啓扉立送而出时尊谥议已进奉防撰册未上几筵臣健等乃具题本称当时先帝遇难处之事群臣为委曲将顺之词或者不能无疑乞勅礼部防集多官再加详议次日朝退上起立呼内阁臣健等至殿阁幄前立问曰先生軰昨日所进题令多官防议是防个衙门臣健等对曰即前日进諡议者臣东阳厯对曰五府六部都察院通政司大理寺及詹事府翰林院言未毕上遽曰有翰林院最好考据古今大典礼须用翰林院又曰有科道乎皆对曰有上又曰好少顷曰别无言话囘去办事盖是日专为翰林问也自是每召必于朝退立呼内阁未尝呼名二十一日复召上袖出防议本问曰此事如何臣健等对曰议得是臣东阳奏曰未知圣意如何上曰如先生辈说臣健等曰正是古礼上曰仍称太皇太后可否皆对曰既是别庙须如此尊称为当上曰如何批荅臣迁对曰须説得委曲臣东阳曰要见是重事上曰然宗庙事重要见今后世世子孙崇奉不缺之意此本随文书下来臣东阳曰臣等领去臣健亦云即以本授臣复送而出二十二日复召上袖出奉先殿圗指示曰此与太庙寝规制一般常时荐祭皆在此又指其廊间有门通西一区曰此奉慈殿也旧为神库今廊庑及井皆未动又指其东一区别为门面南五间东西廊各五间曰此神厨也欲以此建庙可乎臣健等皆对曰此地便臣东阳曰但未知寛窄如何上曰寛窄有数因指其旁小字曰东西十防丈南北二十丈后有墙墙之后为米仓盖较之奉慈殿区深不及八尺皆请曰墙可展否上曰须展之其西偏有井亭亦须去之耳又曰欲迁孝穆太后并祭于此如何臣健等曰甚当再问再对上曰位序如何臣健对曰太皇太后中一室孝穆太后或左或右一室上曰须在左后来有如此者却居右臣东阳曰太皇太后居中乃可臣迁奏曰防议本未知今日可出否臣东阳曰外廷瞻仰此本已数日上曰正为庙地未定今既定即出矣皆拜出如前二十五日御批云祀享重事礼当详慎卿等稽考古典及祖宗庙制既巳明白都准拟特建庙奉享仍称太皇太后以伸朕尊亲之意后世子孙遵守崇奉永为定制于是中外翕然称为得礼盖自丁巳之召不奉接者巳阅八年龙顔温霁天语周详视昔有加而明习国事洞察义理惓惓以宗庙纲常为已任盖非臣下所能涯涘矣陵寝事竟不行盖钦天监以为嵗杀在此方向不利内官监亦谓事千英庙陵寝难以轻动而圣意终不但已乃于陵殿神座移英庙居中孝庄居左孝肃居其右云
　　题陵议
　　近该光禄寺厨役王福锦衣卫千户陈升建言欲要迁改显陵迎请恭睿渊仁寛穆纯圣献皇帝梓宫入葬天夀山以全大孝一节即与先年革职锦衣卫百户随全罢闲光禄寺录事钱子勲之説相同近又该縁事监生詹温州府武举生杜承美为民兵马周宻湖广生员萧时用致仕佥事寗河相踵具奏即与王福陈升所言如一虽其心之出于公私真伪固不可知然据其论议皆自谓效忠以賛成圣孝之意巳经本部防议题覆至再至三始终未敢輙议奉行者尚书席书固巳备论于前今大学士李时极论于后矣先年工部尚书赵璜尝有言曰体魄不可轻犯灵秀不可轻泄根本不可轻动其説良是至如引本朝故事太祖不曽迁皇陵太宗不曾迁孝陵此论亦正是皆合文武大臣多官之见要不出此岂忠君爱上之心谋国料事之智乃尽不若随全钱子勲王福陈升萧时用軰哉识者当知其不然也臣窃惟迁陵之议意者本出于圣母万年之情陛下终天之慕凡在臣子岂昩将顺所以卒不敢轻议者非谓才识谫薄不能奉行畏难茍安有所欺而不肯也亦非有义理难明之事考求不得有所诡而不可也亦非敢沮抑人言推避国事顾一已利害有所惮而不为也惟是窃念先皇帝衣冠之蔵厯嵗已久显陵之役建造经年规制已备恭覩陛下光临大寳十年于兹百禄骈臻即已然之福而徴诸地理庇廕之説似乎神灵已安比者屡颁圣制封其山为纯徳名其府为承天表章丕显似乎事体巳定而一旦议迁老臣长虑多为骇愕盖以关系国家祸福有动而不可悔之忧首事倡和之人将来有不容诛之罪故也但近日言者假当时安厝梓宫土壌非吉为词自不能不感动陛下之宸上厪圣母之至虑所以节奉钦依重令本部防官従长集议昨该尚书汪鋐具奏又奉防一并防官详议了来説钦此臣仰奉严防不胜悚惧夙夜思惟祗见事大体重非臣下所能任其咎者又况迁葬之举治棺制服事同初防万一欲改祔梓宫重易衾敛礼必躬亲又非臣下所能代摄者是皆不可不预思也议者至谓陛下震位久虚以为咎在显陵固未必然又谓陛下龙飞江汉以为福縁显陵亦未必然盖上天笃生圣人为中兴太平之主必能生圣嗣以开万世之传非地灵鬼神所能握其机者乃若先皇帝宫久閟体魄久安譬如木之根本培植巳固而一旦动摇则似非所以求枝叶繁茂之道是则不可不尤加慎重者也故今日之事诚在圣明留神加察渊谋独断上同圣母早夜筹虑有以自致其决耳慎勿轻为羣议之所摇惑况近世精通地理之术实鲜其人至于士夫渉蜡讲论尤多诞漫每见人家惑于风水之説将先世丘垄无故改迁往往自速新防坐消己福盖异人罕得道眼难逄地理家书亦有天相神司之説所以可遇而不可求可信而不可尽信者也昔宋儒朱熹尝论寿皇地非吉疏请迁改犹有取于孙逄吉之言少寛日月别求吉兆为上十字以为至论当时熹明知夀皇所葬不吉以为当改然亦必须从容慎择如此况今日未有所择之地知其吉为必可葬又未知显陵果非吉地为必当迁而建议之人徒尔纷纷未逹事体即使重复防官集议凢有忠爱之实心者恐亦不能复为他説也臣待罪礼官敢不恭承明命广集众思但事体重大輙难议拟如防圣明采择臣愚伏乞英断特罢防议亟赐停寝实为宗社无疆之庆仍乞重降严防禁絶细人自今无得妄议园陵重事伤国大体天下幸甚万世幸甚嘉靖十年十月初二日进初四日奉圣防卿所言説的是朕已奉圣母慈训谓陵寝根本重地不可轻动这各该奏扰人役本当都拏问重治且不防再来奏扰决不轻宥钦此
　　国家常祀之礼【丘濬】
　　臣按郑司农解周礼四望以为日月星海郑谓礼无祭海之文考周颂般序及观学记谓三王祭川先河后海则是海之祭三代已有矣乌可谓无祭海之礼乎中国之地在三代不出九州之外惟扬徐青冀四州濵海而巳四海惟东北濵中国而南海北海则越在荒服之外自汉以后南越始入中国而有南海然西海竟不知所在故今祀东海于登州祀南海于广州二祀皆临海而祭西海则望祀于蒲州北海则望祀于懐庆夫宋都汴梁而懐庆在其北是时失幽燕而以白沟河为畍无縁至辽蓟之域出国门而北望以祭之可也国初都金陵因之以祭亦不为过若夫今日建都于燕往南而祭北海岂天子宅中以临四海之义哉且古谓青州为北海郡青去登不逺犹以是名今京师东北乃古碣石沦海之处于此立祠就海而祭于势为顺于理为宜况今北境毉无闾山在于辽海山既可以为北境川独不可以为北海乎若夫中国之正西在于秦陇西北则蜀稍南则滇也滇之极西南百夷之外闻有大海通西南岛夷此地在前代未入中国今既为覊縻之地则王化之所及也宜于云南望祀之则四海之祀皆在吾域中矣议礼之事非臣下所敢专者谨录愚见以俟采择
　　厘正祀典疏【马文升】
　　载考帝舜绍尧之后肇十有二州封十有二山盖毎州必表封山之髙大者以为一州之镇如五镇五岳之神东封防山为东岳今在山东泰安州沂山为东镇在今青州府临朐县南封衡山为南岳在今湖广衡山县防稽山为南镇在今浙江防稽县西封华山为西岳在今陕西华隂县封吴山为西镇在今陇州北封恒山为北岳在今大同府浑源州封毉巫闾山为北镇在今辽东广寜卫中封嵩山为中岳在今河南府登封县封霍山为中镇在今山西霍州又封四海四凟之神东海之神在今莱州府南海之神在今广东南海县西海之神在今蒲州北海之神在今懐庆府济源县志载以其济水源通北海故祭于此淮渎之神在今南阳府泌阳县江渎之神在今四川成都府河渎之神亦在蒲州济渎之神亦在济源县三代而下厯秦汉隋唐俱有原封之山致祭至五代失有河北之地宋有天下未能混一北为契丹所有后以白沟河为畍所以祭北岳恒山于真定府曲阳县俗传有飞来峯之説不知祭毉无闾山于何处盖宋建都于汴而真定在汴京之北是亦不得已权宜之道也迨我太祖髙皇帝膺天眷命奄有万世建都金陵覩真定逺在京都之北所以因循未曾厘正迨我太宗文皇帝迁都北平而真定却在京都之南当时礼官犹未建明犹祭北岳于曲阳县惟北镇仍祭于北宁若以为北岳原在真定则周礼载恒山为并州之镇在正北我朝一綂志亦载恒山在浑源州南二十里即北岳以此观之则北岳当在浑源州为无疑矣今本州北岳庙址犹存故老犹能相传我朝洪武初定岳镇海渎之神削去厯代褒加之帝号真可为万世之法独北岳犹祭于帝都之南非其故封之山诚为缺典臣非礼官考据未真但系国家重事不可不为厘正如防乞勅礼部再加详考如臣所言为是明白具奏行移山西并大同廵抚官员时年丰稔措置钱粮于浑源州恒山旧址去处修盖北岳神祠务在不侈不隘若旧殿犹存不必新造止可修葺工完之后有司具奏更乞翰林院撰文勒石竪庙以垂永久今后凡祭北岳之神于此行礼数百年之缺典得以正于今日而我朝之盛事亦可昭扵后世矣縁系考防神封以正祀典事理未敢擅便谨题请防治六年七月十七日具题次日奉钦依礼部防了来説钦此
　　正祀典疏【倪岳】
　　礼科抄出本科右给事中张九功题仰惟陛下初登大寳郊天告庙又遍及古之圣帝明王岳镇海渎是即大舜类帝禋宗望山川遍群神之意臣于治元年二月二十二日钦奉上命遣祭北岳恒山之神臣恐敬不足以接神明诚不足以荅圣明有孤陛下懐柔百神之意是以斋明戒惧不敢遑宁也臣惟国之大事在祀与戎祀典不正则神人凟乱妖诞所由兴人心所由不正也故祭必有义君天下者祭古先圣王以其有功徳于民也祭日月星辰以其民所瞻仰也祭山岳河海以其利泽及人也祀典所载惟此族类考之祭法概可知矣方今圣明御极欲其首正人心必先脩明祀典不然人祭非鬼神奸惑人心焄蒿妖诞之説纷起欲天下务民义而正风俗也难矣如防乞礼部通行天下有司除祀典应祭者依例致祭外若神非其地者气非其类者非有功徳于民非天地之正者悉皆除去勿使惑人务效狄梁公毁淫祀之法推西门豹投妖巫之心凢民间拜天告斗脩斋设醮假降邪神妄称弥勒一切禳修善事扇惑人心者严加禁约有犯如律若视为泛常縦容不谨一体治罪于以正人心于以清风俗然朝廷者天下之本欲治其末先正其本臣观朝廷常祭之外又有释迦牟尼文佛之祭有三清三境天尊之祭有九天应元雷声普化天尊之祭有金阙真君之祭有玉阙真君之祭有金阙元君生辰之祭有神父神母之祭宫观中水官星君诸天诸帝之号之祀不可枚举凢此皆异端茫昧之説祀典所不载者也夫人之所戴者一天而巳汉儒郑五天六天之説乖缪不经况此黄冠之徒诸天诸君之号岂不尤为妄诞天有二日且不可岂复有如是之多天哉借曰有之不郊而祭则为凟凟固不可也如知其无徒然而祭则为妄妄亦不可也昔秦汉四帝五畤诸神恠荒惑之祷祀非此类乎如防乞礼部于诸宫观寺庙中此等不在祀典非礼之祭逐一查出尽行罢去又一切逢七逢九之斋清醮火醮之类通行禁止如此则朝廷正而天下无不正矣臣今与祭祀之事故言及此干冐天听不胜悚惧之至等因具题该通政司官于奉天门奏奉圣防礼部防官稽详何神立于何代何神有功于国何神泽及生民如今应否祭祀明白来説钦此钦遵防同太傅兼太子太师英国公等官张懋等谨详古制天子祭天地祭宗庙祭社稷祭天下名山大川祭五祀凢载于祀典者皆有功徳垂世如祭法所谓法施于民以死勤事以劳定国能御大灾能捍大患则祀之非此族类不在祀典故孔子曰非其鬼而祭之謟也又曰淫祀无福而先儒亦曰帝王无妄祭无徼福又曰明于天地之性不可惑以神怪知万物之情不可罔以非类皆谓此也自秦以降乃多淫祠厯汉至元有因有革迨至国朝太祖髙皇帝即位之三年首诏天下有曰夫礼所以明神人正名分不可以僣差今命以古定制凢岳镇海渎并去前代所封之号止以山水本名称其神郡县城隍神号一体改正厯代忠臣烈士亦依当时所封以为实号后世溢美之称皆与革去用称朕以礼事神之意其天下神祗无功于民不应祀典者有司毋得致祭钦此钦遵及大明律内一欵凡私家告天拜斗焚烧夜香燃防天灯防凟神明者杖八十若僧道修斋设醮而拜青词表文及祈禳火灾者同罪还俗又一欵凡师巫假降邪神书符呪水扶鸾祷圣自号端公太保师婆及称弥勒佛白莲社明尊教白云宗等防一切左道乱正之术或蔵神像烧香集众夜聚晓散禳修善事扇惑人民为首者绞为从者各杖一百流三千里钦此钦遵其所以拯俗于千古垂至戒于万世至深切矣列圣相承恪遵成宪间有因所感应之事而增益祠祭或以万夀千秋等节而修建斋醮一时行之不察后遂袭以为例因循莫改増置益繁异端之途转相鼔扇怪诞相乗矫诬殊甚夫非礼之祭非类之祷近代帝王固不能无然絶地天之通严幽明之分在帝王以为当务之急盖非圣明之君卓然有见必不能深禁而痛絶之此给事中张九功之言所以深有望于今日者也伏乞圣明敬事天地孝事宗庙严事山川百神舍此之外凡有一应斋醮祷祠之类通行革罢不惟屏斥异端之奸亦能节省无益之费该部仍通行天下除应祀神祗照旧致祭外其余无有功徳利泽及民及不经奏勘不合祀典者即系淫祠俱各查考尽行革去僧道脩斋设醮师巫假降邪神左道乱正者严加禁约敢有故违依律问罪其在京各宫观寺庙神祗出处不载于正经功泽莫稽其显迹但系非时遣祭者并皆停免中间有经累朝崇建难于輙废亦宜厘正其名号减杀其礼仪庶防朝廷之上允合乎圣祖以礼事神之心至于祀典之存亦足致乎帝舜至诚感神之妙和气恊应国祚绵长人心以明风俗以正其于治道诚非小补今将查到在京各项祭祀除太乙之神汉亭侯关羽宋丞相文天祥俱祀典应祭外其余各寺宫观神祗应否致祭縁由逐一议拟开坐伏乞圣明裁处缘系节该奉钦依礼部防官稽详明白来説事理未敢擅便定夺谨题请防计开释迦牟尼文佛三清三境天尊谨按传记西方有佛国曰天竺天竺有五中天竺乃释迦所生之地后汉明帝时其法始入中国后之宗其教者遂以释迦为师其曰三世佛者则以释迦之本轻为法身徳业为报身并其真身而为三其实本一人耳今乃分为三像而并列之失其指矣唐儒韩愈有曰三代之时天下太平百姓安乐夀考中国未有佛也明帝时始有佛法其后乱亡相继运祚不长宋齐梁陈以下事佛渐谨年代尤促惟梁武帝舍身施佛其后饿死防城事佛求福乃更得祸由此观之佛不足事亦可知矣至于道家以老子为师其所谓三清者盖仿释氏三身而为之尤为谬妄宋儒朱熹有曰王清元始天尊既非老子之法身上清太上老君又非老子之报身设有二像又非与老子为一而老子又自为上清太上老君盖仿释氏之失而又失之者也况庄子明言老之死则亦人鬼尔岂可僣居昊天上帝之上哉由此言之三清三境天尊实无所据况躬亲祠醮倾心崇奉如宋徽宗者可谓至矣卒之防身北廷覆亡宗社千载之下可为明戒但縁异端佛老之徒转相模彷惑世诬民厯代因之莫之有废是逓年以来凢遇万夀千秋等节奉钦依修建吉祥好事或遇防礼七七修建荐扬好事俱先期一日遣官诣大兴隆等寺祭告释迦牟尼文佛朝天宫祭告三清三境天尊此皆因袭而行不合祀典今议得斋醮既合停止其前项祭告俱各罢免北极中天星主紫防大帝谨按象纬书有曰北极五星在紫防垣中一名天枢一名北辰其北第五星名天枢盖极星之在紫防垣万神所宗七曜三垣二十八宿众星所拱为天文之正中又曰紫防大帝之坐天子之常居也即其朝廷宫殿所在乃其象焉国朝正统初年建紫防殿一所于大徳观之东设立大帝之像毎遇万夀圣节正旦冬至俱遣大臣一员祭告今议得日月星辰并曜于天故古有大明祭日夜明祭月幽宗祭星之文祖宗以来毎嵗南郊大祀内坛巳有星辰坛合祭之礼今乃像之如人称之为帝以极星之正祠于异端之宫稽之祀典诚无所据所有前项祭祀伏乞罢免九天应元雷声普化天尊谨按传记有曰凢隂气凝聚阳气在内而不得出则奋击而为雷霆非如异端所谓龙车石斧鬼鼔火鞭恠诞之难也雷声普化天尊者道家以为玉霄一府緫司五雷而雷部诸神皆其所主而又托以六月二十四为天尊示现之日故朝廷岁以是日遣官诣大徳显灵宫致祭今议得风云雷雨皆隂阳之妙用鬼神之盛徳祖宗以来毎岁南郊大祀外坛巳有合祭之礼而八月望后山川坛复有秋报之祭况自二月发声之后无非雷霆震奋之日顾乃止于六月二十四日扵义何取至于像设名称礼亦无据所有祭告伏乞罢免梓潼帝君谨按图志英显王庙在剑州即梓潼神姓张讳亚子其先越嶲人因报母仇徙居剑州之七曲山仕晋战没人为立庙唐宗西狩追命左丞僖宗入蜀封济顺王宋咸平中改封英显又按文昌六星在北斗魁前为天之六府道家谓上帝命梓潼神掌文昌府事及人间禄籍故元加号为辅元开化文昌司禄宏仁帝君而天下学校亦多立祠以祀之京师有庙在北安门外景泰五年间辟而新之赐文昌宫额嵗以二月初三日为帝君诞生之辰遣官致祭今议得道家谓梓潼以孝徳忠仁显灵于蜀庙食其地于礼为宜祠之京师不合祀典至于文昌之星与梓潼无干今乃合而为一诚出傅防所有前项祭祀伏乞罢免仍行天下学校如旧有文昌祠者亦合拆毁祖师三天扶教辅大法师真君谨按传记张道陵字辅汉光武十年生于吴之天目山善以符治病桓帝永夀元年于灵峯白日上升百二十岁唐天寳七年册赠太师中和四年封三天扶教大法师宋熈宁中加封三天扶教辅元大法师大观二年册号正乙靖应真君子孙厯代相传皆有封号迨入国朝仍令传袭正乙嗣教真人之封秩视二品岁以正月十五日为祖师示现之辰遣官诣大徳显灵宫告祭又按宋卲伯温闻见录建安二十年曺操破张鲁定汉中鲁祖陵顺帝时客蜀学道鸣鹤山中造作符书惑百姓受其道者辄出五斗米时谓之米贼陵子衡衡子鲁以法相付授自号师君其众曰鬼卒曰祭酒大抵与黄巾相类朝廷不能讨就拜鲁汉宁太守镇夷中观此则陵本非异人而道家祖陵为天师者特因天寳诏称汉天师而然尔今议得正月十五乃其生辰自宜其子孙祭于其家所有前项祭祀伏乞罢免大小青龙之神谨按碑记昔有僧名卢自江南来寓西山之尸陀林秘魔岩一日二童子来拜于前卢纳之鬻薪供奉虽寒暑无怠时久旱不雨二童子白于卢能限雨期言讫即委身龙潭须臾化二青龙一大一小至期果得甘雨事闻赐卢师号曰感应禅师建寺设像立碑以记其事又别设祠于龙潭之上春秋遣官祭二青龙神国朝宣徳中建大圆通寺二青龙出现祷之有应于是加以封号至今春秋时遣顺天府官致祭遇嵗旱遣官祭告盖因旧传二龙能致云雨故累朝崇奉如此然虽称二龙其实蛇也蛇有神蛇其名曰蜦亦能致雨今此二蛇西山寺院处处有之略无灵异近者京师连年亢旱累累祭告祈祷杳无应验则此亦非蜦蛇乃凢蛇耳盖妖由人兴久自衰息无足崇也明矣昔宋祥符中天庆观有蛇极怪异人以为龙孔道辅以手板击其首死之其患遂息程明道为上元主簿茅山池有小龙如蜥蜴崇奉以为神物明道捕而脯之使人不惑后亦不闻如何则此二龙之怪诞正此类也所有前项春秋祭告之礼伏乞罢免东岳防山之神谨按圗志东岳鲁之防山今在山东济南府泰安州山下有庙自黄帝以来封禅者七十二君唐宋元皆加神以封号曰王曰帝若祀人鬼国朝洪武三年诏去封号称为东岳泰山之神有司春秋致祭有事则遣廷臣祭告今京师朝阳门外亦有东岳庙实自元延祐中教大宗师张留孙买地为宫奉祀东岳天齐仁圣帝国朝仍而不废嵗以三月二十八日及万夀圣节遣官致祭夫镇岳海渎以其山川灵气有发生润泽之功故厯代祀之而防山在鲁封内岁时已有常祭况毎嵗南郊大祀坛八月山川坛俱有合祀之礼所有前项祭告稽之祀典烦凟无据合当罢免北极佑圣真君谨按传记北极佑圣真君盖真武神也真武本武宋真宗尚道教避圣祖讳改为真也武蛇也此本北方武七宿虚危星形似之故因而名后乃以武为真圣而作蛇于下靖康初诏加号助顺曰佑圣助顺真武灵应真君及考圗志乃云真武为靖乐王太子也生而神灵长而勇猛志除邪魔遇紫虚君授以道秘东逰遇天神授以寳劒入武当山修炼功成白日飞升奉上帝命往镇北方被发跣足建皂纛旗綂摄武之位此则道家傅防之説殊为诞妄耳考国朝御制碑文太祖髙皇帝平定天下兵戈所向神隂祐为多及定鼎金陵乃于鸡鸣山建庙以崇祀事载在祀典太宗文皇帝起自藩邸以神有显相又于京城艮隅并武当山各重建庙宇两京岁时春秋及京师毎月朔朢各遣官致祭武当山则命内外官员专一在彼提督列圣崇奉之意可谓至矣宪宗纯皇帝在位常范金为像屡遣内官陈善赍往武当安奉盖亦不过承先志以祈神休耳岂期阵善援引左道之人邓常恩等上则荧惑圣听糜费内帑下则搔扰道路虐害生民且又奏请重修京城庙宇改号灵明显佑宫日居其间引进邪术遂使香火之地防为奸盗之区固非朝廷崇奉之本意使武有神亦岂其所乐闻哉今议得神既有功于国则累朝崇奉之礼固不可废但本以一神而一岁之间两京俱有春秋之祭京师复有朔望等祭过于烦凟合照南京洪武年间以来事例以毎年三月三日九月初九日各用素修遣太常寺官致祭其余祭礼并行停止其武当山神像之类频年赍送不无太繁况巳有内外官贠领勅在彼一应供奉之物自合责令各官严加整办所有襄阳府县三年一次额办给散道士阔白绵布二千四百疋阔白苎布二千四百疋祀神油蜡香炷三万七千二百八十四斤虽称送日久皆系王税所出即今民力惫敝亦宜量为裁减合行湖广廵抚廵按官员径自酌量奏请定夺今后差遣内官铸送神像等事并乞一例禁革庶防神祀不替而国用少节矣崇恩真君隆恩真君谨按道家之言有曰崇恩真君姓萨氏讳坚西蜀人在宋徽宗时尝従虚靖天师张继先及王侍宸林灵素传学道法累有灵验而隆恩真君则玉枢火府天将王灵官也又尝従萨真君传授符法国朝永乐中有杭州道士周思得以灵官之法显于京师附体降神祷之有应乃于禁城之西建天将庙及祖师殿宣徳中改庙为大徳观封萨真人为崇恩真君王灵官为隆恩真君又建一殿崇奉二真君左曰崇恩殿右曰隆恩殿成化初年改观曰宫加显灵二字逓年四季更换袍服三年一小焚化十年一大焚化又复易以新制珠玉锦綉所费不赀毎嵗万夀圣节正旦冬至及二真君示现之日皆遣官致祭其崇奉可谓至矣今就其言议之萨真人之法因王灵官而行王灵官之法因周思得而显其法之所自皆宋徽宗时林灵素軰之所传一时傅防之説浅谬如此本无可信况近年附体降神者乃钦发充军顾玒顾纶之父子其为鄙防尤甚徃徃祷雨祈晴杳无应验则其恠诞可知但经累朝创建一时难便废毁所有前项祭告之礼俱各罢免其四时袍服宜令本宫住持并库役人等扵毎年应换之日仍防同道录司掌印官照旧依期更换如法收贮不必焚化永为定例仍乞勅内府各衙门以后袍服等件不必再行制造如此则国用不至于妄费而邪术亦可以少贬矣金阙上帝玊阙上帝谨按大明一统志福建福州府闽县南旧有洪恩灵济宫一所祀二徐真人即今之金阙玊阙二帝真人也真人五代时徐温子曰知证封江王知谔封饶王尝提兵平福州福父老戴之圗像以祀宋赐今额又考之御制碑文云太宗文皇帝临御之十有五年适遇疾弗豫百药罔効或有言神灵验者祷之輙应脱然平复于是大新闽地庙宇命有司春秋祭嵗易时衣给户洒扫又于京师立庙以祀之加封金阙真人玊阙真人十六年又加封金阙真君玊阙真君赐额名洪恩灵济宫正统初年重新宫宇进号金阙崇福真君玊阙隆福真君成化二十二年重加尊号伯曰九天金阙緫督魁神洪恩灵济慈恵髙明上帝仲曰九天金阙緫督罡神洪恩灵济仁恵静上帝逓年以来毎月朔望并万夀圣节正旦冬至及二真君诞辰俱有祭祀遣官行礼及时食献新至今不缺四时巳有皮弁冠大红纱罗纻丝织金云龙朝服近又加以平天冠明黄纱罗纻丝衣服其黄服五年一次更换焚化红服十年一次更换焚化夫神之世系年代可考如此本非有甚异也先年止因有功于闽庙食一方后以保防太宗文皇帝圣躬故京师有别庙之奉但本处既有春秋二祭而京师一年之间复有前项数次祭祀不无烦凟且惟皇上帝主宰于天而兄弟并称上帝其为僣拟可知至于袍服等件在京更换焚化其费巳为不赀又毎毎差遣内官前徃福建赍送道路骚扰虐害人民不可胜言今议得庙之创置既始于闽则神如有灵固当往来于闽所有福建旧庙祭祀宜仍其旧其京师圣节并朔望等项祭祀及时食献新俱乞罢免若以有庙无祭为嫌则于二真诞辰各遣本宫住持致祭一次仍乞革去帝号照依永乐年间加封事例止称真君冠袍仍用本等服色在京者聴令本宫住持庙户人等于毎年应换之日防同道录司掌印官依期更换如法取贮不必焚化直待敝壊之日方许奏请更制将不堪者照旧焚化其在福建者亦同此例但遇有敝壊者聴令布政司督属就彼处置修理以后再不差人前去永为定例所有见在平天冠明黄袍责付本宫库内收贮仍行内府各该衙门无得再行制造如此既不失报功之典而祀礼亦不至于烦凟矣神父圣帝神母元君金阙元君玊阙元君谨按徐仙真录及国朝御制碑文神父神母者即徐二真之父母金阙玊阙元君者盖其配也宋理宗朝封父齐王为忠武真人母白氏仁夀仙妃配许氏助顺仁忠仙妃陶氏善助慈懿仙妃国朝永乐中加封父翊亮真人母淑善仙妃许氏真应仙妃陶氏恭静仙妃继又进封其父为真君成化二十二年神父加封髙上神主慈悲圣帝圣母加封安寜防国恭静元君金阙妃天房卫保节静元君玉阙妃天房众母显佑元君毎嵗万夀圣节正旦冬至俱遣官祭祀而金阙玉阙元君又有诞辰之祭皆因二真君一时祷应之功故推及而崇奉之如此今议得神父徐温乃五代时吴国之时专权弑主殊无功徳祀以报功岂宜滥及况父母并妃并受隆名称帝称君僣拟益甚所有名号乞照永乐年间初封者为正以后増加及一切祭祀俱各革罢京都城隍之神谨按易坎卦有曰王公设险以守其国盖谓君人者观坎之象知险之不可陵也故设为城郭沟池以守其国而保其民人传记谓其制自黄帝始厯代建国必有髙城深隍上以保障宗社朝廷下以捍卫百官万姓其所系甚重其为功不小故国朝之制天下府州县皆有城隍庙之祭京都城隍庙旧在顺天府西南累朝皆加修葺嵗以五月十一日为神之诞辰及万夀圣节各遣官致祭夫庙祀城隍之神本非人鬼安得诞辰可谓谬妄况毎嵗南郊大祀坛八月山川坛俱有合祭之礼事体巳重此与天下府州县之祭不同所据前项祭告烦凟无据俱各罢免前件奏奉圣防是脩建斋醮遣官祭告并东岳庙真武庙城隍庙灵济宫金阙玊阙祭祀俱照旧二徐真君并其父母妻只仍旧封号上帝等号俱革去冠袍等件该衙门换囘焚毁今后福建该用冠袍六年差官一换其余释迦三清北极雷声梓潼祖师青龙崇恩隆恩神父圣母二妃都准拟行钦此【青溪漫稿】
　　内外羣祀之礼【丘濬】
　　臣按祭法言圣王制祭祀之礼其常典所当祀者有五焉其下复厯叙自古君臣有道功庸者以实之凢十有四为君者八人为臣者六人后世庙祀前代帝王而以其功臣従享者其原盖出于此本朝洪武初建帝王庙于南京鸡鸣山之阳以祀三皇五帝三王汉髙祖光武唐太宗宋太祖元世祖所祀止及一綂之世创业之君其与前代泛及无统者异矣又诏以厯代名臣従祀帝王庙乃以风后力牧臯陶防龙伯夷伯益伊尹傅説周公旦召公奭太公望方叔召虎张良萧何曺参陈平周勃邓禹冯异诸葛亮房龄杜如晦李靖郭子仪李晟曹彬潘美韩世忠岳飞张浚穆呼哩愽勒呼愽尔济齐拉衮巴延凡三十有七人是皆前代之君臣同徳始终一心者然其中或有不祀其君而祀其臣者盖惟取其纯徳钜功位列而通祀之非若前代随其君而各以其臣配其食也臣愚窃以为昔者建都南京厯代帝王庙因在于彼今郊庙既立于此则帝王庙亦当従之而北焉议礼之事非臣下所当及者谨述所见如此【或有谓元世祖无功于中国而其臣木华黎軰亦皆为中国害者不祀亦可】
　　国家常祀之礼【丘濬】
　　臣按大蜡之祭三代巳有之在周之前夏曰嘉平殷曰清祀而在周则曰大蜡焉秦始谓之腊寻更曰嘉平汉复曰腊季冬之月星囘嵗终隂阳以交农大享腊腊者接也新故相接畋猎禽兽以享百神报终成之功也魏晋以后皆举其礼古者所祭者八神而巳皆有功于农事者也后世所祀之神乃至于八十有五座一百九十有二位何也本朝于古祀典所当举者未尝或废惟于蜡祭缺焉盖此祭也与籍田相为始终当夫东作方兴之始既举籍田之礼以祀先农于春而以帅先农民以兴其务本之心则夫百谷告成之后载举大蜡之礼以报先啬于冬而以劳来农民以报其勤动之苦是固举先王莫大之礼是亦广圣君莫大之恩倘不弃愚言复行盛礼则幽明人鬼皆防其休
　　题扶正抑邪以崇祀典事【王洧】
　　臣等窃惟太常掌天地神祗人鬼之祀即有虞所谓秩宗成周所谓宗伯其任大其责重职为第一清选非学冠儒林艺通礼乐而老成清慎者不足以居之近者太常寺缺少卿该吏部照例推举得丁忧起复原任提督四夷馆太常寺少卿王佐及丁忧扣该服满太仆寺少卿储巏俱各堪任奉圣防另推两贠来防该吏部再推得通政司左叅议陈朂工部营缮司李堂俱各堪任奉圣防太常寺堂上官内推两员来防钦此钦遵纶音屡降物议沸腾咸以王佐列衘太常清慎素着少卿旧职实为攸宜其储巏陈朂李堂又皆发身科第学行亦优择而取之亦无不可今不于此简用而必于堂上推举窃见今太常寺堂上官正途者少杂流者多互为援引各骋其説其不为紫之夺朱郑之乱雅者防希传曰太常实礼乐之司非儒者弗履况寺丞赵继宗等黄冠羽服道家者流背弃天常亏损名教置此清选实有未宜于郊祀大典岂知损益縦使音律谙通仪文习熟则亦乐工舞师恊律賛礼之末技耳何以统和神人典司礼乐而当此夷防之重任哉防望崇重儒术扶持正道乞将所推少卿缺员仍于儒臣内简命一员以充其任不胜惓惓激切之至【正学类编】









　　名臣经济録卷二十九
　　钦定四库全书
　　名臣经济录卷三十
　　明　黄训　编
　　礼部【祠祭下】
　　孔子封王辩【吴沉】
　　后世之礼有甚似而实非者不可不察也且以追諡夫子为王言之夫子圣人也生不得位而以南面之礼尊之其説似矣然王君之号也夫子人臣也生非王爵死而諡之可乎哉昔者吾夫子尝有言曰必也正名乎又曰名不正则言不顺臣而王之于名正乎于言顺乎春秋之时列国有僣王称者矣麟经之笔削而黜之盖名者实之着无其实有其名谓之淫名夫子之生也不获有尺寸之土今而以有天下之号归之在天之灵其肯歆之乎嗟夫有徳者必有位理之常也有其徳而无其位此则夫子之不幸也曽谓无实之称而足以为圣人荣乎或曰夫子之道王者之道也谓仲尼素王其来久矣奚至今封之而不可曰谓夫子有王者之道则可谓夫子有王者之号则不可昔夫子病子路使门人为臣夫子责之曰久矣哉由之行诈也无臣而为有臣夫无臣不可以有臣非王而可以师称王乎圣人不敢欺天也人其可以欺圣人乎然则当若之何曰夫子之泽不被于当时而其教实垂于万世褒之以王者之贵曷若事之以师之为尊乎书曰天降下民作之君作之师古者治敎之职不分君即师也师即君也二帝三王尽君师之责者也若夫子则不得君而为师者也师也者君之所不得而臣者也故曰虽诏于天子无北面所以尊师也彼以王爵之贵为隆以称师者习俗之见也考之经在当时圣门髙弟之称其师有曰孔子有曰夫子其孙子思直字之曰仲尼盖夫子既无爵諡则称之者不曰仲尼必曰夫子观其门人弟子之不敢过号其师则知以无实之諡加于圣人必非圣人之意也天下之论毎病于狥同恶异而不本乎至公至当之理谈夫子之封王则必相与和之以为夸大矣谓夫子不当封王则必相与咻之以为狂恠矣吁此所以行之数百年之久而未有敢议其非者彼之不敢议必曰我畏圣人也此非畏圣人也畏天下之罪已也若吾之説则虽得罪于天下不恨也惧得罪于圣人而巳曰请问今将何以尊圣人曰在明其道不在乎王不王
　　论尊孔子帝号【杨守陈】
　　时有言者请尊孔子以帝号而加笾豆舞佾以称其衮冕一如天子制有司沮之乃迁其説谓不加帝号犹可而笾豆舞佾在所必加朝廷従之加笾豆十二舞佾八此固追崇先圣之盛典矣然犹未臻于极焉孔子道徳教化之盛贤于尧舜而配天地自生民以至于今一人而巳后世人君皆师之则皆其弟子也称为先师固当矣若追崇之典必当臻乎极而后巳焉夫礼因人情以义起周公制礼追王其父祖前未有也师生之义与父子之恩同子可以追王其父则生亦可以追王其师况孔子又万世一人后王实被罔极之恩者乎近世人君师孔子而追王之固礼也而未为之至者古之皇帝王皆因时建号非有等差自秦始称皇帝而后世有天下者无不称帝其祖父虽编氓伍卒亦追帝之而族属功臣则皆封之为王于是帝为君号王为臣爵悬絶矣君于臣礼当其为师则不臣也况异代之圣师而可臣耶王孔子而不帝是犹臣之也其可乎必帝之乃见不臣之礼而为尊崇之典之极焉在宋真宗巳欲帝之矣其下不能将顺而沮之谓孔子周之陪臣周止称王不当加以帝号夫谓之周陪臣则虽公之与鲁公班且不可况王之与周埒乎既王之则固谓其为万世之圣师而不以周之陪臣视之矣于周何预而不当帝耶故先儒罗従彦谓可加以帝号而褒崇之诚百世不易之至论也今言者迁就有司之説谓孔子周人当用周制王乃天王之王非国王之王故不帝犹可在后世则帝之与王犹天泽之不可混犹冠履之不可殽矣尚可以周制论哉尊异代之圣师而用当代之臣爵曰此天王也彼国王也则亦非正名别嫌之礼矣孰若初説帝号之为确乎我太祖髙皇帝之定祀礼也凡岳镇海渎皆革去旧制止以山水本名称其神若所谓东岳泰山之神是巳至于忠臣烈士亦止称当时爵号而革去后世之封若所谓呉泰伯之神是已独孔子善明先王之道为天下师以济后世非有功于一方一时者比故不称鲁大司冦而仍旧号大成至圣文宣王其尊崇之意极至而无以加矣但当时未有援宋真宗罗从彦告者故未及帝之耳今有司沮言者廼谓旧制而不肯更夫以太祖尊崇圣师之心如彼其至茍闻今议有不幡然更耶彼有司于异端与他政弗能一一遵旧制也而此独曰旧制岂旧制果不敢更耶又谓孔子之道惟在君臣身体而力行之諡号器数皆不足较夫道在身体力行是矣余亦安可置之如彼其説则明王但奉天道防祖武足矣而又尊称上帝追王先公制为郊社禘尝之礼乐皆必极其至而足为万世式者何耶有司之议过矣然自汉以至于今儒之僻陋者岂独不欲帝吾圣师虽公之王之諡加数字天子拜之郡县祀之冕服笾豆舞佾如天子制皆谓不可甚而谓献官以皇帝遣而北面揖其礼太重请改东靣此岂特不知礼而巳盖亦无是非之心者也然人心之天理自久而明万世之公论卒定于一故既王之又累字諡之天子北面拜之郡县通祀之而全用天子之礼乐矣独帝号未加尚为阙典今若不加后世亦必有加之者圣皇良弼岂容有缺典待后世哉行将举此至极之盛典超百王而宪万世也欤【镜川文集】
　　孔子庙祀议【宋濂】
　　世之言礼者咸取法于孔子然则为庙以祀之其可不稽于古之礼乎不以古之礼祀孔子是防祀也防祀不敬不敬则无福柰何今之人与古异也古者将祭主人朝服即位于阼阶东西靣祝告利成主人立于阼阶东西靣尸出入主人降立于阼阶东西靣此皆主人之正位也卒脀祝洗升自西阶主人升自阼阶祝先入南面主人従户内西面祝酌奠主人西面再拜稽首皆为几筵之在西也尸升筵主人西面立于户内拜妥尸尸酢主人主人西面奠爵拜皆为尸之在西也汉晋春秋所载章帝元和二年幸鲁祀孔子帝升庙西面载拜开元礼亦谓先圣东向先师南向三献官皆西向是犹未失古之意也今袭开元二十七年之制迁神于南面而行礼者于北面则非神道尚右之义矣古者造木主以栖神天子诸侯之庙皆有主卿大夫虽无之大夫束帛以依神士结茅为菆无有设像之事开元礼亦谓设先圣神座于堂上西楹间设先师神座于先圣神座东北席皆以莞则尚扫地而祭也今因开元八年之制抟土而肖像焉则失神而明之之义矣古者灌用鬯臭欝合鬯臭隂逹于渊泉既灌然后迎牲致隂气也萧合黍稷臭阳逹于墙屋故既奠然后焫萧合羶芗盖求神于隂阳也今用薫芗代之庸非简乎古者朝觐防同与凢郊庙祭享之事皆设庭燎司烜共之火师监之其数则天子百公五十余三十以为不若是则不严且敬也今以秉炬当之庸非凟乎古之有道有徳者使教焉死则以为乐祖祭于瞽宗此之谓先师若汉礼有髙堂生乐有制氏诗有毛公书有伏生之类也又凢始立学者必释奠于先圣先师释奠必有合有国故则否谓国无先圣先师则所释奠者当与邻国合若唐虞有后防伯夷周有周公鲁有孔子则各自奠之不合也当是时学者各自祭其先师非其师弗学也非其学弗祭也学校既废天下岂知所师孔子集群圣之大成顔囬曽参孔伋孟轲实传孔子之道尊之以为先圣先师而通祀于天下固宜其余当各及其邦之先贤虽七十二子之祀亦当罢去而于国学设之庶防弗悖礼意开兀礼国学祀先圣孔子以顔子等七十二贤配诸州但以先师顔子配今也杂寘而妄列甚至荀况之言性悪扬雄之事王莽王弼之宗庄老贾逵之忽细行杜预之建短防马融之党附势家亦厠其中吾不知其为何説也古者立学专以明人伦子虽齐圣不先父食久矣故禹不先鲧汤不先契文武不先不窋宋祖帝乙郑祖厉王犹上祖也今一切寘而不讲顔囬曽参孔伋子也配享堂上顔路曽防孔鲤父也列祀庑间张载则二程之表叔也乃坐其下淳祐初张居程上后因国子监集讲再定张遂居程下颠倒彛伦莫此为甚吾又不知其为何説也古者士之见师以菜为贽故始入学者必释菜以礼其先师其学官四时之祭乃皆释奠今专用春秋亦非释奠有乐无尸而释菜无乐是二者之轻重系乎乐之有无也今则袭用魏汉津所制大晟之乐乃先儒所谓乱世之音也其可乎哉古者释奠释菜名义虽存其仪注皆不可知唐开元礼彷佛仪礼馈食篇节文为详所谓三献各于献后饮福即尸酢主人主妇及賔之义也今惮其烦惟初献者得行之其可乎哉呜呼学校者礼之所自出犹河渎之宗瀛海也犹山岳之祖昆仑也今乃舛谬若是则其他可知矣礼固非士庶人之所敢议者有人心者孰能黙黙以自安乎虽然此姑言其略尔若夫庙制之非宜冕服之无章器用则襍乎雅俗升降则昧乎左右如此类甚多虽更仆不可尽也或者则曰子之言信辩矣建安熊氏欲以伏羲为道綂之宗神农尧舜禹汤文武各以次而列焉臯陶伊尹太公望周公暨稷契夷益傅説箕子皆可与享于先王天子公卿所宜师式也当以此秩祀天子之学若孔子实兼祖述宪章之任其为通祀则自天子下逹矣茍如其言则道綂益专三皇不汨于毉师太公不辱于武夫也不识可乎昔周有天下立四代之学其所谓先圣者虞庠则以舜夏学则以禹殷学则以汤东胶则以文王复各取当时左右四圣成其徳业者为之先师以配享焉此固天子立学之法也奚为而不可也【潜溪集】
　　吴文正公祀议【杨士竒】
　　钦奉圣防命臣等考防元儒吴澄应否従祀议拟奏闻臣士竒等钦遵考得元翰林学士吴澄所著书及奎章阁侍书学士虞集所状澄事行盖澄自十嵗得宋朱熹所注大学读观之即知为学之要专勤诵读次读语孟中庸亦然遂大肆力于诸经十五专务圣贤之学致践履之实以道自任其所自励有勤谨敬和自新自脩消人欲长天理克巳悔过矫轻警惰顔冉理一等铭其教学者有学基学綂等篇深防濓洛关闽之防考正孝经校定易书诗春秋修正仪礼小戴记及邵雍张载之书有易书春秋礼记纂言及易纂言外翼家所以啓大道之堂奥开来学之聦明传之百世而无也时朝廷屡起之乃就国子监司业一言不合即自解去后屡徴复起亦不久于位进退之际卓然君子盖元之正学大儒许衡及澄二人遭际世祖功在朝廷澄在朝之日虽浅其职论思教成均劝讲经筵咸积诚意预议论大事咸引古道而功在学者尤多故二人之没皆谥文正衡在当时巳列従祀澄既后出又卒于元衰之际当时已有建议宜列従祀者属元纲日頺未及举行今澄所着诸书具在我国家崇儒重道大明四书五经及性理之防凢澄所言皆见采录以恵学者盖澄学问之功朱熹以来莫或过之而従祀诸儒自荀况下至范寗语其事功皆未及澄今若升澄従祀孔子庭列诸许衡之次允惬斯文之公议昭国家之盛典谨具奏闻伏勅防【东里文集】
　　考正祀典疏【程敏政】
　　臣闻古圣王之治天下必以祀典为重所以崇徳报功而垂世教淑人心也故有功徳于一时者一时祀之更代则巳有功徳于一方者一方祀之逾境则巳然犹欲劝一时范一方而不敢轻议焉况先师孔子有功徳于天下万世天下祀之万世祀之则其庙庭之间侑食之人岂可茍然而巳必得文与行兼名与实副有功于圣门而无疵于公议者庶足以称崇徳报功之意若侑食者非其人则岂惟先师临之神不顾歆将使典模范者莫知所教为弟子者莫知所学世教不明人心不淑通于天下而施及后世其为关系岂特一时一方之可比哉迩者言官欲出文庙従祀诸贤之有罪者诏礼部集议臣愚亦在预议之列疑其所言尚有未尽而议者相持惮于改作臣考之于书揆之于心不敢妄为异同谨画一条陈上凟圣览伏乞皇上丕显文谟主张斯道仍下礼部通行集议采而行之一洗前代相习之陋永为百世可遵之典使世教有兴起之益人心得趋向之公其于治道未为无补谨具奏闻
　　一唐贞观三十一年始以左丘明等二十二人从祀孔子庙庭盖当时圣学不明议者无识拘于旧注疏谓释奠先师如诗有毛公礼有髙堂生书有伏生之类遂为专门训诂之学为得圣道之传而并及马融等行之至今诚不可不考其行之得失与义之可否而厘正于大明有道之世也臣考厯代正史马融初应邓隲之召为秘书厯官南郡太守以贪浊免官髠徒朔方自刺不殊又不拘儒者之节前授生徒后列女乐为梁兾草奏杀忠臣李固作西第颂以美兾为正直所羞即是观之则众丑偹于一身五经为之扫地后世乃以其空言目为经师使侑坐于孔子之庭臣不知其何説也刘向初以献赋进喜诵神仙方术尝上言黄金可成铸作不验下吏当死其兄阳城侯救之获免所着洪范五行传最为舛驳使箕子经世之防言流为隂阳术家之小技贾逵以献颂为郎不脩小节专一附防圗防以致贵显盖左道乱政之人也王弼与何晏倡为清谈所注易専祖老庄而范寗追防晋室之乱以为王何之罪深于桀纣何休则止有春秋解诂一书黜周王鲁又注风角等书班之于孝经论语盖淫端邪説之流也戴圣为九江太守治行多不法惧何武劾之而自免后为博士毁武于朝及子賔客为盗系狱而武平心决之得不死则又造谢不慙先儒谓圣礼家之宗而身为赃吏子为贼徒可为世鉴王肃在魏以女适司马昭当是时昭簒魏之势巳成肃为世臣封兰陵侯官至中领军乃坐观成败及毌丘俭起兵讨贼肃又为司马师画筞以济其悪若好人佞己乃其过之小者杜预所着亦止有左氏经传集觧其大节亦无可称如守襄阳则数馈遗洛中贵要绐人曰惧其为害耳非以求益也伐吴之际因斫瘿之讥尽杀江陵之人以吏则不亷以将则不义凢此诸人其于名教得罪非小而议者谓能守其遗经转相授受以待后之学者不为无功臣窃以为不然夫守其遗经若左丘明公羊髙谷梁赤之于春秋伏胜孔安国之于书毛苌之于诗髙堂生之于仪礼后苍之于礼记杜子春之于周礼可以当之盖秦火之后惟易以卜筮仅存而余经非此九人则防乎熄矣此其功之不可冺者以之従祀可也若融等又不过训诂此九人所传者耳况其书行于唐故唐姑以备经师之数祀之今当理学大明之后易用程朱诗用朱子书用蔡氏春秋用胡氏又何取于汉魏以来驳而不正之人使安享天下之祀哉夫所以祀之者非徒使学者诵其诗读其书亦将识其人而使之尚友也臣恐学者习其训诂之文于身心未必有补而考其奸謟淫邪贪墨怪妄之迹将自甘于效尤之地曰先贤亦若此哉其祸儒害道将有不可胜言者矣至于郑众卢植郑服防范寗五人虽若无过然其所行亦未能以窥圣门所着亦未能以发圣学若五人者得预从祀则汉唐以来当预者尚多臣愚乞将戴圣刘向贾逵马融何休王肃王弼杜预八人裭爵罢郑众卢植郑服防范寗五人各祀于其乡后苍在汉初説礼数万言号后氏曲防记戴圣等皆受其业盖今礼记之书非后氏则不传于世矣乞加封爵与左丘明等一体従祀则伪儒兔欺世之名贤者受专门之祀而情文两得矣
　　一孔子弟子见于家语自顔囬而下七十六人家语之书出于孔氏当得其实而司马迁史记所载多公伯寮秦冉顔何三人文翁成都庙壁所画又多遽瑗林放申枨三人先儒谓后人以所见増益殆未可据臣考宋邢昺论语注疏申枨孔子弟子在家语作申续史记作申党其实一人也今庙庭従祀封文登侯在东庑申党封临川侯在西庑重复无稽一至于此且公伯寮愬子路以沮孔子乃圣门之蟊螣而孔子称瑗为夫子决非及门之士林放虽尝问礼然家语史记邢昺注疏朱子集注俱不载诸弟子之列秦冉顔何疑亦为字画相近之误如申枨申党者但不可考耳臣愚以为申枨申党位号宜存其一公伯寮秦冉顔何蘧瑗林放五人既不载于家语七十子之数宜罢其祀若瑗放二人不可无祀则乞祀瑗于卫祀放于鲁或附祭于夲处乡贤祠仍其旧爵以见优崇贤者之意亦庶乎其名实相符而不舛于礼也
　　一洪武二十九年行人司司副杨砥建议请黜扬雄进董仲舒太祖髙皇帝嘉纳其言而行之主张斯道以淑人心可谓大矣然荀况扬雄实相伯仲而况以性为以礼为伪以子思孟子为乱天下以子张子夏子防为贱儒故程子有荀卿过多扬雄过少之説今言者欲并黜况之祀宜也然臣窃以为汉儒莫若董仲舒唐儒莫若韩愈而尚有可议者一人文中子王通是也通之言行先儒之论巳多大约以为僣经而不得比于董韩云尔臣请断之以程朱之説程子曰王通隠徳君子也论其粹处殆非荀扬所及若续经之类皆非其作然则程子岂私于通哉正因其言之粹而知其非僣经之人耳朱子曰文中子论治体处髙似仲舒而夲领不及爽似仲舒而纯不及又曰韩子原道诸篇若非通所及者然终不免文士之习利逹之求若览古今之变措诸事业恐未若通之精到恳恻而有条理也至于河汾师道之立出于魏晋佛老之余迨今人以为盛则固豪杰之士也今董韩并列従祀而通不预疑为阙典臣又按宋儒自周子以下九人同列従祀而尚有可议者一人安定胡瑗是也瑗之言行先儒之论巳详大约以为少述着而不得比于濂洛云尔臣亦请断之以程氏之説程子防详学记曰宜建尊贤堂以延天下道徳之士如胡瑗张载邵雍使学者得以矜式朱子小学书亦备载瑗事以为百世之法臣以为自秦汉以来师道之立未有过瑗者矧程子于瑗之生也欲致其与张邵并居于尊贤之堂其也乃不得与张邵并侑于宣圣之庙其为缺典甚矣况宋端平二年议増十贤従祀以瑗为首若谓瑗无著述之功则元之许衡亦无者述但其身教之懿与瑗相望诚有不可偏废者臣考之礼有道有徳于教于学者死则为乐祖祭于瞽宗乡先生没则祭于社若通瑗两人之师道百世如新得加封爵使与衡同列祀于学宫最得礼意
　　一自唐宋以来以顔子曽子子思孟子配享坐堂上而顔子之父顔无繇曽子之父曽防子思之父孔鲤皆坐庑下臣考之礼子虽齐圣不先父食而三代之学皆所以明人伦也夫孔子之所以为教与诸弟子之所以为学者不过明此而已今乃使子坐于上父坐于下岂礼也哉若以为此乃论传道之功则自古及今未有外人伦而言道者縦出于后世之尊崇非诸贤之本意臣恐诸贤于防防之中必有不安于心而不敢享非礼之祀者臣考之元至顺三年尝封顔无繇国公谥文裕孟子之父孟孙氏亦尝封邾国公臣愚乞下有司于各处庙学如乡贤祠之制别立一祠中祀啓圣王以国公顔无繇莱芜侯曽防泗水侯孔鲤邾国公孟孙氏配享庶不失以礼尊奉圣贤之意臣又窃观圣学失传千五百年至程朱出而后孟氏之统始续则程朱之先亦不可缺况程子之父大中大夫封永年伯程珦首识濓溪周子于属掾之中荐以自代而又使二子从防朱子之父韦斋先生追谥献靖公朱松临没之时以朱子托其友籍溪胡氏而得程氏之学珦以不附王安石新法退居于洛松以不附秦桧和议奉祠于闽其厯官行已俱有称述臣愚乞将永年伯程珦献靖公朱松従祀啓圣王使学者知道学之传有开必先明伦之义不为虚文矣治元年八月初三日奉圣防这本礼部照例防官议钦此
　　龟山先生从祀议【程敏政】
　　翰林院为崇祀典以重道学事该礼部手本开送国子监博士杨廷用奏前事要将宋儒龟山杨时定议从祀孔子庙庭查得成化元年浙江绍兴府知府彭谊亦要将杨时従祀及福建将乐县嵗贡生员何升亦奏前事内称宋儒朱熹张栻元儒许衡吴澄俱以有功圣门得与从祀而杨时独不得与近年南京国子监祭酒谢铎亦以为言可见后学之心皆有未安巳经行移翰林院议拟定夺外合依照例用手本行请本院查照议拟径自具奏等因谨按诸儒从祀于孔门者非有功于斯道不可然道非后学所易知也要必取证于大儒之説斯可以合人心之公窃考程氏遗书及朱子伊洛渊源录所载龟山杨氏行状墓志等文俱称其造养深逺践履纯固温然无疾言遽色与明道程子相似方其学成而归程子目送之曰吾道南矣然则是道也岂易言哉自两程子嗣孔孟不传之统及门之士得以道见许者龟山一人而已盖龟山一传为豫章罗氏再传为延平李氏以授朱子号为正宗文定胡氏亲承指授而春秋之传作南轩张氏上泝渊源而太极之义阐心学所渐悉本伊洛使天下之人晓然知虚之非道训诂之非学词华之非艺则龟山传道之功不可诬矣崇宣之世京黼柄国跻王安石于配享位次孟轲而颁其新经以取士尊安石为圣人不复知有孔子诵新经为圣言不复知有古训僣圣叛经凢数十年龟山入朝首请黜其配享不令厠宣圣之庙庭废其新经不令蠧学者之心术又请罢纲运以收人心斥和议以张国势窜权臣以正邦宪培主徳以崇治本竑议谠言虽不尽用然使天下之人知邪説之当息跛行之当距淫词之当放则龟山卫道之功亦不可掩或有疑其出处之际而少其著述之功则亦有可言者朱子谓龟山之出惟胡文定公之言最公曰当时若听用决须救得一半而文定亦曰祭氏焉能凂之然则以出处见疑者未考之过也龟山值洛学党禁之余指示学者以大本所在体验之功转相授受而朱子得闻其指诀则见于何镐之书朱子于理一分殊之论称其年髙徳盛而所见益精则见于西铭之防要之无龟山则无朱子而龟山之道非知徳者殆未可轻议然则以著述见少者亦未考之过也又按元史至正二十一年因杭州路照磨胡瑜建言已将山与延平李氏文定胡氏九峯蔡氏西山真氏俱各封爵列従祀以世变不及遍行天下此殆近于礼所谓有其举之莫敢废者然则亲讲于龟山若文定私淑于龟山若朱张咸在侑食而近私淑于朱子若蔡真逺私淑于朱子若许吴亦在侑食独其师有传道卫道之功可以继往开来抑邪与正者反不预焉揆之人心诚为缺典考大儒之定论叅前代之故实伸弟子従师之义慰后学向道之心以龟山跻于従祀宜合公言谨议
　　释奠先师之礼【丘濬】
　　臣按塑像之设中国无之至佛教入中国始有也三代以前祀神皆以主无有所谓像设也彼异教用之无足怪者不知祀吾圣人者何时而始为像云观李元瓘言顔子立侍则像在唐前已有矣呜呼姚璲有言北史敢有造泥人铜人者门诛则泥人固非中土为主以祀圣人法也后世莫觉其非亦化其道而为之郡异县殊不一其状长短肥瘠老少美恶惟其工之巧拙是随就使尽善亦岂其生盛徳之容甚非神而明之无声无臭之道也国初洪武十四年首建太学圣祖毅然的见千古之非自夫子以下像不土绘祀以神主数百年夷教乃革呜呼盛哉夫国学庙貎非但以为师生瞻仰之所而天子视学实于是乎致礼焉夫以冕旒之尊而临夫爼豆之地圣人百世之师坐而不起犹之可也若夫従祀诸儒皆前代之缙绅或当代之臣子君拜于下而臣坐于上可乎臣知非独名分之乖舛而观瞻之不雅窃恐圣贤在天之灵亦有所不安也或者若谓既巳抟土为之事之以为圣贤一旦毁之以为泥滓似乎不恭窃观圣祖诏毁郡邑城隍塑像用其土泥壁以绘云山载在令甲可考也矧所塑者特具人形耳岂真圣贤之遗貎哉程頥论人家祖宗小影有一毫不类则非其人彼亲见其人而貎之有毫发不肖似尚非其人况工人随意信手而为之者哉臣惟文庙之在南京者固巳行圣祖之制今京师国学乃因元人之旧正统中重脩庙学惜无以此上闻者倘有以闻未必不従今天下郡邑恐于劳民无俟改革惟天子临视所乞如圣祖之制以革千古之夷教如儒臣宋讷所云者诚千万世儒道之幸仰惟我圣祖有大功于世教十数此其一也发扬祖宗之功烈亦圣子神孙继述之大者
　　正旦日食对【杨士竒】
　　永乐十一年十二月二十八日鸿胪寺奏习正旦贺仪上召礼部翰林院官问曰正旦日食百官奏贺可行乎尚书吕震对曰日食与朝贺之时先后不相妨侍郎仪智曰终然同日免贺为当上顾问翰林诸臣古有日食行贺礼否黄淮杨荣金防孜皆未有对臣士竒对曰日食天变之大者前代元正日食多不受朝宋仁宗时元正日食富弼请罢宴彻乐宰相吕夷简不従弼曰万一契丹行之为中国羞后有自契丹囬者言彼是日罢宴仁宗深悔今免贺诚当上曰君子爱人以徳不以姑息其免贺及宴仍赐百官节钞上于敬天致诚必求当理未尝茍狥人言大率类此
　　厯象之法【丘濬】
　　臣按洪武中刻漏愽士元统言一代之兴必有一代之厯随时脩改以合天道我朝承运以来厯虽以大綂为名而积分犹授时之数授时厯法以元至元辛已为厯元至今洪武甲子积一百四年以厯法推之得三亿七十六百一十九万九千七百七十五分经云大约七十五年而差一度毎嵗差十分五十秒辛巳至今年逺数盈渐差天度拟合脩改今年洪武甲子嵗前冬至为大綂厯元推演得授时厯辛已闰准分二十万二千五十分洪武甲子闰准分一十八万二千七十分一十八秒授时厯气准分五十五万六百分洪武甲子气准分五十五万三百七十五分授时厯辛巳转准分一十三万二百五分洪武甲子转准分二十万九千六百九十分授时厯辛巳交准分二十六万三百八十分洪武甲子交准分一十一万五千一百五分八秒当元綂上言时岁在甲子也巳云年逺数盈渐差天度矧今又厯一甲子而过其半其年愈逺其数愈多其所差者当益甚也臣愚以为厯者国家之大事所以膺在躬之数承上天之托以敬天道以授人时者端有在于此臣请诏求天下通星厯之学如郭守敬者以任考验之责明天人之理如许衡者以任讲究之方失今不为后愈差舛伏惟圣明留神聴察臣于厯数之学素无师传谨述经史所载言及厯象之理者以为明时献若夫推步占验之法具见诸书者兹不复赘
　　论正统巳巳厯【岳正】
　　予及第之明年颁己巳之朔礼成而观其书书二至之晷有昼夜六十一刻之文即恠其故退而求古诸家厯法无有也先生时为五官司厯予雅相知者主事君又同进士因以所私问之先生曰子以为何如予曰天行最健日次之月又次之以月防日以日防天天运常舒日月常缩厯家以其舒者缩者之中气置闰以定分至然以三百六十五日四分日之一之日乗除之积三嵗而得三十二日五十九刻者其法常活以三百六十五度四分度之一之天分南北二极日行中道冬至行极南至牵牛得四十刻为日短夏至行极北至东井得六十刻为日长春秋分则行南北中东至角西至娄为昼夜均均者各五十刻也其法常死死者必不可易而活者不能不变故古以厯名家者必以其变者立差法以权衡之则变者常通而死者得其所矣有如今厯也者无乃不揣其本而齐其末欤先生曰如子言诚然予曰若然者先生将居其职而不预其事耶先生掀髯笑曰能者不必用用者不必能又何今日咎也又曰厯者圣政之所先本也茍以私智揆之能无摇其支乎予始悟当时用事者方赫赫必以先生为忌巳而果有土木之变益以服先生之髙识矣
　　奏改厯元事宜【郑善夫】
　　奏为嵗差事照得正徳十三年五月朔日食起复时刻不合数多该钦天监中官周濓等奏验交食以改厯元本部议得今后日月交食本监官仍依古法推步如或未当暂免叅究即于官生内精选数人同周濓等讲究新法彼此叅验等因本年十月十五日十四年四月十五日十月十六日凡三次月食本部劄臣前往观象防督同钦天监官生人等防验其初亏复圎时刻分杪古法新法俱有得失经该奏报外窃以经纬天地治厯明时本圣贤事业而王政之首务也且天道幽其数精防以人合天非明理逹数之原鲜克于此是故嵗差之法自晋虞喜始定以岁防五十年差天运一度何承天复定以一百年隋刘焯取二家中数复定以七十五年唐一行复定以八十三年元许衡王恂郭守敬复定以六十六年有余凡经数十人厯验千数年至元授时厯似为精宻矣只今新法据许衡等六十六年有余之数推演仍又不合天道岂易言哉且如定嵗之法积四期余一日一日分加于四期是故二至之时只在丝忽之间自古难凖要须酌量以定者如定日之法一日百刻所以变为九百四十画者以气朔有不尽之数难分也凡毎月三十日二气盈四百一十一画二十五杪一朔虚四百四十一画积盈虚之数以成闰是故定朔必是四百四十一画前后为朓朒只在一画之间自古无有真知要亦须酌量以定者如日月交食惟日食为最难测月食分数惟以距交远近别无四时加减盖月小暗虚大月入暗虚而食故八方所见皆同也日为月体所掩而食盖日大而月小日上而月下日逺而月近日行有四时之异月行有九道之异故旁观者逺近自不得而同矣如北方食既南方才半亏南方食既北方才半亏是故食之时刻分杪必须防地定表因时求合而后凖也如正徳九年八月朔日食厯官所报食八分六十七秒而闽广之间遂至食既其时刻分杪安得而同今按交食以更厯元时分刻刻分分分分秒极精极细及至于半秒难分之处要亦须酌量以定者若差半秒积以岁月则躔离朓朒皆不合原筭矣是故随时考验以求合于天者茍非其人岂易言哉谨按汉唐以来皆设筭学与教习儒艺同科称四门愽士如宋钱藻孙觉诸儒皆为筭学愽士之官九章之法大明故定差法更厯元毎得其人我朝筭法既废而户部考校数嵗限取数人又止于筭钱谷户口此在九章尚未得其一也况占天之书国法所禁而官生之徒明理寔少必须理明然后数精方今海内儒术之中固有天资超迈究心天人之学者使得尽观秘书加以岁月必能上按往古下推未来庶防厯元可更也近访得养病南京兵科给事中乐防主事华湘开州判官余南京国子监生蔡于谷杭州处士孙一元此数人者聦敏静深颇明理数之学而精于九章之法者乞该部照依太常少卿童轩事例于本职上超加职衘其监生处士量加官爵使观秘书与周濂等讲究叅验数年然后责成其效于改造厯法庶克有济为此具本亲赍奏闻
　　读元史厯志【杨防】
　　前代之厯唐虞三代无可攷自汉至元凢四十余厯汉兴四百余年更三造厯唐兴三百余年更七造厯宋兴三百余年更十八造厯本朝大綂厯采用元授时厯自洪武至今百四十年未尝更造而一一皆验则斯厯真可以行之永久矣授时厯乃许平仲郭守敬所造知厯数既精明厯理又精恐古今之厯未有过之者也其法不用厯代积年日法最为简易琼防丘氏作大学衍义补引洪武中刻漏愽士元綂之言谓授时厯元年逺数盈渐差天度拟合脩改攷之统所改元推步不应厯家尚仍授时之旧而丘氏复谓今去綂时年逺数多所差益甚是亦泛论焉耳厯法踈宻验在交食今日月之食分秒不差又何得而疑之哉
　　请赠谥黄福【杨士竒】
　　少保户部尚书黄福防礼传奉圣防行移本院撰述祭文钦此臣等伏惟皇上临御以来礼待臣下悉出于厚今福防赐祭茔葬光荣甚盛存感戴矣臣等窃思黄福洪武年间自衞幕官因言事太祖皇帝深见嘉奬超陞工部侍太宗皇帝初登大位即陞工部尚书后建北京新设刑部命为刑部尚书及平定交趾初设布政司按察司乃命黄福仍尚书之职前往交阯抚绥其民布政按察二司印信并付福掌管一切公务皆緫于福福在交阯十有余年处事甚得人心仁宗皇帝监国备知其贤即位之初特遣人赍召还命兼詹事辅导储君宣宗皇帝即位念南京重地以福老臣命于南京户部管事皇上嗣位之初陞福少保令叅賛机务中外之人皆忻悦朝廷用人之当福感戴圣恩与襄城伯李隆同心恊力以副委任盖福为人防防正直刚果无私且明识大体身虽老病念念在公官虽贵显不营私蓄四十年来大臣之中正色居官少见其比今防圣恩固巳深厚但臣等欲望天恩赐谥一字及赠一官用褒贤良用垂劝励盖自古治平之朝及祖宗之世皆用此典臣等所目见者太宗皇帝于太子少师姚广孝大学士胡广皆赐谥赠官仁宗皇帝登极赠谥尤多尚书侍郎下至少卿少詹事賛善院判之贤且良者皆得防恩今黄福比前之得赠谥者厯官尤久効劳尤多操节之正始终一致伏望天恩特命该部依先朝例赐谥赠官庶使在位臣僚观感兴起臣等非敢私于黄福但欲国家典礼施之公当谨陈愚见伏惟圣裁
　　题表励忠贤事【姚夔】
　　近该翰林院逓掲帖钦赐少保兼户部尚书黄福追封特进荣禄大夫太保谥号忠宣命下之日人皆翕然称庆以为公论皇上劝贤励忠之意至矣及照得户部尚书王佐兵部尚书邝埜正统年间俱随驾迤北征进阵亡后防朝延追赠王佐少保兼户部尚书追赠邝埜少保兼兵部尚书防得王佐为人操存正大经略逺邝埜为人存心端介处事严谨二人者厯事累朝伟然一代名臣而皆于王事始终一节夷险不变若不明章彛典加之谥号无以劝忠贤而示将来合无照黄福事例行翰林院斟酌二人行实定拟谥号奏请颁赐庶可以慰死者于地下励生者于方来其于风教不为小补缘系表励忠贤事理未敢擅便成化二年九月初八日具题奉圣防是钦此钦遵行该翰林院逓出掲帖钦赐追赠少保兼户部尚书王佐谥忠简少保兼兵部尚书邝埜谥忠肃【姚文敏集】
　　题封谥事【姚夔】
　　近该本部以巳故少保黄福尚书王佐邝埜生平行实奏请钦防圣恩追封赐谥报功昭徳允恊舆情今再照得巳故工部尚书谨身殿大学士兼东阁大学士髙谷鲠直不囬端亮有守始以翰林院学士日侍英庙经筵入内阁辅政孜孜为国恪持公论景泰间先帝北廵力主遣使迎銮之议及其还驾独建备礼郊迎之策忠爱之诚人所难及天顺初以老疾乞归田里遂卒于家进退有道始终不渝赠谥未加诚为缺典合无照依前例行移翰林院叅酌本官行实定拟封谥奏请颁赐庶可表励臣节以示后来縁系封谥事理未敢擅便具题奉圣防是钦此赐谥文义【姚文敏集】
　　题乞恩褒异旧臣事【林俊】
　　防江西建昌府申防广昌县报治十五年十二月二十二日本县致仕刑部尚书何乔新病故防得本官敭厯中外全徳始终致仕十有余年足迹不入城府声色货利素不婴心著书立言老尤造妙诚为中朝耆望名世硕臣本官与刑部尚书彭韶吏部侍郎叶盛人望相同合申乞照彭韶赠太子少保叶盛谥文庄事例奏请赠谥及赐祭葬以快人心等因到臣行间又防江西布政司呈前事查得何乔新妻夫人吴氏先于本年二月内病故已经奏差进士林魁督造坟茔本官丁忧囬家守制行委该府同知沈景督造外臣闻何乔新与彭韶先为刑部属官并负盛名积官俱至刑部尚书彭韶忠亮懿淳何乔新贞方恭慎又各儒术精究吏事熟谙得古人之深以同任天下之重当时言完徳纯名文学政事节概皆属心焉及位序巳极请老归荣识者尤以不尽用为歉疏起者再四彭韶有赠谥仰悉我圣天子优异名徳盛心然彭韶学有经纬道适中和危言峻行亷问贞风则有也忠与节与恪与清与宪则又有也其视叶盛学行同而事功过之叶盛得谥文庄彭韶宜无靳况追赠都察院右副都御史吴讷谥文恪南京吏部尚书魏骥谥文靖彭韶寔足并美嗣休又宋臣欧阳修谥文忠范仲淹谥文正论者谓彭韶正色立朝先忧为国生今之世无愧古人而易名宜亦近之不知定议之时何取恵安之义舍大录细不类其人不足服中外之心为后世史书之信今何乔新之卒该府兼举彭韶官阶叶盛文庄事例为言似亦未慊彭韶之谥而欲求畀何乔新以文者或疑彭韶何乔新非出翰林不得谥文不知谥以责名实公是非圣君贤相所以右人文昭信史而风动士夫者端亦借是况吴讷叶盛魏骥近事甚明而李时勉先谥文毅曺鼐谥文襄王英谥文安后各谥文忠着例厯厯可举者哉此臣所以不揆狂昧特为申请伏望陛下褒崇旧徳特隆何乔新赠祭开圹之典仍翰林院叅详臣奏揆以公议将彭韶再议与何乔新果合文正忠献贞宣恭肃宪恪谥法具议上请圣裁易去彭韶恵安旧谥庶名实允符臣工胥劝縁系褒异旧臣及改諡事理未敢擅便为此具本谨题请防
　　慎重恩典以杜滥请疏
　　先该都察院右副都御史王应鹏等题称防得廵按福建监察御史苏信奏勘过巳故左布政使查约右叅议杨瑀都指挥佥事王翺经歴周焕各将前项被杀事情委可矜悯乞要褒录一节相应议处以昭劝等因奉圣防礼部详议了来説钦此又该礼科给事中薛宗铠题为明赏罚以定国是奉圣防这本説的是礼部防了来説钦此钦遵臣等防得人臣之死事变以节义为难朝廷之加恤恩以功徳为重故士贵处死古人有泰山鸿毛之喻所以于国家死难之臣必责以义理之正有关劝而后褒崇之典行焉上不滥予下不虚冐庶防名实相副足以风励海内礼典所在关系匪轻今照左布政使查约右叅议杨瑀都指挥佥事王翺经厯周焕偶以公事防集适遭重囚反狱挺兵突至事出仓卒横罹锋刄死极惨毒委可哀悯但臣等切详前项罪囚反狱弄兵自求脱命乗势肆毒何暇择人而查约等适相遭值变出不虞遁身无从骈首遇害此与孙燧许逵等抗节不屈以身殉国周宪等临阵奋勇以死勤事者大有不同所防乞要比照孙等死节恩典事例一体褒录臣等辄难轻议今给事中薛宗铠具奏前因盖本官彼时居闽属邑中间事体颠末闻见尤真无非公是非慎赏罚之意与本部查议相同今该廵按福建监察御史苏信查勘各官被杀事情及该院覆题前因委的词多文饰义涉牵附殊非公论惟是各官不得其死原情虽足哀矜然死无禆于公安所议其褒录况先年巳经奉有钦依量赐各官营葬防典所加巳足酬死所据该院请乞表彰褒录俱难准行且各该地方官贠平时不能禁奸仓卒不能御乱以致方靣守臣分阃帅职当白昼大逵之中宪司公署之地以数軰么麽囹圄之羁囚操刄一呼卒溃散衣冠窜服肝脑涂地为国大辱渐不可长而当事执法之臣不能彰明宪典以正生者之罪诚有如给事中薛宗铠所论者但查得前事先年巳经都察院行勘叅提奉有钦依各该失事官贠俱巳罚治外事属巳徃亦难再议但再看得给事中薛宗铠奏内所言罪囚林汝美等应决而久不决不锢之臬司而置之于县狱往来易通之地是示之以无生之路而与之以可乗之机此实本官尝为有司目击时反狱杀官之祸本原在此盖在外衙门问刑不审轻易入人死罪往往狱成而事在矜疑以致难于处决后官拘于成案避嫌畏事莫肯平反以致重囚淹禁经年老于囹圄及在外各按察司官往往移囚府县以预防反狱之事罪不及已殊不计州县衙门狱户垣墉卑隘监守人卒寡少易于反狱而按察司在省城之中狴犴牢固可以防御今欲觊免已之罪而不顾贻地方之祸是何心哉合命下移咨都察院通行天下今后凡系死罪重囚俱觧按察司监锢不许寄监府县如系应禁按察司罪囚而移监府州县反狱者罪坐按察司掌印及该道分廵官如系应决罪囚不决而淹禁反狱者罪坐夲年廵按御史着为定例则反狱之祸可弭而地方不致有他变矣
　　举赠諡以劝忠【丘濬】
　　臣按先正有言国家所以驭臣下者不过祸福荣辱而巳为善者生享其福死受其荣不善者生遇其祸死防其辱天下虽欲不治安不可得也如有不令之臣生则盗其禄位死则盗其荣名善者不知所劝者不知所惧臧否颠倒不可复振其为害可胜道哉臣惟生者之祸福出于一时防蔽众论之不公人众者胜天固可侥幸而茍免然而事久则论定天定则胜人至于盖棺事则定矣然犹以偏爱之心持不公之论以愚而为贤当辱而反荣是终无天道矣是以三代明王立为谥法以为死后荣辱之典善者予之以美谥者予之以谥孟子所谓孝子慈孙百世不能改而世之昏君僻臣乃以一已之私而掩天下之公非惟得罪于世教而实得罪于天帝也三代以前君之谥则请命于天臣之谥则请命于君天不言而人代之言人代天言而反天之道天必殛之君不足定而俾臣代之臣承君命而负君之托逆天之理违国之法虽一时逭于人刑其如天道何唐宋议諡掌于太常愽士凢于法应得谥者考其行状撰定谥文移文吏部考功郎中覆定之本朝虽设太常愽士而不掌谥议洪武初惟武臣有谥至永乐中文臣始得谥盖自姚广孝胡广始也自后文臣亦多有之然我朝之谥皆出恩赐然臣窃以为九重之上于臣下之贤否未易尽知请自今以后有应得谥者未赐之先先下攸司俾其考订以闻然后従中赐下如此则得之者以为荣不当得者不因其亲故之嘱托其当得者不为朋党之掩蔽国家激励臣子之大端有在于是其为世教之助夫岂细哉
　　论諡法【张志淳】
　　周制谥而王秦废谥而亡此不待辨説而见然自汉以下周之制虽存而毕尽其义者亦鲜矣我髙皇帝迹行定谥至谓不容私诸子而谥以荒成周制諡之义于斯为尽文皇帝表章性理以谥法系诸治道且厯载宋儒之论殆以是夫然以今考之古之用谥美并也近专美而无岂人皆贤而谥无所于加抑亦不复谥而谥者得以掠美也窃惑之往居京师得古谥及苏氏所言与我朝文武大臣之谥因录以归而者亦未之见窃意周公以赏罚惟一时而欲久以美之谥其用殆要于命讨其公殆不容于私诸君父固不第有美而无也或乃谓予曰岂惟兹哉先年大臣谥文者以行不以官近惟官翰林者谥文而余多寝不知此亦周公之法否也予未及对则又曰晋唐以下愽士行不应谥者可复乎吾益无以对则抚卷而识其説侍御张君凤举见而阅之谓可并刻以质诸天下之士遂不敢避易其説意或居庙堂而思用周公之道者之所欲观也【正学类编】
　　题灾异事
　　臣等窃惟圣上嗣守祖宗大业十有三年夙夜忧勤圗惟治理天下之人无不感仰圣徳视前代嗣綂之君逺过万万是宜天道协和雨旸时若休征毕应而妖孽不作也夫何近年以来灾变实多去嵗宫门大灾秋大雨水一冬无雪今春严寒河氷重结郊祀之祭大风怒号二月朔望日月连蚀南京地震陕西天鸣即日又有妖物害人之异此皆隂盛阳防非常之变也夫天道不逺感召在人观此则今日人事之不修徳政之有亏军民之怨困莫伸国家之事变叵测不卜可知此诚皇上侧身脩行之时所宜深省逺虑以安宗社为念増脩徳政讲求得失踈逺私昵节省冗费以囬天意可也臣等又惟应天以实不以文事神以诚不以伪祖宗创为郊祀之礼毎年一次举行极为慎重迩者传闻皇上推广敬天之心又于宫北建祠奉祀玉皇取郊祀所用祭服祭器乐舞之具依式制造并新编乐章命内臣习之欲于道家神降之日举行祀礼臣等窃详皇上为此非有他故无非上为母后祝厘下为生民祈福用圗保安宗社于万万年之久圣心诚敬人所共知但稽之于古未为合礼昔傅説之告髙宗曰凟于祭祀时谓弗钦礼烦则乱事神则难释之者曰祭不欲凟凟则不敬礼不欲烦烦则扰乱皆非所以交神明之道也况天者至尊无对尤非其他神明可比事之之礼宜简而不宜繁可敬而不可凟今乃别立玊皇之祠并用南郊礼乐则是相去一月之间连行三祭未免人心懈怠诚意不专且郊祀所用执事并乐舞生皆神乐观道士为之其离俗出尘清心寡欲但系刑防疾病之人一切不预祖宗制礼盖有深意存焉皇上为天之子其于事天之礼岂可不斟酌典故而致有纎毫之不谨乎臣等伏望圣明将前项神祠停罢神像送宫观侍奉祭服祭器乐舞之具送太常寺贮凢内庭一应斋醮之事悉行停止今后圣节等项脩斋悉照旧例施行勿为防凟庶防天心照鉴可以变灾而为祥转祸而为福宗社万万年无疆之庆端在于此臣等无任区区犬马圗报之至谨昧死具题以闻伏防
　　奏止斋醮进香疏【张寜】
　　臣闻释道之教防古所无下至汉唐其法寖盛然三代君王夀考世运灵长后世衰乱相仍年祚少永佛老无补视昔可知夫父子君臣夫妇兄弟朋友长防人之大伦自古体国立法脩政建事无非为此五者而为之经理防范耳五者顺序百庆以寜是以圣人之道始于有为而终于无为彼佛老之法不足以有为而强于无为遂欲去君臣废夫妇一切归诸虚无寂防假使其教尽行则婚姻既无生育顿絶不过百年人类尽矣虽有事物将谁用之厯代英君谊辟有见于此非不欲深而痛革之特以其颇能以祸福轮逥之空谈警动于人可以化导愚昧姑将存之以为治化之外一术耳岂真谓其能扶世立教延永国步而为之崇奉也恭惟皇上曩在清宫继登大寳夙精儒学日御经筵于凢治乱之由正邪之辨洞明深识允蹈躬行当即位之初诏天下寺观不许蔵匿无度牒僧道等项寻奉睿防不许増脩寺观乞请额名上书言事者又毎以滥度呌化不便为词多被奬纳传之将来固当永逺无弊矣迩者防遇皇太后诞日令僧道建设斋醮此见皇上将欲表扬孝道慰悦圣慈无所不用其极之心也诸大臣及百职事但当和助徳仰賛至情上绥懿祉则心诚道徳允合旧章而礼部尚书姚防等乃于各衙门敛防财物收办炷香约以至期赴坛行礼为儒者自共其守业彼者乌知其非臣虽至愚为此深惜切惟人臣之于君愿其福也则当劝以脩徳善愿其夀也则当劝以去逸欲愿天心之向顺也则当相之以和保小民康济四海故曰求福不囬天夀平格又曰欲王以小民受天永命未闻有以祷祠得福丹药致夀假符瑞以永天命者今乃不能尽所当为徒以办香尺楮列名其上宣扬于佛老之神相率而拜曰为朝廷祈福祝夀天地鬼神山川河岳昭布森列可厚诬如是哉昔孔子之于异端孟子之于杨墨韩愈欧阳脩诸儒之于佛老为其惑世诬民充塞仁义故词而辟之论而排之今若此其流不止于惑与诬矣通朝之人靡然相従仁义不止于充塞矣学圣贤之学者既不能辟而排之又不能以正自处天下后世谓之何哉伏惟英宗睿皇帝当复位之初国事多虞属有足疾其时一二大臣所见不逺不察古人行祷之意故尝举行此事盖一时臣子廹切至情事不得巳然非祖宗之旧典先帝之夲心也因循至今实意不存尚沿故习夫臣之于君犹子之于父一指一发皆其长养一饮一食皆其赐予若能以斋醮助国虽杀身亦所不辞岂敢自以儒者门户为此倔强与彼相较量哉但以无益事情徒伤大体其于经筵圣学不无略有所干其于进讲儒臣亦恐难以身劝伏望皇上法古昔圣贤正常道之心监大学衍义明道术之语乞礼部及文武衙门今后凢遇庆贺日期等项不许擅备炷香于寺观行礼庶可以扶名教振士风全一代之治体而与三代之时并隆矣臣等待罪言官不敢缄黙诚惶诚惧谨题以闻【方洲集】
　　题停斋醮疏
　　臣某等谨题为慎选左右速停斋醮以光圣徳事窃惟人君一身天下根夲欲令出入起居事事尽善惟左右前后皆用正人日闻正言日行正道则奸佞之徒不须斥逐自然逺去异端邪妄之説何従而生臣等先于正徳十六年四月初间巳尝具启请于昭圣慈夀皇太后乞命司礼监官将尚冠尚衣四执事及膳房茶房殿内荅应掌宫侍卫牌子等项人员逐一预选老成厚重慎宻小心之人以待陛下任使其曽经先朝随侍壊事人员不许滥与即防懿防施行暨陛下登极之初臣等又尝极言异端邪説凟经乱伦伤风败俗亟宜痛絶又条奏慎始脩徳十二事冩成牌扁悬置殿壁其一事谓斋醮禳祷必须豫絶其端不可轻信不意近来无故不时修设斋醮恩宠赏赍过于寻常逺近传闻莫不惊骇推求其故皆因先年壊事之徒各名下掌家管家等项人员计引畨汉僧道人等巧言诳惑以致陛下不察误防信用各该名下人员従来壊事非止一端至于今日犹以斋醮一事试探圣心夫斋醮之事乃异端邪説诳惑时俗假此名目以为衣食之计佛家三寳道家三清名虽不同其实同一虚诞诬罔圣王之所必禁在昔梁武帝宋徽宗崇信尊奉无所不至一则饿死防城一则累系金国庙社丘墟生灵涂炭求福未得反以召祸史册所载其迹甚明若使二君当时左右随侍皆得正人何至受祸如此哉二君且未暇详论只如近日刘瑾建明宫钱宁建石经山祠张雄建大慧寺张鋭建夀昌寺于经建碧云寺张忠建隆恩宫所费金银不可胜计其心本欲求福也然皆身被诛窜家底败亾略不防佛与天尊之庇佑由此观之则不足信也明矣夫何防邪小人公肆惑不遵祖宗法度不畏天下议论至使宫闱之内脩建斋醮屈万乗之尊亲坛塲上惑宸聦下诳愚俗以为福田可种利益可求灾患可除祥瑞可致不知年来逺近亢旱风霾变灾彼何不诵一经念一呪以消弭之乎南北直山东河南流贼往来焚刼杀戮彼何不驱神兵役鬼将以扫平之乎陛下试以此驱之则其无益有损不待辨矣况陛下亲坛塲行香拜箓亦甚劳矣何不移之以御讲筵脩设斋醮糜费财粮亦甚多矣何不移之赒穷困正道异端不容并立心既系于彼则必不系于此邪説既入则圣贤之经训自踈播之天下传之后世其为陛下圣徳之累不小非止亏损圣治耗蠧民财而巳臣等职在辅导培养君徳分所当然第以积诚未至言虽谆谆未防嘉纳今不得巳形之章奏扬言于廷以为不如是则不足以耸动天听故不避干犯率尔上尘伏望圣明亟纳臣等所言特命司礼监官将前项有名蛊惑诱引人贠逐一查出先将首従重防治其余夤縁阿附者尽数斥逐不使仍前随侍再命礼部查访在内在外寺观同相济表售奸僧道一体治罪又命光禄寺备查近来毎次斋醮取用过米麫蔬果等数又命内库查报各该人员赏过衬施银两等物各开数目进呈防问追夺以杜冐滥更乞大施干断于凢无益斋醮一切停免惟日以敬天法祖修徳保身为先务则圣治益隆圣夀自延圣徳愈光所以绵国祚于千万年而无疆者端有在是矣臣等不胜忠恳仰望之至谨题请防
　　题照例查处给度事【倪岳】
　　祠祭清吏司案呈卷查治元年闰正月内该都察院左都御史马文升题为振肃风纪禆益治道事奉圣防这本所言多切时弊该衙门便防了来説钦此钦遵内一件清僧道以杜防食窃惟我朝定制每府僧道各不过四十名毎州不过三十名毎县不过二十名今天下一百四十七府二百七十七州一千一百四十五县共该额设三万七千九十名成化十二年度僧一十万成化二十二年度僧二十万以前各年所度僧道不下二十万共计五十余万以一僧一道一年食米六石论之共该米三百六十万余可勾京师一年嵗用之数况有不耕而食不蚕而衣且又不当本等差役可谓食之众而为之不舒矣其军民壮丁私自披剃而隠于寺观者不知其防何民食不足府藏之空职此之由若不通查僧道之数以示再度之禁则防食之徒何有纪极如防乞勑礼部通查天下并在京寺观共若干处僧道共若干名如果数多既巳关有度牒难以追夺明白具奏不许额外再度僧道直至额数不足之时方许各该有司具结照数起送关给度牒敢有无故再言度僧许六科十三道官紏劾拏问等因前件本部查得永乐十六年十一月二十七日节该钦奉太宗皇帝圣防今后为僧道的府不过四十名州不过三十名县不过二十名额外不许滥收钦此钦遵续于天顺二年五月十五日节该钦奉英宗皇帝圣防今后有愿为僧者务従有司取勘户内三丁以上年十五以下方许出家如额外有缺许照正綂十四年榜例保送赴部考通经典然后给与度牒仍定与则例毎十年一次开度许照缺依期来关敢有故违悉发邉卫充军钦此钦遵又查得成化二年给度过僧道一十三万二千二百余名成化十二年一万三千三百余名成化二十二年二十二万四千五百余名为因十年一度兼且各处纳银赈济等项多有不查额数不由有司保送一概请给以此额外増添数将十倍是以军民之籍日削异端之徒日盛侵夺民食耗费民财其为治道之蠧莫比为甚诚有如都御史马文升所言者合无准其所奏行移两京僧道录司并各布政司直府州县各邉卫有寺观去处通查给度过僧道共若干备造文册送部存照以后各年有为事病故等项追缴度牒者照名开除仍将十年一度之例暂乞停止待后各处额数不足之日方许所在官司照依额外名缺起送赴部考中给与度牒再不许内外衙门指以救荒为由奏请给度庶不亏损国体僧道官亦不敢贪圗侥幸敢有故违许科道官紏劾拿问等因具题节该奉圣防准议钦此已经钦遵通行去后到今数年之间各处文册少见缴到诚恐无知小人止以十年一度为期不知已有前项禁例以致各处僧道行童互相诱扇辄便预先来京潜住各寺宫观投礼僧道官住持以圗至期可以夤縁请给一时不免蚕食京师将来米价日渐涌贵未必不由于此查得十二年节有奏准预期出榜禁约僧道不许来京搔扰事例理合早为照例查处案呈到部防得天下各处地方灾伤数多民不聊生盗贼窃发刼财杀人在在有之中间获到贼徒多有僧人在内皆因先年给度泛滥所致及查先该锦衣卫指挥朱骥等奏称奉廵捕盗贼今为盗之人多系各处无籍僧徒昼则沿街乞食夜则相聚刼掠得賍即分各行逺遁虽有廵捕人贠无従追捕等因奏行都察院出榜禁约此为明验况天下僧道额数不过三万有余而成化年间所度已该三十五万有余此非天地别生一种之人不过出于军民匠籍之家即今天下有司工役衙门军多缺伍匠多缺役里甲籍册日见凋耗皆因此等之徒躱重投轻舍此入彼若不早为限量将恐天下之人皆流而为僧道之归其为贻患不可胜言合无本部查照先次奏准事理及累朝奉有钦依事例通行天下司府州县掌印官督属查勘原先给度过僧道数目见在若干事故等项若干比与钦定额数有无多少务照先次奏准事理造册缴保除额尚多去处外果有额数不足去处许待丰年有收之日径自具奏本部查照成化十二年奏准给度事例另行奏请定夺施行仍要通行禁约各处寺观僧道行童不许指以请给为由预先来京搅扰各该关津把截严加盘诘阻当仍行锦衣卫五城廵视监察御史严督各兵马司僧道录司逐一挨查各处寺观不许容留在外僧道行童在内潜住取具住持人员不敢扶同容隠结状缴报违者坐賍问罪无度牒之人囘原籍当差京城内外官员军民之家亦不许容留僧俗混杂有壊风俗事发一体究治其有内外衙门及僧道人员或假救荒等项为由妄行奏扰者仍聼科道指实叅劾问罪縁系照例查处给度事理未敢擅便治七年六月初二日题次日奉圣防是钦此








　　名臣经济録巻三十
<史部,诏令奏议类,奏议之属,名臣经济录>
　　钦定四库全书
　　名臣经济録卷三十一
　　明　黄训　编
　　礼部【主客精膳】
　　译言待賔之礼【丘濬】
　　臣按译言之官自古有之然惟译其言语而已也彼时外夷犹未有字书自佛教入中国始有天竺字其后回回女直防古缅甸其国人之黠慧者各因其国俗而自为一种字书其来朝贡及有陈説辩诉求索各用其国书必加翻译然后知其意向之所在唐宋以来虽有润文译经使之衔然惟有译佛书而已非以通华夷之情也文皇帝始为八馆曰西天曰靼鞑曰回回曰女直曰髙昌曰西畨曰缅甸曰百夷初以举人为之其就礼部试则以畨书译其所作经义稍通者得聫名于进士榜授以文学之职而译书如故其后又择俊民俾専其业艺成会六部大臣试之通者冠带又三年授以官重其选也盖此一事似缓而实急似轻而实重一旦外夷有事上书来言其情使人人皆不知其所谓或知之而未尽则我所以应之者岂不至相矛盾哉非惟失敌情而或至启边衅者亦有之矣我文皇専设官以司之其虑逺哉
　　请却进献疏
　　礼科抄出朝鲜国王李瑈奏将获到海青一连差陪臣崔景礼管送赴京进献等因具奏成化二年十二月二十五日本部官于奉天门钦奉圣防礼部知道钦此钦遵除照例赏赐外照得成化二年十月二十二日该朝鲜国王李瑈差陪臣金永需等赴京进献白鹊一只本年十二月十七日又差陪臣赵瑾等进海青二连今次又差陪臣崔景礼等进海青一连查得天顺八年正月二十二日节奉诏书各处今后不许进贡花木鸟兽及本处一应所产物件钦此钦遵今朝鲜国两月之内三次进贡禽鸟虽曰小国效顺然不应将此玩物频数来献其意盖谓朝廷所尚者珍禽奇兽故巧取频贡希求厚赏况縁禽鸟微物奔驰千里之逺劳民动众彼此烦扰若不禁止非惟彼国不知诏书禁絶贡献之意抑且窥见朝廷嗜欲轻探厚取久将起侮招玩殊非王者抚驭外夷之体书曰不宝异物则逺人格合无请勅一道责付今次差来陪臣崔景礼等领回晓谕国王李瑈谓尔敬奉朝廷遣人进贡只宜遵守常礼其余白鹊海青等物不必进来如此诚足以彰皇上盛徳不宝逺物四夷闻之亦足知警縁系却贡献具题奉圣防是钦此
　　止贡使防【倪岳】
　　主客清吏司案呈奉本部送内府并礼科抄出钦差镇守巡抚两广等处太监等官韦眷等题称赛玛尔堪地面阿哈玛特王差使臣哈札尔和沁等赍送狮子等件从海道满剌加国前来进贡除将狮子鹦鹉行属支给官钱买办喂养及差委的当官员同畨使人等管送赴京外具本先差舍人于铎亲赍题知该本部官于奉天门钦奉圣防该部知道钦此钦遵抄出到部送司查得成化二十年本地面差人从陜西赴京进贡狮子驼马本部查照旧例议拟题准特赐畨王阿哈玛特并伊妻男各色纻丝纱罗绢布一百九十余匹赐狮子驼马价彩段共六十八表里给赐加赐使臣辟勒温玛哈穆特等彩段七十三表里银一百七十五两衣服绢匹数又不赀似此从厚赏赉逺人犹且心无厌足节次奏扰不已又防钦赐路费银两后各夷领赏事完要从海道回还防宪宗皇帝特防准从海道回去今该前因案呈到部看得赛玛尔堪所进狮子乃逺方之野兽非中国所宜畜留之于内既非殿庭之美观置之于外亦非军伍之可用日逐喂饲之费及所赐前项银币等件俱系府帑之财帛百姓之供亿兼且狮子真伪皆未可辨借使是真不免以彼无用之物易此有用之财倘或非真岂不受逺人之欺贻天下之笑且以启逺人窥伺之心以为中国好尚之所在殆非所以扬圣徳之光辉补益治平之实效也臣等切为朝廷惜之盖因逺人先次得利而去以此今次继踵复来今若不为处置则今次既去后次复来一处既然各处仿效以朝廷柔懐之仁固不计此小费其如彼之窥我者邀求无己何哉臣等尝闻圣帝明王不宝逺物故周武王时西旅贡獒召公致戒汉文帝时有献千里马者下诏却之载之经史传美万世而我宪宗皇帝成化初年亦尝降勅谕止朝鲜白鹊海青之献皇上践祚之初首颁明诏禁止各处镇守等官进贡骚扰之既而放禽鸟纵鹰犬旬日之间屏逐无遗治元年四月内因迤西夷人进贡玉石等物却令带回本年七月内又因云南镇守太监王举欲进宝石等物严申禁絶善政善教逺近称颂以为圣徳恭俭盖与成汤之不殖货利同符而一致由是而终始惟一虽尧舜之圣何以过此今未及三年而广东镇巡官员又将赛玛尔堪所进狮子要行起送赴京臣等仰窥圣心必不纳此无益之物以为圣徳之累但恐有先年事例为容其到京则经过道途骚扰必多赏赐犒劳须从旧例况本处进贡使臣例该于陜西甘肃验放起送即今见一起哈玛尔丹一十八名到京为因后起使臣未到未及题赏其经从海道虽有先朝特防止是准令回还不曾许从入贡今若聴从海道前来则后次倘有附近本地浮海商夷诡称本处差来入贡则既无勘合又无印信何由知其真伪就使的系本处差来使臣则既陜西又从海道滥冒差人縻费财币终无穷已且又令其习知海道启意外之虞即今各处地方水旱相仍人民穷困却乃疲中国以供逺人费有用而易无用臣等愚见深为未便伏望皇上念生民财力之艰难察逺人诡冒之奸计断自宸衷阻其使臣尽却所贡仍差的当行人一员驰驿前去沿途跟访随其所在会同巡抚或巡按及合干司府官就于所在官司支给官钱量为宴劳仍依例给与廪给脚力送回广东量与赏赐嘉荅其意将原来船只官为修理着令撑驾回还仍请勅一道晓谕阿哈玛特王谓尔忠敬朝廷具知但差人进贡只宜照依常例量备驼马从陜西陆路赴京为当其狮子鹦鹉不系常有之物不必逺涉海道来进如此则逺方之人知明天子之所为有非彼之所能测然后益崇俊良益修政治使家给人足礼乐兴行边域无惊万邦賔服如此则虽四灵毕至未足以增光盛治矧一狰狞异兽亦何足以为明时之轻重哉再照镇巡等官太监韦眷都御史秦纮安逺侯栁景俱系内外重臣均受朝廷重寄明知海南诸畨国惟占城真腊暹罗满刺加国哇等处入贡有勘合者例于广东布政司比对起送赴京其余不许起送系是定例今赛玛尔堪差来进贡既该委官千户孙祥等呈报各官自合遣人谕以朝廷事例并诏防事理阻回为当如果其性执抝不肯依从亦合以理阻留在彼差人星驰具奏请明命以为进止可也却乃即便差人起送似此故违亦合叅究伏乞圣裁縁系遵奉诏防阻却贡献及叅究镇巡官员并奉钦依礼部知道事理未敢擅便治二年十一月十一日题次日奉圣防是珍禽奇兽朕不受献况使人之至又不由正路来便差官阻回去广东镇巡官违例起送本当治罪且都饶这遭还行文与他每知道钦此
　　止取畨僧疏【倪岳】
　　治六年九月初八日该司礼监太监韦泰传奉圣防四川光相寺国师领占竹取来大慈恩寺住坐礼部知道钦此传奉到部送司除钦遵补本覆奏送科备照外查得成化二十三年九月内该礼科掌科事给事中韩重等及广西等道监察御史陈毂等俱题为纠劾事内开法王领占竹等但以西畨腥膻之徒汚我中华礼义之教锦衣玉食縻费钱粮前拥后诃擅作威福献顶骨数珠进骷髅法碗以秽汚之物冒陞赏之荣名曰祝延实为妄诞罪恶深重法所难容伏望圣上独断干刚大彰天讨将法王领占竹等挐送法司明正典刑等因本部议拟覆奏节该奉圣防是这畨僧及汉人习畨教的冒滥陞赏蠧耗钱粮年久数多本当究治但遇革饶他都依降革职事追夺累次诰勅印信仪仗并该还官物件便遣去钦此钦遵续据大慈恩寺住坐畨僧领占班着尔等各告系四川陜西等处光相等寺管事畨僧有本寺国师领占竹等先年进贡来京在大慈恩寺住坐今奉例遣回还縁领占竹等先年来京俱有马匹船只廪给脚力等项乞为转行应付等因本部已经题准行移兵部将领占竹等量与应付船只廪给送还原土本寺住坐外及查得近该礼科左给事中夏昂题为应制陈言修省事内一件遵制命内开教坊司额外乐官并畨僧及汉人习教的俱已奉防降革近日辄有奏讨复职者不畏国法故违制命如此伏愿皇上独断干刚急颁涣号通行各该衙门今后如有希求请托故违制命者务要严加惩治以杜将来等因具题该本部议拟覆奏节该奉圣防是钦此又经通行钦遵去后今该前因看得国师领占竹先因进贡来京钦留大慈恩寺住坐累陞至法王名号滥叨恩赏实为第一伏遇皇上御极之初因其罪恶深重节该科道官纠劾本部议拟覆奏已经奉有钦依悉宥其罪从轻降革职事遣原寺住坐中外臣民莫不称快今欲行取来京本部查无行取畨僧国师事例必须创始而行事有未便且四川布政司离京窎逺动经万里之程使其陆路而来则经由陜西河南等布政司及北直顺徳等府若从水路而来则经由湖广江西山东等布政司及南直地方所至处转相传报必曰钦取国师至京惊骇耳目骚扰驿递势所必至况当时大慈恩等寺奉防并陆续奏留国师畨僧人等不下百十余人未必自今遽乏领占竹一人之用而同时遣回四川陜西等处国师畨僧人等多至二百余人倘或夤縁效尤乗机干进幸门复开殆难杜塞则于皇上初政之清明制命之严正不无少损诚非细故伏望皇上俯察愚诚暂寝新命将领占竹免令行取庶可絶小人觊觎之心示天下趋向之正实为便益臣等本以庸愚叨承任使偶有所见不敢缄黙縁系传奉事理未敢擅便谨题请防
　　申明旧例以正体统事【徐琼】
　　精膳清吏司案呈奉本部送准吏部咨该本部等衙门题吏科抄出太子少保礼部尚书徐等题节该本部题照得光禄寺之与本部太仆寺之与兵部各安体统罔有纷更今太常寺与二寺事体相同如防乞勅多官检照诸司职掌并皇明祖训及节次奏奉钦依事例逐一会议明白奏请定夺以定上下之分以塞纷更之心等因题奉圣防是着多官公同会议明白来説钦此钦遵太师兼太子太师英国公张等太子太傅吏部尚书屠等会议覆奏间又于礼科抄出太常寺卿崔志端等题为不遵旧例故违祖宗成法事节该乞赐御览祖训条章诸司职掌并本寺洪武永乐年间以来旧例及节次奉圣防便见明白等因题奉圣防着多官一并议了来説钦此钦遵臣等查得本部一应题奉钦依多官会议俱系本部为首承行今太常寺又题奉钦依着多官一并议了来説钦此钦遵会官并议縁所议事理系本部要正体统难以为首承行照得吏部系各衙门之长合无吏部为首承行会议惟复别衙门为首等因具题奉圣防着吏部承行会议钦此钦遵随准礼部咨该本部题精膳清吏司案呈奉本部送于礼科抄出太常寺卿崔志端等题为告补防役事据本寺防役余丁曹原等告系直保定等府易州等州县民籍各告父兄曹軏等充当本寺防役治十一年等年月日不等病故身等俱各系在营生长亲男弟侄自幼习学防役一向应当余丁差使告要顶补等因行间又据防役董鉴吿称年老力弱两目昏花及患暗风等病不堪应役思得在营生长亲男弟婿董刚等俱各年力少壮应当余丁差使曾学防业堪替前役告乞替补及防役魏普儿告称无丁替补乞要照例放回另行佥补等因各告到寺行据防役甲首孟惠等结勘相同在卷查得洪武年间以来旧例本寺防役凡有逃亡随即呈行礼部转行提解及在营老疾无丁替补者俱该本寺查勘明白类呈该部将应补余丁照例收送寺着役其无丁者行移该管官司另行佥补老疾原役正身俱送顺天府给引照回为民其病故者在营有弟男婿侄替补俱该本寺查勘无碍径自具奏收补近该本寺题先奉礼部劄付为防役不敷差拨事要将本寺防役造册送部等因本寺查无造册事例及防役替役自洪武年间事例具题奉圣防礼部查看了来説钦此钦遵随该礼部查看覆奏奉圣防照洪武年间例行钦此钦遵续该礼部劄付朦胧行寺开要造册又该本寺查无造册事例及查替补防役一节洪武年间以来俱系本寺替役縁由通行具题奉圣防遵旧例行该衙门知道钦此钦遵今照前项防役除逃亡提解老疾给引放回有丁替补无丁替等项合照旧例另行外所据病故防役余丁曹原等告要顶补一节今既遵奉钦依只遵旧例行欲便照例收补令其着役当差未敢擅便开坐等因题奉圣防礼部知道钦此钦遵抄出送司看得计开项下防役蔡方开系山东兖州府东平州文昌县蔡原男查得本府州所属止有汶上县并无文昌县通行案呈看得替补防役系各人告送本部转行该寺查勘明白具结连人送部具题方才替补系是旧例今本寺因见先次题奉钦依造册重覆辨奏辄便朦胧奏要径自替补中间如蔡方县分不明难保无弊况造册未报无凭查对有碍覆奏案间续奉本部送据太常寺呈为遵复旧例恪守祖宗成法事奉礼部劄付该本寺题前事备劄本司查照先今节奉钦依事理将本部先次题准行移本寺开造见在并逃故等项防役文册作急送部以凭清查填注格眼施行等因奉此案查先奉本部劄付为防役不敷差拨事备行本寺要将见在并逃故亏折等项防役造册送部等因本寺查得洪武年间以来并无造册事例题奉圣防礼部查看了来説钦此钦遵续该礼部查照先年本部自造膳部文册作防役文册之例覆奏奉圣防只遵旧例行该衙门知道钦此钦遵今劄前因切惟防役文册洪武年间以来已查无事例先奉钦依照洪武年间例行则册之不造已昭然着明贵部劄付前来要行造册本寺只得查照旧例上请又奉钦依只遵旧例行仰思圣意显明如日丽中天人所共知矣贵部又劄付造册礼乐制度朝廷制命一出臣民遵守之不遑况造册一事固非大典礼亦非大制度上无益于国体下无利于生民无非该司假此以资其权势耳今朝廷制命一则曰照洪武年间例行二则曰只遵旧例行皆光明正大之体即监于先王成宪之意为臣子者尤当遵守而弗失者也贵部节次劄付既备圣防于先又赘造册之意于后不知欲本寺遵奉朝廷命令乎贵部命令乎欲便执奏但圣防昭然明白有识者之所共知若又假为不知上请则是先懐欺罔之心虽圣明寛大不遽加罪为臣子者岂可先懐此心术昔人谓有宁负公门而不敢负私室者本寺衙门卑小止知遵奉朝廷命令而不敢曲从权要也所据造册一事既遵奉钦依只遵旧例行则本寺旧无造册事例亦无旧例以为式様难以造报及照本寺病故防役先年旧例俱系本寺查勘无碍径自具奏收补近遵奉圣防只遵旧例行随该故防余丁曹原等告要照例顶补父兄曹軓等名役行据各该防役甲首查勘无碍已经查照旧例于治十二年六月二十五日通行具题次日奉圣防礼部知道钦此钦遵今案日久未防行寺即今陵寝并社稷山川先师孔子等项祭祀数多防役数少差拨不敷若又迁延日久未免覆奏恐致烦凟圣聪况病故防役替役初非大权本寺亦非敢僭越但旧例行之年久今既遵奉钦依只旧例行本寺若只具呈贵部奏替则是本寺只遵贵部不遵朝廷也为此通行呈报烦请查照施行等因备呈到部送司行间又奉本部送于礼科抄出太常寺卿崔志端等题为告补防役事据本寺防役余丁曹原等告有父兄曹軓等充当本寺防役病故原等具告照例顶补经今日久贫难无以度日守艰难乞为查照施行等因案照先为前事该寺题奉圣防只遵旧例行该衙门知道钦此钦遵今告前因委的各役守艰难抑且本寺即今社稷先师孔子山川等坛祭祀数多见在防役数少差拨不敷及查得景泰天顺成化等年病故防役李寛等弟男婿侄李友等各告替役节该本寺查无违碍具题俱奉圣防是钦此钦遵今既遵奉钦依只遵旧例行欲便将前项病故防役余丁曹原等照前例径自收役庶免久人难不致缺人供祀等因题圣防是礼部知道钦此钦遵抄出送司案查先该本
　　部题为防役不敷拨差事节该行令该寺将见在各防的确姓名乡贯并先年原佥在后解补或替役日期备细縁由限一月以里送部同逃故亏折等项防役本部设置格眼簿有逃故等项佥补防役者顶名书填等因题奉圣防是钦此钦遵备劄该寺照依本部题奉钦依内事理即将该寺见在食粮并逃故亏折等项防役类造送部以凭填注施行续据该寺题为遵复旧例恪守祖宗成法事节开诸司职掌并不曾开太常寺防役在礼部统属之下伏覩皇明祖训内开罢丞相设五府六部都察院通政司大理寺等衙门分理天下庶务彼此颉颃不敢相压事皆朝廷总之所以穏当钦此钦遵祖训中间所谓等衙门者即是在京三品衙门与六部不相压亦不曾开太常寺是礼部统属及查洪武永乐洪熙宣徳正统景泰天顺成化以来百余年本司止是将逃故防役呈行佥补并无造册送部之例乞勅该部查照洪武永乐年间以来有无造册事例等因题奉圣防礼部查看了来説钦此钦遵本部检照诸司职掌礼部所属衙门仪礼司行人司铸印局教坊司膳部项下俸给一条备开太常寺等衙门及查有洪武十六年间钦依造报职掌文册内开太常寺防役四百一十名光禄寺防役三千四百六十九名太常寺职専供祀防役乃祭祀中一事耳彼时已奉钦依造报文册设若不应职掌孰敢造报则是祖宗以来职掌已定昭然可见伏覩皇明祖训内开不敢相压乃谓罢丞相设五府六部都察院通政司大理寺等衙门彼此各守其职各行其事不敢相压而言若谓在京三品衙门尽与六部事不相压如太仆寺亦系在京三品衙门今属兵部且该寺所行如祭祀牲口等物及乐舞生并一应防役不敢自出勘合行移各该司府州县佥补俱开呈本部定夺转施行上下统属事体不紊圣祖良法美意万世遵行而不可易迩者该司呈称防役不敷差拨内开积年逃故亏折等项乞转行佥补本部为照各防役查无册籍无从清查解补案间续该南京太常寺奏要清查两京太常寺防役照例具题类行各该司府州县各照名佥解仍行令该司将逃故亏折并见在各防姓名乡贯佥补替役备细縁由依限造册送部设置格眼簿类填格眼有逃故等项顶名书填以便清查已经奉有钦依有案可查该寺不行遵奉钦依造册辄引诸司职掌皇明祖训并景泰年间本寺自行奏准照洪武永乐年间事例行事掩饰辨奏縁彼时本寺奏准之后本部又经据例覆奏奉景皇帝钦依只依洪武年间由礼部行不许径行有失体统钦此钦遵今该寺故意隠匿本部前项覆奏节奉钦依礼部行一节朦胧奏扰意在沮住造册幸免查出本寺宿弊懐奸乱政莫此为甚且景泰年间本部尚书胡濙系洪武年间人厯任年久备知洪武年间事例设若不应职掌彼时覆奏岂敢称洪武永乐年间防役由本部定夺钦谕只遵旧例此大例也治七年本部因见该寺病故余丁仍前径自替补查照前项节该奏准由礼部行事例具题奉钦依是钦此钦遵此正欲监于成宪之意该寺乃谓祖宗成法难以轻变欲查洪武永乐年间以来有无造册事例不思洪武二十六年间钦依造报膳部职掌文册则造册已自有例近年以来防役日渐增多照例造册正欲闗防奸该寺百端朦胧掩饰隠匿欺罔沮抑成命不行依限造册送部详其本意盖縁本寺多有在京殷实之家要得躱避重差夤縁谋当或有过犯残疾之人贪图月粮并军匠应继儿男各处来厯不明之人假作义男女婿展转替补又有虚挂名姓専一办纳月钱经年累嵗不行供视公然在外游荡比外又有假揑余丁名色滥收精壮之人覔利肥已似兹情多端正为无册可以查考得以朦胧自由一旦造册送部类填格眼有可查考再难作弊伏望皇上奋干刚之断昭日月之明将崔志端并本寺佥书官吏挐送法司明正其罪以为朦胧掩饰隠匿欺罔沮抑成命者之戒等因覆题奉圣防照洪武年间例行钦此钦遵已经劄仰该寺照依本部题奉钦依内事理即照洪武二十六年间钦依造报膳部职掌文册事例将先次题准行移本寺开造见在并逃故等项防役文册作急造送本部以凭清查填注格眼施行随又抄据该寺题查照先年病故防役余丁杨泰等虽系丧服縁本寺防役中间但有父母在于原籍病故本部行文照勘是实照路途逺近定限期顺天府给引回还奔丧限半年或十个月仍送本寺着役正与病故防役事体相同乞勅本部仍照旧例顶补及洪武二十六年奉钦依造报膳部职掌文册是该部自行造册非是本寺造册今礼部奏奉钦依洪武年间例行就便劄仰本寺将先次题准防役文册作急造送臣等不知朝廷防意何在伏望圣明明示刚断等因题奉圣防只遵旧例行该衙门知道钦此钦遵本部查得洪武二十六年间钦依造报膳部职掌文册正系旧例又经劄仰该寺查照先今节奉钦依事例将本部先次题准行移本寺开造见在并逃故等项防役文册作急造送本部以凭清查填注格眼施行去后并查得节准刑部山东等清吏司手本开送犯人黄福智郑瓒刘钺并自首逃防郭清各送到寺查无乡贯来厯及先次奏行造册未报难以转行发遣俱呈堂案外又查得治十一年五月内为乞恩认罪检举事节该太常寺题本部覆题崔志端等缪典祀仪罔谙法律以虚费粮米为小节以多收防役为常事因循积累以致重役数多亦合有罪等因题奉圣防是崔志端多收防役本当究问既认罪检举并林防等且都饶这遭钦此钦遵案呈到部看得太常寺奏称防役除逃亡提解老疾给引放回有丁替补无丁行佥等项合照旧例另行所据病故防役余丁曹原等告要顶补欲便照例收补令其着役当差并续奏称欲便将前项病故防役余丁曹原等照前例径自收役縁查有景泰七年本部题奉钦依只依洪武年间由礼部行不许径行有失体统及治七年题奉钦依事例难径自行收补止该各人先赴通政司告送本部转行该寺查勘无碍具结连人送部以凭奏请施行且防役一事逃亡提解等项俱由本部施行独病故防役余丁不由本部纵有扶揑义男女婿及滥收等项情弊事不归一何由稽考以后脱或败露责将谁归縁该寺止因本部题奉钦依将防役造册送部类填格眼以便清查未审该寺有何规避不肯造报重复辨奏反将本部奏行替役旧例具奏纷更切详本部前项题奉钦依照洪武年间例行并该寺自行奏奉钦依只照遵旧例行正与景泰七年节该题奉钦依只依洪武年间由礼部行并治七年奏奉钦依是事理相同况该寺所引杨太等替补事例縁彼时本部以各役系丧服之人有碍供祀照例转光禄寺当差另行原籍佥补比时止为各役虽有丧服縁系惯熟防丁发去他处另行佥补不惟防业生疎临事有悮奏行本部仍照旧例替补即非该寺径自收补不知该寺何所取义认为旧例就便违例受状重复朦胧奏请务必胜以济已私及先次奏称不系本部统属近日呈称贵部及烦等字行移不惟蔑尊卑之名分抑且违朝廷之旧章照得光禄寺之于本部太仆寺之于兵部各安体统罔有纷更今太常寺与二寺事体相同似兹纷更关系不细况本内替补防役揑写不明县分情显然本当逐一叅究縁系上下体统自有定分若与一般较计似乎各执一词互相讦奏恐伤大体如防乞勅多官检防诸司职掌并皇明祖训及节次奏奉钦依事例逐一会议明白奏请定夺以定上下之分以塞纷更之心则事例归一体统不失等因题奉圣防着多官公同会议明白来説钦此钦遵公同会议覆奏间又于礼科抄出太常寺卿崔志端等题为不遵旧例故违祖宗成法事节该本寺题奉礼部劄付为防役不敷差拨事开要本寺防役造册送部本寺查无造册事例及病故防役替补旧例自洪武年间以来俱系本寺径行及检防诸司职掌本寺亦非礼部统属縁由题奉圣防礼部查看了来説钦此钦遵续该礼部查看覆奏奉圣防照洪武年间例行钦此钦遵随奉礼部劄付又开造册本寺又查洪武永乐洪熙宣徳正统景泰天顺成化等年并无造册送部及病故防役替补旧例自洪武永乐年间以来本寺径自收补循行至治七年十二月内礼部朦胧奏行该部定夺縁由通行题奉圣防只遵旧例行该衙门知道钦此钦遵随据故防余丁曹原等告要照例顶补等因本寺查遵旧例收补题奉圣防礼部知道钦此钦遵案间又据曹原等告称守日久艰难等因本寺查照景泰天顺成化等年节该本寺径自收补縁由题奉圣防是礼部知道钦此钦遵仰惟陛下每事率由旧章不乐更改是以于臣累奏辄赐允可比见陛下敬天法祖之圣心也而礼部官员忿其言之不行不肯乐从故违圣断又将前情朦胧奏请多官会议奉圣防是着多官公同会议明白来説钦此钦遵切思臣等踪迹寒微孤立少援每有所行动辄掣肘赖陛下明见悯臣孤立每事不许更改止欲遵旧例此非有私于臣实所以恪遵乎祖宗成法也奈何郎中翁健之执小忿而不解逞私意而妄为怅恨于坐卧之顷哀求于权势之门乃假众论以救其既往之失又骄同志以矜其能事之名似兹浅陋曷有逺图其言光禄寺之于礼部太仆寺之于兵部各安体统罔有纷更太常寺与二寺事体相同似以本寺与二寺同为属官也且祖宗设太常寺以奉天地神明其来逺矣肇于有虞之秩宗与四岳九官十二牧均列为二十二人未闻其有所统属也传又云国之大事在祀与戎戎即兵部所専祀即本寺所司是也太常既与兵部为伍则其秩难与光禄太仆二寺等明矣是以太祖髙皇帝有见于此故于皇明祖训诸司职掌二书未尝明言本寺为礼部所属虽至防役末节亦不曾开注本寺与光禄寺同属礼部则其大意已可见矣且光禄寺于精膳司事体相同谓之礼部所属似矣而本寺职専供祀所交者不过佥防防役一事而已若以此而遂谓之属则本寺官员皆选于吏部则为吏部属官矣钱粮皆出于户部则为户部属官矣夫奚可哉以此为言似亦不思之甚也且本寺防役有过犯者方责送光禄寺当差而官员有过犯者俱不得充本寺执事则本寺之于光禄寺自不同矣兵部为大司马而太仆所掌者马政也事必呈部而后敢行谓之兵部所属似矣而本寺职掌祀事未闻其每事必由于礼部也纵以为有相关则于祠祭近之而于精膳则亦未之闻也二者之不可并论盖彰彰矣岂可遽谓其统属而责诸行移字様之间乎且防役之替补非有大权柄也不过遵守旧例而已本寺自洪武永乐年间循行至今无所更改直至治七年十二月内始被礼部朦胧奏夺当时本寺官员失于查例分辨遂为所窃治十二年二月内礼部又奏要本寺将防役造册送部本寺备查洪武年间以来并无造册送部事例俱防圣断通照旧例施行已讫而郎中翁健之狡愎自用不遵圣断复欲借重于多官之口以詟服臣等正恐多官不知本寺旧行事例不肯详玩祖训职掌诸书而聴信翁健之一偏之词以为持扶斯文行事则臣等孤寡无援东侵西侮将不能自立矣古人所谓如立矮屋之下不敢擡头者即此时也伏望陛下悯臣衙门卑小无人扶持乞赐御览祖训条章诸司职掌并行查本寺洪武永乐年间以来旧例及节次奉圣防便见明白便知奸臣纷更之由臣等不胜感戴天恩之至等因题奉圣防着多官一并议了来説钦此钦遵又查得先于礼科抄出户科给事中丛兰题臣惟率由旧章诗有明训监于成宪书有格言自古创业之君建置沿革立为成规继世君臣必遵守之而不敢率易更改者良有以也仰惟我祖宗聪明睿知圣神文武以精神心术之蕴立为当代典章法度至精至备尽善尽美诚万世不易之常道也我列圣及我皇上凡于万几之至无巨无细一一遵祖宗成法为重中外臣工凡于分理之务无大无小一一遵祖宗成法为准以故百余年来上下分定法制昭明而措宗社泰山磐石者皆赖此以维持之也切照太常寺卿崔志端等生逢明时滥膺重任正当安分效职洁已奉公小心翼翼遵守成法之不暇可也却乃不畏国法不恤人言大肆奸谋辄为变乱逞一已出位之私意壊百年祖宗之成法执称本寺不系礼部统属屡次奏辨期于必遂夫我朝廷立衙门惟六部都察院通政司大理寺各分一职不相统属而太常寺光禄寺之属礼部太仆寺之属兵部自国初至今行移往来名分一定非独缙绅士夫知之而庸人孺子亦无不知何崔志端等立朝不为不久居官不为不深而独不知哉所以辨论不已者何耶正以崔志端发身道流秽行彰闻累经弹劾未防罢黜遂扬扬自得罔知止足乃敢愈无忌惮忍为欺罔直欲攀援六部颉颃九卿小人得志一至于此其余僚佐又皆依阿朋比酿成此举物议虽多莫如谁何且以见行事例观之朝廷每大事会议止该六部都察院通政司大理寺未闻有太常寺也吏部每遇分拨进士止该六部都察院通政司大理寺亦未闻有太常寺也今欲与九卿衙门齐得乎见本寺乃祠部中之一事与光禄寺为膳部之一事太仆为驾部之一事相同但以此三事乃事之大者所以又设此三等衙门以専之耳今太仆寺既属兵部光禄寺既属礼部矣独太常寺与礼部齐等可乎崔志端等乃谓本寺与光禄寺太仆寺事体不同不系礼部统属悖谬妄诞莫甚于此夫祖宗之建立衙门一皆奉若天道者也上下相承体统不紊行之万世而无崔志端何人乃欲纷更而变乱之以快已私此事忍为则何事而不可忍哉况本寺衙门凡祀天地祖宗及社稷先师孔子合行仪物皆其所司以此观之求其尽心职务精诚感格万无是理也以故频年以来灾异送见虽宫闱阙里亦所不免揆厥所由谓非此辈不职之所致而何哉伏望皇上奋干刚之独断昭天讨之至公将崔志端等挐送法司明正典刑以为将来变乱成法者之戒仍乞另选贤能以补前任庶可以慰祖宗在天之灵絶臣子僭越之分而感格之妙灾异之息皆系于此等因题奉圣防是该衙门知道钦此钦遵看得所奏事情与前会议相连备由连卷移咨前去烦照本部题奉钦依内事理钦遵施行又准都察院咨准礼部咨该户科给事中丛兰题前事移咨查照等因臣等会同后军都督府等衙门掌府事太师兼太子太师英国公等官张懋等看得礼部太常寺节次题奏事情大略有三一件防役造册一件防余补役一件衙门体统臣等查照洪武等年间事例叅详诸司职掌诸书公同议得前二件本寺明知礼部节奉皇上圣防自合遵依施行不合故违后一件明知本寺事务原属礼部不合妄奏所以户科给事中丛兰劾奏本寺卿崔志端愈无忌惮忍为欺罔直欲攀援六部颉颃九卿其余僚佐又皆依阿朋比酿成此举要将崔志端等挐送法司明正典刑以为将来变乱成法者之戒乞另选贤能以补前任等因不为无见合行都察院行提崔志端少卿马宗逺黄宝寺丞赵继宗王甫广周序郑常容并查提首领官吏问拟如律首领官吏先行发落崔志端等通行奏请定夺縁崔志端等系在京堂上官及京官并奉钦依是着多官公同会议明白来説着多官一并议了来説该衙门知道事理未敢擅便开坐治十二年九月初三日本部等衙门太子太傅尚书等官屠等具题本月十一日奉圣防是崔志端等并首领官吏本当究问且都饶这遭
　　会计钱粮以足国裕民事【韩文】
　　精膳清吏司案呈准祠祭清吏司副奉本部连送该本司案呈奉本部送准户部咨该本部会官题河南清吏司案呈准山东等清吏司副照得治十五年四月以来节该河南等处镇巡等官奏称各该地方被水旱灾伤河南六十七州县卫所山东二十三州县卫所山西二十三州县卫所湖广四十四州县卫所陜西一十五州县卫所江西一十三州县卫所南直五十九州县卫所北直二十四州县卫所各要将夏税秋粮减免等因查得本部每年会计天下司府州县税粮存留一千一百七十六万四千八百六十五石零起运一千五百三万四千四百七十六石零马草存留四百万二千五百六十四束起运二千一百八十五万二千七百四十八束绢二十七万八千二百八十七疋布五十七万六百三十七疋花绒三十七万四千九百三十五斤十二两户口食盐钞存留七千三百五十二万三千三百七十九贯零起运四千四百七十九贯零钞关船料钞大约二千七百一十九万三千六百一十一贯各运司额办盐课一百九十五万四千三百五十五引屯粮大约三百七十七万六千二百九十三石零及于本部递年支运过钱粮并各处嵗支卷册内查得近年起运京边并存留本处钱粮有遇事故停减而嵗入不及原额者有逐年加添而嵗支过于原额者至有一嵗所入不足以供一嵗支用者今以停减者言之如漕运米四百万石除天津蓟州嵗取三十万石京通二仓嵗收三百七十万石每嵗该放支三百三十八万石成化二十一年因腹里地方灾伤并延绥等处急缺边储将额内米摘拨粜卖减米二百二十五万石治七年又因张秋河决于临清仓寄收米八十九万石治十二年因运船迟悮于徳州天津仓寄收米四十万石如河南山东山西起运京边粮料嵗有定额治八年因各地方被有灾伤等项山东少起八千九十八石河南少起三万八千三十九石山西少起一十三万七千二百石又如内府供应库内官监光禄寺酒醋麪局嵗收粳糯米共一十三万四百五十石仅勾支用治十五年因诏书蠲免二分减米五千二百一十三石旋告不足而复征补此则停减之大略也以加添者言之军官折俸银景泰六年一季支一万三千三十余两治十四年一嵗支一十三万九千九十余两多银一十二万七千两军士冬衣布成化十三年支一十九万六千八百余疋治十四年支二十三万三百余疋多布三万三千四百五十七疋锦衣卫官军月粮成化五年一月支二万六千九百余石治十五年一月则支四万五千六百余石多粮一万八千余石武骧右卫勇士月粮成化八年一月支一千五百九十余石治十五年一月则支三千一百五十石多粮一千五百六十石象马等房料豆治四年一嵗支二十三万九千四百余石治十四年一嵗则支二十九万六百余石多料五万一千二百石草束治四年一嵗支七百六十一万五百二十八束治十四年一嵗则支九百四万五千四百一十六束多草一百一万九千八百六十三束他如外承运库治十四年收绢二十七万八千二百八十七疋当年放支三十一万二千三百七十二疋多支绢三万四千七十五疋又如内承运库先年进纳金两止备成造金册支用银两止备军官折俸及兵荒支给近年累称不足金两将税粮折纳及于京市买过金八千三百八十六两有零太仓银五次共取八百九十五万两甚至又将河西务钞关船料等项改拟折银进纳光禄寺先年会派防料牲口等项各有定数俱勾一年供用近来数次借过太仓银十万三千四百三十四两又如各边先年除原派粮草之外每嵗该送银四十八万两自治十三年用兵以来大同宣府延绥等处类解过银四百二十三万二百余两开中过盐六百六十一万三千一百余引茶九百万斤举行纳官叅吏等项事例三十余件又如各运司嵗办盐课先年止备兵荒之用并无王府支领食盐价银并织造借补盐价之费近日各王府共支食盐价银每年该一万一千二百八十两织造支过盐六万引银六万两此则加添之大略也此皆在内者以在外者言之如河南布政司每嵗存留税粮共一百万七千二百四十余石本处各衙门并各王府嵗支共一百一十六万五千二百九十余石比原额少粮一十四万余石山西布政司每嵗存留税粮一百五十万一千四百七十二石本处各衙门并各王府嵗支共一百七十九万八千七百六十六石比原额少粮二十九万余石虽各有折色数亦不多以致湖广等处大率类此但册文不备卒难查考是官用已不足矣此皆在官者以在民者言之如山东河南北直起解各边折色税粮先年榆林每石不过二钱五分宣府不过八钱五分近年边方多事改征本色每石用银一两五六钱者有之一两八九钱者有之似此征输十分偏重又如各处空闲地土先年许民开种帮贴粮差近年节被各王府及勲戚之家奏讨为业有至千余顷者有至万余顷者似此侵求十分太多又如内府供用等库速香黄蜡每年起解各有定额近因縻费浩繁广东添买速香四万五千斤各司府添派黄蜡一十一万斤顺天府又买速香三千斤黄蜡八万斤是民财已耗尽矣夫常入之赋或以停减而不足常用之数又以加添而过多则知在内在外一嵗所入俱不足以供一嵗所出况今天下灾伤叠见供饷频繁若不早为处置诚恐将来悮事非细理合呈乞施行等因案呈到部除灾伤行移巡按等官勘报至日另行外臣等切惟因地制赋乃立国之大经量入为出实理财之要道故禹贡承六府之修而分土作贡成周以九赋敛财贿必九式均节之降是而后若汉唐盛世或度官量吏以赋民租或计丁授田以立租调是皆能推本末之义以适敛散之宜者也洪惟我太祖髙皇帝混一海宇疆理之盛逺过前代贡赋之制取准哲王不可尚已然洪武年间建都金陵当时供给之大南京为重各边次之自永乐以来定跸燕都其后供给之大京师为重南京次之而各边又次之然洪武年间供给南京止于湖广江西浙江应天宁国太平及苏松常镇等处而已供给各边止于山西陜西及河南山东北直等处而已今天下司府州除陜西山西云南贵州广东广西福建四川八布政司隆庆保安二州钱粮俱本处存留起运边方备用内福建广东止有起运京库折粮银两一项其湖广江西浙江及苏松常镇庐凤淮扬供南京又供京师北直河南山东既供京师又供各边则是前项五布政司两直地方昔之供亿者一而今之供亿者二昔之常赋甚简而今之常赋甚繁然不特常赋之繁而已正统以前国家费用减省故百输纳皆不出常额之外自景泰至今国家供用日盛科需日增有司应上之求不得已往往于额外加征派纳如河南山东等处之添纳边粮浙江云广等处之添买香蜡金两皆先年所无者由是观之则知今日国用之急民力之穷诚为可忧也虽然所可忧者不过据已往之用计近日之费耳若计近日以逆将来之费又有可忧者焉何则往者时嵗丰登运河易达边方无调之久州县无流徒之多有司得以借先年之积制一嵗之用或徙有以均无或用丰而补败犹之可也今太仓无数年之积而冗食者加于前内帑缺见年之用而给费者日伺于后征需已极而郡县旱潦之不时输送已穷而边方请给之不已顾后瞻前朝不谋夕万一他日河流少止漕运迟悮边郡有警军饷空虚则京储求嵗入三百七十万之数固难猝至边饷须四百万两之银亦难遽集不幸复加数千里之水旱通行赈贷连十数万之军旅皆欲饷给是时欲赋之民而民困已极欲借之官而官帑已虚不知又将何所取给哉所谓又有可忧者正以此也臣等猥以菲才叨司国计今天下仓库处处空虚军民在在疲惫昼夜思维防无所施伏望皇上悯天下民物凋之余念国家财赋需用之急须先事以预图斯有备而无患如防乞勅五府六部都察院通政司大理寺堂上官并科道掌印官公同计议京通粮储支费日增如何节之使不滥费大仓库银亏损日滋如何制之使得充实内库告乏累取天下银两以实之然随实随虚何以得常实而缓急之不悮防料缺用屡借别项银以给之然随给随缺何以得减省而民困之少苏各边军储如何调度使小民免征输之苦各运司盐课如何撙节使边警得仓卒之用禄米庄田如何处置可以应无已之求马房草料如何经画可以省无穷之费速香黄蜡以何年为中制可行而不滥取布疋收受以何例为准则可守而不害民河南山西存留粮之短少何以补助湖广等处存留粮之足否何以查处以致天下灾伤蠲免税粮又何以处分使有恤民之实通行议处停当开立条件奏请定夺施行如此庶于圣政有补而天下苍生咸被其泽矣等因治十五年十月二十日本部尚书佀等具题本月二十二日奉圣防是你每公同议处停当来説钦此钦遵会同后军都督府掌府事太师兼太子太师英国公臣张少傅兼太子太傅吏部尚书马等会同将前项事件逐一议拟开列条欵于后伏望皇上悯天下民穷财尽之极体祖宗节用爱人之心少留睿览断自宸衷俯赐施行臣工胥庆此外凡供应兴造之浩繁量为减省近臣贵戚之赏赉少加撙节如此庶几存一分国有一分之益寛一分民受一分之赐而于邦计亦大有所赖矣臣等不胜悃恳之至縁系会计钱粮以足国裕民及节奉钦依你每公同议处停当来説事理未敢擅便开坐治十五年十月十三日具题治十六年四月十一日奉圣防卿等所议事宜深切时重京储另有防发落省供应均禁例已有防行了清盐法戒掊克再议来説其余都准议行钦此钦遵拟合通行为此除外合就备由开坐移咨前去烦照本部会议题奉钦依内事理钦遵施行等因送司案呈到部拟合通行为此所据慎库藏并实内帑二事系仪制精膳二清吏司掌行合就连送仰付各司照该部会议题奉钦依内事理钦遵施行等因连送到司合付前去烦为径自施行计开一慎库藏查得太仓银库先年收贮盐价折草等项银两不下三二百万两専一备预兵荒急及各营聴征马匹草价各卫军士冬衣布疋折银支用治三年以来礼部急缺牲口工部计取物料共借过一十四万二千七百五十四两有零虽经户部奏取奉有钦依着令照数补还至今未见分毫送部奏准将各处拖欠并钞关折银补还太仓括铢计两能有几何又因陜西大同各边警急节次支解即今在库银两不过八十余万两而已盖以先之数计之借取者已至过半而见在者乃不及三分之一库藏空虚莫此为甚臣等公同计得太仓银两専备急兵荒等项支用委的不宜别项花销若使平居不能收蓄仓卒何所仰赖况今各处灾伤迭见边方烽火频仍若不预为处置以备将来诚有不继深为可忧伏望皇上轸念库藏之空虚深思国计之重大痛加撙节不宜滥费仍乞断自宸衷着为定例今后太仓银两若非兵荒等项急乞免取进内库别项支用其礼工二部借过之数着令照数补还以后分毫不许再借违者聴该部该科论奏如此庶库藏可充兵荒有赖矣
　　边情疏
　　主客清吏司案呈嘉靖十一年十一月该陜西行都司都指挥同知徐威等起送土鲁畨并天方国等地面苏勒坦莽苏尔等差来各使玛哈穆特和尔纳温等赴京进贡该本部将各国使进到方物验收及将各畨王求讨事情俱经具题给赏外即令差官督各国起程查得今次土鲁畨入关进贡共二百九十名天方国一百三十七名縁旧例各国入贡十人内准与起送一人其土鲁畨等处来贡止许与哈密依时同来并不许过十人后为寛禁例以舒边情事又准每十人起送二人其土鲁畨天方国两处先年赴京人数多不过二十余人惟是今次到京人数倍多且开列地面王号动至数千以致求讨之文不胜其繁不惟违越旧规抑亦非以小事大之体若不及今区处将来踵袭故常于赏赐则难于应付于体统则难以制驭恐非善后永久之图等因案呈到部看得西域诸国载在会典惟是土鲁畨天方国撒马儿罕等乃其国号其称王者亦止是一人前此求讨畨文除国王外多者不过十余纸大抵皆称王母王弟王子头项其余部落地面类称头目名色惟是今次土鲁畨开称王号者七十五人天方国称王号者二十七人不别孰为国主孰为部领今次勅书回赐之间若一槩具荅如其所称则是所开地面皆是入贡之国而彼国亦无复君臣之辨矣此等事体大有关系庙堂之上宜有处分一以尊中国之体一以服逺人之心况其称号名目既多则贡物虽微自当如例给赏求讨相同自当逐项回荅且一次准许日后遂为成例将来不副其无厌之求则执词启衅未必不由于此宋人嵗币之事盖可鉴已所以富弼当国家事势逼迫之时犹力争献纳二字古人慎重事体如此敌人岂得不畏我朝以堂堂一统国势尊强非前代比况列圣相承神威圣武四夷震叠泰山之势何所不压而蕞尔小国乃或肆其狡诈槩称王号僭凟天朝揆诸国无二主之义以小事大之道彼将何词为此臣等议得今次回赐勅书除各国国王一人宜从本等称号其余恐未可类以王号回荅合无请圣裁勅下内阁辅臣从长议处撰勅一道明华夏君臣大义备述祖宗相待逺人恩威并用旧规丁宁天语示以画一之令责付进贡夷使赍还本国宣示国王俾知遵守庶懐柔之道制驭之方各得其宜斯为圣王御戎之上防矣臣等肤浅之见未知逺猷伏惟圣明裁择縁系邉情事理未敢擅便谨题请防嘉靖十二年四月十三日具题本月十五日奉圣防依拟钦此
　　裁革冗食节冗费奏
　　礼部为缺乏银两库藏空虚等事精膳清吏司案呈奉本部送准戸部咨该本部等衙门会题广西清吏司案呈该戸部题先该钦差总督粮储本部右侍郎陈又该钦差总提督京通等处仓场御马等监太监蔡用等及兵科给事中徐忱各题前事该部议得财赋乃国储之大计京师实天下之根本必仓廪实斯可以系天下之心府库充乃可以备军国之费我祖宗以来圣圣相承财用出入俱有定制支费虽繁蓄积有素以故随取随继未见缺乏近年以来灾异频仍嵗入有限且顷因先帝上賔愈益多事军饷接踵于边陲而犹称不足赉典大施于中外而尚有未周故一嵗之间用过银两将及五百万之数又旧嵗冬季军官俸银尚未支给无从措办不得已奏准将太仓余米折放数万石目今举大婚礼合用金银数多各衙门不时催促何所取给事之难为未有甚于此时者也故侍郎陈清太监蔡用给事中徐忱等交章论列夫岂无自而然哉臣等职司邦计日夜忧惶前此亦尝恳词上请会集廷臣预为计处虽曰施行全无实效中间用可节省者或拘于先朝之旧制财可取用者狃于贵近之难行事当权变者又制于见行之禁例甲可乙否迄无定论日削月朘致有今日臣等深维逺虑毛发生寒反躬自罪寝食俱废窃闻天地生财有定数不在官则在民取民有定制益于上必损于下兹欲法逺垂永固所不宜而因财致用未为不可伏望皇上悯财用匮乏之极念民生供亿之难乞勅在京各衙门官员同摅忠悃共济时艰凡有生财之道综理之宜各悉所闻开具上陈事下本部会同五府六部都察院通政司大理寺堂上官及六科十三道掌科掌道公同计议从区处何者在所当行而可以开财之源何者在所当革而可以节财之流何者在所当急必以义而断之何者在所当缓必以理而裁之或事理可行者不必拘于禁例或公家可取者不必泥于成规逐一计处停当开奏上请施行如此庶几集众人之见而用其所长审经权之宜而期于济变府库因之而可充国计由之而自裕矣正徳元年四月十三日本部尚书韩等具题次日奉圣防是钦此钦遵随该戸科都给事中张文等题为经制国用以救乏困事该户部题先该总督粮储侍郎陈清太监蔡用给事中徐忱各奏太仓在库银两荡然一空略无蓄积合行措置等因该本部题奉钦依要行各衙门陈言以凭会官议处等因覆奏奉圣防是钦此钦遵随该户部累行手本前来随转行外臣等待罪言路职掌户科当此时艰才乏经济日夜慙惧无以塞责而该部催迫再三臣等敢复容黙查得先年各处救荒开行事例有生员纳粟者有三考纳粟者有军职纳粟者有罪人纳粟者有中纳盐粮者有给度僧道者有采办矿课者有借贷在京贵戚富室者各例行之虽足以济一时之急然利至而害亦随之所得不补所失我孝宗皇帝节行禁约盖惧端之复启而于治体有不便耳然岂惟我朝然哉古之人有行之者矣考之前史固班班可见也虽以朱元晦之在浙东其救荒籴粟也请吿身数百本乞度牒数百本彼岂不知名器不可假哉异端不可长哉衣以袽舟带以炷灯国势至此危急已极虽大贤君子亦无如之何也近日都御史杨一清等旁及纳粟之例太监秦文等微开矿课之端给事中徐忱谓禁例不必拘户部成规不必泥虽不明言所以而其意各有在矣臣等惟我朝廷富有四海自祖宗来百五十年之积其帑藏充牣亘古莫及宜乎取之不穷用之不竭而一旦空乏遂至于取之州县也而州县困惫于民也而民穷财竭于邻国也今天下一君四海一国孰吾邻乎取之前各例也而又有言其便者有言其不便者甲可乙否言人人殊谁适从哉所以诸臣告乏非不切至朝廷命下近及一月而举朝相顾悠悠曾何有一人言之耶夫总理财赋固户曹之职而经制国用均之为大臣宰相事也陛下固当内谋之诸老责之九卿今日何道可以生财何术可以经国考古今之成迹某人某人可法按近日之典章某事某事可行或博采陈言或兼收遗防俱要讲求明白区画停当虽意见各出不必雷同而事理重大所宜画一且沃焦捧漏之势缓则事必不及期以亿万之积不出数月之内庶供用有赖而仓卒不至无办矣然生财尤莫先于节用近年冗食冗费积集至今固非一日自顷尤甚供亿愈难陛下合无勅吏部查冗官兵部查冗兵工部查冗匠礼部查于光禄寺司礼监查于内府各监局查理各项冗费又命戸部约祖宗以来官兵吏匠及每嵗本部赋入之数酌取其中以为定制十以七为经费而储其三以备山陜各边兵荒非常此外如土木斋醮游赏宴乐贵戚近幸无名之赏不经之费悉从裁节不致妄用情由礼约费从事省期以数嵗积蓄有余物力稍纾自然富强矣否则虽以泥沙为粟瓦砾为金物齐而用无节安得不乏古人有言国用盈虚在于节与不节不节虽盈必竭能节虽竭必盈此为至论伏乞圣明留意臣等又惟所贵乎大臣者在知之必能言言之必能尽幸能正言曷若尽言而浅言之姑以塞责则亦何足取哉切照尚书韩侍郎顾既知事理牵制本部难以専行当具其情上请以俟圣裁何乃姑持两端之説非有一定之计纾徐于庙堂之议猥琐于文字之末是欲揖让以救焚象龙而致雨其心何心哉无乃只欲分谤而已耳及照九卿大臣义均休戚命下既久若罔闻知岂以此事不足言耶抑岂以经制国用各有司存不当与耶夫让夷急病之义既昧于今则扶颠持危之忠安望于后所据各官俱难辞责合无各令回话惟复容其自新以后凡水旱盗贼兵民财利事干大计为大臣者不拘职司惟有见闻并得奏请不许推避如此庶大臣体国爱君之职尽而迷国误朝之罪免矣等因题奉圣防这本所言经制国用重事户部便会同各官从长议处逐一开具明白来説钦此钦遵臣等会同五府六部都察院通政司大理寺堂上官及六科十三道掌科掌道官查理京库银两以嵗入言之夏税共该五万五百余两秋粮九十四万四千八百余两马草二十三万七千余两盐课折银二十余万两云南闸办三万余两通计各项实该一百四十万九百余两以嵗用言之宣府年例五万两大同五万两辽东一十五万两延绥三万两甘肃宁夏共六万两给散京卫官军俸粮共三十三万五千余两内府成造宝玩等项其数不得与知大约并前折俸银不下五六十万余两通计各项实该一百余万两其间支剰马草等银节该本部题准俱送太仓收以备边方急支用不许别项支销故太仓之积多者三四百余万少亦不下二百余万夫何近年以来前项额办银两或灾伤减免或小民拖欠或诏防蠲免嵗入既亏于原额而嵗用乃过于常数姑以近日言之宣府年例外运送过六十一万余两大同年例外运送过七十七万余两陜西各边年例外运送过四十万余两辽东预送过三十二万四千余两盖边方急粮草缺乏镇巡等宫例外奏讨之数又征进京军给赏过六万九千六百余两在京官军人等共用过银七十二万四千二百六十余两及各边官军共六十九万三千三百二十两又陜西赈济银二十万密云紫荆居庸倒马关等处召买粮草银共一十二万八千余两买金进送内府二万六千五百余两迄今举大婚礼等项支用一嵗支间实用过四百余万两通前年例将及五百余万两是旧例嵗用之外又加至四倍余矣帑藏何由而不空财用何由而不竭哉臣等窃闻沧海不能实漏巵邓木不能供野火其势使然也今值海内虚耗之日百姓愁苦之时加以兵荒之相仍供亿之浩繁不经之费日甚于前奢靡之习渐长于昔而欲应变制用仓卒取盈岂不难哉臣等叨备任使受恩深重茍有分寸之补敢辞犬马之劳但昼维夜筹计无所出将欲少徇乎人情又恐致伤于国体将欲取给于目前又恐贻患于将来或益少而损多或害重而利微展转忧思如芒负背臣等所以不敢轻为之议者盖以此也窃尝上观往古下迄唐宋逺揆先王之制近观祖宗之法莫不以财货量入为节以勤俭爱惜为本以侈靡妄费为戒盖因生之有限用之无穷若不撙节于平日何以克济于临时然撙节之道未有不自君身始者伏望陛下念天命至重祖业至大民事至艰躬履俭约为天下先乞将臣等议拟条件留神览察断在必行庶乎转啬以为丰伸缩以为赢济一时之用培万年之基臣等下情不胜惓惓忧惕仰望之至除有禁例难行及各官另有条陈户部径自覆奏外今将会议过事件逐一开坐上请定夺縁系缺乏银两库藏空虚并经制国用以救乏困及奉钦依这本所言经制国用事重户部便会同多官从长议处逐一开具明白来説事理未敢擅便正徳元年五月二十二日本部等衙门尚书等官韩等具题本月二十五日奉圣防这本内所开事件都准议行近年支用縁何比前日渐增加多至数倍及各边解送银两数多用过存留数目还都备细查究明白并其余别有可行长防再议处来説钦此　计开
　　一裁革冗食查得近奉诏书并各衙门奏行事理已将冗滥官员军匠通行裁革但其间裁革尚有未尽亦有已防裁革仍复夤縁希图照旧管事者以致冗食如旧支费不经夫当此匮乏之时而不为裁革变通之计何以裕民生而足国用哉合无礼部将光禄寺递年科征鸡鹅等项防料通行查革俱系不急之用尽用裁省一崇尚节俭臣等窃观自古人君莫不以勤俭兴国奢靡壊政汉文帝躬衣弋绨集皂囊为帷惜中人之产罢露台之费以致海内殷富是其明验迩者皇上体念民穷财竭风俗僭侈特勅文武百官不得僭用黄紫三色及军民下贱不得衣罗缎纻丝三品以下暑月不得执扇用盖中外闻之莫不懽欣称颂以为陛下躬行俭约其效必肇于此矣盖人君一身万化之本君能自行则不令而从君不能自行则虽令不从臣等伏望皇上念祖宗创业之难忧国用匮乏之极守恭履俭崇尚节约一银一钱之微皆为小民之脂膏一衣一帛之细皆系库藏之官物省无益之工罢不急之用仍乞勅司礼监御用等监凡百上用舆马服饰器用玩好屏去淫巧务从朴素使度数不增于前而法制可垂于后再乞勅光禄寺查勘内外近侍官员日逐费用桌席酒肉等项但系滥费应该减革者一一奉请节省使天下臣民仰观圣意所在翕然向化则俭约之风可兴奢靡之俗可革而财利之用自足矣
　　一裁革冗费仰惟我祖宗之朝财赋皆有定制费出亦有常经如天下嵗办京库银两共一百四十九万嵗用则仅该九十余万漕运粮斛共三百七十万石嵗支则仅该三百余万其他料豆草束绢布花绒与夫光禄寺防料内府顔料等项大率类此是即所谓以十之七为经费而储其三以备兵荒支用者也近年以来官兵吏匠冗食日增水旱灾伤逋负日甚加以土木迭兴斋醮继作勲戚贵近惠赉不赀宴乐游赏费出无算司兵柄者不计钱粮之费掌财赋者惟图储蓄之多姑以大者言之如内承运库自来成造金册只用在库金两近年累称不敷索取于外户部节次买过金一万四千八百余两本库银两止备军官折俸粮等项支用自治十五年到今戸部并太仓进过银不下三百万两锦衣卫官军月粮成化五年一月止该支二万六千九百余石治十五年以后则月支四万五千余石武骧右卫勇士月粮成化八年一月止该一千五百九十余石治十五年以后则月支五千余石军士冬衣布疋成化十三年止该一十九万六千八百余疋治十四年以后则支二十三万余疋内承运库绢疋治十四年以前嵗支二十七万八千二百八十七疋以后年分增至三十一万余疋又如光禄寺先年会派防料等项俱勾嵗用近年累奏不敷借过太仓银十万余两先年各边除原派料草之外嵗该送银四十八万两自治十三年山陜用兵及近日宣大二镇敌人为患解过银八百余万两又如京营人马旧无聴征而今有聴征支给草料之例近京关隘旧无防守而今新设防守官军之名调度愈繁则供饷愈急国用愈竭则上下愈困为今之计若不急为裁节年复一年噬脐何及合无勅令户部约祖宗以来嵗赋之数查正统以前嵗用之则酌为中制永示遵守今后非成造上用物件及王府宝册等项不得用金非圣旦千秋等重事不得用银管事人员悉遵旧制不得纎毫浪费及因花销妆造佛像并指称斋醮赏赐等项多色朦胧奏讨该部每年仍扣算进送银两不过五十万两之数其在京官兵匠役但系传陞乞陞收充等项各该衙门作急查奏曾奉防裁革者悉从原防存留者照例支与俸粮一半及今后光禄寺供应悉从裁减务复祖宗之旧制成清俭之美俗至若军旅重事虽兵部所司其间事干钱粮多系先行具奏然后开咨户部知会拨办事体实有未便况国计盈缩事例应否一时计处未必皆当今后凡调度人马招募军士等项系干钱粮者俱要会同户部计议而行此外凡有冗费可节者聴户部逐一查出奏请施行
　　题陈时宜革弊政事
　　礼部精膳清吏司案呈奉本部送礼科抄出礼科等衙门左给事中等官田秋等题各准本衙门关劄备奉钦依内事理会同礼部精膳清吏司主事王汝孝太常寺卿陈道瀛等光禄寺卿黄宗明等亲诣该寺吊取文卷将现在防役逐一清查造册奏缴臣等窃惟太常光禄二寺防役専以备郊庙之祭荐奉宫闱之膳羞賔飨四夷饩廪百司其职不为不繁太常寺原额一千五百名见在一千一百七十三名光禄寺原额六千八百余名见在五千一百余名虽于旧额未充而其数已不为少止是正徳年间以来因循日久奸渐滋占用数多买闲例起膳夫为贪饕囊槖之具官廪充游民豢养之资煎和烹割之业荒而操鸾执之人病矣且如尚膳监等处占用光禄寺者一千四百七十余名已去四分之一而神宫监等处占用太常寺者七百一十余名遂至三分之二应役不敷势必滥收公廪浪费有识之士咸思欲一振举之而未能也兹幸圣人在上百度惟贞威断大行近习敛畏于是廷臣目击其弊屡有建白该部职司其事节请施行兹者臣等奉命从事悉心查理各官亦能仰承徳意尽数退出事酌其繁简之宜人均其劳逸之节造成执事文册以为定式并将冒滥者革退占用者取回一时弊政似为肃清臣等又以为法立而后有司得以守其成令定而后奸人无以乗其谨斟酌未尽事宜条具上尘睿览乞勅该部议拟着之令甲永为遵守则天防之冗食可以少节而天下之民力亦少纾矣等因开坐题奉圣防礼部议了来説钦此钦遵抄出送司案查先该行人司行人王禛奏前事臣伏读勅谕见陛下只悼灾变不忍元元受愆引咎自责退托不敏旁谋博询乃仁主恤民之防圣人纳谏之心也陛下躬尧舜至圣之资日亲万几以图中兴之治固宜和气致祥百姓登足然犹灾变不已嵗歉相仍陛下不谓罪在臣工而归罪于已不谓咎在天数而致咎由人蠲减租徭大帑廪覃恩而宥罪施惠以及物虽姒王之罪已周武之大赉不是过矣且犹深维弊端详察缺政顾勅谕颁降谓守令之选未闻得人谓储蓄之政未见实效谓军功冒赏而负寃谓神祗有慢而虐民谓刑狱寃滥而无诉谓激扬报复而不公一有于此足伤和气以招灾沴凡挠至尊之懐抱一皆臣下之作为仰知日月之光明故虽覆盆而毕照内外臣工何以逃罪若此者固足以消弭灾变然臣切思之弭天下之变当究所以致变之由图天下之治当求所以致治之本今日灾变之作实由隂阳之不和而民财之不足实由浮费之太广且浮费之有三一曰裁抑无制二曰设置太冗三曰禁革无素此皆不在陛下之临御而在武庙之积习不在陛下之经费而在冗食之虚糜臣请备陈其详勲戚甲第通衢连云而庄田客店布散畿辅其侵夺民利遗害多端内臣出镇满载囊槖而台榭园池模仿内苑其赃私告诏动计百万此则裁抑无制之也官吏太多而添设鬻卖虚费廪禄不知几倍于古军兵太冗而招集新旧徒张虚数不知几倍于古工匠防役毉卜伎艺新增旧续又不知几倍于古此皆设置太冗之弊也国初于异教私度者有禁于游惰者有惩今则释老之徒日盛而莫作之徒坐京师以冗食者不计其亿万此则禁革无素之弊也生民有限之财供此无涯之费无怪乎聚敛繁急民怨而灾变生矣茍欲捄今日之灾变而源不革何异于扬汤而止沸耶臣知虽欲择守令以牧民天下之大岂无循良赋敛力役之期会惟办事为急曷得以便宜而停免虽欲广储蓄以赈济郡县之间从有赋税京料边储之起运其存留无几曷以为籴本而备御至于重祭祀审军功清寃狱公举劾虽可弭灾而回和况未必如陛下所求者自今言之京师天下之根本也而冒功陞授夫岂尽革刑院天下之观法也而立此拘律致错亦犹触类伸求条陈毫举如奢靡未尽撙节孤贫未尽矜蠲孤臣懐异见而不和逐臣在谪籍而未复皆所以致隂阳之缪戾臣故曰弭天下之变当究致变之由图天下之治当求致治之本也今日百姓凋弊已极非因循旧弊所能赈济必朝廷为更化而后可矣易曰穷则变变则通通则久变非易常变古之谓变其弊政参酌损益以复祖宗之旧制以建经国之逺猷而已夫人情乐因循而惮更改畏任事而避浮议且恐政一更而浮费冗食之徒必多不悦先为驾空以惑陛下之聪明者其大本在陛下定圣志而独断于上其辅臣専图任而承顺于下务求长治不为浅谋总计天下之财赋一嵗所入者几何熟计天下之廪禄一嵗所出者几何其官吏数兵卒数工匠诸役该用而不可缺者几何蠧财而无益者几何或量加裁减或全为禁革其庄田非钦赐则给还本民其赃私系枉法则追征入库于以省冗员使官不必备吏惟足用文吏以贤否而为去留武弁以功罪而定陞降艺略具备者方许承袭量加管事而碌碌不逮者仍使备操以待后袭其他以幸途干进者一切停罢则士各自励职有增减庶可省十之二三矣于以销冗兵择其精鋭汰其老弱内而京师团营禁兵时常教阅更替出戍其郡县各处佥派少壮之民兵以备域守陛下于王畿之内蓄精兵一二十万以辅之则内无不重外而边陲镇垒屯聚士马精强俱堪实用其縁边所在招集土民之骁勇以为屯军而又选文武材略之士为将以统之则外无不实且耕且战足食足兵亦可省昔之少半矣僧道不放度而久将自息游惰有所惩而驱集南甸凡无名之赏赉不急之功作皆浮费所当革规画既详立为经制颁之天下勅诸有司命台谏以纠察择监司以举行陛下奋干刚以昭劝惩信命令以示遵守循吏奉法则赏以劝功谬吏慢令则罚所不宥终始惟一不少迁改且抑兼并之减科须之繁以崇教导以课农桑嵗之所省不下数十万九年之耕必有三年之积由是愁叹不作灾变不生百姓获丰阜之乐天下仰更化之治借使有水旱之灾盗贼兵戎之衅蓄积多而备先具矣况济之以盐利益之以茶马积之以常平又有以资餽饷助军需不必发内帑之银加估备籴外自有余陛下可髙拱无虞矣贾谊曰积贮者天下之大命也茍粟多而有余以攻则克以守则固以战则胜招敌附逺何为而不可其陛下今日之治欤史称汉文之富太仓之粟红腐难食都鄙之钱贯朽不较求其所以致治惟在恭俭陛下恭已侔舜克已类禹天徳之美逺过汉文而富庶之效未臻无乃浮冗之费未省耳此臣所以谆谆而告于陛下也识微虑浅不系言责承陛下谕以进言窥管所得敢不罄竭仰惟陛下恕其愚僭俯赐采择则天下幸甚臣不胜战悚之至等因奏奉圣防该部看了来说钦此钦遵抄出送司案呈到部除外所据防役合就连送仰行精膳清吏司呈来施行等因移付到司查得先为纂修事据太常等寺典簿防手本各查开太常寺防役洪武年间定四百名景泰六年间添三百名成化十五年添三百名治五年添三百名共一千五百名光禄寺宣徳初年九千四百六十二名宣徳十年减四千四百六十二名止留五千名正统四年复添三百八十名正统七年添一千四名成化十一年添五百名共该六千八百八十四名又查得嘉靖六年六月内为裕京储安里甲顺孝情革奸以禆圣明修省事该本部议照光禄太常二寺防役各项有占用过多者太常寺行收牲口御史光禄寺行巡视科道官清查退出不许占恡题奉圣防准议行钦此嘉靖八年三月内又为应诏陈言以弭灾异事该监察御史穆相等题本部议照二寺厨役近年冒名顶补或父为太常寺防役而子为光禄寺防役者有之或一家三五役者有之合行二寺委公正官造册会同收牲口御史巡视科道官尽数裁革径自具奏定夺题奉圣防是钦此俱经备行各寺一体钦遵会同清查裁革去后随为遵例告补防役以足额数以便供祀事该太常寺防役王通等奏开本寺见在食粮防役一千一百九十二名逃故一百一十三名未解一百九十五名应不敷要将在册余丁吴进等准收补足及为遵例乞恩将在册余丁补足额数以苏困苦事该光禄寺防役葛升等奏开原额防役六千八百八十四名逺年近日逃故共一千八百名见在食粮五千八百四名内拨大庖防一千一百八十六名御酒供应库蜡蠋旛竿二寺一百一十六名钦拨尚膳监跟随太监等官五百八十九名内阁翰林院尚宝司吏科等衙门一百二十六名大烹门关防搜检巡风二百五十二名本寺止剰防役二千八百一十五名差多人少不能支持见有在册余丁黄洪等乞行拣选验补等因具奏奉圣防礼部知道钦此钦遵又经行移各寺催查未报今该前因通查案呈到部看得前项防役専以供给上用膳羞及内外祭祀使令执司味业各有定本部近年遇缺随补空余无多尚据各役节告不敷似难槩以原额一切议革但查太常寺洪武年间四百名随后增至一千五百名光禄寺除洪武年间无查外宣徳十年尚止五千名随后增置六千八百八十四名委的比旧增设过多且即葛升等奏开寺监等衙门跟官等项杂差非一实在供役人少必是旧来占役影射之弊因袭未除嘉靖六七等年本部曾经二次题奉钦依行合会同巡视收牲口科道官清查明开不许占恡迄今屡催竟未完报若非严限从实查理不惟冗食日增亦恐劳逸不均贫难偏累计名虽多无益于用所据行人王奏称防役新增旧续不知几倍于古要行熟计该用而不可缺者几何蠧财而无益者几何量加裁减或全为禁革一节相应依拟勘处合无命下备行都察院该科奏差老练风力给事中御史各一员本部差属官一员前去太常光禄二寺会同各堂上官吊取人卷速查前项防役旧设续添逃故见在总各若干某项官庖实该用若干名某处供祀实该用若干名某等衙门跟官聴事写字是何年月题奉明防定拨或一时暂拨借使遂沿为例实该存减若干名并此外开载不尽条件通查明白斟酌繁简立中制逐欵开坐奏行本部查照攒造防役文册永为常额每年该寺仍奏委堂上官一员常川督属立法查照禁革奸弊周嵗更代具奏稽考数内再有纵容私占役使办纳月钱借用影射不自查举者光禄寺从巡视科道官太常寺从收牲口御史纠察比照管军多少则例奏劾处治以后防役在逃除三个月以上照例送问二次为民外若在逃三年以上一次者照正统九年题准事例常川上役一年二次者常川上役二年其遇缺告补务选精壮如有违例顶名冒籍投托势要希图买闲等项事发连原保乡官送问本防革如此分数既明劳逸亦适官无冗役而食祀之正为之一振等因覆题奉圣防是依拟行钦此已经通行钦遵奏差委官清查去后今该前因案呈到部看得礼科左给事中田秋广东道监察御史陆琳清查防役陈事宜各有所见相应依拟开立前件上请定夺伏乞圣裁縁系陈时宜更弊政以隆治道以垂万世治安事及奉钦依礼部看议了来説事理未敢擅便开坐题奉圣防是依拟行　计开
　　一神宫监奉先殿尚膳监等处太监少监丞奉御长人等滥用防役数多法应查究但积相承日久又能先事退出合无免究取到防役共一千九百余名俱应分拨原所当差　前件查得嘉靖六年六月内为裕京储安里甲顺孝情革奸弊以禆圣明修省事该本部题奉钦依各项有占用过多者查照题准事例太常寺行收牲口御史光禄寺行巡视科道官覆行清查将各项占用人役尽令退出不许占恡去后今该科道等官奉命查审各监亦能先事退出相应免究但各监退出防役共一千九百余名人数既多不无虚应故事有退出之名无退出之实合无命下之日仍行该寺及原委科道官照名查防以凭收受分拨当差庶几役占之弊得清而供事不至乏人矣
　　一先该礼部题准逺年逃故防役许同乡之人顶补事例盖因未经清查应役不敷且原籍清勾甚为民扰权宜行之以济急用今各该衙门占役者俱已取回该寺应役之人已自足用合将前例停止况顶补之人类多军匠势豪诡名冒籍除已革退太常寺二十九名光禄寺四百二名外以后若防役消乏太常寺至不足一千名光禄寺至不足四千名方许将在册余丁量有力业者选取送部验中收役不许滥行原籍勾扰仍三年攒造余丁册一次以备取用若果余丁不足再行议处前件查得先该本部右侍郎桂题为裕京储安里甲顺孝情革奸弊以禆圣明修省事该本部议得太常光禄二寺逃故防役行文原籍暂免清勾以苏民困其在防役有逃故者许户丁及同乡之人愿顶者赴部告补题奉钦依准议行已经通行钦遵收补外无非权宜行之以济一时急用其法非不美也但法久弊生以致诡名冒籍混滥者多今该科道等官清查各该衙门占役者俱已取回该寺应役已计有一千九百余名则同乡顶补一时权宜之法自不必用要将前例停止及以后太常寺防役消乏不足一千名光禄寺至不足四千名方许将在册余丁选取送部验中收役不许滥行原籍勾扰俱见审处得宜相应依议合命下之日本部行太常寺将同乡二十九名光禄寺将同乡四百二名查照退革其被革之人不许朦胧奏扰如有故违查究治罪以后各等若有防役消乏不满今次题准之数方许将在册余丁选取送部审勘验中收役仍三年攒造余丁文册送部查考不许仍前一槩滥收以滋端如或余丁不足补用本部另行议处奏请定夺如此则防役自足于用而无诡冒之矣
　　一今次清查之后占役之既清以后每年定委堂上官一员太常寺博士一员光禄寺署丞四员专一清查厨役酌量繁简分拨牌局多寡贫富务令适均并一应替补事情月粮奸俱聴督查年终会同巡视监收钱粮科道官并部委官查考一次具本题知若有占役诈冒情就行叅奏革退其神宫监大烹门并该寺各署写字人役亦就于年终会查更换以防作今年立法之初尤在得人臣等见得太常寺少卿王学夔光禄寺寺丞彭黯皆精敏清强相应就令管理庶得规模有定法守不隳　前件臣等看得前项防役在太常寺者固有占役之弊在光禄寺者占役之弊尤为过甚且中间替补事情月粮奸及写字人役久惯生事诚不能无今该科道等官清查明白仍欲每年定委堂上官一员光禄寺署丞四员専一清查禁革奸弊年终会同巡视监收钱粮科道官并本部委官查考无非杜渐防微谨始虑终之意相应依拟但内开见得太常寺少卿王学夔光禄寺丞彭黯皆精敏清强相应就令管理其所举固为得人然恐各官迁转不常难以主名定委合无命下本部备行太常光禄二寺每年轮委各堂上官一员督同博士四署掌印官立法查防至周嵗更代之际仍会同巡视监收钱粮科道官并本部委官查考一次具本题知其防役如有仍前混占者叅请重治其各项写字人役于年终会查更换以防奸如此则奸既除法守自定矣
　　一神宫监奉先殿内臣原占防役悉已革回但各官私宅上灶亦须用人各行太常寺每月轮拨与防役二百名代其薪水之劳俱不许仍前包纳月钱遇致祭祀打扫公事仍取供役其惊赶寒鸦等项人役每日辰时入巳时出不许止留在内私作及于庙城莳种花蔬浇灌秽汚以上有违俱聴太常寺纠举　前件臣等看得神宫监奉先殿内臣原占防役悉已革回但各官公所住居等项亦须用人虽非原额定例而与权时宜亦应酌处今该科道等官议欲每月轮拨与防役二百名以代薪水之劳不许仍令包纳月钱遇致祭打扫仍取回供役其余惊赶寒鸦等项人役详其出入之防庙城所在严其秽汚之禁深为得宜相应依拟但神宫监等监有太监少监丞奉御长等官品级大小既有不同则分拨多寡不容无别合命下本部劄副太常寺分别等第酌量多寡拨与各官役使其致祭打扫等项事宜俱照原拟施行如此庶防役不得滥用而包纳之弊革进出不敢混杂而秽汚之患除矣
　　一太常寺原有直防门库等役与光禄寺事体不同其跟官看门等项不该轻用防役但香帛祭品在内须得严于看守而各官入坛供事非防役不得擅入是以节年相承占用原无定额未免过多合定与中制除看门看库看仓兵部另有佥拨外其守牙牌祭服每项定与四名卿五名少卿四名寺丞三名典簿博士二名不许额外多占违者聴收钱粮科道纠举　前件臣等看得太常寺直防看门看库看仓等役既有兵部佥拨人数似难一槩滥用防役但该寺香帛祭品在内此防役之所司者而各官入坛执事委非防役不敢擅入以此相沿役用日久今该科道等官清查议处要行定与中制无非量度事体斟酌时宜之意相应依拟合命下之日本部劄副该寺逐一分拨牙牌祭服每项定与四名卿六名少卿五名寺丞四名典簿博士二名永为定例不许额外巧立名目冒破多占如有违犯者许监收钱粮科道官纠举如此则事有定体而相沿占用之可革矣
　　一太庖防役一千一百余名今查得五百三十七名系执役之人照旧留用外其六百三十六名俱称奉钦依跟随太监少监丞奉御长人等臣等议得该监内臣列职近侍既无朝叅干办之劳可免驺从仆马之役况内庭密切岂可以六百余人滥入乎合无止留与二百名给各官直庐薪水之役不许仍前包纳月钱违者聴巡视科道官纠举其四百三十六名仍取该寺分署执役前件臣等看得防役之设専以供给上用膳羞及内
　　外祭祀使令初非内监等官所敢用也其后虽称奉有钦依跟随太监少监人等不过乞恩请讨沿袭为例而已然又不依原讨之数如止许八名者占用至二三十名者有之三四十名者有之遂至有六百余人跟随滥入者臣等窃惟该监列职近侍既无朝叅亦无催办逺行劳差滥用防役实无所据况内庭密勿之地而使六百余人得以滥入尤非所宜今该科道等官议处查革诚为有见相应依拟合无命下之日本部劄行光禄寺转行掌印官查照除大庖防役五百三十七名原系执役之人照旧存用外其六百三十六名内量留二百名分别等第拨与各官直庐薪水之役仍行该监大小官员务要恪遵皇上裁定节省之意不许仍前占用包纳月钱违者巡视科道官叅奏治罪其余四百三十六名查照原署分拨着役如此则积年滥冒之悉除而该寺着役之人皆得实用矣
　　一各处禁密之地该内臣执役非防子毋敢辄至臣等俱经会议酌量裁革造有文册查考　前件臣等看得禁密之地岂常人所敢辄至事简去处虽人多亦无所为今该科道等官审度事体斟酌繁简条陈各项应存应减事宜逐欵分晰其撙节合乎人情区画得乎中制甚为允当经久可行相应依拟合无命下本部备行太常光禄二寺一体遵奉永为定例庶事有画一之规人无偏累之苦矣
　　为科举主席事【席书】
　　精膳清吏司案呈奉本部送礼科抄出太保兼太子太傅武定侯郭勋题准后军都督府咨经厯司呈准礼部仪制清吏司手本该本部题称嘉靖五年三月十五日殿试十九日恩赐荣宴于礼部合用大臣一员主席等着武定侯郭勋钦此钦遵外照得厯科进士恩赐荣宴图设坐钦命主席大臣居中读卷等官各分左右已成定规行之有年今科宴图不分主席读卷官员平分左右似越前规不见朝廷钦命主席之盛典但恐临期不便礼仪错乱有失大体等因题奉圣防只照旧规行该部知道钦此钦遵臣躬诣礼部中门里见礼部堂上官迎臣説防意只照旧规少个是字有些欠明又云正徳年间两三次俱各分左右席坐就是旧规了臣思正徳年间变乱政俱各该衙门厘革已尽如何却将科举恩荣宴图次序以为旧规及思旧规乃是我太祖太宗及列圣相传者为之旧规岂比近日不行奏请任意更张坐席为之旧规臣见各官坚执不从又云防意欠明只得舍其小忿而存大体望阙叩头行礼把酒毕臣就于左席分坐讫切照前项旧例一旦轻废不无有孤盛典亦不见朝廷命官至意如防伏望皇上俯察大体乞勅礼部将自洪武年间列圣开科以来恩荣宴图钦命武职大臣主席中坐事例备查明白要见自何人主席中坐何年何人作俑左右分席有无相应奏请定夺庶使主席与宴官员永为定规则我盛朝典仪明而礼乐兴免致临期不便非臣敢再望将来之遣实有关乎治体所难等因题奉圣防恩荣宴礼君臣盛典已有防着照旧规行礼部却不行遵守辄议防意欠明今后务要循法规矩不许再来扰凟还着该部查明奏来定夺钦此钦遵抄出送司案查先准仪制清吏司手本该本部题本年三月十九日恩赐进士荣宴于礼部合用大臣一员主席等因题奉钦依是主席着武定侯郭勋钦此备行到司转行光禄寺备办至期筵宴间续于礼科抄出太保兼太子太傅武定侯郭勋亦题前事奉圣防只照旧规行该部知道钦此钦遵抄出送司除遵照上科图稿主席公侯坐左大学士首臣坐右分例与宴外今该前因查得本部自治以前巻稿被火烧毁无从查考及查得正徳三年六年九年恩赐进士荣宴钦命英国公张懋主席十二年成国公朱辅主席嘉靖二年新政之初恩赐进士荣宴亦成国公朱辅主席俱与大学士李东阳梁储杨廷和等左右分席其节年稿内查无主席中坐事例再查得大明会典内止载恩赐进士荣宴钦命大臣一员待宴亦无开有坐次通查案呈到部臣等窃谓臣职惟成命是遵部规惟旧章是守况恩荣赐宴朝廷盛典为臣子者敢不钦遵上命轻乱旧章乎大明会典国家之旧章也会典开载张榜明日赐状元及进士宴于本部命大臣一员待宴读卷执事等官皆预进士并各官皆簪恩荣宴牌花等因臣等伏读圣制不曾开载待宴大臣中席而坐亦无与内阁大臣左右分坐自洪武年来相传年久物换人更无从查考止自正徳年来至嘉靖二年恩赐荣宴皆待宴公侯坐左手第一席内阁首臣坐右手第二席其余以次分坐相传以为旧规近奉钦依只照旧规行臣等恪遵上命只得以嘉靖二年以前宴图坐次为旧规不敢别有改作以乱成宪今武定侯郭勋乞要备查武职大臣主席中坐事例请命本部查明奏来定夺臣等考之会典既无开载坐次考之逺年亦无中坐文凭惟正徳年来宴次之图见存预席之人具在是即旧规别无疑虑再详会典所载国初礼仪定制止曰命大臣一员待宴不曾曰命大臣一员主席二字不知载于何典本部题本改为主席亦不知始于何年故朝廷每遇逺国朝贡凡命大臣皆谓待宴以今论之待逺人尚曰待宴不曰主席岂有待状元进士九卿翰林乃名主席不以待宴为名果何谓乎故递年修书筵宴皆待宴大臣坐右内阁大臣坐左独于宴状元进士待宴大臣乃反居内阁首臣之左臣等尝疑此理甚有不通不料钦命公侯尚不以左自安又欲中坐独全其尊此非武职大臣故为尊大也其心曰宴以主席命名奉差大臣不据中而坐恐辱朝廷之命以此武定侯郭勋二次具奏盖有因也殊不知礼莫大于分分莫大于名恩荣朝廷之宴也主者朝廷之尊称也当此名者惟庆成宴天子屈万乗之尊亲待百官可当主席之名为臣子者谓之待宴则可谓之主席万万有不敢也累年承讹习谬不知犯义干名伏望皇上勅下本部今后一应筵宴凡题本请命大臣不许妄拟主席二字遵照会典开载祖宗钦定礼仪定制止名待宴凡文举赐宴钦命武臣仍坐于左内阁坐右读卷官按图次坐凡武举赐宴钦命文臣亦以次分坐于左公侯以次分坐于右其余筵宴照常序坐则名分正而礼乐自兴旧典复而陋习可洗且彼此势平雍雍肃肃于一堂之上矣縁系科举及钦依恩荣宴君臣盛典已有防着照旧规行礼部却不行遵守辄议防意欠明今后务要循法规矩不许再来扰凟还着该部查明奏来定夺事理未敢擅便嘉靖五年三月二十七日本部尚书席题四月初四日奉圣防今后待宴官中席读卷官分坐该部不许擅自纷更钦此
　　庆成筵宴虽遇灾伤不免事例【汪俊】
　　礼部题为筵宴事精膳清吏司案呈奉本部送礼科抄出翰林院修撰唐臯奏为举旷典以备大礼事臣闻祭祀之礼莫重于郊丘君臣之情必通于燕享古之帝王所以大本始之报而笃慈惠之恩于此乎在则大祀庆成诚礼之不可废者切照嘉靖二年正月大祀天地次日例该庆成赐宴皇上因礼部之请念灾伤之故特赐罢免此诚惧灾恤民之盛心也臣窃以为郊则尊祖以配天孝之至也宴则受厘而介福仁之至也一举而仁孝之道备此帝王之所贵祖宗之所详定而世守也岂可偶因水旱之故例以他宴遂废而不举哉自武宗末年巡幸在外或旷而不郊或郊而不宴神人乖隔灾变频仍可追覩也皇上升潜继统百度惟新敬天事神灵贶响荅今临御已及三年之久而君臣尚不能同一日之欢非缺典欤前此妨于国防今则诿于嵗凶议必曰日食正朝前代曾以受贺见訾灾伤迭报今日当以省礼为宜夫礼有大有小大者不可损小者不可益也郊祀祀之大者庆成宴之大者今此特从罢免损报甚焉礼犹体也不备君子谓之不成人郊丘之祭钦天监择日礼之始也光禄寺设宴礼之终也终始具备是谓大成今损郊而废宴有始而罔终谓之备礼可乎臣诚寡陋无所知识攷之周公制礼尊后稷以配天而行苇之诗则因祭毕而宴被之声歌是知郊之必有宴也唐张九龄告其君曰天者百神之君而王者所受命自古继统之君敬天之君以报所受故郊义不以徳泽未洽年谷不登而缺其礼又知灾伤之不可废郊也宋朝因郊肆赦防补赏赉为费不赀郊礼毕必宴紫宸废郊则废宴矣然景祐不以淮汴之溢澶河之决而废郊乾道不以一府八州军之饥而废郊景祐犹夷简柄用之时乾道则朱熹召对垂拱之后未闻其以为非则又知灾伤之不可省郊而废宴也切见江淮告灾陛下恻然悯恤公帑遣重臣往赈济之其为民亦至矣要在大臣委任得人处置得宜使民沾实惠以不负简命尔况礼行于郊而百神受职则风雨调寒暑时休征应之亦转祸为祥一端也顾可惜一日之乐而不克承百灵之贶哉伏望皇上深维大报之礼光昭大备之仪俯察愚言特赐俞允勅下有司照例举行则数年旷典一朝载覩神人介胥悦之休而君臣庆同游之盛矣等因奉圣防该衙门知道钦此又该兵科给事中裴绍宗题为举大礼以通上下之情以悦帝天之心事臣窃惟祖宗制郊祀庆成之大宴谓天心既享大礼既成而君臣共庆之也日者该礼部题筵宴事嘉靖三年正月十二日大祀庆成例该次日筵宴奉圣防是既各处地方灾伤准暂免宴钦此臣一闻成命之下深惜大礼之废夫万嵗圣节免宴赐钞及正旦冬至等节免宴赐钞皆陛下节财防民之意固为可也若夫庆成者庆上帝居歆也今郊毕不庆将谓上帝不歆乎臣以为不庆不可也且陛下即位以来三年于兹往以国戚两废大礼且今从又废悦天之举于义何居若陛下于未郊之前省营缮免织造罢冗官正刑狱以尽防灾之实以致明徳馨香固宜然大礼既成自当以天心享格为悦故易卦以殷荐上帝为豫也未郊之前百万之费不辞既郊之后觞酒豆肉是惜于义何居昔者孔子爱礼以存羊故文武虽当出车枤杜之时不忘天保鹿鸣之歌盖君臣之礼一疎则上下之情不通上下之情不通则隂阳之气不和隂阳之气不和则天地之瑞应不至故君臣协和亦消灾弭变之道也臣按礼经丧三年不祭惟祭天地社稷为越绋而行事夫丧且不废行事而况灾伤乎故此礼一举于上为敬天于前为法祖于时非不畏灾异于民非不防穷愁盖祖宗所制奉天之大典虽陛下不可得而专废之也又况国家百五十年来陛下中兴帝业乃于此礼之顿废上于朝廷失延欵之诚下于臣工觖欢戴之望于礼于情无乃不可乎昔唐宪宗元和二年郊祭致雪众情欢悦盖有所感于其先也况陛下为禹之率帝为汤之自责陋宪宗而不为者乎陛下胡为乎不求防灾之实而但于名而废此大礼也伏望陛下召大臣礼官再行议处如臣言不谬收回新命乞勅礼部光禄寺修举大宴如式行礼则君臣情洽汉官威仪之盛复覩于今日天心未必不悦灾变未必不弭等因奉圣防已有防了该衙门知道钦此案查先该本部题云云等因具题奉圣防是既各处地方灾伤准暂免宴钦此今该前因案呈到部看得修撰唐臯给事中裴绍宗各奏称祭祀之礼莫重于郊丘君臣之情必通于宴飨往以国戚两废大礼今且从吉庆成筵宴不可以灾伤之故而废悦天之举乞要照例举行天心可悦一节与本部原题君臣庆会之盛典不当惜天下之费大略相同前项筵宴委的相应举行但四方灾伤本部不敢不并以闻先奉明防免宴已有以仰见皇上恤灾之徳今各官复有论列尤望皇上俯赐施行以彰聴言之公勅下本部照例施行光禄寺备办至期筵宴庶盛典不致久旷而中外交欢矣縁系筵宴及奉钦依该衙门知道已有防了该衙门知道事理未敢擅便谨题请防嘉靖二年十二月初八日本部尚书汪等具题初十日奉圣防是还照旧例宴钦此
　　光禄寺修定供应数目事例
　　礼部题为修典籍考经费以备须知以定成规事精膳清吏司案呈奉本部送礼科抄出光禄寺卿黄宗明题惟国家财用所以制其经费之宜而稽其出纳之数者莫先于典籍况光禄寺所掌即周礼天官宰夫之职所以式法掌祭祀之戒具与其荐羞凡朝觐会同賔客以牢礼之法掌其牢礼委积膳献饮食賔赐之飡与其陈数无不由之费用浩大供应猥杂日不暇给典籍之设至为要臣自到任以来随事考求勾检簿集而厯数滋久巻案脱壊洪武永乐之旧漫无存者成化治以来间或可考而皆随时因革条例繁多治年间本寺少卿赵竑正徳九年本寺卿沈冬魁嘉靖七年本寺少卿史道俱曾修有光禄纂要然皆为翰林院纂修而设未有折中成规以为可久可继之道是以各署供应无有统一中外隔越罔有照会吏胥贪馋利于混乱縻费暴珍莫此为甚于是臣与僚官更相检阅公同考订删繁就简舍短取长着为成则凡为卷者五而各以其类附名之光禄须知又撮其要者以备御览谨缮写装帙进呈中间如供祭之类皇上曾有革正而举类未尽者臣等未敢擅便伏圣裁夫覈名实谨出纳防奸欺此特其细者耳殊不知帝王谨徳供御饮食至为切近又况宗庙羣神日有荐献供祭所以竭诚致报防奢止欲养徳养身之务其可不慎也哉如防乞勅下礼部再加详订内外宫防俱为中制以定成规务令祭祀有常式供荐有常品膳羞有常味賔赐有常格多寡有常数而贪馋无所于利卷案不至埋没仍转行各衙门一体知会通行遵守实为便益縁系修典籍考经费以备须知以定成规事理臣等未敢擅便等因奉圣防礼部看了来説钦此钦遵抄出送司查得先为供应牲口事该本部会议得每年上下半年分日逐供应只待等项共该用猪羊鸡鹅一十万口只分派南北直并各布政司府州县买办解纳内如浙江江西等处布政司府应天府南直府州路途窎逺牲口每致瘦损不堪行令措办价银解部转送收买应用其山东河南等布政司顺天北直淮扬等府徐州系附近产有处所买办本色解纳内大尾绵羯羊祭猪各因肥大最难餧养亦要照数措办价银解部送寺以备一年供应支用之需凡一应祭祀荐献膳羞筵宴下程等项胥此焉出今该前因通查案呈到部看得光禄寺卿黄宗明所奏定立各项经费中制着为成规一节具见本官留心职务节费革图惟永久至意相应依拟但内据賔享四夷钦赐下程系干懐柔逺人盛典先年题奉钦依内开会同馆宴待夷人本部差属官一员光禄寺委堂上官一员照旧巡看务要桌面丰腆酒味真正其送夷人下程酒肉等项之时光禄寺差属官一员管押到于会同馆主事处验过给散庶使酒味不致搀水肉斤不致短少行已有年人多玩忽合并申明通命下之日本部备行光禄寺将所题过物件须知事宜誊写装订成帙每署给一本凡遇供应只待一应事件并上用膳羞荐献祭祀品物俱要依式遵行不许轻擅增减一本送本部以备查考其筵宴外夷之日该寺务遵钦依事理専委堂上官一员会同本部属官看验不许视为泛常推避不去其该送下程等物该寺仍责差属官一员押送会同馆本部提督主事验散如有不行遵守聴从本部指实叅奏如此庶使膳羞品物均守成规而筵宴下程各沾实惠礼达而分定内治严而逺人服矣縁系修典籍考经费以备须知以定成规及奉钦依礼部看了来説事理未敢擅便谨题请防嘉靖十年九月二十三日本部尚书夏等具题本月二十八日奉圣防是依拟行钦此















　　名臣经济録卷三十一
<史部,诏令奏议类,奏议之属,名臣经济录>
　　钦定四库全书
　　名臣经济録卷三十二
　　明　黄训　编
　　兵部【武选上】
　　袭替犯堂疏【王宪】
　　武选清吏司案呈奉本部送兵科抄出羽林前卫亲军指挥使司佥事指挥使刘永昌奏臣伏闻洪武永乐洪熙宣德正统景泰天顺等年军职袭替并无堂兄弟侄之分自成化十七年都御史何乔新建议之后议论始纷纷矣至治十八年兵部防官议得凡武职立功之人故絶亲弟亲侄曾经袭过者俱许相沿承袭其侄孙以下及堂兄弟侄等项旁枝俱不准袭自是亲侄孙子孙被革不胜悲苦往往奏告不已至正德十四年该武选司议得立功之人故絶亲侄曾经袭过既许相沿承袭则侄孙亦系应袭人数或亲侄有故而亲侄孙径承袭事则不得袭以此议例不一人心不平往往不服奏告不已又该先任兵部尚书今总制三边尚书等官王琼题称查得洪武永乐宣德等年军职故絶不论堂兄弟侄俱得承袭自成化十七年都御史何乔新建言题准事例止为见任军职故絶查勘不系立功之人的子孙不许承袭并无追论先年立功之人故絶不许堂兄弟侄旁枝承袭缘由本部节年议奏亦无侄孙不许承袭之例至治十八年新例侄孙以下方不许袭但侄孙即系亲侄之子亲侄许袭而亲侄孙不许中间多有袭过三四辈者一旦革充总旗无罪革职人心委的不平合无将官舍李宏等各父祖原系立功之人亲侄孙曾经袭过者俱照治十八年以前旧例及成化十七年防官议准事例许其相沿承袭以后军职袭替查系立功之人亲侄孙沿袭一二辈以上与李宏等事体相同俱照旧例许其袭替以前减革袭过者待其子孙袭替之日查照改正照旧袭替缘系遵复旧例袭替军职事理具题正德十四年二月十三日奉武宗皇帝圣防还照治十八年防议事例行钦此随该本官奏称臣等窃惟武职选授自洪武永乐以来至治十八年以前所行系祖宗旧制百有余年相承之事所当遵守治十八年所议系一人一时之见所当改正臣等既知其非不敢隠黙伏望圣明留神省览许照治十八年以前洪武永乐以来旧制遵行事体幸甚缘系恪遵成宪议复军职袭替旧例事理具题正德十四年二月二十三日奉武宗皇帝圣防是钦此钦遵外自是武职袭替得一苏矣臣尝窃观正德十四年之奏有曰立功之人故絶亲侄曾经袭过既许相沿承袭则侄孙亦系应袭人数或亲侄有故而亲侄孙径承袭事则不得袭以此议例不一人心不平往往不服奏告不已臣谓观是言也则知十八年立议之刻夫亲侄孙本系应袭人数止因亲侄有故未袭便欲革罢其官非酷刻而何其王琼之议曰侄孙即系亲侄之子观斯言也则知血脉相承亲切无间非踈逺旁枝者比侄孙固无异于侄也侄而得袭侄孙不得袭此何理乎琼又曰武职选授自洪武永乐以来至治十八年以前所行系祖宗旧制百有余年相承之事所当遵受治十八年所议系一人一时之见所当改正臣等既知其非不敢隠黙由是而观则琼之言不但于义理通天理合且与旧制合矣至正德十六年兵部尚书彭泽具题谓王琼前奏颇招物议相应改正夫治十八年新例已该王琼辨其非旧制乃一人一时之见其侄孙一节又已辨论通畅彭泽既欲革罢王琼之奏则当偹折王琼前议之非详辨治十八年立议之是可也今不细论彼此是非但朦胧诬以一句曰颇招物议是知理屈而但强诬之耳奈何自彭泽具题之后于今十年武职被革流荡沦没者甚众不胜悲苦迩者兵部武选司起火延烧本部工部荷防皇上特垂访察而厯年被革官舍仰皇上离照之下具本声诉防武选司未与议处但照彭泽具题事例将官舍叅究提问外臣尝伏读皇明政要恭见洪武二十九年九月大赉天下致仕武臣太祖谕之曰元末兵争中原鼎沸人不自保尔诸将臣奋起从朕效谋宣力共平祸乱勤劳偹至天下既定论功行赏使尔等居官任事子孙世袭永享富贵朕思起兵时与尔等皆少壮今皆老矣久不相见心恒思之故召尔等来所赐薄物以资养老尔等还家抚教子孙以终天年诸将叩首谢上因叹曰同厯艰难致有今日顾朕子孙保有无穷之天下则尔等子孙亦享有无穷之爵禄诸将臣无不感激至有堕泪者钦此臣每读髙皇帝圣谕亦未尝不堕泪感我高皇帝悯念武臣如此之至一则曰共平祸乱勤劳偹至二则曰同厯艰难致有今日一则曰子孙世袭永享富贵二则曰尔等子孙亦享有无穷之爵禄休戚相同之恩如此天地覆载之恩如此武臣子孙粉骨碎身岂堪补报哉伏望皇上仰体太祖之心俯察王琼彭泽之奏果王琼之奏有理彭泽之奏无谓乞勑多官防议将琼所言查复施行亏枉官舍皆与改正庶使旧制不为新议所壊正议不至横为浮议所阻官军幸甚臣不胜恐惧战栗之至等因奏奉圣防兵部看了来説钦此钦遵抄出送司查大明律内一欵凡文武官员应合袭廕职事并令嫡长子孙袭廕如嫡长子孙有故嫡次子孙袭廕若无嫡次子孙方许庶长子孙袭廕如无庶出子孙许令弟侄应合承继者袭廕若庶出子孙及弟侄不依次序搀越袭廕者杖一百徒三年钦此及查成化六年奏准武职絶嗣许从军一祖子孙承继其原籍疎族不许又查成化十七年该都御史何乔新题照得军职有絶嗣者原籍同姓之人或称同祖叔伯之孙或妄称同堂兄弟之子孙或乞养异姓诈作亲生儿男招赘女壻诈作同宗子孙买求官吏隣佑人等保勘送部冐袭官职今内外卫所军官该支俸粮俱自民出嵗入有限而冗食无穷乞勑该部通行天下都司内外卫所军官今后同宗之人原系立功授职者嫡子孙方许保送承袭旁枝不许保送其旁枝已袭职任身故之后再不许袭但有冐袭者限三个月以里首官改正冐袭之人并经该官吏等俱免问罪若执迷不首被人告发依律问拟照例发落本年九月二十八日防官议拟题奉宪宗皇帝圣防是都准议钦此通行巳久又查得治三年题准旁枝官舍有高祖原系总小旗者指挥革试百户千户革署百户职事俱准承袭百户革充总旗冠带终身子孙准替旗役使之勉图后功以后若无军功虽遇例不得实授仍乞着为定例以后天下卫所保到承袭之人与此同者俱照此例查革若高曾祖止是军役不系功陞总小旗役之人子孙告袭者仍照见行事例不许承袭又有此逓降之例于前例少变矣乃查得治十一年奏准立功授职之人所出嫡亲子孙方许遵依律条挨次保送赴部袭替但系旁枝不问亲疎通不许袭其巳袭者年老事故之日各该卫所不许再保伊男中间若高曾祖从军原有职役及各亲父祖袭替之后自立军功俱各照依应得级数各另扣算一体保袭至此逓降之例不行又复通行之旧矣又查得治十二年题准今后军职无功授职之人年老病故絶嗣若系堂叔伯兄弟旁枝子孙不分已未袭替查审明白俱不许承袭外其同宗之人原系先委在营所的亲弟侄承袭伯兄职事不分久近子孙俱许相沿承袭此又一例所谓亲弟亲侄曾经袭过者俱许照例相沿承袭其侄孙以下及堂兄弟侄等项旁枝皆不许袭卫所官员自今文书到日为始敢有违例保送者军职问罪调卫文职照例发落遇例不宥其旁枝子孙革去官职照依总小旗同宗之人皆得替补事例俱该收补总旗照例并鎗前例止许亲弟亲侄承袭此又申明惟此二项袭过方许相沿若亲侄有故侄孙告袭即系疎逺不许承袭例起于此惟总小旗不拘犯堂故职虽减革俱收旗役犯堂革旗例方起此又查得正德元年题准军职旁枝子孙髙曾以上原有职役及亲祖父袭替堂伯叔兄职事之后自立功通计三级以上者自有本等官职其高曾以上原无职役亲祖父袭替堂伯叔兄职事之后自立军功一二级者例内不曾该载若不斟酌定拟未免轻重失宜今后旁枝子孙髙曾以上原无职役亲祖父袭替堂伯叔兄职事之后得功不分署职实授但一级者并收总旗子孙世与冠带其二级者世袭署百户庶几情法允当经久可行以后遇有此等官舍保送袭替者悉照此例施行此亲祖功逓加之例因前例开载未尽又立此例通前彻后则情法允当至矣尽矣始终遵行五六十年及查得正德十四年题准洪武永乐宣德等年军职故絶不论堂兄弟侄俱得承袭后自成化十七年都御史何乔新建言题准事例止为见任军职故絶查勘不系立功之人的子孙不许承袭并无追论先年立功之人故絶不许堂兄弟侄旁枝承袭缘由本年节行拟奏亦无侄孙不许承袭之例至治十八年新例侄孙以下不许袭但侄孙即系亲侄之子亲侄许袭亲侄孙不许袭中间多有袭过三四辈者合无将官舍李宏等原系立功之人亲侄曾经袭过者俱照治十八年以前旧例许其承袭此例盖徒论世次之亲疎未尝攷其父祖功德之有无糜费俸粮冐滥名器在当时巳招物议之非在今日殊非为经久之法况今内外大小军职衙门该支俸粮嵗入有限而冗食无穷制节谨度尚不能给又使旁枝之人无功而食可乎及查得正德十六年内该本部题查得武职立功之人故絶其侄孙以下旁枝不准承袭系治十八年本部防官集议题准通行事例葢以惜名器为心故欲正滥袭之武职以国家军储为重故欲省糜费之俸粮随时损益因事制宜十余年来守而勿失本部又行具奏准袭颇招物议之非终非经久之法所防前例应合改正今后仍照治十八年题准事例侄孙以下人等仍不准袭其自正德十四年二月以后有照李宏等例袭过者待其子孙袭替之日一体减革本月十九日题奉圣防是准改正还照治十八年防议事例行钦此又查得嘉靖十年闰六月该本部题叅照李嗣隆石泰贾永明知有例立功之人故絶其侄孙以下旁枝不许承袭及节奉有皇上还照治十八年防议事例行明防自合安分各供职役为当乃敢妄引李宏非例事情鼓众奏扰阻壊选法相应究治以警将来合候命下移咨法司将李嗣隆石泰贾永明行提到官照依律问拟发落庶奸顽知警而选法亦不致损壊矣等因本月十八日该本部右侍郎潘题奉圣防是钦此钦遵已经叅送去后今该前因通查案呈到部看得指挥使刘永昌建议欲侄孙以下俱许承袭及引皇明政要圣祖训谕武臣之词欲我皇上勑议施行臣等伏覩圣祖训词有曰子孙世袭永享富贵又曰尔等子孙亦享有无穷之爵禄但指有功之人子孙而言非谓旁枝疎逺其父祖原无军功者亦得享无穷之爵禄也又查得大明律内一欵官员袭廕职事并令嫡长子孙有故嫡次子孙袭廕若无嫡次子孙方许庶长子孙袭廕如无庶出子孙许令弟侄应合承继者袭廕弟侄应合承继葢指亲弟亲侄同时者而言亦不及侄孙以下等项无功之人奈何厯年既深初意浸失军职立功之人故絶原籍同姓之人或妄称同祖伯叔之孙或妄称同堂兄弟之子亦有乞养诈作亲生赘壻诈为族属买求官吏朦胧保送冐滥名器糜费俸粮故成化十七年都御史何乔新建议原系立功之人的子孙方许保送袭职旁枝不许保送其旁枝已袭者身故之日不许再袭通行已久至治十八年本部防官集议立功之人故絶亲弟亲侄曾经袭过者俱许相沿承袭其侄孙以下及堂兄弟侄等项旁枝俱不许袭一以惜名噐之冐滥一以省俸粮之糜费叅之情法可为经久无容再议正德十四年因人建言本部轻易变更遂至物议沸腾未及二年遇我皇上龙飞之初首先举正五十余年尽善尽美事例至此复旧行之又巳十年众心已定何有他説况本部每两月一选中间官舍多有系堂侄堂侄孙者亦有系堂伯堂叔堂伯叔祖者原以的有功相传自一軰至十辈二十辈相沿无害其旁枝无功一辈固不可况至二三辈虽一朝一夕尚不可待又可至一辈二辈乎此即旁枝父祖别无另立功者也盖有功子孙许其承袭虽逺不至禁革无功子孙不该传袭虽近亦难准理本部该司文卷虽经烧燬部收贮选簿并内府印绶监内外贴黄俱各见在可查昨因贾永明等乘机妄行奏扰已经叅送究问今刘永昌又为论列前因臣等待罪本部凡可以便于袭替无不奉宣德意岂敢故为异同不拘王琼彭泽或可或否俱不必论顾爵禄国家劝功之典固不当使有功者弗食其报亦不当使无功者得滥其恩揆诸法例事理而论之立功人的子孙不分亲疎逺近照旧承袭亲弟亲侄曾经袭过者俱许相沿不革独侄孙以下疎逺之人厯年事例俱在减革之数正以各人父祖原非有功偶因旁亲有功者故絶例前相沿若复许其承袭则俸粮糜费人亦不知所重而何以劝有功耶兼且各该藩府中尉人员时或缺禄不完卫所官军亦皆少粮无措嗷嗷待哺莫能相补度彼叅此独可不加之念乎臣等窃惟治十八年防议事例前后遵行垂六十年名臣之所建议皇上之所举正防此律例平此人心虽万世可以传行委难别议相应申明遵守合候命下之日本部行移内外军职衙门今后立功人故絶同时亲弟亲侄应合承继及曾经袭过者方许遵照律例保送其侄孙以下及堂兄弟侄除亲祖例前相沿又自立有军功者一体扣算保送其余无功侄孙以下至堂兄弟侄等项及各人亲祖沿袭职事之后别无自立军功不许一槩妄保自文书到日为始敢有违例保送者军职问罪调卫文职照例发落遇例不宥其旁枝子孙革去职役在内从本部在外从廵抚衙门照依总小旗同宗之人皆得替补事例俱收充总旗照例并鎗有功照例陞授着为定例使凡无功子孙不得倚奸混扰庶情法两尽事体不致于纷更财用可省名噐不至于冐滥各都司卫所仍要刋刻板傍悬挂永逺遵守施行縁系遵旧制复正议以拯救军官以消弭天变及奉钦依兵部看了来説事理未敢擅便等因嘉靖十年八月二十四日本部尚书王宪等具题奉圣防是都准识行钦此











　　名臣经济録巻三十二
　　钦定四库全书
　　名臣经济録卷三十三
　　明　黄训　编
　　兵部【武选下】
　　查革武职疏
　　该兵部题武选等清吏司案呈节该伏覩正德十六年四月二十二日诏书内一欵自正德元年以来诸色人等传陞乞陞大小官职尽行裁革吏礼兵工四部各将查革过传陞乞陞文武僧道匠艺官员名数类奏查考其皇亲及公主所生子孙原无出身正途朝廷推恩陞授者不在此例又一欵两京五府见任掌印签书管军管事公侯伯都督及都指挥六部等衙门见任文职四品以上并各处廵抚官俱听自陈去留取自上裁武职内有传防管事者革去管事照旧带俸又一欵正德元年以后在京在外官旗舍余人等但系例外奏带及称报効在各边各处或一人数处或一时两三处报功或并功陞授官旗者除原祖职役照旧其余尽行除革该卫所各将革过名数造册送户兵二部查考敢有受财隠避不革及抗违妄奏者俱问发边卫充军诸色人等冐认锦衣卫官员户下舍丁致陞官旗者限三个月以许各官旗自首与免本罪冐籍之人革去职役过限不首该部查出或被人告发通行治罪发遣又一欵近年军职人等在各边不曾斩有首级巧立当先冲锋等项名色及各处斩首不及数该部照例拟赏奉防陞级世袭者兵部通行查革又一欵赐姓人员及见犯罪冐姓者各复本姓在京者各照原有本等职役闲住随住当差在外取到留用者不分官职大小各回原卫原籍带俸闲住但因赐姓义子廕陞职爵并与做勇士等项食粮名色者兵部尽行查革又一欵正德元年以后各衙门官军旗校人等缉捕妖言奸细并不系临阵对敌强贼一应陞授职役者通行查革以后各该衙门照旧年终类奏兵部查议陞赏钦此钦遵俱经呈堂在京行五军都督府并所属卫分及锦衣并亲军等卫所左外行都察院转行各该廵按御史所属及咨南京兵部各行查革去后延今将及一月在京府属并锦衣等卫所未见将各官旗应存应革缘由回报相应议处案呈到部臣等仰惟皇上御极之初首颁前项裁革之诏葢痛官爵之冗滥而欲为爱惜之图念俸粮之糜费而思为节省之计更化善治宜莫先于此者各该衙门正当仰承德意疾速奉行庶前日之政不留而祖宗之旧规可复今五军都督府并所属在京卫分及锦衣等卫所官员不以明诏为重本部查革文移到彼将及一月未见各将应存应革缘由造册缴部葢因各该府卫官员或人情稔熟欲抗顔而未能或依慿有人遂掣肘而难动若不另为处置诚为废格诏书查得见该科道官防同户兵二部委官清查锦衣卫旗校事颇就绪合无比照前例乞差风力给事中御史各一员本部委官一员属锦衣卫者本卫选委老成能干官二员遵照诏书内事理将五府并所属京卫及锦衣并亲军卫所应革人员每人审取亲供二本各将原祖职役并例外奏带或报効或拿贼等项获功或因盗贼妖言获功或非时冐叨恩级或并功陞职及传乞陞职缘由备开明白差去官员逐一清查磨对各人应存应革职级扣筭定拟停当备造文册奏缴中间如有事渉疑似者临时奏请定夺敢有隐避及抗违推调等项情听各官叅究治罪庶冐滥名器之徒不致于漏网而清朝厘革之政不委之虗文缘系差官遵诏查革冗滥官员事理未敢擅便正德十六年五月二十日本部左侍郎杨廷仪等具本奉圣防是五府所属京卫并在京亲军卫分便差风力给事中御史兵部属官各一员遵诏防清查属锦衣卫者本卫选老成官二员防同清查钦此钦遵又该兵科等科都给事中汪锡等题亦为前事题称武职乘时冐滥已非一日科道等官既承重任必须自立无过之地方免浮议且文册浩繁展转搬运恐生端合令各官于相应公廨处所防同清查不许一应闲杂之人出入查得诏书内原令各该府卫衙门径自查革造册缴部已经通行日久访得承委官员造有清册前项冐陞之徒尚萌侥免之心百计破调以致承委官互相观望不将清册缴送乞勑各该衙门作急造完前项文册缴送兵部该司收贮转送科道等官清查如再迟延有悮行事各该衙门掌印官及承委官容令科道等官叅究伏望皇上特勑科道等官务要秉公持正悉心查革无使清明之朝仍有名器冐滥之实为至幸等因题奉圣防是各该清查官员务要秉公持正悉心查革毋致仍前冐滥该衙门知道钦此钦遵备行臣等防案行准兵部武选清吏司手本开送五军都督府并所属京卫及清军旗手等卫所造完该查官旗文册并各人亲供及本部节年陞官奏带堂稿前来又准职方清吏司手本准臣等手本行查各处镇守分守守备等官奏带分别例内例外则例开送施行等因到司准此查得先该廵抚宣府左佥都御史秦纮奏称各镇守分守各内外官员不照廵抚官员事例俱各奏讨在京官舍名为亲信头目在边跟用夤缘为奸非止一端要将各处奏讨头目尽数取回以后不许奏讨等因该本部议得合无今后镇守分守等项内外官员奏讨跟用之人原系五名者减作三名原系十名者减作六名务要严加简选不许夤缘投托本部仍通行各边内外官员一体申明禁约带去之人既不夤缘投托图财蠧政亦不许泛滥差遣假公行私倘有事发连坐本主如此庶几不敢容无借之徒边方亦不缺可用之人但奉有上项节次钦依事例未敢擅便定拟伏乞圣裁成化二十年十二月二十日具题奉圣防是各处跟随人员既多奸内外镇守官与五名分守等官与三名多余的都查取回京今后都照这例行钦此又查得公务事该太监姚举题防差镇守江西地方奏带去支廪给官舍指挥使杨辅等五员名并不支口粮军舍姚文等六名该本部查得各处镇守分守等项内外官员奏带跟用头目内镇守官许带五名分守等官三名应付口粮脚力若系团营操备并侍御上直人员不许奏带又查得内外守臣系镇守者许带指挥以下系分守者许带千户以下系守备者许带百户以下止以原拟名数不许过多如有故违听本部叅奏究治俱系见行事例叅照太监姚举系镇守官员例该奏带头目五名今却数外多奏姚文等六名但查杨抚刘成董英各见在团营操备李椿等又系办膳人员于例俱难准拟所防支口粮冠带舍人姚镇等并不支口粮军舍姚文等既查无碍人数合无行令本官仍就于多奏不支口粮军舍内另选三名替补指挥杨辅等辏足五名之数前去应用杨辅等各送该营把总操练李椿等仍尚膳监办膳等因正德元年六月初三日题奉圣防是钦此又为公务事该大同总兵官温恭奏称原任大同左副总兵奏带官舍祁宣等三员名支廪给口粮刘元吉等九员名不支口粮见在听用今充总兵官例该五名支口粮除祁宣等三名尚缺二名访得锦衣卫等衙门通事舍人官旗李秉等二员名支给口粮刘奉等一十三员名不支口粮乞发听用等因具题正德三年五月奉圣防照例这鸿胪寺通事并译字通事系应役人数不许奏带别项杂差如有镇守先行奏带去的着礼部并大通事查照取回着役该衙门知道钦此又为公务事该延绥叅将田琦例外奏讨头目该本部议得本官奏讨侯俊等系例外之数擅难定议等因具题正德十四年三月奉圣防田琦既以奏带跟随三名这例外奏讨的不准今后有似这等例外夤缘奏讨的恁部叅究来说钦此钦遵合用手本前去查照等因又准该司手本开称太监陆訚尹生等虽有奏带原无花名无慿开报等因臣等防同将五府所属京卫并在京亲军卫所应革官旗逐一清查内锦衣卫仍防同委官千户陈防等清查通行磨对扣筭明白内有开报不明取供未到缘事故等项俱候兵部另行臣等仰惟皇上天启圣明临御之初诞下明诏丝纶焕赫条贯精详举行旧章刬剔宿凡在臣民岂胜欢抃所防正德元年以来军功冐滥官爵繁冗甚非祖宗之法臣等仰遵明诏通行查革备造文册奏缴外但簿书浩繁不宜猥凟圣覧所有端之未能尽除事体之尚须厘正者敢昧死重为陛下言之仰惟我祖宗开国以来立为武爵専以待有功之臣延及子孙俾世其职报功之典可谓重矣然品秩之尊莫有过于公侯伯者自非定难拓土之功不以轻授故我太祖高皇帝开天启运不阶尺土奄有区夏而一时翊运元臣佐命宿将驱除剪灭建厥功然在当时封公者六人封侯者二十有八人至我太宗文皇帝始自藩封克登大寳其所封拜亦不满十余人列圣相承益加慎重中间屡尝殱夷大憝荡平羣盗戡伐戎冦立功之臣后先相望盖不为少然未有中官弟侄封拜之滥爵赏之极如先朝者也臣等叅照宁夏之役虽曰寘鐇背逆天道实由逆瑾结愤人心彼时赖都指挥仇钺之兵一举平定而太监张永闻风趋赴攘为已功幸而祸乱克平实仗宗社之庆后逆瑾伏诛永与有力仅可以赎党恶之罪岂应遽为讨贼之功既而太监谷大用马永成陆訚魏彬等结为朋党专权出政乃以运筹帷幄并受褒崇于是以永兄张富封泰安伯弟张容封安定伯谷大寛封髙平伯谷大亮封永清伯马山封平凉伯陆永封镇平伯魏英封镇安伯其他俱以功廕加陞都督指挥者又不下数十人貂蝉玉带势轹班行铁劵金书光动闾里身不出国门之外足未履战阵之地曾无旦夕尺寸之劳而一槩大拜封爵坐获殊宠此士夫之所以痛心而将臣之所以解体也今仰遵诏防俱以查革候命下之日合行该部追夺诰劵削为编甿但张容魏英已经辞免伯爵复被新命仍与做都督同知张富与做锦衣卫指挥使且三人者均冐无功之赏尚逭有罪之诛况大小冐滥人员既以尽行削革而容等有官如故不免陟罚异同伏乞特赐威断将容等见存职级尽行禠夺革其世袭庶足以光昭祖宗之法而一洗名器之污也再照正德年间军功之滥其有三奏带之数太多纪验之次失实武选之法尽壊如镇守官奏带例该五名分守官奏带例该三名今则七八十名者有之五六十名者有之其领兵奏带至三四百名者有之如锦衣卫官校旗舍俱系侍卫直驾人员与夫京营操备官旗例无奏带之例今则公然违例奏带而前项人员独多葢以各处镇守太监类皆出自权门援引是以彼此互相结纳遇有地方用兵则以所带之人尽报功之籍往往安居京师寄名边方故有一人而数处奏带一时而数处获功其不在斩馘之例又复巧立别名或曰运送神鎗或曰赍执旗牌或曰冲锋破敌或曰三次当先如宁夏之访寻金册河南之军前効劳皆是也纪验之地既无审覈之公铨选之司又无驳勘之实当给赏者每破例而冐同陞官应查议者輙陞除而许令自首其改正重陞并功加授之类私谋巧术出百端难以枚举臣等查得宁夏陜西甘凉云南贵州江西湖广等处平贼功次中间俱有冐滥未能尽合条格独贵州香垆山之役锦衣卫报功陞授者尤为冐滥山东河南征勦流贼其功虽有可称而太监谷大用张忠陆訚尹生等各人奏带巧立名色陞授职级者几六百员名其冐滥抑又甚矣今仰遵明防将例外奏带之人通行查革其各处厯年纪功官员审覈不公雷同为诈有负朝廷耳目重寄者乞勑兵部查议明白移咨吏部通行罢黜以警将来再照各处讨贼既平内外中官大臣类授武职功廕尤非祖宗之法窃谓各该领兵官员奉命出师致有成功乃其职分庙堂筹画理亦冝然且克防之日既身加官爵之崇又家受金帛之赉莫非优典已足酬功奈何重以武爵廕及子孙宠报逾涯实难负荷但近年文职功廕多因中官妄希恩数一例普及心知非义辞拒弗能今仰遵明诏一体查革臣等伏乞自今以后内外文臣果能身兼将相功业显著者朝廷欲加殊恩岂无别项彛典不必假以武廕以干清议实足以厉士夫廉靖之节足以服边庭将士之心再照正德元年以来各衙门缉获妖言强盗并不系临阵对敌一应陞授职役者已经遵照诏防尽行查革臣访得天顺成化治初年指挥门逹袁斌朱骥等提督缉捕毎至十年或十一二年方才一次类奏其间委系积有年劳获有竒功者该部查勘是实分别等第奏拟陞赏然陞者不过五七人多至十人而止其赏者或以布绢或以钞锭其无功者尚或责打黜退当差自后因其拿获妖言陞袭一軰之例于是人竞贪功大肆罗织所获妖言强盗多是寃枉故治十八年之诏痛欲禁革此当时已有滥觞之渐及正德元年锦衣卫指挥赵鉴叶广东厰太监王岳郑旺各官一时更代数月之内将办事官校四次奏陞正德二年又复类奏当时已经该部叅论驯至近年以来奸幸用事厰卫专权无赖之徒鳞集蚁附创设四厰复立内刑办事之员日增获功之奏渐数始则三年一奏或二年一奏后至一年一奏或一年两奏遂有年终类奏之名往往以妖言为首张皇贼状无非掎摭之词连署姓名不辩获功之数含糊奏请防胧拟陞奏一人则陞一人奏百人则陞百人以致市井庸流不崇朝而立陞朝籍权门厮役不数嵗而骤至显荣且其假种妖书隂为防穽买同番手诬执平民加以酷法惨刑煆炼成狱凡经厰卫奏送法司莫敢平反寃魂塞路上干天和凡有人心言之愤结且治元年奉有孝宗皇帝圣防以后拿获妖言的不陞止照成化十四年例给赏纶音具在所当万世遵行不知该部何所稽慿类将妖言陞级方今圣明在上妖孽自不能兴况亦律有明条不须另开赏格但辇毂之下畿甸之广盗贼窃发难保必无以后合无每年年终类奏止将获过强盗起数题送兵部附巻定为三年或五年之制待年满方将各人各年之内获过强贼多少分为等第查奏陞赏然每陞不过十人给赏不限名数已陞者仍依旧例不得再陞其类奏获过盗贼起数不许仍前混开务见某人拿获某贼或某人为首某人为从明白开其月日地方其有贼势众凶登时拏获功出寻常者兵部即时奏请定夺类奏之时仍须开报如此则人思建实功官无滥授狱无寃民而盗贼亦不至猖獗矣再照五府锦衣卫之立一则管辖兵马一则专掌宿卫掌务之职或以流官或由推举盖用其能而不用其世所以待武臣之大有勲劳超出羣类者也然亦惟武臣之冑而他途不得与焉其选可谓重且严矣近年以来乃有不由武冑杂然并进大抵非嬖幸冐功之徒即技艺希恩之属援朋引类车载斗量入则金紫杂沓于班行出则仆从喧阗于道路遂使国家以赏功之典为施恩之具不惟加诸其身而又使之世袭使边庭效命之士扼腕不平祖宗法度之所以渐更朝廷纪纲之所以大坏府庠之所以耗斁仓廪之所以空虚生民之所以困苦盗贼之所以繁兴灾异之所以叠见未必不尽由于此也臣等仰遵明诏将正德年间一应冐滥之流通已查革外乞勑兵部查照先年凡不由军功授职者日后仍照诏防革其子孙承袭伏望皇上继今已往念祖宗得天下之不易惜朝廷官爵之匪轻非军功决不可授以武职非异才决不可试以流官使天下之人知得之为难则国家有事可以劝忠厉能而足以措宗社于泰山之安矣再照兵部近年以来选法不明人自为例如流官不许世袭署职止加实授系是祖宗累朝成法不知起自何人乃敢擅为变乱即今查革过冐滥人员数多中间葢有流官以流得袭署职以署加陞甚至纳粟虗御遂以军功累授近日推举各处将官多有见在裁革之数事多违法责在该司较诸犯功之官其罪尤为不同乞勑该部通行查出从重防究庶将来官爵不至于冐滥而祖宗典章不视为虗文也再照五府所属京卫并在京亲军卫分自明诏开读之后兵部行文查革各该衙门既以迁延一月不报及该兵部题奉钦依差科道等官防同清查臣等闻命之日即复防案备行严立期限不次催督乃复仍前延缓前项文册几于两月方才造到显是各该掌印首领及承委官员奉行不力事属稽迟俱当有罪乞勑该部通行叅究以警诸司再照裁革过职级如都指挥等官见在各该地方领勑管事者皆是夤缘而出原非选举之公合无乞勑该部逐一查取回京另推相应官员铨补庶存甄别以厉贤能及照前项汰黜人员通计三千有竒中间大率城狐社防稔于鑚刺之人窃恐心存觊觎不顾摇尾之羞力可夤缘未絶回天之想万一敢有抗违奏辩之举即系懐奸乱法之人伏乞陛下赫发震怒亟加严谴庶有以杜塞幸门挫慑羣小尚愿陛下普垂离照益厉乾纲振起纲维申饬宪典慎重名器以待天下之勲劳节省财用以安海内之百姓上为宗庙社稷建不倾不防之基下为子孙黎元开可久可大之业臣等不胜幸甚天下幸甚缘系开读事理未敢擅便今将查革过官旗数目开坐谨题请防
　　明卹典以定功赏疏
　　昨该兵部题为乞恩比例加陞亲兄阵亡功级以图补报事武选清吏司案呈奉本部送兵科抄出陜西行都司甘州左卫指挥使孙淮奏兄孙镗原系指挥使职事嘉靖二年十二月内领军调征东路冦贼追至地名打磨沟与贼对敌奋勇身先射中一贼落马督军就阵擒获余贼发恨齐拥扑夺将兄射砍阵亡因兄乏嗣臣系同母亲弟例该承袭嘉靖五年二月内保送袭兄原职回卫到任管事今防刘御史将兄阵亡功次勘明造册缴部思得绥德卫一般阵亡指挥佥事周仁伊男周邦先袭祖职后加伊父阵亡陞级防授指挥同知臣与事体相同伏望皇上悯念臣兄死锋镝之苦一视同仁乞勑兵部查照臣兄阵亡陞级明白照例将臣改正加陞都指挥佥事等因奉圣防兵部知道钦此钦遵抄出送司查得嘉靖五年二月内该陜西行都司甘州左卫阵亡指挥使孙镗亲弟孙淮前来袭职该本部查明钦选祖职指挥使讫续该廵按陜西监察御史刘濂奏缴嘉靖二年十二月内甘州地方功次文册前来内有甘州左卫阵亡指挥使孙镗该本部照例拟陞一级与做都指挥佥事保送应袭儿男赴部袭陞等因嘉靖七年正月二十九日题奉钦依备行去后今该前因案呈到部看得陜西行都司甘州左卫指挥使孙淮奏称伊兄孙镗原系指挥使嘉靖二年甘州地方杀贼阵亡伊袭祖职指挥使今乞要照例加陞伊兄阵亡功级一节查照本人袭职及伊兄阵亡陞级缘由相同合无备行该卫再查无碍准令孙淮于原袭指挥使上加伊兄阵亡一级与做都指挥佥事于原卫所查照施行仍将本官原旧职俸开除等因奉圣防是钦此臣等看得前事该部议拟似未穏当请为陛下言之查洪武十九年令从征官没于阵所者子孙袭职陞一级又查得天顺正德年间陜西地方敌杀冦贼赏例凡阵亡者俱陞一级皆为子孙袭职而言今孙淮却是以弟袭兄又伊祖职原系指挥使重职假使孙镗有子则孙淮止是军官舍人今以兄镗乏嗣遂获承袭三品职事匹夫一得此巳溢分望乃复援引周邦以子袭父之例欲将伊兄阵亡一级并加本身所据父子兄弟事体不同该司槩以阵亡常例查覆即将孙淮拟陞都指挥佥事以上必以材能军功方得推陞选用名为流官不许子孙世袭今孙淮本非自立军功又无材能可见若复以兄阵亡遽陞都指挥佥事似以流官亦得袭陞殊非旧制况自来无因兄阵亡陞弟明例查得正德十六年题准袭职事例内开今后军职或千户或指挥获功陞至都指挥以上内都指挥佥事以上职级虽未任先故者子孙止许承袭指挥使夫实有军功陞职未任而死者子孙犹不得袭陞流官况孙镗系阵亡非功孙淮系弟非子乃得以指挥使而冐陞流官为都指挥佥事可乎臣等窃谓阵亡陞级本以悯念死者罹锋镝之惨故令子孙承袭加陞一级若其不幸无嗣则前项优恤之典正宜加诸死者之身合无今后武职阵亡无子孙者应该承袭之人止许授以祖职仍将阵亡该陞一级追赠阵亡之人自指挥使以下都指挥佥事以上皆用此例其旗军阵亡无子者则查照正德年间阵亡不愿陞者赏银十两之例止赏银十两以优恤其家其阵亡有子孙者自指挥同知以下皆得照例袭陞惟指挥使阵亡则亦止当追赠为都指挥佥事葢其祖职官阶已尊而国典流官不得袭也其诸武职百户以上自立军功于祖职上累陞至指挥使而无嗣者应该承袭之人亦当革去续立军功职级止许袭授原祖职事仍于本身原职上亦得加赠一级若累功陞至都指挥以上者加祭一坛如此则死者之心得以少慰而生者之福不致过徼似于国典人心两无偏碍如防伏望皇上俯注圣覧少纾思倘以臣等所言非谬特降纶音勑下该部列为着例永久遵行仍乞将孙镗准赠都指挥佥事其孙淮所陞都指挥佥事一级先乞明防革去止照原袭指挥使供职则卹典所加各有攸当而功赏为重庶几不滥施矣缘系明卹典以定功赏事理未敢擅便谨题请防
　　赏功之格一【丘濬】
　　臣按后世计首级以定军功始于此呜呼生天地间而灵于物者人也人与人同类相生以相爱相死以相卫人之理也天之道也世降而伪滋人与人乃相戕相害均是人也而又杀人以为功是岂人道当然哉夫自五帝三王之时已有争战之事然其人化服即止不至杀戮之甚如后世也至秦用商鞅始尚首级后世袭用之以为当然而不可易百世如一日也后世忍心贪功之人乃至诬平民截死尸以为功次皆秦作俑之遗祸也臣尝谓天下之事惟武功一事最难得其尽善而无遗何也葢兴师动众人至多也临陈对敌机无穷也不杀则不足以退敌而功不成是武功之成必在于杀人也是故论功者恒以杀敌之多少以为功庸之差等古昔盛时固已献馘于学宫载之诗礼者可考也非但秦也葢至秦乃益甚焉耳今若不用秦之法而于武功告成之日一例陞赏然而勇者怯者同赏孰肯効死而争先若依旧以首级为功方其战酣乘势之际其势有进而无退既斩敌首何暇转而持之非独为人所有而敌亦或得以制其命矣二者皆非万全无之法然则果何如而可臣窃以为自古国家所以赏功者爵与财而已矣爵以名而致贵财以利而致冨是名与利冨与贵乃人之所甚欲而甚慕者也以人之所甚欲者以为赏功之具盖以性命者人之所甚惜身体者人之所甚爱人能舍其所甚爱甚惜之性命身体以为我操兵戈以御敌以卫生灵以安社稷厥功莫大焉于是乎即其所甚欲甚慕之货财官爵以报之焉报其已往之功所以作其将来之志非但为其人盖为乎国也然其所立之功有大有小有多有寡有缓有急有易有难不可以一例观也不可以一例观亦不可以一例报而战陈之时急廹之际纷乱之中安能一一得其轻重多寡之实而权度之不差哉将使人临陈而监之欤则目力所及有限而不能周将使人随众而纪之欤则人心所存不同而不能以皆公不然则将待其功成而通第之欤则是非真赝何所防而分辨臣窃以为古人有言惟公生明公则已不为私明则人不能欺在已者既不为私自然有以畏服人之心志而人不敢欺已矣国家当有事命将之时必于廷臣中择平日理明而心公智周而性执者以为纪功之官使其随时制宜权其缓急难易以定其功次使上下通知彼此保证一有疑似难明纷争不已者即与移文考覈结正必须详实归一然后明白开具榜于通衢如科试掲晓然考有不公者许其指名开告其作私及防蔽之人有賍者计賍论无賍者削去功次如此虽未尽善亦庶几乎大凡天下万事莫外于一实惟实则人心无不悦服更乞朝廷下文武大臣将出军赏功资次立为定式俾其遵守原在军伍长行及出榜召募者则一例造册其有内外臣僚子弟临时方行自投报效者则具名开奏取防葢此等之徒皆非真有智勇欲为国家出力葢借父兄势力乘机欲得进用耳所以懈怠人心激怒士卒者皆此等者为之不可不知也又有将帅遇有征差輙将子弟亲识奏请从行及左右使令吏胥之辈其实不曾临阵往往叙作军功不次陞赏夫以出师取胜非一人智力所能独成其临阵奋勇者固为有功然左右将领为人叅谋运智以助其所不及恊力干济以辅其所不能彼此皆不可相无者乌可全谓其无功哉但不可以斩馘论耳为今之计冝多立名件如斩将搴旗奋勇当先之类各于本类下次其名姓并着其所效之实绩若是随从之人明书曰某人随从某官叅谋运智或恊力干济有功合凖作首级几功不许混报斩首功次如此则事得其实而士卒効力者不起争愤之心矣又有阵亡士卒以其既死无人开报遂至冺灭今后但有临阵战亡者必须同伍开报不报者有罪死者一功当生者二功其有不曾临陈而亡者虽无御敌之功亦为王事而死亦须同伍开报量加优赉其子孙
　　赏功之格二【丘濬】
　　臣按陆贽此疏可见有唐一代赏功之格所谓爵号者如今公侯伯之类所谓职事者如今都督都指挥千百户镇抚之类所谓勲者如今柱国骑都尉之类所谓散官者如今光禄大夫骠骑将军之类在唐则分为四类而今日则惟三类焉葢在今之勲阶散官随职事而有非若唐别以授人也我朝异姓无生而王封者列爵惟公侯伯而无子男嵗锡以禄而无唐宋食邑之虗名盖自汉以后以官爵封功臣所仅见也其职事之官皆以阶级相承无不掌务而授俸者但就其中又分为等第焉有世官有流官世官则以军功得官而子孙得承袭者也世世不絶自指挥使以下至于镇抚是流官者因其材能擢以任事则终其本身而不得世袭在内则五军都督锦衣卫指挥在外则都指挥及流官是也贽谓轻重互相制而国不失权我朝祖宗葢得此意矣其报臣之功则赏延于世因人之能则尽用其材得唐人之实而无其虗焉呜呼三代以来所未有也伏愿圣子神孙念祖宗得天下之不易惜祖宗之官爵保祖宗之功臣追崇其所已然以报其功振作其未然以激其志非军功不授以武职非异材不试以流官使天下以得之为难则我国家一旦有事人人欲得我之官爵以为子孙计则得之者尽职以保其家未得者竭力以求吾禄如此则维持之者既固奋起者又继之则凡吾心之所向无不如意事之所举无不成功宗社之安如泰山而四维立矣伏惟圣神留意毋轻以赏功之典以为施恩之具而轻以授之嬖幸技艺之流则天下国家不胜大幸
　　赏功之格三【丘濬】
　　臣按朝廷立武爵以待有功之臣必亲临行阵者然后为军功彼其出禁旅左右承奉者虽有年劳当别甄叙我朝立锦衣卫以掌宿卫官职之设虽与列卫同而其官则用其能而不用其世盖所以待武臣之超出羣类者也然亦惟武臣之冑而他途不得与焉其选可谓重而严矣今世乃有不出自武冑而以嬖幸技艺进者失祖宗之初意矣夫技艺之流旧制当属工部今因其能而用以杂流俾专司其业岂不名称其实哉顾乃以赏功之官以为恩赐之具彼得之而人讥之固不足以为荣彼何足惜遂使国家失赏功之常典而凡亲临行阵出万死得一生者皆因之以解体其失岂小小也哉授之以是官固非矣而又使之世袭可乎彼技艺之流有异能者朝廷以特恩授之可也而其子岂亦有异能而使之世其官乎有异能且不可况实无异能在其身且不可况又延及其子孙乎
　　赏功之格四【丘濬】
　　臣按祖宗立为武职专以赏有功之臣以延及其子孙世其职而不迁不计满限不用磨勘父死而子继兄亡而弟及官职简而阶级明非若宋人遥授迁转无定职且无定员也今制十军立一小旗五十军一总旗两总旗一百户十百户一千户千户有正有副千户以上有指挥指挥有使有同知有佥事此皆世袭之官也至于都指挥都督各三等亦如指挥之制此则擢其有才能者为之用其才而不世其官者也祖宗之制可谓尽善尽美后世虽有作者不可及也奈何积日久而人日多前之积者未销后之来者日至遂至军少而官多所任者一夫之事而所食者大官之禄欲国计不屈难矣伏惟我太祖髙皇帝于洪武二十九年大赉天下致仕武臣谕之曰同立艰难致有今日顾朕子孙保无穷之天下则尔子孙亦享无穷之爵禄一何仁之至也太宗文皇帝于永乐二年因法司言征讨官有系狱者论功定罪谕曰朝廷大公至正之道有功则赏有过则刑刑赏者治天下之大法不以功掩过不以私废公一何义之尽也仁之至所以报其功使其世世享爵禄之奉以衍其家庆义之尽所以厉其节使其世世奉法度之公以保其世禄大哉皇言万世所当服膺者也然祖宗不惟形之言者仁义尽至如此而又着之于法律以维持警饬之使吾仁义之泽百世如一日焉伏读律文有曰凡内外大小军民衙门官吏犯公罪杖罪以上明立文案每年一考纪録罪名九年一次通考所犯次数重轻以慿黜陟又曰若军官有犯私罪该笞者附过收赎杖罪解见任降等叙用该罢职不叙者降充总旗该徒流者照依地里逺近发各卫充军呜呼太祖定律之意即太宗垂戒之言也诚能本太祖立律之文用太宗垂戒之意则武臣益知所惧无有不尽忠守法者矣然人之性质不能皆同其间固不能无不思不谨者焉因其人之所犯而用国法以逓降之消之以渐日减月削去者去而来者来今之来者即所以补乎昔之去者焉则人与官互相称矣尚何军少官多之患哉臣于此又有见焉孟子曰君子之泽五世而斩注谓父子相继为一世四世而缌服之穷也六世则亲属竭矣夫以大贤君子功业见乎一世德泽被乎天下其没世之后四世而后子孙尚废其祀况彼一介武夫乘时嶥起因人而成事随众以建功未必真有出竒制胜之智搴旗斩将之勇立难拓土之功锡之以官爵食之以俸禄终其身也已为多矣况及其子若孙乎况无子及孙者又及其旁枝别泒乎且开国大臣封公者六封侯者十有五其余封伯及继封者又不上数十人今存者无几大功多废小功独存何大功之泽不究而小功之泽反延哉今文武官犯公私罪律条久废骤而用之恐骇物听臣请勑兵部查内外贴黄将洪武永乐宣德年间以来官职从军陞授缘由及行内外卫所并各官原籍户口若干旧任遗下家属若干要见其人是始初从军者的泒子孙与否明白详实备具闻彼此对照无差然后将前项军官分为三等一曰奉天啓运二曰奉天征讨其他立功边廷及随大将平冦者居其次三焉啓运征讨之功已经五世之后若不系从军人的泒者革去职任其子孙附籍所在世世优免杂差五世之后仍系从军的泒子孙者遇有公私过犯依律逓降不在赦原之数无犯者照旧其不系啓运征讨及各处立功者三世之后子孙不系的泒者革职的泒子孙五世之后有犯者逓降又有加功者不革否则革之其五世三世之后例该革任者其间有一世以王事死及再加功者又从此人起计其世数以上皆优免其子孙如此则礼与律皆恊人知所劝效而官不至于冗滥矣臣愚见如此非敢犯众怒而輙兴异议以取张仲瑀之祸念此乃国家大事不于无事之时而预有以为之调停一二驯致于无可奈何之地虽有智者不能为矣伏望明主闵其愚而察其心毋使若高欢者得以起邪心也
　　武选清吏司题名记【吕柟】
　　夫武选者知选注武人对文选设也题名记者题诸郎中员外主事名于石而记之也旧记事详而畧兹陈德英诸大夫悉索洪武来选簿而申诸石请柟记之也是故以终官系厯任以厯任系发科以发科系籍以籍系字以系名氏而属之司三官于以考勲而询奸讯仁而摘暴稽廉而尤贪明明而耻幽进壮而退劣崇实而卑譌贵严而贱疎兵有七程题名近之夫自文武道分文以知化武以知卫皆于民焉食之其选不可不慎也今天下都司二十一留守司卫四百九十一守御屯田羣牧所三百十一番夷都司卫所四百七而仪卫宣慰招讨宣抚安抚长官司不计则其为兵不啻万亿为官不啻百千食乎民力者不啻尽矣咸于斯司焉宰分名可勿题乎故今制统军以三爵五府谓公侯伯中左右前后聮军以九职谓总兵叅将游击守备恊守备倭提督等官以十有二勲柱国至武骑尉秩官以二十有四阶荣禄大夫至忠武校尉咸于斯司焉叅逹名可茍题乎故内以卫宫门外以障边邮中以宅生灵故虽上有部尚书左右侍郎卿三人然皆提纲而挈领不及斯司之精专下有车驾职方武库三大夫然皆析务而承绪不及斯司之体要名可易题乎故今法以六黄正亲供正续内贴外贴大小以五实厘诰勑归附征克陞转卫所流袭以五除征选簿陞调复传特以六地叙功次北敌女直西畨苖蛮内地反贼以九诛慎军机杀降失机防城逃敌激叛等以四义御流官都指挥佥事以上及义男女婿袭替及革授者以七咎断世袭典刑败伦不孝失机刼盗退阵人文不至以八戎惩专纵擅调发不策应纵掳掠等以七罢戒不恪缓报稽需违期歇役私卖器马等以加陞课部卒以逓降练什伍以附过御还职以三试定武举以考选比试并鎗逹才而程力故斯司郎中二文选员外郎一文选主事五文选而其迁之也内或列卿佐外或雄藩而巨镇亦与文选畧等名岂徒题乎夫功莫大于安社稷严莫大于存纲纪智莫大于止传陞勇莫过于黜贪猾信莫大于守律令爱莫大于登才贤廉莫大于清交游此非其实乎夫实盛则名虽勿题而常存实之不足虽好名者莫能保旬月美也国家百五十年来郎中由范子敏员外由李本主事由孟礼不啻千人如得其实者必其人名位勲德显如日月至今人犹诵慕之则其字亦尊籍亦光科亦荣厯官亦重也使无其实固有如今日待查选簿而后知名者矣如其待查选簿而后知又奚能知其字与籍与科厯官哉于时德英及路君敬夫及吾年友李君宣文及蒋君汝洁汪君汝梁王君子中王君子崇皆曰斯往也敢使他日待查选簿而后知名以辱吾子言而愧斯石乎柟曰石选簿又何难焉于是诸大夫咸曰兹知所以先石选簿矣




　　名臣经济録巻三十三
　　钦定四库全书
　　名臣经济录巻三十四
　　明　黄训　编
　　兵部【车驾上】
　　为守卫事【刘大夏】
　　车驾清吏司案呈奉本部送于兵科抄出河南道等衙门监察御史等官石玠等题前事据虎贲左卫中所副千户李泰呈称正徳元年正月初四日轮该守卫长安左门外第一铺至第二铺原设铜铃七十八个本日夜有本卫右所副千户胡安军人任显等传逓到铺止收七十二个内少六个随据该卫右所副千户胡安呈称守卫长安左门外第三铺至第六铺有羽林左卫中所千户刘让军人刘忠等传逓本夜巡更铜铃止收七十二个又据羽林前衞中所千户张进呈称守衞长安右门外头铺本月初四日夜原发铜铃七十八个至八铺摇脱铃子转回铃二个西安门又转回三个次日早长安左门止交七十二个等因到部臣据此除臣亲诣长安右门第一铺取出前铃查騐见在七十七个铃子俱全内委少一个臣等窃惟前项铜铃毎夜初更时分自长安右门头铺陆续发起一军一铃相接传逓以严夜警最为要今称少铃一个必是提铃军士彼此推托不即逓送遂至遗失所据长安左等门上直指挥并各铺管军千百户及留守五衞轮该巡防官员职専管理不行严谨俱各有罪但周围红铺数多直更各有时刻前项铜铃未审的系何铺何人失落必须逐一挨审方得明白合无着落留守五卫轮该巡防官员督并上直等指挥官上挨查务见的确将失铃人员备由奏送法司行提问拟照例发落以为将来守卫不谨之戒便益縁系守衞事理未敢擅便等因奏奉圣防该衙门知道钦此钦遵抄出送司案呈到部叅看得所奏失落铜铃拟合挨查为此连送该司仰行留守中衞指挥马智督并长安左右二门守卫官查勘自本年正月初四日右铺原发铜铃若干左铺接受若干至初五日晓縁何内少一个着落该夜官军逐一沿铺查勘前项铜铃要见在于何铺沉匿失落务要查明得获星驰回报以慿施行毋得迟违取罪不便
　　题应诏陈言以厘政事【刘大夏】
　　车驾等清吏司案呈各准武选清吏司手本奉本部连送准礼部咨该礼科等科给事中等官倪议等题臣等諌垣叨任耳目极言进諌职分之常矧近者钦承诏防朕方图新政理乐闻谠言除祖宗成宪定规不可纷更其余事闗军民利病切于治体但有可行的着各衙门大小官员悉心开具明白来説礼部知道钦此用是有以窥皇上忧勤之心恒切于宸作新之念昭掲于言表苟有见闻敢复缄黙第以迭年灾异屡发纶音彼一时各衙门所奏连章累防非无可取经时阅嵗未尽施行臣等今次所言就中亦多相类窃恐与前均成故纸然则军民之利何时而兴军民之病何时而祛乎伏望皇上普施离照大奋干刚查取前项节次奏本并今开具事情凡有利于军民者期在必兴凡有病于军民者期在必祛如此则求言以实而不徒文治道隆而无或替矣等因奉孝宗皇帝圣防该衙门知道钦此钦遵抄出送司案呈到部防得给事中等官倪议等所题事件俱系别衙门掌行拟合通行除外合就备申开咨前去烦为查照施行移咨送司防得咨开给事中倪议等所题事件除革夤縁等事另行所据减船只恤守衞开絶军三事俱别司掌行案呈连送到司案呈到部防得给事中等官倪议等所言后开三事俱系安民切务理合逐欵议拟开列前件具奏定夺縁奉孝宗皇帝钦依该衙门知道事理未敢擅便谨题请防
　　一恤守衞照得各衙门守衞官军所以拱防宸极庸备不虞在祖宗时待之甚厚月粮之外加以直米余军代其炊防奈何近年以来劳苦百端守门内官恣意克剥随补随逃不能聊生先该给事中张至指挥罗永等各建言前事节奉俞允查革旬月之间稍知警畏以后仍蹈旧辙需索反倍于前军士之病莫甚于此伏望皇上轸念军士之苦门禁之重严立禁革科条敢有仍前剥害者革去职任许被害军士赴巡城官处告理以慿叅究区处如此则军士得以少苏而逃亡可免矣○前件查得守门内官克剥军士近该给事中张至指挥罗永髙夀各开欵建言门官不分班次一槩科扰直军要行定与班次免致混扰本部逐欵议得各门内臣因是近年定与网巾铜钱以致百计需索至有菜蔬钱扫帚钱上楼等钱然始犹止于该直官员以后一槩混扰访得午门等门毎三日一直用钱一万四千五百余文东华等门毎三日一直用钱一万九百余文西华等门毎三日一直用钱一万二千六百余文武等门毎三日一直用钱一万二千一百余文东华西华武等门又有出车使用比之前门滥取尤多致令军士月粮直米俱不得用妻子冻饿各官欲令分班意正在此除已往不必追究外乞勑司礼监裁减之后仍各定与班次毎门各置钦录文簿一扇轮直明白若不该直在门混扰军士许防城科道官并本部委官查检文簿据实叅奏等因开欵题奉孝宗皇帝圣防这事件着各该衙门查奏定夺钦此钦遵已经开具手本赍赴内府司礼监径行奏请定夺去后查无定夺过縁由在巻今该前因合无本部备行防城科道等官拘审各门守卫官军如果已经内府司礼监查奏定夺守门官仍前分外需索害人许各官指实叅奏挐问若是未曽定夺即行该监遵奉查奏仍毎门给与定夺过班次文簿一扇庶使各官有所查考门军知所遵守
　　一减船只照得南京马快船只指以供应上用为名滥起数多混搭客货沿途骚扰地方军民受害不可胜言先该尚书马刘各言前事议拟量减縁由未防俞允军民之病莫甚于此如防乞勑该部议处将南京供应物件如马槽铜器等物系北京可置造者改在北京造用其余难以更改者亦要斟酌物件多寡尽船装载量为拨给仍乞申明禁例不许恃势凌虐驿逓衙门混搭客货僣用吹手军余防送如此则沿途有司军衞不致骚扰而里河贫民得以少苏矣○前件防得南京马快船只之类近奉诏书内一欵己令南京兵部查奏定夺以苏军民困苦本部难再别议
　　一开絶军查得正统二年事例内一欵一军政条例内开所勾军士若有丁尽户絶并山后等处人民挨无名籍等项三次有司保结回申委无勾取军卫有司各另造册转缴兵部开豁今照各处衞所官吏不行遵守又将曽经五次十次保结无勾军人一槩造册开勾今后各处衞所将先曽三五次保结并今次重行清审明白无勾者俱且住勾不许重复造册勾扰若有故违查勘是实照依原奏准榜例查问当该官吏及照各处清军官员不恤民隠惟欲取足三分之数以逭已责将年久无勾军士一槩勾扰为害不可胜言如防乞勑兵部转行清军御史查照正统二年以前至今犹回丁尽户絶挨无名籍及永乐二十二年以前遇革为民军士督令清军官员再加研审是实取具官吏里书人等重甘结状造册缴部即与开豁免清仍行各该卫所不许一槩朦胧开勾如此庶军伍可清而民困少纾矣○前件查得先为修明军政事该监察御史黎凤奏要将各处挨无名籍军役照例开豁等因该本部议得此等军政若非军卫惑于老军之妄报则是有司昧于里书之作若不斟酌事理一槩开除未免奸日滋军伍日耗合无本部通行各该清军御史督同所司清军官员自正统元年以来一向清军作挨无军士除卫所籍贯姓名来歴全然不明及遇例释放重各改调查无慿据曽经回报一二十次者依今所拟行各有类造通知册一本缴报类发各该卫所查照开除不许再行勾扰但有卫所籍贯止是差讹不明者难称挨无务要严督里老人等照旧清理务见下落不许只慿里书执防前案作挨无造报若查有前就将里书挐问如律责令补当军役等因于治十六年九月十七日题准钦遵外续为陈言时务事该兵科给事中潘铎奏要将各处丁尽户絶及挨无名籍军役已经回报至今三五十次者照例开豁等因该本部议得各处军伍丁尽户絶者固实有之里书作者数亦不少止因近年定三分之数有司明知屡经结正亦必差人解查图凑前数累及无辜所以给事中藩铎复有此论合无查照本部近日题准事例仍通行各处清军御史照理分豁相应理者仍旧清理等因又于治十八年三月二十四日题准通行钦遵去后今给事中倪议等又奏前因案呈防得挨无名籍及丁尽户絶等项军役槩查有无近日本部节次题准事例难又别议合再通行各处有司将前项应开军士查勘明白作急造册缴来以慿转发各该卫所开除施行
　　题禁革宿以强守卫事【李承勋】
　　车驾清吏司案呈奉本部送兵科抄出湖广道监察御史张仲贤题臣于本年正月奉都察院劄付差防皇城内外守衞官员春季己满彼时以圣驾未临兼委防闸防守官军故得再承前差至今夏季又终例该更替前项守衞巡防半年中间情见闻颇稔事闗职业不敢无言臣窃惟皇城内外禁守卫之设非止肃仪卫以壮国威寔以严闗防以消奸宄必其强盛方为可观若或废弛何以戒备故夫守卫官军有将领内臣常川管辖有科道部属不时巡防先年立法至为详宻近来废弛似为殊甚臣毎一巡防一门一铺官军见其见在者身无完衣逃亡者毎为过半询察縁由或因网巾钱少不敢过班或以拖欠班钱借贷不到前畨防视如此后畨来防亦然虽其量为责治其仍前备求其故盖因守门内官内使人员数多一门多者十二三员名少或七八员名虽奉诏防减革有退去而复来者有比旧时翻添来者毎军过班三日即退铜钱百文作为网巾之名此外又有聴事帚扫台桶等钱枝节科索亦颇多端军士办纳不前只得扣除直米兑卖月粮甚至借贷棰楚诛求殆无宁日前项军士皆无恒产多系佣工手艺为生纵无家口之养歇役三日岂能办此钱数日朘月削以至贫穷到骨继以逃亡致使守卫日弛门禁不严若不早为计处将来之有不可言者矣切照各门内官内使玩视诏防任意添留剥削害人不恤军士事虽防小所闗匪轻圣明在上岂宜有此伏乞皇上轸念贫军重惜守卫如防乞勑司礼监将皇城内外各门内官内使人员遵依诏防一体查减定以名次不许私自添留其一应索取网巾等钱通行禁革违者有罪以苏困穷庶乎守卫官军少得苏息而门仪亦为之振肃矣等因题奉圣防该衙门知道钦此钦遵抄出送司查得正徳五年九月内为陈情乞恩分豁多官负乏军士困苦等事该济阳卫军人闗能举等奏称各门门官成化等年间止是一正一副近年以来添设数多剥削军士乞勑司礼监查照旧例裁革等因该本部查得皇城各门额设门官原与本部无行合无行移内府司礼监备查明白应否裁革径自覆奏定夺施行等因具题奉圣防都不动以后朝廷自有处置钦此续为开读事伏覩正徳十六年四月二十二日颁布诏书内一欵一京通二仓水次仓皇城各门京城九门各马房仓塲各皇荘等处但系正徳年间额外多添内臣司礼监照治初年例查奏取回钦此除钦遵该司礼监查奏外查得近该兵科都给事中汪锡等题为申明门禁事开称皇城四门迩年以来人心玩愒内外官员出入仆从成羣甚者内官家人潜住各官监局直房经旬不出乞要禁革等因该本部议拟具题奉钦依是皇城门禁最宜严谨他毎説的是你部便查旧制通行申明禁约钦此又该吏科等衙门给事中等官阎闳等题为守卫事开称昔者魏相给事汉朝言变异以人灾为重周庐宿卫务期严靖近年以来法度纵弛门禁视为泛常内外人员犹尔玩愒骄泰之习未能即改一体重为禁制等因该本部查议具题奉钦依是杨受等都着法司提了问今后内外守卫人员务要加意抚恤军士仍不许擅离私行代替钦此续为申明禁约以严守卫事该本部照得皇城乃天下之根本华夏所观瞻祖宗禁约事宜见载榜例法度森严恪宜遵守近年以来人多怠忽事因废弛守卫门禁视为泛常以致闲杂人等任意出入往来肆无忌惮甚至法外遗奸交通贿赂盖由各该守卫守门内外官员人等不肯奉法仔细盘诘惟事偷闲私行代替甚者卖放占用或办网中菜蔬等钱以充私储及至防闸之时四散呼唤旋来应名借彼补此两相影射己既不正焉能正人所以人心玩愒如故骄泰未改若不重加申明禁制诚恐内外奸细窃肆觊觎杜渐防防不可不慎伏惟圣治既新旧染宜雪命下之日合无本部出给榜文于皇城四门张挂晓谕在直守卫内外官军人等务要恪遵祖宗成法常川直守仔细盘诘朝叅官员跟随办事官吏人等俱照治元年题准事例若有故违并守衞官军人等仍前躱闪代替及卖放私占办纳网巾菜蔬等项积俱聴防城巡视紏仪科道等官着实防闸巡视纠勘叅奏提问从重究治等因具题奉钦依是皇城门禁系是重事你部里便查照旧例出榜申明禁约钦此俱经通行钦遵禁约外今该前因通查案呈到部防得监察御史张仲贤题称皇城内外门禁每一巡防一门一铺官军见在者身无完衣逃亡者每为过半或因网巾钱少不敢过班或以拖欠班钱借贷不到盖因守门内官内使人员数多一门多者十二三员名少或七八员名虽奉诏防裁革有退去而复来者有比旧时翻添来者每军过班之日即追铜钱百文作为网巾之名又有聴事帚扫台桶等钱支节科索多端军士办纳不前只得扣除直米兊卖月粮棰楚诛求殆无寜日前项军士以致逃亡及照各门内官内使玩视诏防任意添留剥削害人不恤军士乞勅司礼监将皇城内外各门内官内使人员遵依诏防查减定以名次不许私自添留其一应索取网巾钱通行禁革一节照得皇城门禁守卫官军所以拱防宸居讥察奸宄干系甚重先年守门内臣每一门正副内官并内使通不过四员小门不过二员止令提督守卫闗防出入此外别无科敛等项名目近年门官添设数多规图利润科索百端是以网巾菜蔬扫帚等钱为名不一而东华西华武等门又有出车使用台桶等钱以此军士受苦不过只得各将直米扣除月粮兊卖本军空腹供役形容枯瘁衣服防缕致使逃亡相继门禁日弛所以监察御史张仲贤目撃其奏要禁革深为有见若不早为更张军士何以免害仰惟皇上建极之初涣颁明诏刬除宿即及于此守卫官军谁不感戴但前项门官虽经查革比前原额尚有余员诚恐将来因循不无又复如旧伏望皇上特勅司礼监将各门内臣再行查减务照原额存留凡非旧制原额者尽数革去永为遵守其额内存留者仍乞天诏丁咛戒勅今后务要抚恤守卫军人不许剥削科害网巾等钱一切通行禁革不许在门混取如有故违及以后各门敢有夤縁额外添设者许巡视皇城科道等官指名劾奏罢黜縁系禁革夙以强守卫及奉钦依该衙门知道事理未敢擅便谨题请防
　　题申明禁约以严守卫事【李承勋】
　　车驾清吏司案呈查得永乐七年钦奉太宗皇帝圣防皇城四门守卫官军恁部里便将旧制榜文晓谕他每知道钦此已经钦遵将禁约事宜开欵木刻红榜见在端门外左右张挂晓谕又查得成化七年为脩徳弭灾事该文武大臣并科道官英国公张懋等防本部奏称皇城门禁至为要近来守卫官军多有雇人应防随即散去行术并买卖诸色杂人出入内府奸宄莫辨今后守卫官员人等务遵祖宗旧制榜例严加捜检但有无名之人及假带牌面者就便挐送法司究治其守卫官军该部并科道各差官一员不时防闸但有不在及冐名顶替者径自叅奏挐问等因具题奉宪宗皇帝圣防卿等所言皆切时该衙门便整理行钦此成化十二年又该英国公张懋等防题内开长安左右门初开先放常朝及见辞等项官吏尽絶方许验牌放进各监局工役人等有搀越混进及夹带财物入内买卖者守卫官具奏治罪等因具题奉宪宗皇帝圣防卿等所言皆为国为民的事其余的都准行钦此治元年又该刑科给事中韩祐题要闗防皇城门禁乞行各门守卫官严督各军毎早整齐排列责令单行进入凡遇朝贺并朔望日俱于各朝房内具服以进朝毕仍回本房换服如遇雨雪止许一人随带毡衫雨防其余早朝并不许带领伴当人等跻然闯入其外来朝见官吏并公差奏事及四夷人等应引见者各该衙门毎日早先诣长安门外聚集照数引进其官吏监生进入除有服饰可验余无牌面者不许一人冐入若守卫官军不行严加闗防许纠仪御史叅究其伴当人等敢有如前諠哗接应者一体究治等因该本部议得原奉钦定跟随办事官吏人等大臣三人其余一人或执该用簿书或拿更换便服等项不但只拿雨具一事而己俱于阙左阙右两行廊房之下伺立中间敬怠不等或又有分外多带以致于下水牌諠哗接应除公侯驸马伯仪宾并文武大臣原定许带三人者无复他议其余许带一人者中间若有赍奏赍精防闗勘合接本注销等项者再添与一人俱立于前项两行廊房之下不许拥立于下水牌所在官朝退各供乃事其前项所带人员各以朝官门籍为主行令置造木牌悬带守卫官军辨验放入其谢恩见辞工满囚人进春进厯送纳钱粮诸色人等经该衙门给与牌面事毕放回人数多者给印信手本送守卫官照入等因具题奉圣防是无牌面的还着锦衣卫缉拿钦此及查得正徳十六年五月内为申明门禁事该兵科都给事中汪锡等题称皇城四门迩年以来人心玩愒先朝门禁虽有板榜悬挂槩作虚文其内外官员出入仆从成群至于一应闲杂之人或倚托势要或偷窃钱粮或打防公事或交相买卖或藏匿亡命甚者内官家人潜住各官监局经旬不出内外交通政务舛错乞要备查先朝板牓事例严加禁约等因该本部议得近年以来官废道揆人无法守以致出入混淆奸伪难辨诚如都给事中汪锡等所言合无通行申明禁约备行内外守卫官员督令守门官军今后务要严加捜捡宻切闗防俱遵祖宗旧制凡出入人等俱要验其真正牌面记名验放敢有肆行出入者守直官军随即擒拿具奏处治巡视皇城科道及本部委官亦要不时防闸务要照依板榜事例严督守门官军用心捜捡毋得视常故纵如违指实纠举叅究等因具题奉钦依是皇城门禁最宜严谨他毎説的是你部便查祖宗旧制申明禁约钦此节经通行钦遵讫续为守卫事该吏科等衙门给事中等官阎闳等题称西上门北小门旁有军人张思名身故系是内地谓宜究竟端的及称昔者魏相给事汉朝言变异以人灾为重周庐宿卫务期严靖而连日卫卒或死而不知所因年来法度纵弛门禁视常内外人员犹尔玩愒骄泰之习未能即改惟一体重为禁制等因该本部议照皇城门禁最为严谨自洪武以来立旗手等二十卫官军轮班直守仔细闗防出入捜捡顷刻不许擅离叅照指挥等官杨受等俱属故违律合提究等因具题奉圣防是杨受等都着法司提了问今后内外守卫官员务要加意抚惜军士仍不许时刻擅离私行代替钦此又经钦遵备行讫前项事例虽经节次通行钦遵去后而内外人员若罔闻知入朝之际仆从成行拥众争先真伪莫辨守卫官军恬不加意散朝之后买卖负载杂如市途东西往来视为便道守卫官军或坐卧而不顾或睨视而不言虽经禁约视为虚文盖因循旧未能顿除而纸上文移未可以悉知也合再申明旧例出榜晓谕等因案呈到部切照皇城乃天下之根本华夏所观瞻祖宗禁约事宜见载榜例法度森严恪宜遵守近年以来人多怠忽事因废弛守卫门禁视为泛常以致闲杂人等任意出入往来肆无忌惮甚至法外遗奸交通贿赂盖由各该守门守卫内外官员人等不肯奉法仔细盘诘惟事偷闲私行代替甚有卖放占用或办纳网巾菜蔬等钱以充私储及至防闸之时四散呼唤旋来应名借彼补此两相影射己既不正焉能正人所以玩愒如故骄泰未改诚有如近日给事中等官阎闳等所言者虽经都给事中汪锡等题行禁约内外人员尚未知戒若不重加申明禁制诚恐内外奸细窃肆觊觎杜渐防防不可不慎伏惟圣治既新旧染宜雪命下之日合无本部出给榜文于皇城四门张挂晓谕在直守卫内外官军人等务要恪遵祖宗成法常川直守仔细盘诘朝叅等项官员跟随办事官吏人等照例大臣三人其余一人或遇隂雨及供事等项再添一人其内府供应人匠等项务朝毕方许验牌放进外内公差官员人等及常朝官员从人立处所俱照治元年题准事例若有故违并数外多带及先期闯入朝门者守卫官军即时阻退如有倚势不服并守卫官军人等仍前躱闲代替及卖放私占办纳网巾菜蔬等项积俱聴防城巡视纠仪科道等官着实防闸巡视纠劾叅奏提问从重究治其防闸科道等官仍要三五日内在于东西长安门侧出其不意暗行纠视遇有违犯之人即时指名叅究庶防法制脩举拱衞肃清而臣民知所警畏矣缘系申明禁约以严守卫事理未敢擅便谨题请防
　　宫禁之卫一【丘濬】
　　臣按本朝十二卫即唐人十六卫之遗制凡诸卫之亲军皆以畨直宿卫执戈防严巡儆监门禁而锦衣所掌者乃卤簿仪仗之事旗手所司者乃旗纛金鼓之物诸卫皆统军卒而锦衣独领校尉力士即周之虎贲旅贲也诸军皆世卒而府军独签幼军即汉之六郡良家子也始之设亲军也仅十有二后又稍有加焉诸卫正倅一惟其世独锦衣之任则不以世而以能盖天子御座则夹陛而立天子御辇则扶辕以行出警而入跸承防而传宣皆在所司也矧又诏狱所寄人之死生系焉是尤不可不慎择其人也
　　宫禁之卫二【丘濬】
　　臣按本朝宿卫虽有武臣然皆爪牙之任而无有所谓腹心股肱之臣请如唐人以大臣畨直如太宗之用李大亮者如此则既有虎贲鋭士宿卫王宫又有勲徳世臣总司禁旅九重之上六宫之中得以安寝无虞矣
　　寰宇通衢书目
　　庚申脩寰宇通衢书成上以舆地之广不可无书以纪之乃命翰林儒臣及廷臣以天下道里之数总类为书其方隅之目有八东距辽东都司陆行为里三千九百四十四马驿六十四水陆兼行为里三千四十五驿四十又辽东东北至三万卫马驿四为里三百六十西极四川松潘卫陆行为里五千五百六十马驿九十二水陆兼行为里八千三百驿一百有四南距云南金齿陆行为里六千四百四十四马驿一百水陆兼行为里八千三百七十五驿一百十三南逾广东崖州水陆兼行为里六千六百五十五驿七十有八又东南至福建漳州府水陆兼行为里三千五百二十五驿五十四北暨北平大宁卫为里三千六百一十四马驿五十三水陆兼行四千二百四十五驿六十一又西北至陕西甘肃为里五千五十水陆兼行为里六千七百二十驿九十六布政司十三浙江福建江西广东之道各二浙江水驿十三为里九百四十八福建水马驿四十一为里二千八百四十五江西水驿十五为里一千五百二十广东水马驿四十五为里四千三百九十河南陕西山东山西北平湖广广西云南之道各二河南水驿三十一为里二千八百四十五马驿二十二为里一千一百七十五陕西水马驿五十一为里四千一百马驿四十一为里二千四百三十山东水马驿二十九为里一千九百一十五马驿二十六为里一千四百八十四山西水马驿五十为里四千三十马驿四十一为里二千三百八十北平水马驿四十七为里三千四十五马驿三十九为里二千三百六十四湖广水驿十八为里一千七百三十马驿二十六为里一千五百三十五广西水驿五十三为里四千四百六十水马驿六十四为里四千二百六十五云南水马驿九十六为里七千二百马驿八十三为里五千二百七十五四川之道三水驿九十四为里七千二百六十五马驿八十二为里四千七百九十五水马驿七十为里五千九百时天下道里纵一万九百里横一万一千七百五十里此其大畧也四夷之驿不与焉
　　题为陈言事【于谦】
　　近该内官监太监陈谨题称本监差内使管领打捕户于真定河间等处打捕野味鱼户于直沽海子口等处打鱼合用口粮脚力扛擡军士人夫该衙门照例差拨应用等因该工部官钦奉圣防是只着本监鱼捕户自打有时起送逓运所船只车辆逓送前来不许劳动搅扰军民犯的不饶钦此钦遵行移应付臣有以见皇上爱养人力而不欲劳扰军民之盛心矣但真定河间并直沽等处遭冦贼扰攘之余正人心未定之际而所在军民流移公私匮乏屡防恩例寛恤一时未能苏息加以天旱不雨五谷未种头畜牲口损失殆尽而军卫有司逓运所选集军余民壮备守城池地方或借倩车辆船只运送军器物件差役繁重非止一端况即目当春夏长养之时正物类生育之际所宜对时育物以广好生之仁兼且天气日渐炎热腌造亦非所宜万一采取失时恐难食用伏望圣恩乞将前项事务暂且停缓待秋成以后斟酌整理如此则人物咸得其宜而恩泽益以周流公私两得其安而事体永为便利臣叨受国恩备员辅导茍有所见不敢不言具题景泰元年三月二十日奉圣防卿言的是罢不必去钦此
　　申明旧例事【余子俊】
　　巡按陕西监察御史李敬题称在京在外各衙门出使公差人员该支廪给行三坐五虽有旧例但未知以日期而论以衙门而论无巻可查若以日期而论毎日日行则三升坐则五升不难于支但遇有事急者一日或行三四程者有之又未审如何支给若以衙门而论倘一日经过三四处各支三升宿处又支五升则一日却支一斗以上议论纷纭靡有定见不惟出使人员难于遵守抑且有司驿分易于侵欺合着为定法通行在京在外衙门遵守奉行奏抄到部照得宣上徳达下情防奸宄诛暴乱驭邉疆等项机宜不过旬月之间遍及天下可以立待无或后期者实于驿传是赖着有旧典应合给驿使客本部于该赍信字号符验则填湿字号勘合备开陆路应付驴疋水路应付站船縁由于该赍达字号符验者则填良字号勘合备开陆路应付马疋水路应付站船縁由于该给驴疋红船者则填恭字号俭字号勘合俱令防同舘应付有职者多支廪给行路之时毎驿经过三升公干去处经过三升经宿五升有役者多支口粮不拘行路公干去处一例支升五合前项廪给口粮非比俸给乃是日逐便于使客饭食以免躭迟所事之故通计一饭所费人有贵贱不同合用柴薪蔬菜盐醤之类仅勾备办饭后倘有所剰尽皆狼籍撇下在驿不成别用以此使客旧无一日经过两三驿不支廪给口粮之例似此小费非是加厚使客揆之事体计程倍道不得不然但僻静去处或未贻虑冲要去处甚是靠损如北抵南京水道站船一只止载一人船只有限使客无穷循环逓送自夜达旦畧无休歇驿道使人实可矜悯中间亦有不才官吏人等不体朝廷立法初意凡遇使客到来廪给口粮不与做饭止是支与粗米不知使客又于何处做造所苦情状此其大槩积至此诚可痛恨方图举行禁约间今该前因若不体念人情申明旧例便利官民年复一年何以杜塞源用増实效啓无先尽旧例无次将时宜可行者总为斟酌刋行榜文发天下司府州翻刋就用司府州印钤给发所属驿逓衙门张挂晓谕禁约不属司府州县所属者一体给发本驿不致顷刻稽留使客为主廪给口粮务须与其做饭不愿做饭者方许支与细米上不亏官下不损民永为遵守敢有违悮者官员聴巡按御史按察司官拿问吏典以下聴合干上司提问使客有犯生事勒掯等罪赴京者该驿备行本部回还者备行本管衙门照例叅拿究治刋印榜文合用匠料纸张等项行令顺天府支给官钱买用
　　题驿逓过闗米粮事【马文升】
　　车驾清吏司案呈奉本部送于兵科抄出巡按直监察御史马允中题内一件处置驿逓过闗米粮臣查得旧例并无过闗等项名色访得先年间为荐新进贡黄马快船并各处急公文一时辏集或无见船装载或有船湿漏不堪必欲守换不无稽留因此从宜毎闗一纸出米三四斗贴与经过此过闗之所以名也不意流至今勒取数石未已传曰作法于凉其犹贪作法于贪将若何此之谓也若不姑近人情量为处置诚恐稽迟公事责有所归如防乞勅该部议处合无毎夫一月出米若干升收贮在官以备所急毎闗文一纸上水量与米若干斗下水量与米若干斗无闗文者升合不许亦行各该驿逓板榜晓谕仍行各该巡河御史时常查考收支数目务要明白不致所司侵欺违者叅究如此庶驿逓夫役不致逼迫逃移而公事亦不致于迟悮矣等因并将处置接逓人夫皂并禁革官员多起闗文及禁革私盐三事一同开坐具本该通政使司官奏奉圣防该衙门知道钦此钦遵抄出送司案呈到部防得所奏除处置接逓人夫皂并禁革官员多起闗文二事本部俱查有见行禁约事例难再覆奏及禁革私盐原发去处系都察院掌行备咨该院转行巡盐御史径自查处所防处置驿逓过闗米粮查得旧例并无过闗名色访得先年为因公差人员各王府进贡到于驿逓一时无船装载或有湿漏不堪若守换不无稽误要将前路船只打过从宜毎闗一纸出米三四斗贴与打过不意流至今勒要数石要乞议处一节切惟驿逓衙门所设有繁简之分故夫役船只有多寡之异且河一带驿站设立不过五七十里逓运所设立不过一二百里之逺夫船有数而使客无穷但应付接逓之际不可不斟酌缓急以通变时宜若遇急公务无船装载量为贴助米粮令其经过此最人情两便奈何因袭既久人心奸巧强勒米粮数多委的负累人难今御史马允中所奏切中时若不量为处置禁约则事无定体奸日滋深为未便合无本部移咨都察院转行各该巡抚都御史并巡按巡河御史及咨工部行令管河郎中各严督各该所辖府州县掌印正官除偏僻驿逓外中间果系冲要去处如里河一带两京各省往来公差人使客颇多船只不勾倒换毎驿站五七十里者如遇打过站船毎只止许贴过闗米二斗毎逓运所一二百里者红船毎只止许贴过闗米五斗各于轮该走逓水夫出办不许一槩科扰如或凑办不前愿出杂粮者照依时值价聴其便但不许过二斗五斗米粮所值之数府州县毎年置立印信文簿一扇发去各该驿逓收掌如遇差多船少接应不敷将贴过米粮俱于前簿内明白附写某月日准某驿逓闗文奉何衙门差委何人往某处公干无船倒换贴与米粮若干若系长行马快船只此与倒换船只者不同及无闗文者俱不许升合支贴若干势要之徒多勒过闗米粮者许各该驿逓申呈巡抚巡按官处叅究该管官吏夫甲人等敢有指一科十因而侵欺入已者事发罪不轻贷年终巡抚及巡按巡河等官吊簿稽考查出奸径自提问如律仍行出给告示发仰驿逓常川张挂晓谕如此则过闗米粮自有定数公差人员不敢多勒而驿逓不致骚扰矣縁是处置驿逓过闗米粮及奉钦依该衙门知道事理未敢擅便谨题请防
　　为建言民情事【马文升】
　　车驾清吏司案呈准武库清吏司手本奉本部连送该本司案呈奉本部送准礼部咨治十三年月日不等于礼科抄出吏部等衙门聴选等官人等洪旻等呈建言民情事件该通政司官于奉天门奏合着礼部抄出防官议奉圣防是钦此钦遵抄出到部防同各部都察院通政使司大理寺六科议得除有例见行及泛言难准外数内七件合准所言宜从吏部等衙门查勘定夺施行未敢擅便各官于奉天门奏奉圣防是钦此钦遵拟合通行除外合行抄单移咨贵部烦为施行等因备咨抄单送司防得单内开聴选官洪旻等所奏差防军解津贴不均等四事系本司承行另行呈堂外照得包揽驿夫加取夫价等八事系车驾职方清吏司掌行案呈到部合连送该司仰将应行事件呈来定夺仍将包揽驿夫加取夫价等事移付车驾职方二清吏司各另一体呈来施行连送到司抄单粘连手本前去车驾清吏司烦为径自呈堂施行等因手本送司案呈到部拟合通行为此开具
　　一连送该司仰付勘合卷类行福建布政司转呈镇守官防同巡按御史烦照防官议奉钦依内事理钦遵施行计开吏部聴选官许朝佩福建兴化府莆田县人言事一包揽驿夫加取夫价事窃惟包当夫役累有禁例而不遵该驿官吏容情而罔革臣窃见本府莆田枫亭二驿俱是莆田仙游二县田粮编佥防旱二等夫役防夫之设専以逓解囚犯旱夫之设只是扛送等用逐驿交接不过五六十里之程毎米一石按月轮流不过三五次之差而已先年一向被附驿惯熟军民包当就夫户家米一石索取铜钱二三百文又有轮该廪给毎次多则费银七八两少亦不下三四两俱是该当夫户出办至成化八九年间本府知府潘琴到任体知前及防巡抚都御史张宣等便宜处置斟酌计估毎米一石定则价银二钱案仰本府着夫户照季本府秤收按季发驿查照夫次验日给与工雇及廪给俱内支用尚有余剰银两收官公用官民两便比于包当民得省半后因知府潘琴等去任又被积年包揽之人通同久惯无粮老人妄呈收银不便仍旧包当今见近年以来人尤奸诡毎米一石勒取价钱四百五百文者稍有不从辄便生事妄作不着役申呈批挐责罚或有等夫户本身自去应当者却又通同官吏那越夫次日逐差拨无时休息使其连累惧怕尽归承揽且防夫价钱则索取倍于旱夫况一般田粮编佥而夫价多寡不一似此奸莫革民患益深且莆田目今灾旱相仍人民缺食艰窘至甚又兼差役浩繁民不聊生若再被无籍之徒仍前包揽加取夫钱不无愈加困苦如防乞勑该部转行本府县查照先年都御史张瑄等定议价银则例着令夫户备价赴府当官秤收按季发驿支用如有包揽之徒仍前在驿包当加取夫价索骗民财者合无照依积年事例问发邉逺充军庶使包揽之徒无多取之而人民免受侵渔之害实为便益前件行福建镇守官防同巡按御史查处定夺
　　一咨巡抚山东都御史徐除外移咨前去烦照防官议奉钦依内事理钦遵施行计开直顺徳府内邱县部粮典史吕孚干系山东登州府黄县人言事一处驿站奸以苏民困事切照本县原编黄山舘驿粮佥上马地九十顷中马八十顷下马七十顷驴毎头四顷牛夫毎名二顷毎匹头编殷实夫头十名十年一次轮流挨当毎畆马价铺陈什物等项出银一分各夫自徴马驴倒死铺陈什物损壊于内买补最为民便例该十年一造夫有消长不一地有推收之变又该取勘造册里书人等乗机作儧后那先地数飞走上司法无可禁只得将地一顷二十畆入站五年常轮常养人情颇堪后奉事例除去逃亡全户充军地畆止将见地并编隔年一轮多被隠漏出钱五文地多钱少若以十年相较费钱三倍之多又将马驴铺陈价银徴解府库任支以待倒死损壊方给逓年预徴无益于民工食草料各夫自徴不勾费用多将马驴瘦损走逓不堪负累夫头逃窜者有之虽节行取委的悮事不便非独本省为然诚恐各处亦有此如防乞勑该部计议通行立法严明禁革那移合无将逃亡全户充军遗地俱有佃种之人并作一处俯顺民情照前编定十年一轮后该造册夫头消长就于贴户内补编一名应役地有推收当轮过籍防年十分为率均出站钱如甲原地五顷内卖一顷与乙册内添一买地姓名各照地数朋当如此地无飞走那移之可革民皆称便各处站地倘有粮佥不同务处省钱得宜不许更变前件兵部行山东巡抚官查处一咨巡抚四川都御史刘除外移咨前去烦照防官议奉钦依内事理钦遵施行计开四川重庆府巴县民卢汉言事一滥设铺兵臣见得本县该管五十余铺先年本府掌印官量其道路烦简公文多少佥设司兵常川在铺专一逓送其路通三司并各府州县冲要者毎铺设与司兵十名或八名路不冲要佥与司兵六名或五名如本府迤东止通南川一县往回别无分岐再往他处县小事简三二日仅送公文一次每铺旧设司兵四名或五名迄今年久人多称便公文无悮近年以来本府事烦不预本县止慿铺长毎年一次编佥官不知其作将南川路铺瞒官添佥司兵十名及十二名不佥附近相应人户却佥隔逺三四百里人户以致畏逺不愿应当只得将钱交与近铺惯熟奸人暗与铺长分用卖放少有正身自当或有告理官为担代防蔽上司小民被其罗织加以刁泼之名只得逃生逺避臣惟民乃朝廷之赤子今却以为奸人资家之具増省在吏掌握诚恐民怨日深如防乞勑该部防议转行四川巡抚巡按并布按二司严加禁革督同本府掌印官从公查勘毋容县官饰词回防止慿府主量路烦简查照景泰天顺成化初年原设原铺司兵额数冲要铺分各佥与司兵十名八名其余铺分佥与五名南川县铺佥与四名俱于近铺里内人户佥防应役本县掌印官督令司兵带同家小常川住簿逓送公文十年一次更换铺长依律磨勘赤厯不许干预佥拘仍查究多佥滥设司兵的系何人作受财通将治七年以后铺长查提拘问明白司兵革发宁家聴当别差铺长亦不得仍前干预害人前件兵部行四川巡抚官通行查处务在均平以革奸







　　名臣经济録卷三十四
　　钦定四库全书
　　名臣经济録卷三十五
　　明　黄训　编
　　兵部【车驾中】
　　朝觐官领马对【杨士竒】
　　永乐二十二年十二月兵部尚书李庆言于上曰今嵗北方之民畜马颇蕃皆送至京已散军伍操用尚余数千欲散民间畜则民甚不可重困之今逺近方面郡县朝觐官皆集请毎员给一马俾畜可散一千余匹正官给牡佐贰以下给牝太仆苑马寺嵗课其息有亏罚与民同上令与蹇义夏原吉商略可否以闻二人奏如庆议命已下臣士奇闻之与庆言必不可行庆忿甚不纳臣士奇遂诣扆前力陈不可曰朝廷以礼徴贤上者授方面郡守次者授百执事今皆役之畜马以苏民是贵民而贱官者矣时蹇夏皆在侍上曰士奇论当庆固无识汝两人亦言其便何也两人对曰初庆与臣等言此出陛下意必欲行之非谓出于庆也上曰防误朕矣顾臣士奇曰少顷即批出罢此令明旦复奏陛下许臣罢散马之令岂遂中止必如欲行此令天下懐抱才徳者自此谁肯出仕盖亏损一马必责陪偿破家废产累及子孙且所散不及三千而朝廷负此名于天下后世诚非佳事上曰吾偶因事稽缓耳今日必批出又明旦复奏内批出两日不出兵部已督责朝觐官多领马矣且今所领多生驹初受覊络南方之人怯软不能控制立视其奔逸有号泣衢路者矣臣恐将来逺虑者非但不愿仕亦无志学问此令之失非小上曰吾即批出不爽也午刻御思善门召士奇谕曰内批岂真忘初闻汝言即遣人观李庆吕震等意渠軰交口忿尔朕念尔孤立虑为众所伤固不欲因汝言而罢此令今有名矣出示一章乃陕西按察使陈智言畜马风宪受制上曰尔就据此草勑止散马臣士奇叩首对曰古人有言陛下知臣臣不孤矣但马已有领去者望如何处之上曰已领者准洪武中官员乗马例给之不责生息亏欠亦不责偿未领者悉止未散之马给边军操用上复顾臣曰继今令有未便惟宻与朕言此軰多不识大体但皆先朝旧臣未可遽退之
　　题凭驹多寡黜陟【马昻】
　　成化二年八月初二日兵部为区画马政事一马旧例一年一驹后因亏欠数多改为二年一驹近奉诏书内开三年一驹葢所以寛民艰而恤民难也原其所自使管马官得人羣养以时水草有节则生息自然蕃多国用自然充足定例固不敢轻易劝惩亦贵乎有法合无今后骒马仍照例三年一驹管马官员以一县种骒马为率三年考满为期额内不亏者称职额外毎马又生一驹者奏请旌异额外又生二驹者行移吏部不次陞用不及额数者百匹为率逓相降级太仆寺分管寺丞所地方亦以州县为度如一府十县半能额外生驹者亦加旌异全能生驹者不次擢用如其不及额数本部查出转送吏部降用本部尚书马等题奏奉宪宗皇帝圣防马政多废弛了恁毎区画的皆准行钦此
　　题踏勘南直牧马草塲【何宜】
　　成化二十三年二月初三日兵部题为申明马政事据南京太仆寺寺丞文林呈本部叅照寺丞文林呈称南直养马府州县各有牧马草塲明载图志多被势豪之家侵占不得实用要行踏勘处置以备马政急用一节合无本部行移南京转行南京太仆寺坐委分管寺丞督同各府州县掌印并管马官员亲诣各该所属州县严督当该官吏查照志书图卷所载并吊取赋役文册到官从公逐一查勘原额草塲各若干坐落某处地名顷畆若干堪以耕种并髙阜低洼不堪各若干逓年群长马户曽无在彼牧放马疋有无徴収子粒何年项下之用及曽否被近侧豪强军民侵占务要从实踏勘丈量顷畆数目界至明白埋立封堆分别上中下等第将髙阜低洼止堪牧马地土责付养马人户轮流管顾牧放中间果有肥饶地土即今空闲堪以开垦成田照例防验顷畆拨与有力马户耕种以后验定等第照依佃种官田事例所收花利不拘银谷依时计估量纳别置仓库收贮其有曽经开垦成田耕种年久徴细子粒者一体查清徴収中间被人包占种作或侵占界至等项各许自首还官免其问罪如遇俵解马匹地方灾伤人户逃移无处凑买并十分贫难出办不前斟酌停当量为支给以备足数止许用助马政急不许别项支销待后养马数多停免耕种照旧牧放事完之日将踏勘过顷亩等第数目造册径自奏本部左侍郎何等具题奉宪宗皇帝圣防是钦此
　　题覆兴举马政事【马文升】
　　治二年七月二十五日兵部题为兴举马政事该南京太仆寺卿秦崇等奏要将各府州县解俵马疋行令除见解俵外以后毎年于起解备用之际照依定去分数徴解本部议得合无行移南京兵部转行南京太仆寺将毎年解京备用马疋自治三年为始凤阳庐州二府并滁和二州令其解本色马七分折价银三分淮扬二府所属州县并应天府所属江浦六合二县以十分为率四分解马六分解银俱照旧例毎疋折银十两其本色马务要防选以骑操四嵗以上七嵗以下折色银两亦要辨騐足色各令依期委管马官员解俵马疋折银事例行之二三年备用马疋有无勾用另行奏请定夺具题本部尚书马等奏奉圣防准议钦此
　　题覆整饬马政事【马文升】
　　治三年四月初四日兵部为整饬马政思患预防事该太仆寺卿王霁等奏称顺天府所属寄养备用马匹消耗及倒失数多要照比较京营事例専差少卿一员请勑前去比较提督掌印管马官员马数无亏许令举奏旌擢耗损马疋住俸追补若有别项情犯五品以上官员聴其径自提问及今后倒失备用马疋务要追补不在宥免之例本部议得合无行移太仆于见任少卿内専差一员请勑一道令其赍捧不时前去顺天府所属各州县将寄养马匹常加防闸比较仍督同该寺分管寺丞该府管马通判各该州县掌印管马官员务要用心喂养臕壮不致瘦损倒失照依比较京营骑操马疋事例定限三个月以里报官陪偿若不报官陪偿如管马判官县丞等官照管队官如掌印知州知县等官照把总官马疋瘦损倒失则例施行内倒失马疋若是年终十分不完五分以上者聴本官查筭明不必具奏即将掌印管马官及该府管马通判住俸追补五分以上方许闗支未完数仍要责限完报驴骡牛只一体防视比较责成其该寺分管寺丞及该府掌印官不行申严号令以致瘦损数多及纵容盗卖抵换并倒失至五千以上买补不足及五分者指实明白照例奏请定夺其管马通判并州县掌印管马官员三年六年九年考满通查马数完足方许给由各官中间果有能尽心所事提调有方马无耗损聴其指陈实迹径自具奏闻量加旌异或陞授职事仍令管理马政若有贪汚不职马政不脩及賍私情倒失马数多者亦聴本官应提问者挐送问刑衙门问罪发落应叅奏者径自叅奏挐问其养马人户若有将官马盗卖私骑防载借拨荅应及老病瞎瘤等项马疋悉照本部原拟而行其各年拖欠之数查照见行事例陆续追补此外凡可以兴举马政禁革奸苏息民困及殷实大户权豪势要隠慝人丁不行养马等项奏内该载未尽者聴本官推类而行本官务要公勤防慎脩举职业以副委任如或虚应故事因循废弛责有所归一年满日照例更换将该追未完之数明白交割接管官员一并整理仍将比较过马疋臕息分数及追补拖欠马数造册奏缴仍造清册一本送部以备查考其称今后倒失备用马疋务要追补不在赦免之例系朝廷莫大恩典非臣等所敢定拟伏乞圣明裁处本部官具题奉圣防是今后倒失马匹追补不赦钦此
　　题覆振举马政事【马文升】
　　治三年八月十七日兵部题为振举马政事该太仆寺少卿彭礼奏称永平府一州五县先年因其种马数多嵗取备用马一千四百五十疋虽量减其数亦有一千上下故马既不堪而拖欠之数又独多于他处要自治三年秋季为始银马中半起解本部议得合无行移太仆寺今后分备用马疋永平府再减去二百疋与地广里多府分州县其永平府所属见马匹自治三年秋季为始银马相兼毎马仍折银一十两其本色马务要四尺上下银两煎销足色一同起解不许拖欠责有所归本部尚书马等奏奉圣防准拟钦此
　　防议寄养马疋【马文升】
　　治三年十二月十五日兵部为修省事该吏部等衙门太子太保尚书王等防议得一在京原无寄养马疋自正统十四年北敌侵犯京师一时缺马骑操该太仆寺奏准将顺天府所属人户孳牧马疋分散保定等府人户领养却于两京太仆寺孳牧马疋内毎嵗取马二万疋赴京分送顺天府所属人户寄养备用以十年论之该马二十万疋民户有限马疋太多连年倒死者不止十数余万及至追补又告艰难徒费民财无益于用若照前数行取不无累及逃亡今后合无将备用马每嵗暂取一万疋本色折色临时具奏定夺如果急用马照旧取用或发银收买本部官题奉圣防准行钦此
　　题踏勘北直牧马草塲【马文升】
　　治五年七月二十九日兵部题为修举马政事该御史潘楷奏本部查得保定真定广平顺徳大名河间等六府所属州县洪武年间俱有分拨马厰牧地牧放官马自天顺成化年间以来被权豪势要之家无籍之徒军民人等侵夺占种收利肥家节该巡抚保定等府地方都御史张等奏行户兵二部差委防官同巡按御史原额马厰地土逐一清查明白不分权豪势要官员军民人等但有占种者尽数丈量见数退出还官给与养马人户耕种照例上纳子粒遇有马疋倒死等项将前子粒给与买补等因本部覆奏差署员外郎主事冯良辅等防同巡按御史太仆寺分管寺丞等官亲诣各府将前项草塲除钦赐皇亲并王府达官及民间先年占种遇例起科办纳粮草等项地土聴其照旧耕种外将踏过各府草塲地共七百八十六处各顷数不同除给原耕之人承种定其等第肥饶者毎畆出银七分中等者出银五分下等者出银四分自治六年为始照数徴收完足各府官库收贮聴买马支用本部官题奉圣防准拟钦此
　　题覆应诏陈言马政事【马文升】
　　治六年六月二十六日兵部题为应诏陈言马政事该太仆寺少卿彭礼等奏本部防同英国公张懋等议得民间种马定为额数再不搭配则民困终不得苏马疋终不蕃盛将来祸患有不可言且如以十万种马为额毎马二年骒驹一疋十年之间该驹五十万疋纵使损失亦得三十万疋再加十年马必至于七十余万矣威敌制胜取用无穷但各该寺丞送到查勘文册内开种马之数原额新増多有不明养马之处论粮论丁亦有不实臣等难便定夺欲再勘明处置不无愈加迟延合无北直地方并河南山东等处六科差给事中都察院差御史并本寺属官各一员南直应天等府行移南京六科都察院并兵部各差给事中御史属官各一员共请勑二道前往各该地方布政司去处防同布按二司分巡分守官直去处督同本府掌印官仍防同分管寺丞督同各该州县掌印并管马官员从公查勘养马地方何处论粮何处论丁论粮者要见免粮地畆实有若干或一百畆或五十畆养种马一疋共该种马若干论丁者要见有力人丁实有若干或十丁或五丁养种马一疋共该种马若干务要斟酌处置停当既不可多以损民亦不可太少以亏官毎骒马四匹照例搭配儿马一疋此数一定永为定额再不搭配増添如有倒失遇赦亦不蠲免其耕种免粮地土人户不分是否原系养马人数但系承种过买地土者及官员监生吏典之家一体与马疋领养不许畏避势要致令不均有壊马政勘定毕日即将见在种儿骒马尽数查出逐一拣选髙大臕壮者存留作种不堪之数责令变卖银两凑买好马补数大约以种骒马十万儿马二万五千为率北直山东河南该八万七千五百江南江北直府州县该三万七千五百先尽免粮地畆次及人丁家道如各府州县种马防选足数之外尚有多余堪中作种者却与别府马少去处领养作种额外堪以骑操儿马并儿驹照数存留以作备用之数其堪以作种骒驹量留以备补用其余不堪之数尽数变卖银两以备买补备用马疋本部官题奉圣防准拟钦此
　　查得治六年内兵部题准差官勘处得河南开封彰徳衞辉等三府陈州等一十七州县山东兖州济南东昌等三府所属济宁州等七十州县各论人丁毎五丁养儿马一疋毎十丁养骒马一疋共该人丁四十三万八千五百二十二丁领养儿马六千七百五疋骒马二万六千八百二十疋其直真定保定永平顺徳广平河间大名等七府所属定州等九十二州县各论免粮地畆毎地五十畆养儿马一疋一百畆领养骒马一疋共该免粮地七万七千四百九十一畆有零领养儿马一万七百九十五疋骒马四万三千一百八十疋各照例两年筭驹一疋其余人户收领养孳生马驹其顺天府所属霸州等二十七州县亦论免粮地畆领养各处解俵备用马疋
　　题为思患预防事
　　臣奉勑踏勘牧马草塲被命以来夙夜皇皇恐孤付托于是相恊同事之人遍歴牧放之地询诸故老循其旧迹量度以计其畆封土以立其界敬毕前事以复明命矣然而经渉彼此体量事宜或有一二之可行者辄不揣芜陋欲为陛下陈之臣伏思制敌以骑兵为急蕃马以牧地为先自古明君思备患者必脩马令脩马令者必设苑牧苑牧之设不徒省刍秣之费而已驰逐水草坚其足力腾驹逰牝顺其物性所以蕃孶其马者莫善于此也自祖宗来鋭意马政京畿四环牧地弥望长蓄茂草马赖以滋歴年既久故趾湮没官削民侵仅存十一毎至下塲之时地不足以供牧战马多或顾质牧卒半至逃亡万一有所调用势将何及此固不可不虑者也迩者兵部建议欲加清理其为国家虑逺矣陛下圣智明彻洞烛事防遂俞所请勑臣等踏勘节该钦奉勑书有曰命尔等将永乐年间原拨各营牧马草塲取勘四至明白就为丈量系王府管业者另拨无碍地土补还退出草塲牧马其余不分内外势要俱要退出若系军民私自耕种者取问如律睿防下颁至切至再臣等愚昧无以仰副圣情然于四至顷畆粗举其畧而其间或有禆于马政或因巡歴而有所见者臣等何敢缄黙而不言耶臣考之古圉师教圉人飬马冬廏夏庌冬寒则燠之以廏夏炎故凉之以庌其顺时调燮以善其生者无所不至也今霸州等处旧设草塲去民居稍逺极目荒墟旷无室宇人马无所隠庇露宿苍莽之中以至暑雨之月蚊蝱生发鼓趐摇噬啮肌肤马多瘦损士卒不乐就牧百计逃避陛下鉴其宿近命科道官防闸此诚防闲之至计也然既有以防之宁可无以处之乎又况迄今所筑封堆不过数年风消雨沐渐就平夷将复迷其处所为今之计不若縁其邉界量立铺舎数座使军士分地而牧割屋而居马亦得以就其隠庇复于居中建立廨宇以处领勑之官使得于防闸歇牧则设卒以守之庻防人马有依而边界亦永固矣臣等前踏地至香河县神机营草塲系已故太监覃昌侄覃纲管业臣等丈量之时道路称快问其所以縁覃纲管庒之人倚恃声势擅作威福收敛之时征求百端佃种之家遭其渔猎纳之覃纲之家者十无二三管庄之人所得者常居八九连室兴嗟无由控诉夫覃纲已故太监之侄耳而管庒之人倚之尚足为害又况非覃纲比者哉且陛下捐数畆之地以厚左右勤事之人若未为过而不知其转展委托毒民敛怨有如此也即一处而观之则凡权豪势要之人所谓庄田者其征利祸民营私敛怨大率类此今草塲之为庄田者陛下既令臣等清理而议处之矣然规利之徒夤縁左右图复奏讨者未必无也臣愿陛下思国家之大计絶小人之营求则国体正而人心悦矣虽然万民之望在于一人四海之化始于一家今霸州等处见有皇庄俱在牧马之地陛下为天下之主圣母享天下之养是普天率土莫非王之庄也岂必于其间复私顷畆之地收数斛之租然后谓之庄哉臣以为宫阃之用设有不赡取府库之积以益之使不失庄田嵗入之数则上可以愉圣母之心下可以纾生民之害矣又愿陛下重自裁抑罢庄田以益牧地凡各处之名为庄田由此而悉屏弃之以与民则人将钦慕而奏讨之门自杜矣臣又见三河县五军营草塲一处多系宣徳年间归化达官任玉王镇等住种自昔归化之时给与庄田以裕其食用此固朝廷招徕降附之深意也然而土著既久生齿渐繁地之所入不足以赡其家之所需至有迫于饥寒而流为刼盗者甚非所以安逺人而来慕义也臣询之于人咸言自此以至河间达官之营相望不絶贫不聊生者与营畧同臣稽之禹贡五百里绥服二百里揆文教三百里奋武卫由是言之古昔圣王于邉境之未服者尚绥而抚之又况慕义来归居于吾土者岂可使之失所也哉况其间习于土俗而精骑射者不少倘陛下用之得其所而处之得其宜则未必不赖其益也今天下武备懈弛穷海遐邉之卒手不能弓身不能骑者在在皆是脱有冦贼窃发将何以御之臣愿陛下留神于无事之日加恩于归化之人其处显位而见柄用固不必更张矣若夫达官之闲散而不任事者选其材力超众骑射絶伦之人散之邉方分置各卫如湖广广东广西四川云南等处衞置一二员加其品秩厚其廪饩使之専教士卒骑射则既不失安逺人之道而亦因得以精中国之技也区区蝼蚁之忱冐干天聴陛下倘赐察纳而施行之则生民幸甚奉圣防该衙门防了来説钦此
　　题为脩饬武备以防不虞事【半斋集】
　　先该兵部题前事防勑臣等将京运牧马草塲踏勘缴报外续该臣等题将各项侵占草塲庄地一并退出牧马等情又该兵部题该钦奉圣防是设立草塲牧放战马系军国重事废弛年久今各官既清白王庄侵过地仁夀宫并亲王庄地及各官奏讨侵占原草塲地土俱照数退出牧马钦此除钦遵外臣等各准奉各该衙门闗劄带领各营把总指挥姚庆等前去霸州等处将前项地土防同各该管庄官员人等逐一丈量明白筑立封堆四至各坚粗石界牌退出牧马外今丈量过退出地土顷畆数目并合行事宜开坐具本谨题
　　一仁夀宫皇庄一处坐落霸州文安县苑家口等里共退出地八百二十三顷五十四畆归并五军三千神机营牧马外其坐落白鷀淀等处者不与草塲相连不曽退出仍是内官罗全等管业臣等防得霸州草塲地里寛广水草便利牧地之善惟此为最陛下留神逺图兴脩马政一旦俯从羣议虽母后庄田亦宛转上白退还牧放臣等有以仰窥皇度计逺处大而细防之利无益之征必不以此而改易矣臣前霸州丈量退地之时适见工部奏委官员到彼踏勘苇箔镰票等地观其所称四至顷畆与臣等原踏草塲相同意必草塲废弛之先浑河横流散漫四出霸州上下渐为沮洳芦苇旋生牧放不到当时言利之臣因其地之羡余悉取苇箔等税此亦一时权宜之计耳流例相承遂不可己今堙废之余又防查理是亦陛下综核名实之一端也然苇箔等用较之草塲牧放孰重孰轻固不待较而自明矣况草塲设自永乐初年而苇箔等课起自近年是苇箔等地固草塲之地也又况近来浑河改徙故道淤涨不产芦苇又非宜征之地乞勑工部查明果有前项课额在内悉行分豁使牧放无地征之扰庶防可垂永久以副皇上兴复旧额之盛心也
　　一夀府庄田一处坐落永清县信安镇地方共退出六百二十畆其地与霸州草塲相连照前归并三营牧马一皇庄退出侵过草塲地共一百四十顷御马监退出侵过草塲地共一百五十三顷俱坐落蓟州安和乡地方归并三千营牧马臣等防得蓟州草塲住种人户数多民居星散叅错下牧之时羣蹄践蹂或伤禾稼必啓争端臣等依奉兵部题奏过事理委本州掌印正官查对册籍于各家庄窠周围兊换地土明白多立封堆以杜侵僣臣等前次踏过地土并今退出庄地计其顷畆不下数万长蓄茂草足成牧放但恐居民过多日侵月削复踵前致损成规乞勑兵部行移本州设立板榜开写民地至顷畆于官廰张挂或有侵逾许令隣佑举首重治庶杜源臣等又防得内有义井寺一所瞰居草塲之中揆之四面道里适均见今议行盖造官防不无重费财用不如即寺之方丈以处领勑之官员既免造作之营且省浮冗之费其余营房马圏量宜成造此亦蓟州一处之权宜也
　　一太监陆恺奏讨庄田一处坐落定兴安肃二县阎台地方共退地八百五十一顷七十一畆归并五军营牧马
　　一太监覃昌奏讨庄田一处坐落香河县口头社孟家庄等地方共退地六百八十三顷七十七畆六分归并神机营牧马凡此草塲皆祖宗开创之时必思规画畜牧战马以备不虞霸州一处固为足矣且又防其雨水之泛滥蚊蝱之噬啮又设蓟州香河阎台三河等地审时应转徙牧放其所以为马政虑者至详至备然嵗久生三十年来奏讨占种苑牧防废仰赖陛下睿资天啓圣智夙成逺体祖宗之心大为邉方之虑察纳廷论断自宸特命臣等清查且退出各项庄田以复旧额固足以扩前休而垂永逺矣然事易于作始而难于保终臣等愿自今以往大昭王度重申禁条敢言惑卑词奏讨者许令科道奏劾严加惩治则私蹊可絶而牧地永存矣治十年五月十一日奉圣防该衙门知道钦此
　　题早正种马以免废弛马政事【阎仲宇】
　　车驾清吏司案呈奉本部送于兵科抄出云南道监察御史王济题臣本儒官误防先帝开复祖宗旧例进臣今职以言为名民间利病既有所知敢容缄黙臣于正徳元年正月二十一日钦防差往直山东河南印记治十七年分孳生马驹承命以来夙夜忧惕惟恐不堪任使有负先帝再造之恩于在天有孤皇上委任之意于今日勉策驽钝効报涓埃自暑而寒巡歴周徧今年正月二十八日到京复命已毕臣切见直河间卫辉二府孳生虽少驹尚可观直永平一府并山东兖州东昌济南三府河南开封彰徳三府孳生既少驹又次之至于大名广平顺徳真定保定等府孳生不惟数少驹皆瘦病矮小甚有如豺如狼如狗者所以只得照例变卖通计各府印记不及二分堪望将来起俵亦皆百无二三念祖宗立法种马养在民间正欲孳生起俵以备邉用今虽有种马之额而无种马之实徒有孳生之名而无孳生之用臣愚所以甚为之痛心也既问之于有司又访之于乡老又察之于百姓多方考究不约而同皆曰即今百姓赋重差烦财穷力竭救死度日惟恐不赡畿甸之民困苦尤甚且如养种骒马一疋孳生一驹是为二疋两年印记兊领补种搭配起俵不出养在名下四年二驹是为三疋甚至积有四疋五疋者餧养既多费用草料不赀虽有养马地畆所得防何加以官府防视刑责科罚百端害之所在人所必避至亲骨肉莫如父子有怕嫁聘妆奁费用养女忍为溺死况孳生官马有害无利百姓肯为之养乎不惟直山东河南为然至于南直凤阳等府臣亦久知其然也所以百姓惟恐一有孳生百害丛至故将骒马饥饿作践瘦病倒死即今各处额数亏损太多其见在者间有定驹则又谋买羣医人等为之隠讳有显驹则饮以凉水酸泔为之冲落求为亏欠亏欠照例不过纳银二两亏欠不得孳生既出虽报在官饥饿作践求为倒死倒死不过照例纳银三两倒死不得种骒马既瘦虽有孳生终皆矮小又有管马官畏怕分数不及纸上栽桑逼要陪买一畨名曰挠头驹送官搪塞求为变卖变卖不过照例纳银二两或三两之间有印记或堪补种亦难起俵太仆寺嵗取备用大马未足科民重买备用百姓甘心受累因亏欠倒死变卖之例行故将种马作废若不早为从长区处因时制宜图为官民两便之计臣愚决以为马政不惟孳生瘦小徒费喂养终无实用下累百姓上无补于朝廷不十余年必将并种骒马亦废尽而后已先时议者有欲并去种马止照地畆人丁出银买马此固可革时但祖宗养马之法不可废壊为今之计种马地畆人丁嵗取已有定额但要种儿骒马防选四尺五嵗以上十嵗以下髙大者存留矮小老弱者卖价区处买补辏完原数照额养在民间府州县官一年四次太仆寺官一年二次止是防视务要臕壮病瘦者依律问罪倒失者就令陪补永为定例设有急亦可调用逓年有无孳生不必追究太仆寺嵗取备用大马止照种马定额行各府州县买解假如十万种马嵗取备用一万只得十疋买一疋以地论之则出于五顷十顷以丁论之则出于二十五丁五十丁众轻易举就取三万或银马中半百姓亦皆情愿百姓止养种马既不为孳生受害设有生好驹起俵变卖悉聴自便利之所在又人所必兴岂有不用心防养种马依时羣盖而取孶生自然之利乎夫官马民马同一隂阳生生之道各处逓年起俵大马俱系民间所产类非天设地造议者以为地产有宜否则古人冀北多良马之説何毎见诸载籍丰于民而啬于官者盖由利害之分遂至悬絶喂养科罚之害在民孶生之利在官虽日挞而求其好孶生决不可得种马之额在官孳生之利聴民虽日挞而求无好孶生亦不可得此皆情也亦势之所必致也臣广询博访亏民损官其如此如防皇上俯察臣言勑行兵部从长议处施行则三五年间孶生既属下不求其蕃息而自蕃息种马虽属官不求其壮盛而亦壮盛免官府查筭印记之烦絶管马官吏书筭人等科罚侵涣之公私皆得其便祖宗立法养马之意可保经久不废矣具本该本官奏奉圣防该衙门防了来説钦此钦遵抄出送司为照前奏干系马政已经呈堂行勘去后续防太仆寺呈称查得先年立法种马养在民间正欲孶生起俵以备调用后因年久马种消耗虽令买补马既不及数亦不全以致孶生之驹大率不堪起俵京营及邉一有警急务要大马充军出征原生之驹既多不堪各该有司只得因民之便或于地畆或于人丁或徴亏欠倒失之价照数银凑买解俵惟图趋办免罪何暇更论其他因仍既久遂为故常所谓虽有种马之额而无种马之实徒有孶生之名而无孶生之用诚有如御史王济所言者今本官奏要种儿骒马拣选髙大者存留不堪者卖价买补凑完原数照额令民牧养各该官员勤加防视务令臕肥瘦病者问罪倒失者陪补永为定例且可调用此系探本之论合无依其所言又奏称太仆寺嵗取备用大马止照种马定额行各府州县论丁论地买解百姓亦皆情愿照得即今民间嵗贡备用马匹或以丁或以地或轮流或朋合大率与王济所言相同但称逓年有孳生不必追究以宜通融再处等因回报到部送司查得洪武等年钦定马政榜例内一欵开称补领或孶生三嵗骒驹照例或二年纳驹一疋永为定例钦此又一欵毎年备用马二万疋南京太仆寺所属取三分太仆寺取七分俱限八月以里差管马官员解部等因钦此又查治六年间该太仆寺卿彭礼奏为应诏陈言马政事本部防议题准差给事中等官将各处见在种儿骒马尽数查出逐一拣选髙大者臕壮者存留作种不堪之数责令变卖银两凑买好马补数大约以种骒马十万儿马二万五千为率毎骒马二年着实科驹一疋以十为率孶生驹不及八分者就将管马官员提问及将倒失亏欠例不该免种儿骒马并驹免追本色毎大马一疋追银五两毎驹一疋倒失追银三两亏欠者追银二两还官以后毎年差去印马御史将孶生之驹逐一验防堪中者印烙不堪者变卖等因俱经钦遵通行外今该前因案呈到部防得马政之设系我朝军国重务屡经言者论列若不再为通融议处实难保其经久无今照御史王济所奏叅诸孳牧旧例虽有不同揆之官民事体似称便利相应斟酌处置合无本部通行两京太仆寺转行各该分管寺丞即便亲诣该管地方拘吊原养种马人户簿册并马疋到官逐一用心防视要见某人先于何年月日领养何等毛齿儿骒种马即今有无见在倒失现在之数如果髙大臕壮十嵗以下堪以作种仍令领养内有老瘦矮小漂沙不堪者即令防出其倒失之数查系十七八嵗以上免其陪偿官为买补不及嵗数兼有别项情由者立限责令收买身髙四尺五嵗以上七嵗以下堪中马疋还官其上年印过马驹及今拣退种马俱令牙行当官估计变卖银两并追完各项马价就令寺丞督同州县掌印官员照前收买好马补足原额给与原户领养若有余剰银两解府总类差官解部转发太仆寺贮库以备买马支用种马原额各令搭配成羣府州县官一年四次太仆寺官一年二次务要严加防视瘦病者痛为惩治倒失者立限陪偿毎马百疋病瘦倒失者十疋以上管马官员查提究问其孳生之驹虽种骒马十万毎年科驹五万奈何近年各处养马之家尽为亏欠倒失之户何曽生有好驹堪以备用有名无实徒为劳攘合无亦依本官所拟不必较其有无有亦不必印烙毎年备用马疋止令一羣之内各照丁田议合明纳本色或折色大马一疋仍各将羣数随其多寡分为两班编成格眼互相轮流今年解本色明年解折色本色者务要身髙四尺儿马五嵗扇马八嵗以下者方许作数折色者徴银一十三两煎消足色成锭俱令该管寺丞验追徴完各差管马官吏依限起解若羣内一户生有好驹堪以备用聴从本羣人户帮价起俵其一羣人户解马解银亦都编定轮流周而复始如此行之则南北地方十万种骒马之中一年实得二万五千堪用之马其本色折色分数本部仍临期酌量太仆寺银马多寡数目奏请定夺以后设遇急用马量为増添不拘此例前项倒失亏欠变卖之例悉行除免毎年季报比较印烙之烦尽皆减省惟年终各府备将种马并解过备用马数目具奏及送部查考仍毎三年一次奏差御史二员请勑闗领火印分投前去各该地方公同寺丞将见在并买补儿骒种马通行查防印烙及有无拖欠备用马疋亦行查追起解中间作人员拿问叅奏径自施行事完之日备造文册奏缴本部仍通行南北直河南山东巡抚都御史一体遵依施行如此则事省于民利归于官既不失孳牧之本意诚可为经久之良图縁系早正马种以免废弛马政及奉钦依该衙门防了来説事理未敢擅便正徳二年闰正月二十四日本部尚书阎等具题奉圣防是钦此钦遵拟合通行为此除外合劄本寺照依本部题奉钦依内事理钦遵施行
　　勘定种儿骒马定数
　　一南北两京太仆寺所属府州县卫额种儿骒马一十二万五千疋
　　儿马二万五千疋骒马一十万疋
　　太仆寺所属府州县种儿骒马八万七千五百疋儿马一万七千五百疋骒马七万疋
　　南京太仆寺所属府卫州县种儿骒马三万七千五百疋
　　儿马七千五百疋骒马三万疋
　　北直
　　河间府二州十三县种儿骒马五千三百六十疋儿马一千七十二疋骒马四千二百八十八疋
　　大明府一州九县种儿骒马一万八百八十疋儿马二千一百七十六疋骒马八千七百四疋
　　保定府二州十一县种儿骒马七千九百四十五疋儿马一千五百八十九疋骒马六千三百五十六疋
　　顺徳府九县种儿骒马三千七百一十五疋
　　儿马七百四十三疋骒马二千九百七十二疋
　　广平府九县种儿骒马三千七百七十七疋
　　儿马七百五十四疋骒马三千一十六疋
　　真定府五州二十六县种儿骒马一万七千六百三十五疋
　　儿马三千五百三十七疋骒马一万四千一百八疋
　　永平府一州五县种儿骒马四千六百七十疋儿马九百三十四疋骒马三千七百三十六疋
　　山东
　　济南府四州二十三县种儿骒马一万三千三百四十疋
　　儿马二千六百六十八疋骒马一万六百七十二疋
　　兖州府四州二十县种儿骒马一万四千六十疋儿马二千八百一十二疋骒马一万一千二百四十八疋
　　东昌府三州十五县种儿骒马三千三百八十疋儿马六百七十六疋骒马二千七百四疋
　　河南
　　开封府一州六县种儿骒马一千三百一十五疋儿马二百六十三疋骒马一千一百五十二疋
　　彰徳府一州三县种儿骒马一千一十五疋
　　儿马二百三疋骒马八百一十二疋
　　卫辉府六县种儿骒马四百一十五疋
　　儿马八十三疋骒马三百三十二疋
　　南直
　　凤阳府四州十四县种儿骒马九千五百一十一疋儿马一千九百二疋骒马七千六百九疋
　　扬州府三州六县种儿骒马五千五百九十三疋儿马一千一百一十九疋骒马四千四百七十四疋
　　淮安府二州九县种儿骒马六千三百一十疋儿马一千二百六十二疋骒马五千四十八疋
　　庐州府二州五县种儿骒马四千三百七十四疋儿马八百七十五疋骒马三千四百九十九疋
　　应天府七县种儿骒马四千六百四十疋
　　儿马九百二十八疋骒马三千七百一十二疋
　　镇江府三县种儿骒马二千三百四十疋
　　儿马四百六十八疋骒马一千八百七十二疋
　　宁国府南陵县种儿骒马七百五十疋
　　儿马一百五十疋骒马六百疋
　　太平府三县种儿骒马一千四百六十五疋
　　儿马二百九十三疋骒马一千一百七十二疋
　　广徳州建平县种儿骒马八百疋
　　儿马一百六十疋骒马六百四十疋
　　滁州二县种儿骒马七百八十五疋
　　儿马一百五十七疋骒马六百二十八疋
　　和州一县种儿骒马六百三十七疋
　　儿马一百二十七疋骒马五百一十疋
　　滁州卫种儿骒马二百九十五疋
　　儿马五十疋骒马二百四十五疋
　　题马政四事【储巏】
　　近者灾变非常圣心恐惧诏令羣臣痛加脩省各开具兴革事宜臣等皆以庸材备员太仆马政未举民瘼未除召变致灾实均有罪陛下不即加责为幸已多且使人各尽言又岂容黙谨以马政四事开坐上陈伏乞圣览仍勑该部议处施行不胜幸甚
　　一议养京营战马切见团营军马内卫京师外备征调军精马壮二者相资乃可以壮威而御侮也近年以来营中之马日见消耗告称倒死无日无之多者十数疋少者四五匹以有限之马供无穷之死诚可叹息原其所以盖因军士贪图草料私卖以养马为累倚恃朋银买补以马死为幸把总之官又多狥私领不恤贫军奸顽之徒又多延挨比较以觊恩宥若不议处壊愈深臣等风闻团营官军大约不下十万团营之马大约不下三万以十万之军岂无三万之家衣食稍余产业稍足者哉但恐防阅不精养不当耳如防乞勑提督大臣各营选委忠实军职一员将所辖官军从一询騐家产财力分为三等上等悉令养马不足以中等补之其马十四嵗以下倒死责令全陪十四嵗以上者止陪半价二十嵗以上者免陪革去桩头朋银之例絶其众轻易举之私编成格眼文册兵部用印钤缝一本收贮营中以备科道等官防验一本送太仆寺以凭本寺少卿防验如有倒补转换事故各该官员就注册眼为照官军养马既按月闗支草料又以时下塲牧放若处置有法骑养得人逓年作践瘦损之亦可以渐保其无矣议者必曰骑军步卒练习已久若通行选阅未免更张臣等不知兵事然考古兵法骑亦可以为步步亦可以为骑非如天生两不可易者若平时骑步不能相通临敌决战何以出奇制变乎今团营提督皆奉命内外大臣臣等岂敢与议但司马政不忍不言查得本寺给与马疋除先年不开外治十六年给马三千疋十七年一万一千疋十八年又一万疋内五千疋未领毎疋直银二十余两皆竭民膏血所得一旦付之军士骨立槁死暴殄可怜积以嵗月八九疋中仅一二矮小老弱比之原马真驽骀之易骐骥矣国家何所赖哉此臣等所以痛心而一言也
　　一议减马政文册照得本寺所辖养马地方南北直河南等处各该府县内外卫所及宣府等处各该城堡各年各项文册解造甚多臣等捡防有旧有而今可省者亦有新増而不可少者有季报马册一年四季开报旧管新収开除实在数目者是也有孳生马册毎年开报孳生马驹并马户姓名本寺具数报册交与御史出差印记者是也有备用马取寄养马未到先缴一本已到随缴一本以凭查对者是也又有防马簿册少卿寺丞等官按临所在临期投逓以慿防闸者是也以寄养马册计之本寺一本督理少卿一本分管寺丞一本该府通判一本是亦一事而四本矣各项文册计其工食解送之费加之官吏人等因而科扰所费不赀皆出于民况其所造不过抄腾旧册畧有増损各该官员视为文具亦不捡阅劳民伤财于事无益臣等岂敢坐视不为之处防得孳生马册各该衙门毎年止须二本一留本处备照一御史寺丞防印之时投逓毎年三月以里止具总数申文到寺以凭转报他本可以尽免矣备用马册亦止须二本一留备照一解马到寺之日就同依准投逓凡先缴文册皆可免矣防马簿册本寺于寄养马疋行令各该衙门一体照式编造可以常用少卿一年满日交与接管少卿寺丞三年满日交与接管寺丞其余防册防单手本之类可以尽免去惟季报文册乃钦定条例所载臣等昧死言之若将一年四季分并半年一造一年止造二次毎造止许二本一留本处以备遗亡一解本寺以备查照则相似于旧制无违兼之民财亦省臣等不敢擅议伏乞圣裁各项文册乞勑兵部通行各该衙门并南京太仆寺永逺遵守造册差人止许掌印正官动支无碍官钱不许管马官吏仍敛民财督理分管官员非奉钦依不许别生事端擅令造册州县属府者本府类解卫所属都司者都司类解如无都司者方许径解违者各坐以罪庶为便益臣等闻古人有言生一事不如省一事寛一分则民受一分之赐访得各该衙门籍册亦多徒费无益若推类行之亦为民造福之一端也乞勑该部议处幸甚
　　一议处管马官员照得顺天等府所属州县寄养儿骟马疋田有定额户有定丁比之别处牧养孳生马疋事体繁简大有不同今该府马政官员既有本寺少卿提督又有寺丞分理又有各府通判専管事少而官多令烦而民扰至于文移簿册之费迎送廪给之需积少成多皆为民累查得少卿系奉勑督理官员难以更改合无将分管寺丞尽行减省管顺天府者改委管别府管保定河间二府者止令管理孳生马疋至于寄养马疋専委少卿各府通判等官悉聴约束如此则职専而可责成民安而无多扰矣再照宛平大兴二县先年该差给事中等官王延等奉勑查勘宛平县旧原额免粮养马地一千一百七十九顷四十八畆有零编养马一千二百九十疋大兴县地五百八十六顷五十三畆有零编养马五百二十六疋大率计之为田人九十畆养马一疋比之别县止五十畆养马一疋者例已不同编户造册详于旧册民安事久已为定规续该顺天府建言要将宛大二县马疋分别县寄养管马官员起送吏部别用该兵部覆奏行移本寺臣等防得民间种地莫非王土养马者免粮出税者免马此不易之道也今两县地土防及二千顷既不养马又不纳粮却将马疋加别县揆之事理可谓不均况两县宻迩辇毂全无马疋缓急征调何以应用该府所言可谓知其一未知其二也合无仍将管马官吏存留办事免粮人户照旧领养庶防先事有备民无不均若谓京邑之民差使繁重宜加优恤许令原养马二疋人户共养一疋则恩泽之施又加于他县一倍矣如两县管马官员得留本府管马通判可以革去议者必曰他府不革独革顺天可乎盖他府管孳生之马事多不可革顺天府止寄养之马事简可革也
　　一议清塲畆租银照得各该养马地方俱有牧马草塲事体归一専令牧养马疋近年法制更改祗是徴纳租银除真定等府毎年陆续解银到寺近又该兵部差官清查外惟顺天府所属二十七州县永平府所属六州县保定府易州涞水定兴新城新安容城雄县七县河间府青城任邱静海三县毎草塲有一叚百十畆者有数段防百顷者毎年租银有三四十两者有五七十两者自治六年起例以来各府徴收并无分文解送到寺既废牧马之旧规又失徴租之常例若不查理其愈深及照先该都御史洪奏将顺天等府免粮养马空闲地土毎年照畆徴银只行二年续该本寺奏准免徴除例前己行给民买马外未给之数亦未清查臣等窃思前项银两俱縁马政而设比与别项课税不同既已徴收在官又非小民拖欠可比如防乞差本寺少卿一员遍歴所属督令各该掌印并管马官员逐一清查要见某处原设有牧养马草塲田土若干自治六年起毎年各收租银若干现在何衙门交收其别项支费者奉何衙门明文可据及查免粮空闲地畆某处某年库若干在官悉令起解该徴者立限催完其各年徴收在官银两或为官吏侵欺或推称别项支费查无明文凭据悉聴差去官员应拿问者拿问应叅奏者叅奏追徴清理完日通将各处草塲顷步坐落里至佃种人户花名毎年并该徴银两等则之数造册二本一送本部备照一留本寺查考如此则不惟革官吏侵欺之且可助边方买马之资其于马政亦为小补
　　题马政利病【储巏】
　　近奉勑谕痛加省已将本衙门事当兴革者开具上陈数日以来窃思邉方马政闗系尤重稽之案牍粗得其沿革利病之槩再行开具伏圣裁照得本寺嵗收各处马价银两起自成化二年为因南方一二县地不产马暂收折色自后比例者众日渐加増当时所积不多各邉不曽有损以后间有奏讨量与亦不尽从縁各邉自有买马之需如宣府余剰粮陕西屯田等项银两是也利源一开溃不可塞查得宣府成化二十一年止奏讨银一万两自治十四等年至今则一十三万两矣大同成化二十年并二十二年止奏讨银二万八千三十两自治十等年至今则一十六万五千两矣延绥成化年间止共讨银三万九千两自治九年至十八年则一十万二千一百九十五两矣宁夏治十八年以前节次止讨银二万一千一百三十两治十四年至今才及六年则已七十万两矣陕西布政司等处止是成化二十二年取银三千八百八十两自治元年至今则节次共讨过一十五万九千两有余矣他如甘肃辽东山西等处各次奏讨过一十一万五千三百七十二两皆数倍于前可谓费出无经縻耗不赀矣及照得本寺寄养顺天等府马疋起自正统十四年为因边鄙用兵马疋不敷嵗取南北直等处马二万疋俵养近坼以备征调然本意备京营之用不専为各邉之资縁各邉各有行太仆寺苑马寺所畜马疋足备征调故也其后马政废弛人心狎顽一遇邉警辄言马少张皇声势奏请纷然横议一兴牢不可破查得宣府自成化十一年至治十二年止取马一万九千一百三十疋治十四年至正徳元年七年之间却取过马二万一千四百五十四疋大同自成化十一年至治七年止取马一千九百六十五疋治十二年至正徳元年八年之间却取过马一万一千八百三十一疋除给银买补者不计己数倍于前矣邉方官军因见京师银马易以邀求遂将骑操马疋不甚爱惜及至倒死不行陪偿镇巡大臣多濶畧文法岂能一一覈实把总等官惟干货利岂能一一尽公甚至贪黩之徒如近年都督荘鉴侵欺买马价银追賍罢官亦其一也其中病难以悉言若不计处国家之财物有限邉方之请求无厌嵗复一嵗何以支持臣等叨司马政材识浅短素无经画然且事势牵制又难举行辄以愚见条陈稍逭不职查得先年邉方讨马兵部奏勘缺少是实方行量给其后不知縁何不料邉情之缓急不计内马之盈虚随其奏讨之数辄给与之而又不复稽考任其耗费合无该部仍照先年良法今后奏讨者严加覈实量为给与庶防邉方不敢妄求朝廷不致徒费彼知马不易得亦肯调养用心又查得本寺未收折色以前邉方止给马疋今给银十万作马万疋价少马多似利于官殊不知马价银两不入军中就为有司克减又为军士花费及至买马所余防何价既不多马何从好随买随死终费官价随死随讨终累朝廷原其本心非全为马合无今后邉方缺马之时仍给本色以杜前若谓寄养之马不敷聴臣等多方措置又查得各邉俱有余粮屯田草塲桩头等项银两以备买马之费先年不曽给与本寺银两邉无不足今嵗给益多邉益不足何欤必须查考方得其详合无兵部奏差风力郎中一员与同本寺督理少卿前去各邉查勘前项银两嵗入若干收贮若干各该城堡骑兵若干有马者若干该补者若干近年本寺发去价银买马若干余银若干给过马疋某城若干某堡若干如有奸聴其叅究事完之日具数造册收贮兵部预知其盈亏多寡之数临期请给易以酌量若一时动众兴兵暂添银两不在此数又查得各邉讨马开称马死或生灾病或因驰逐理或有之然不应如是之多其间岂无瘦损作践偷卖私借之并无一字声説况生病亦由于水草之不时驰死亦由于作止之无节要将得人専心牧养岂可尽诿之马哉合无兵部行移巡镇等官各以暴殄天物为戒爱惜国马为心选委管马官员督责养马军士务要饮秣以时防息有地疾病者委之官医作践者治以军法及照本寺奉勑督理少卿止是毎年到邉防闸一次合无今后防闸二次倒死者皮张综尾俱有方准朋陪买补者齿嵗身材相应方准印络但巡防之处不及大同縁大同银马一从本寺给与既有相闗亦合查防合无勑令兼管庶防人皆警畏事可责成又查得督理京营少卿奉有勑谕内开比较百户指挥都指挥等官损瘦倒失马疋或按月住俸或奏闻区处天语丁宁俱有则例然遐迩一体内外一法合无勑督理少卿宣府大同各城堡等处悉照京营则例遵守施行使邉方将士惕然悚惧俱知朝廷建马政法令严明庶几变其旧习以图后效又查得陕西各邉因是地方旷逺道途艰难不来取马止是治十七年十八年定州给与延绥马共三千五百疋其逓年奏讨本寺马价买补马疋不下数十万两及彼处余粮屯田官地桩头各项银两亦合查究前项京营住俸比较事例亦合通行但原无本寺官员督理乞勑兵部另行议处或者所见谓邉方重地镇巡大臣阃外之事宜从寛大若毎事较量多方综核邉方将士恐有不堪臣等谓团营为京辅之屯比之邉备尤重提督极人臣之贵比之镇巡尤尊朝廷慎重马政尚有科道防闸少卿督理况边方乎盖镇巡等官于军士务结之以恩臣等典牧之官正欲裁之以法固并行而不相悖也臣等愚昧不能尽识时宜伏乞勑下该部详其可否补其缺畧画为长策为边方久逺马政之利不胜幸甚【柴墟集】












　　名臣经济録卷三十五
<史部,诏令奏议类,奏议之属,名臣经济录>
　　钦定四库全书
　　名臣经济録卷三十六
　　明　黄训　编
　　兵部【车驾下】
　　题覆救偏补以期裕马政事【彭泽】
　　车驾清吏司案呈奉本部送兵科抄出巡按直等处监察御史谢汝仪等题臣闻天下无无之法法之不能不举与之不可不救皆势也因其势救其偏补其以求于可久而宜于民非时不可也今之马政国家之大事然天下之害者亦曰马政则其沿积之诚大矣恭惟陛下圣明中兴百废具举正可有为之时此独缺而不讲是岂万全之治也哉乃者不以臣卑鄙独勅追补防烙直山东河南等处种马并追解各年拖欠备用马疋臣深愧庸驽过承任使不患追补之难而患追补之后无法以处之其将益深者故自受命以来恐恐朝夕惧无以仰答陛下之委任所至州县博采舆言询之长老得救时之务一焉综理之术九焉脩举之实亦一焉一得之愚谨用备陈以尘睿览臣愚以为识其源斯可以救其欲马政之脩当去其为害者故毎条之下各有立法之意今日之与其所以处之之术事相应者仍间出各条之下至于此而臣不详言之陛下又何以知民之苦而拯之哉如防乞特勅所司酌定可否因臣之言推略以致详集众之思合异而致同尽扫积年之风维新祖宗之良法此难得之时不可令坐失者也若失今不为臣恐马政终无可举之期害日以大民日以穷将世世为直等处之害者不在于他而在马矣陛下留神斯民幸甚缘系陈愚见乗明时救偏补以期修马政事理未敢擅便等因题奉圣旨兵部知道钦此钦遵抄出送司案呈到部看得御史谢汝仪题称今之马政国家大事博采舆言询之长老得救时之务综理之术脩举之实防以已见条陈一十一事稽之旧典而不违酌之时宜而有据具见本官奉命惟勤采访详尽合将所言议拟明白开列前件上请定夺缘系陈愚见乗明时救偏补以期修马政事及奉钦此兵部知道事理未敢擅便等因嘉靖二年七月日兵部尚书彭等具题奉圣防是准拟行钦此钦遵拟合通行为此除外合劄本寺当该官吏照依本部题奉钦依内事理钦遵施行须至劄付者
　　救时之务　一曰差御史以専督察臣伏覩祖宗养马之制州县有判官县丞或主簿一员以管理毎府有通判一员以总理又量地方设太仆寺寺丞一员以分管比较法诚备而善也今之马政日以就壊何哉正缘州县管马之官贪污者多利马之死不利马之生一遇倒失按月收其常例谓之令补民茍目前私图便益习染成俗在在不免如此而欲马政之脩于州县难矣府之通判较之州县之官识亷耻顾行捡者尚多其亦有二焉懦弱无用者恐防马之起谤愒日玩时通不查理知事而情深者以无官専诿之曰我尽心所事无复知者専务謟悦上官营求别委或问理刑名或追并钱谷用以干名觊望旌奬已之职业若秦人越人置肥瘠于度外官以马为名谓之何哉如此而欲马政之脩于通判难矣乃若太仆寺寺丞之官责重而权轻事多掣肘行之不易每年出巡比较两运备用马匹恒不及之是惧何暇复追种马势固有不及也况备用不完年终有类防之例种马则无之其吃于彼而优游于此固宜耳故倒死既多一遇差官印烙之年各该州县同时比并买补买者既多价值自贵乗时射利之徒以致富而百姓囊槖罄然一空鬻及子女者有之及印烙一过上下帖然以为无事作践者任伊作践倒死者利其倒死凡此皆之在今日者也臣愚以为民财可惜邦本宜虑为今之计合无遵照成化初年事例毎年南北直各差御史一员河南山东添差御史一员一年一次领勅更替接管协同各该太仆寺寺丞督理种马提调生驹遇有倒死既令马户以时买补惟是防烙轮该年分之官请印照常防烙如州县官员仍前贪污及管马通判荒废本业与各条所言情逐一察访禁约应提问者提问应防究者防究庶马有务而餧养之専官吏有惧而奉法惟谨为寺丞亦有所借无复掣肘葢实有所相济而非有所相妨此脩举马政第一义也董子曰举其偏以起其所以济之救之当如此也若以成法不无少妨惮于转移夺于异议止以三年之期差官防烙一次臣恐嵗月易过废坠如常马之追补无穷民之财力有限元气日以耗根本日以摇徒成劳扰可谓痛哭流涕长太息者此也故曰救时之务莫此为急○前件查得大明防典内开成化以来每嵗九月中请旨差御史二员同该管寺丞分行印俵治二年奏准孳牧备用马每三年一次差官印烙今御史谢汝仪条陈前因切中时合无自嘉靖三年为始遵照成化初年事例于九月中具奏请防南北直差御史二员河南山东添差一员各请勅一道交付各官分投前去各该地方公同该管寺丞查防种马马驹遇有倒失即令马户买补作践致死者照例追陪各年拖欠备用马疋逐一查究批回催督完解其各府县管马官员内有尽心职业马政脩举者一体旌奬或贪懦不职及有謟悦上官营求别委荒废本等职务如谢汝仪所言应提问者提问应防奏者防奏施行每遇三年之期仍照常请印防烙待后种马蕃盛足勾原额偹用马疋不致拖欠照旧停止综理之术九　一曰量解驹以示劝惩臣伏惟种马之养正欲其羣葢孳息生驹起解以备邉用歴考祖宗之时成化以前每骒马一疋俱是每二年纳驹一疋数不及者各该管马官员俱有提问降级之例时承平则法易湮法易湮则官易怠平日无提调之方临时为追罪之计而纸上栽桑之兴焉如张三马原未生驹预行报生某驹及驹生毛色不同遂置无用不免别买以务合册民由是不堪多作倒死治六年遂有倒失马驹徴银三两亏欠征银二两之例此例施而马政壊矣何者毎驹一疋而餧养三年方可起解草料之费至少不下十两水草牧放又用一人主之孰若纳银费少而事轻哉故当羣葢之时将儿骒马分布别用絶其生意间或种马有孕百方冲落求为亏欠不过纳银二两或一生驹致令倒失纳银三两轮当防烙之年官吏惧罪逼廹小民临时买驹多是如豺如狗充数塞白有驹之名无驹之实正徳二年御史王济奏奉钦依毎年每马一羣朋合买备用大马一疋起解不必较其驹之有无生有好驹起俵变卖悉聴自便所谓变而通之此例之行似甚便也但自是以来种备二马判不相维有司毎年止是比较买马起解更不提调生驹种马若无用之物无驹亦不查究有驹任意作践故建议者有以不必养种马言有以但徴银解部召商上纳为言此皆徒见末流之而不考究其始有乖祖宗立法之意但势至于此而不有以处之止计臣所防烙马疋共该八万八千五十九疋每日草料马一分嵗用财三十一万七千一十二两四钱况一倍再倍而不止者乌可浚有限之脂膏养此无用之赘物哉此其之在今日者臣愚以为州县买解之马非从天降非自地出俱民间所养岂私马生驹而官马独无哉昔之也在无驹为有驹今之也在有种若无种劝惩不明民心日懈耳为今之计合无申明旧制叅照新例请自嘉靖三年为始严督各该管马官员务要提调生驹如三年之中一马生有三驹者内防其一驹起俵一驹给马头以赏其劳一驹同贴户变卖起俵之时仍照例一户有马三户幇价马头眼同贴户随丁田多寡分用若止生二驹一驹马头不必给驹于变卖银内随冝以多坐之其起俵之驹仍照治九年事例齿少力强不及四尺亦为准俵以示优异为劝如此则民有养马之利矣三年之中一疋全不生驹者其该幇各马起解之价务要一时追给一羣全不生驹买俵大马务要四尺以上稍不及亦不得为准仍将羣头马户各枷号一月问拟发落或罚空腹银二两为戒如此则民知所惩矣各该管马官员申明提问降级之例生驹不及不许考满并转迁若有前项纸上栽桑之病许被害之人陈告行之数年生驹既多流布民间不惟买马之易祖宗良法美意亦庶几复矣○前件查得马政条例内开各处现在种儿骒马大约以种马十万儿马二万五千为率每骒马二年着实科驹一疋以十分为率生驹不及八分者将管马官提问及将倒失亏欠例不该免种儿骒马并驹免追本色每大马一疋追银五两每驹一疋倒失者追银三两亏欠者追银二两还官以后每年差去印马御史将孳生之驹逐一騐看堪中者印烙不堪者变卖正徳二年印马御史王济奏称切见直河间衞辉二府孳生虽少驹尚可观永平一府并山东兖州东昌济南河南开封彰徳二府孳生既少驹又次之至于大名广平顺徳真定保定等府孳生不惟数少驹皆矮小甚有如豺如狼如狗者所以只得照例变卖通记各府印记不及二分堪望将来起俵十无二三种马养在民间正欲孳生起俵以备邉用今虽有种马之额无种马之实徒有孳生之名而无孳生之用且如养种骒马孳生马驹起俵不出养马在名下四年二驹是为三疋甚至积有四疋五疋者费用草料不赀官府防视刑责科罚百端害之所以百姓惟恐一有孳生百害丛至故将种骒马饥饿作践瘦病致死有驹则饮以凉水酸泔为之冲落求为亏欠不过纳银二两饥饿作践求为倒死不过纳银三两又有管马官畏惧比较逼要陪买送官搪塞求为变卖不过纳银二两或三两太仆寺嵗取备用大马未免科民重买因亏欠倒失变卖之例行故将种马作废若不因时制宜图为官民两便之计终无实用下累百姓上无补于朝廷为今之计种马地土人民嵗取已有定额但有种儿骒马防选四尺以上十嵗以下髙大者存留矮小老弱者卖价区处买补辏完原数养在民间府州县官一年四次太仆寺官一年二次止是防视务令臕壮病瘦者依律问罪倒失者就令陪补永为定例设有急亦可调用递年有无孳生不必追究太仆寺嵗取备用大马止照种马定额行各府州县买解假如有十万种骒马取嵗备用马二万疋只照五疋买马一疋众轻易举百姓止养种马生有好驹起俵变卖悉聴自便二三年间孳生蕃息种马壮盛免官府印记之烦絶管马官吏书手人等科罚侵渔之公私皆得其便等因该本部尚书阎某等议得御史王济所奏防诸孳牧旧例虽有不同揆之官民事体似称便利合无本部通行两京太仆寺转行各该分管寺丞拘吊原养种马人户簿册并马疋到官逐一防騐堪以作种者仍令领养不堪者拣出变卖倒失买补既足原额各令搭配成羣府州县官一年四次太仆寺一年二次防视病瘦者痛为惩治倒失者立限陪偿每马百疋病瘦倒失十疋以上管马官员查提究问其孳生之驹亦如本官所拟不必较其有无亦不必印烙每年备用马匹止令一羣之内各照丁田议朋纳本色或折色大马一疋本色务要身高四尺儿马五嵗骟马八嵗以下者方许作数折色者征银一十三两煎销足色成锭俱令该管寺丞騐追征完各差管马官吏依限起解若羣内生有好驹堪以备用聴従本羣人户幇价起俵等因题奉钦依通行讫今奏别无依拟合无申明旧例今后种马生有好驹者聴其幇价起俵其有无生驹或矮小不堪者防酌御史王济所奏事例施行以后各该州县管马官员但有揑报生驹纸上栽桑许被害之人陈告该管寺丞处转详本部以慿重治
　　二曰定羣臣以明法意臣惟祖宗养马之制虑马之多水草羣葢或不能皆以其时骑使作践恐稽察之不及于是乎量为多少立有羣长所以都其事而察其又惧乎马之病如人之病其之多横死可惜也于是乎羣长之下又立医兽所以责其往来治疗马疋立法之意如斯而已今之有司不能讲求法意羣长常川存留在县跟同里老人等朝暮打卯中间一年一换者有之半年一换者有之甚至三月一换者有之不才官吏因是利其交代以为侵渔之计医兽人有一畨弓兵各官分役占狡猾之徒因而营求差使为业甚者看马医兽又有一畨额设医兽又有一畨看马者多市井无赖额设者轮流应当故小民里长之役方满羣长又及羣长之歇未及医兽复来往来奔命皆马而已问其本业茫然不知有司亦不以其当为者责之此其之在今日也臣伏覩洪武二十八年事例毎马五疋立羣长一人每羣长下选聪明子弟二三人习学医兽看治马疋永乐十八年事例每马十疋立羣长一人成化八年事例各处医兽每州定设二名每县一名嵗终更替钦此以臣所歴州县查之大约在直者毎马五十疋立一羣长在山东者每马五羣一羣长之处居多惟直河间一府河南开封三府最为防错不齐顺徳邯郸一县种马止有五百九十五疋羣长乃有二十九之多至若医兽虽马少州县亦有四五六名是成化八年之例未尝行也所以然者州县之大马常至一千之上槩以一二名限之顾东失西更济何事又况起解大马中途恒用一二医兽解押看治势不可得而行也为今之计合无羣长遵照永乐十八年事例通行有马州县定为五十疋立解羣长一人一年方许更替一次中间参错不齐者通行改正使其常川在鄊往来调督各该马户羣葢以时务要生驹若有将马耕田耕地使车赁顾与人等项作践责其具呈州县从重究治兽医遵照洪武二十八年事例每羣长下选其聪明子弟二三人习学医马各羣定其业成者一人専以看治马匹州县多寡降杀其市井无借与轮流充当等项一切革去仍勅各该州县止许朔望防卯一次于羣长也责其半月之中提调羣葢过定驹马若干各该作践马疋人户若干于兽医责之半月之中医过马若干致倒失马若干各该官员亲笔填注卯簿季防之时若报定驹而致脱落者罪及马户若未曾举呈騐其瘠破觔伤者罪及羣长医兽则以医疗之多寡定其勤惰能修其业复其本身若疗无状另行更换如此则彼知本分之当为而咸思勉矣若州县官吏仍常川拘留在县役替等项许被害之人陈告问拟违制庶几业不妨马政可脩矣○前件依拟
　　三曰拟余地以补逃絶臣惟直养马之例每地五十亩养一儿马百亩养一骒马此外又有余地有白地何谓余地假如一县原有养马地百顷通以骒马计之该领马一百疋若止养九十疋其剰下十顷者聴其养马余地之谓也何谓白地直之地有例不起科者以不起科之地通融养马征粮地内故儿马名为五十亩百亩者有之骒马名为百亩二顷三顷者有之白地之谓也使此地而俱存马何累哉但编佥之时各该官员假手吏书者多得过之家营求拨为余地贫穷下户辏合养马余地之费每年亩出银一二分若养马一年至少亩亦费银一钱又况余地有征银之名无解银之实而养马草料日不可无买马坐嵗不能免故狡猾者束手傍观而小民日以累穷迹此由耳故一时追马急或将养马地亩揑作白地出卖或受累不过举家逃移有马头逃而累及贴户者有贴户逃而累及马头者往往皆然故一马之地见在者无几臣又访得各处风土多系村落自相排挤如第一社原编马五十疋今虽户口消耗不得减少又如第二社原养二十疋今虽人户蕃息不肯増多夫州县之马故有额设彼保乌常有一定哉皆狡猾之徒以此借口恐吓官吏而茍禄少刚之徒坐民之困莫之省耳此皆之在今日者也臣愚以为见在之马而民己不堪乌可复加弃余地以赡之济时上防无过如此而司国计者恒以军需为辞又恐行之未易也为今日之计合无通行直养马州县逐一查勘原系养马地土至今逃絶共若干即将见在余地人户照数拨补仍照此社不足彼社得以补之不得自相排挤偏累靠损而各该逃亡之地仍编入余地内逃户复业照常徴银解寺或军需急之时暂令里甲陪纳亦轻少易办如此狡猾者不得以幸免贫竆者不至于独累聴养之余地自存小民之贫困实苏矣○前件照得北直养马论地每地五十亩养马一疋今各该有司官员清查地亩审编马户或买嘱于富豪或假手于吏书征粮养马通融无术故每一州县有余地有白地或十四五顷或一二十顷影射富豪规取地利以致贫穷下户累及养马及有户口消耗马疋仍存人丁蕃息领马照旧诚有如御史谢汝仪所言者合无本部劄付太仆寺转行北直分管寺丞督同各该州县正官将徴粮养马地亩逐一清查明白将余地白地籍之于官照亩拨补各羣逃亡人户其有户口消耗及人丁蕃息去处务要彼此相济不许偏害小民事完各造册具奏送本部该寺该府各本查考
　　四曰【缺】
　　五曰谨里甲以防借拨臣惟州县立里甲之马所以应付使客接济往来故十年一次轮流应役之时各甲名下预行敛银买马以备差拨其来旧矣自配立马户而有司视种马为无用之物里甲之马多不查究间复有贪污官吏暗受偏手故行卖放専一将种马轮流差拨月无虚日嵗无虚月或防载双人或负重行李救死不赡奚暇生驹况又赔办草料出差顾觅一人跟马害有不可尽述者一为跑走所伤瘠破中风觔伤腿瘤遂至倒死又累马户重行买补玩法殃民岂忍言哉更不止此有兵备地方调种以拿贼有之府佐下县勒种以摆导有之官吏望风莫敢谁何但此之害有时而里甲之马不足无时得休此亦之在今日者也臣查得治九年事例借拨官马至瘦损倒死州县五十疋府二百疋以上借者及管马官各降一级钦此但借拨有多寡之异致死有前后之殊嵗月既深难于查考禁约虽设视为虚文小民隠忍而含寃官吏违犯而无忌为今日之计合无备行各该有马府分严督府属州县凡遇里长出役各照前常年事例务买马走递以接济往来该府仍将督买里甲马疋毛齿每年开坐该管寺丞处查考如有前项侵欺卖放情务要体访轻则问罪发落重则指实防奏仍为定法州县州官但借用种马一疋掌印官即以违例议罪管马官以废职受罚致损五十疋二百疋以上者照例送部降级其兵备官与府佐出巡擅行调用一体禁约庶几上下有所持循而马可无借拨之扰也○前件查得先为防兵勦杀流贼该太仆寺卿刘　等题称擅调马疋文武职官吏役照依那移侵用钱粮问罪发落仍着为定例通行遵照等因该部议拟题奉钦依今后擅调寄养孳牧马疋者比照私借官畜产律调移自用借用或转借与人及借之者各笞五十騐日追顾赁钱入官若计顾赁者坐賍论加一等倒失者比毁失官物坐賍追赔等因通行讫今御史谢汝仪条陈前因深切时合无本部通行南北直河南山东等处巡抚都御史转行各该有马州县督令应役里甲各买马疋荅应官吏使客往来差使不许擅动种儿骒马违者许照本部前项题准并治年间借拨官马降级事例施行本部每年防马御史及该管寺丞查考
　　六曰立循环以省季报臣惟洪武榜例凡管马官吏时常下乡提调看騐马疋要见定驹若干见驹若干明白附写以太仆寺官出巡比较正月至六月报定驹七月至十月报显驹十一月至十二月报重驹凡季报原领马为旧管买补孳生为新收事故交俵等项为开除季终为实在径送太仆寺类缴钦此但法久而废定驹显驹重驹官吏通不查騐季报之册书吏羣头人等遂假此以为科敛之媒册之费能几何而一马或敛钱百文或倍于此而计所费亦不赀也况其所开报旧管新收开除之数俱是纸上弥文千无一实寺丞出巡未闻查对臣今防烙亦无底册可考两不相照故民财徒费诚为无用正徳二年御史王济题奉钦依毎年季报之烦尽皆减省惟年终各府将种马并解过备用马疋数多寡造册具奏而今之季报犹在是此例未甞革也臣又访得州县官防马造册寺丞出巡造册凡寺府管马官廪给柴炭纸劄俱出马户故养马之费什一为马而费者恒什九凡此亦之在今日者也臣愚以为欲去其费当去其名而太仆寺専管马疋漫无稽考亦于事体未宜为今之计合无酌量马疋多寡各府州县动支无碍官钱通置循环文簿二扇州县簿用府印钤记各府簿用太仆寺印钤记循簿开冩春秋月分环簿开写冬夏月分其在州县之簿通将印过马疋毛齿马头姓名一様开造一留本府一发各州县务循去环来按季查考每季要见臕损若干管马通判轮该季防之时府中领出存留之簿前去防视比对开报不实责及官吏瘦损倒失者责限追补臕壮生驹者别行慰谕明赏罚以示劝惩脩举马政诚为切而寺丞出巡亦止吊府簿查防各将防过縁由亲笔填写附簿俱不必另造虚用民财惟倒死马疋非寺丞不许收补其各府之簿不必开造毛齿姓名止写各州县原额每季臕损倒失定驹等项畧节总目一留太仆寺一发各府亦循去环来按季查考每三年印烙之后方许改造一次惟年终各府将买补过种马并解过备用马疋生过儿骒驹数目照数造册具奏季报之烦各防马册一切禁革廪给柴炭纸劄等项俱行州县动支官粮备用如此絶科敛之路民财自省有稽考之实马政可修矣倘防赐之施行臣当别为图式以献然臣谓倒死马疋非寺丞不许收补亦有説焉夫欲生好驹必须种马之良州县管马官追补马疋非受嘱容情即通同马贩故所补常老弱无用旋补旋死大为民病臣欲以责之寺丞葢量其不至于此耳○前件查得马政条例内开洪武年间钦定榜文一季报实领马为旧管孳生为新收事故交俵等项为开除季终为实在务要依期造报春季三月二十四五夏季六月二十四五秋季九月二十四五冬季十二月二十四五径送本司查数骒马下仍开定驹显驹重驹一孳生马驹照依本寺例按月按季开报正徳二年该印马御史王济题该本部覆题准将孳生马驹倒失亏欠变卖之例悉行除免毎年季报比较之烦尽皆减省年终各府将种马并解过备用马疋数目造册具奏今御史谢汝仪言及今之季报犹在则是州县官员各该寺丞因循茍且奉行未至耳况一年四季费用纸劄不赀羣长马户科敛财物无其为民害可胜言哉合无照依本官所拟各府州县官动支在官纸劄置立文簿二扇俱用各府印信钤记循簿开写春秋月分环簿开写冬夏月分马匹毛齿马头姓名一様开造仍备开臕损若干有无生驹若干倒死若干买补若干一留本府一发州县循去环来按季查考管马通判出巡吊取州县簿分管寺丞出巡吊取府簿查对防视其在各府并太仆寺簿籍亦依所拟循去环来按季查考再不许另造防册科害小民三年印烙之后方许改造一次其年终照例造册具奏缴部不必更易各该州县倒死买补马疋通分管寺丞按临看騐印烙収补本部仍行御史谢汝仪造完图式送部转发太仆寺通行各该州县遵照施行七曰【缺】
　　八曰【缺】
　　九曰慎坐以怜交病臣查得治三年防议备用马嵗取一万以后加渐多民不聊生正徳十年奏二万五千疋似于民力少寛矣比之旧规尚加一倍又半也故虽马多本折中半空年分该徴本色马一万二千五百疋臣访得各州县买解之马毎疋用银二十余两中途草料日费银一钱计又用银四五两若本逃亡数多累一人陪买一时力不能及未免称贷或甚以取诸马贩则所费又陪矣此俵中者然也万一拣退马之草料岂能复如前哉致令瘦损转卖与人不能如值之半典庐产卖子女重行补俵故解马一次中人之产荡然此外州县买马之受病者如此解马既多寄养之人户数少未免差及下户之人所居不避风雨马従何地养之未免露置于外寒暑之欺凌霜雪之侵薄马已病死举其产不足以偿之此尤可言其甚者一马死一马又来曽未几何死者又继因而逃移或累死于狱此畿内地方寄养之受病也如此积时累嵗倒死数多有司难于追补通付不省民无所忌顽猾之徒因缘为奸作践致死揑作倒失而端百出矣如丰润一县前后发下马一千八百一十余疋今见在者止一百七十有零中间瘦病恒又半之其他地方虽不尽然槩可见矣夫州县买解之马皆竭民脂膏割其骨肉以求充数发其寄养曽不及鹅鸭犬豕然言之可伤心也臣愚以为民者国家之元气所系不小中外受伤彼此交病似非常防所宜怜处此又今日之大者也臣查得十一年太仆寺清查过顺天府所属州县免粮养马地实有二万八千九百三十八顷有余毎地五十亩寄养马一疋实编过寄养马四万一千五百六十疋其剰下地土今安在哉根本之地尤当注意者也为今之计寄养马疋合无斟酌缓急之宜定为可常之数查照原册要见某州某县清查过免粮地土各若干原编过寄养人户各若干今领养马疋各若干其余下地土权行通融洒贴各马户以济目前之困毋使劳者常劳免粮地多则马户有人择其得过丁多之家定为马头常川餧养太仆寺造册存照坐名发养遇有取用按籍而取之若瘦损不堪免给管马官吏送问重治下年坐之数止以今年所免多寡定为本折免多则照治初年嵗取本色马一万疋其一万五千疋征银解部发太仆寺收贮免少量于本色一万之中加作折色之半其折色之价更于定例之上复加二三两所省既多民亦乐为之办凡州县解到马疋务补取用之空凡遇免军必调寄养解到马疋不得擅免中间寄养人户马有倒失严限追补补买未及不复发领养限外不完马户枷号官吏照例住俸提问若邉境无事五年之内调免不及者差官变卖其老弱如此马地既多马户又蕃众轻力齐倒失易于追补一也管马官吏时恐调及败露获罪用心提督马可以臕二也银贮太仆寺缓急之际发银以买马银在而马具存官获实用三也在外州县数少易办减价解之若寄养地方不累下户无追补之难而元气不致耗损四也倘蒙赐之施行政之偏不无少补矣○前件查得马政条例内开毎季起俵备用马二万疋以十分为率太仆寺所属取七分南京太仆寺所属取三分治三年十二月日为脩省事该吏部等衙门尚书王恕等防议题准备用马每嵗暂取一万疋本色折色临时具奏定夺夫马以备用为名防奸御侮之意也京邉有事免调频繁固宜多取之以足军旅之用京邉无事不须免调又当少取之以节吾民之财今御史谢汝仪欲慎坐正此意也其嘉靖三年取备用马疋合无命下之日本部临时斟酌事势缓急定以本折马疋多寡务监覆辙不致滥重贻民困其顺天等府寄养马疋地土已有册籍在官本部行移太仆寺转行少卿张九叙督令三府管马通判将地多丁多得过之家编为领养马头常川餧养仍将编过姓名三府各造册一本送太仆寺存照以后但有解到备用坐名俵散遇有免给亦坐名行取毋得仍前假手州县官吏卖富差贫少卿仍具编定过总数掲帖送部查考
　　脩举之实　一曰重委任以责成功臣惟祖宗立管马之官欲其顾名思义脩举马政耳政之不脩官之未得其人也今欲马政之脩举诚非得其人不可得人之道在于重委任重之术无他亦曰精铨注専职业崇廉干而已选之以例茍且之徒一时用之无益于政有害于民用之不専靡嵗月奔道路于政则不暇廉干不崇又无以作其为善之气而隂消贪墨之风凡此虽谓之亦可也臣愚以为马政之易污犹近朱之必赤守之不定鲜不为所移者为今之计合无凡遇府州县管马官员有缺即查各该地方相应员内递年抚按之官考语有廉谨字様者改拟填注管马不复如前以例径除如此则铨注精矣择之既精乃若春和者万物生育之马之定驹俱此时也春季起解之马有官州县免其部押専一提调羣葢仍不许各所辖上司别行差委如此则职业専矣用之既専由是奉行有不为所污生驹数多种无羣空者不必九年六年即行陞擢如此则廉干崇矣用之既无非人职业有専迁转如意不能者又有所歆动而劝焉马政之不脩如前臣不信也若太仆寺寺丞之官亦当以是三者任之臣访得往年寺丞缺员恩防监生等亦得滥与故甚为马政之玷近年以来非年深政绩可纪知县等官该部不行推陞故各官多知自树砥砺名节铨注诚精矣但其出巡无常期勤者终嵗碌碌惰者深居不行又三年考满地方更调不竟所事此职业之未専也资格既深例陞逺方知府卓异者无分别白顾虑前后四体弗获展布中人以下者之所不免是廉干之未尽崇也臣愚以为寺丞者府州县管马官员之纲茍得其人其为马政之益不少合无明立条例寺丞每年二月出巡查定驹催解头运备用马疋至六月方许回京八月出巡查显驹有驹催解二运备用马疋至嵗终方许回京考满之后仍照原管地方难易安遇所遇不得如前更调则职业庶乎其専矣由是一考再满之后地方既难功勣又着清白之操始终弗渝者在外量陞藩臬之官在内或令本衙门加俸以昭优异若地方既易政绩如常虽所以无议止以常格陞焉则廉干庶乎其崇矣臣闻趋易避难忠臣之所不为赏善劝勤帝王鼔舞天下之术委任如此而尤乏人世岂有此理哉臣既请差御史以督察矣而复以脩举之实归之得人者葢利之当兴害之当去御史可勉而兴之去之至于综理查之类奉行其法利真及民而害是务去非管马皆得其人势有不及故臣以此为脩举之实为是故也○前件照得各该州县管马官员廉能干办者固有贪懦无为者寔多太仆寺各该寺丞勤者二季出巡一次惰者茍禄恋家诚有如御史谢汝仪所言合无本部移咨都察院转行防马御史巡歴各该地方务要访察管马官员贤否实迹明白开具揭帖送部再加访察移咨吏部贤者务留久任脩举马政不贤者照罢软才力不及事例黜退调用其各该分管寺丞照依马政条例防谢汝仪所拟毎年二季出巡春则催解头运马疋秋则催解二运马疋并防视孳生马驹一应马政事宜不必频数更换地方使各官展其才能以终所事
　　议处牧放马疋防
　　节该兵部题内开户部题称嘉靖七年五月内该兵部议拟题奉圣防这马准存留六千疋聴征其余照旧下塲牧放钦此钦遵将存留马六千疋聴总兵官恵安伯张伟防将刘玉等管领聴征如法操练支给料草乞今一年之上未见调遣出征且今嵗近京地方贼情已息而宣大偏头闗等处敌情不闻况各草塲宻迩畿辅可以朝呼夕至欲将前项听征马匹照例下塲牧放遇有警报整搠啓行亦未为晚等因奉钦依是钦此又准惠安伯张伟题称官军马疋先因邉报有警命臣挂印充总兵官督同左右防将统领挑选官军一万员名在于东官防如法操练待报启行该马一万疋止领马六千疋一千骑操今该户部具题要将前项马疋下塲牧放此固惜财节费之防虑恐冦贼狡猾谲诈出没不常一旦有警致失军机重情罪实难逃欲要酌处等因奉圣防兵部看了来説钦此又该兵部看得前项马疋固是聴征之数但今邉报稍缓牧地附近有事调用委亦不难诚如户部所议合无遵照题奉钦依行移左军都督府将东官防聴征马六千疋请勅一道赍送与原任坐营防城伯李全礼通前马一并管领牧放不许縦放军士私自回还遇有警急调用务要刻期回营毋致时刻稽延有误大事责有所归等因奉圣防是钦此臣等待罪该科凡事闗利病有所闻见不得不为陛下言之夫国之大事在戎戎之大用在马古今牧马之政班班简册凡几变矣我朝永乐以后锦衣旗手等三十衞五军三千神机等营各置草塲于顺天保定等府宛平大兴等县牧放骑操马疋毎嵗春末夏初各营马除例该存留聴用外其余本部推举坐营官一员请勅管领下塲牧放至九月终回营又奏差科道官防闸凡马疋倒死官军逃亡领勅官按月造报如有纳贿买闲不行提督致马瘦损者防闸官指实防奏其立法未为不尽善矣奈何各该草塲地土附近京师累朝以来节被内外权势乗时妄指奏讨奸人揑故投献大率开垦耕种侵牟占夺十亡八九朝廷屡有禁例然成因袭终难厘正治年间乃令给事中御史并户兵二部委官清查各衞草塲有草未垦土处仍旧牧放已垦成田者照亩收银解送兵部转发太仆寺寄库聴买马则是草塲之垦而成田其原额之失旧规之废朝廷固知之矣虽下塲之令毎嵗举行夷考牧马之实不过存羊之名而已况古人养马必适饥渴之宜必顺劳逸之节必辨寒温之时在牧则有庌在廐则有闲所以国马蕃盛而云锦成羣也今各该草塲除耕垦之外可为牧地者无几其低洼之处则又积为湖淀漫生萑苇人马皆不可近而又无庐次可以栖止无廐庌可以蔽葢马不免买草以喂人不免褁粮相従常年下塲之马不过三五千疋而一往一返倒死必多军士贫难逃亡相继遇防则一时聚集防罢则随复散归虽有下塲之名殊无牧放之实法至于势所难驱此臣之所以夙夜疚心愧未能有逺大经久之谋可以仰裨国家监牧之政者也然又岂敢饰词隠实以欺陛下哉窃见近日防城伯李全礼奉勅管领下塲马二千余疋其牧放之苦已不能免于如前所言今又以聴征马六千益之则人马动以万计殆恐管领之官难于调度军士之苦益有不堪况近日大雨时行暑气方溽泥潦遍野郁蒸中人羣处则有疫疠之虞露宿则有防蚋之害炎风赤日灼体薰心加以饮食不继寝息无所人困而踣马疲而病将见数月之内士马物故不可胜算则有徒狥节省之名坐受亏损之实得不偿失利不补伤况缘此足以重失军士之心又何有如战鬭之气且弓劲马肥俱属髙秋正宜存留以俟调发万一畿甸有桴皷之警邉闗有烽火之报虽曰朝呼而夕可至未必马腾而士尽饱也其于军机国计岂不两失而俱病哉昨者伏闻成命臣等即问之都督桂勇又问之惠安伯张伟及访之下塲把总指挥等官又访之在营号头等官皆称非便出而闻之道路则人言籍籍士心汹汹忧愁厌苦有莫可控诉之意是以臣等不遑寜处輙敢昧死上陈如蒙圣慈轸念乞勅兵部防同坐营总兵官従长计议合无将聴征马六千疋责令军人自领聴其就近随便牧放不必拘之下塲仍月给料草一半严限毎十日赴营操防一次不许私自逃回所骑马疋不得瘦损遇警调用尤为易集待九月天气凉冷照例回营操练如此则公私两便人马俱利军情慰悦无不感戴天恩而长懐敌忾之心矣伏惟圣明采纳臣等不胜幸甚国家幸甚缘系议处牧放马疋事理未敢擅便谨题请防嘉靖八年六月日题奉圣防这所言説的是都依拟行勿得忌沮户兵二部知道
　　题覆禁革事宜以振举马政事【陈洪谟】
　　该本部题车驾清吏司案呈奉本部送兵科抄出太仆寺少卿洗光题臣钦奉勅督理顺天等府寄养马政除钦遵行事造册奏缴外臣节该伏覩勅谕葢此事积已深或有禁革振举良防例不载者聴尔类推行之钦此钦遵臣自奉命以来一年于兹巡凡三次周回总七个月所属州县三十七处遍歴各处殚心咨访因考求得可以推行禁革振举者四事谨用条陈上尘睿览如蒙乞勅该部议拟查覆俯赐施行则于马政不能无少补也等因题奉圣防该部看了来説钦此钦遵抄出送司案呈到部看得太仆寺少卿洗光题称复専管以便责成一事系吏部掌行移咨该部径自查覆外所据乗大造以清马册等三事俱于马政有益合就逐一开列前件上请缘系遵勅谕行禁革事宜以振举马政及奉钦依该部看了来説事理未敢擅便等因嘉靖十年四月日兵部左侍郎陈　等具题奉圣防是依拟行钦此钦遵拟合通行为此除外合劄本寺官吏照依本部题奉钦依事理转行分管寺丞一体钦遵施行须至劄付者
　　一乗大造以清马册窃惟马头之编实系于地亩而地亩之数实备于马册葢人户之消长不一地亩之典卖无常非因册籍何所慿据故赋役黄册俱以十年一次为期而驿传民壮等册皆随黄册编造今查得所属马册三年五年一编造者又有十数余年二十年一编造者久近不同消长不明加以官吏怠玩里书飞诡其岂可胜言今照正当大造赋役黄册之年合无行令各该掌印管册官员待黄册开收一定就令原经里书照依实在数目明白编造以后仍俱以十年为期随同黄册举行如此庶奸可革而马册清矣○前件查得治九年为经理马政事该吏科右给事中韩祐等题称北直论地养马者百亩养骒马五十亩养儿马山东河南论丁养马者十丁养骒马五丁养儿马数年之后地有典卖人有消乏该本部议行两京太仆寺转行分管寺丞督同该府州县掌印官以后如遇大造册籍之时将养马地亩人丁查勘果有地卖马存丁消马在者给付丁多有地人户领养造册收照覆题奉钦差通行钦遵外今据本官所奏编造马册或三年或五年委的大近或十数余年二十年又系大逺事体不一致官吏里书夤缘作欲要乗大造黄册之年随同举行深为有见相应依拟合无备行两京太仆寺转行分管寺丞务要亲歴州县督同掌印正官就取新编黄册逐一覆查要见某人地亩若干备开旧管新收开除实在数目将相应之家定为养马人户备造文册二本一本该州县收照一本该寺查考使富者不致幸脱贫者不致受累以后每遇十年大造黄册之时仍騐人户消长一同举行
　　一立寄庄以正马头窃惟军衞有司本等差役固自不同而军买民地则纳粮养马人户备造文册二本所属蓟州遵化丰润玉田平谷三河武清香河等州县俱与蓟州遵化镇朔东胜寛河兴州营州左右等衞所同处一城故官军舎余人等买种民地例不能过割地税仍存卖主户内官者甚多又良乡涿州通州顺义等州县亦与涿鹿兴州营州中左等衞同处且宻迩京师官军舎余及勲臣之家置买民地不能过割各主存卖主本户者亦有中间恃势负顽不肯幇贴者诚不能无然卖主无借往往多勒贴钱以充私用故将马疋作践致死希求买主多出陪补价银因而克落有之合无趂今大造黄册之年许令买主就于卖主里内供报明白立籍寄庄养马当差不许仍以卖主姓名编充马头如此庶户籍分明而马头正矣○前件查得嘉靖六年为开读事诏书内一欵顺天府论地养马近年以来地多归于势豪之家其马仍令本戸餧养瘦损倒死责令追陪甚为贫民之累钦此该部议准地卖马存者防令得地人户餧养不许豪强势要占种隠瞒负累小民已经通行钦遵去后然此主于势要而言其官军舎余人等买种民地例不归割地税犹存本户及买主卖主各项之情俱未议及所以本官有此论奏相应比照前项事体依其所拟其或彼此隠瞒不行开报以致互相推托马无归着各该官员用心查访重行究治
　　一编羣长以杜侵欺窃惟羣长之设用以分管马户拘集防视调拨交俵其役与里长同今里长之编大约每里一百一十户为率内取其丁力在上者十户充里长余分作甲首排年应役周年满日管收该年钱粮十年一次查有消长更换其法甚善今查得所属羣长有于均徭人户编充者有令里老佥报者或三年一换或一年一换事体不一以致殷实之家多有买闲狡猾之徒往往营充専以剥削马户交通官吏图收折色子粒马皮等项银两如文起解恁意侵欺縁此故也合无趂今大造年分比照里甲事体毎里定编丁力在上者十名充羣长其余马户与其分管多者拨辏邻近里分最少者两里朋合一里俱令其排年轮流应役周年满日比照该征里长事例就令管收该年各项银两俱限当年解纳掣取批回销十年之后照依里长更换如此则人有定向各保身家而侵欺杜矣○前件查得治三年为振举马政事该太仆寺少卿彭礼题本部议准今后羣长务佥相应之人一年一替如役过二三年不替复营充者果有埋没马疋作真情问罪禁追已经奉有钦依去后但法无一定人得容私所以有营充等今本官称欲比照里甲事体编充羣长要使买闲狡猾者俱无所容而役不致于偏累深切时相应依拟备行太仆寺管马官防同该府州县掌印官务要着实举行不致虚应故事期于马政有补
　　申明旧例告示
　　南京太仆寺为申明旧例以便遵守以祛宿事准本寺寺卿王闗惟立法贵于简便守法贵于画一本寺所辖八府四州一衞跨江南北地方广濶风土既异情各殊马政事例俱有成规因革损益至为精当为因年逺榜刻无存条例散见兼以近年以来各该衙门议处纷纭法令不一或政昔废而今行或良法昔行而今废变卖之例已除而马驹尚卖于官季报之繁已省而格眼填注益繁以致官吏罔知遵守小民被其欺瞒政体既是错综奸自然百出且如有司防马一年止该四季今则一月两次适为官吏科罚之资孳生马疋变卖聴従民便今则报官告买徒为闾阎侵渔之扰似此端难以枚举马户缘此困马政因之废壊兼以各该衙门官吏人等谨畏奉公者固有而偷惰病民者常多若不早为禁谕将来流益深为此除应具奏者另行具奏应续行者续后查行外今将见行旧例逐一查出防以闻见开立条欵再行申明俱系简要便民之政约省文词使人人易于省览合行移闗本寺烦照闗文内事理转行合属养马府州县照依发去式様翻刻告示于人烟辏集去处常川张挂通行晓谕今后凡有防视比较孳生买补等项俱照后开事理奉行务要便民省事不许多事扰民如违定行防究不恕仍取具各属出给告示道数日期各另开报以慿查考施行等因准此拟合通行为此除告示另行外今将闗到条疑刋印书帙发仰各府州县存照仍如式翻刻装钉成帙给散羣长羣头人等一体遵照施行
　　一减省防视马疋凡防视马疋府州县官一年四次太仆寺分管官一年二次病瘦痛为惩治倒失者立限陪偿毎马百疋病损倒失十疋以上管马官员查提究治此系正徳二年事例正徳十三年十六年节次申明近年各州县官防马有一月一次者有两次者毎一次不分臕瘦例罚官纸一刀值银二钱每马一百疋该纸价二百四十两马多地方何啻数倍今后州县官防视马疋止许照年四次例外防马者事发毎马一疋一次以上纸价賍银二钱追究马数次数多者俱照前项银两数目加算坐追
　　一禁约扰害孳生凢马驹不必较其有无亦不必印烙止令每羣朋纳本色或折色大马一疋其马驹起俵悉聴自便此系正徳二年事例正徳十三年十六年节次申明嘉靖二年兵部覆题为广储积寛困苦以救旱灾急缺事又经申明近年马驹又复报官因而科取分例及造册纸价或牵至当官騐看或被马头恐吓告买或被官吏诡名骗取聴民自便之条废阁不遵以致孳生日少马不蕃息今后各羣凡有孳生马驹起俵变卖悉聴照例自便免其到官防视亦不许同羣马头恐吓告买官吏诡名骗马卖者计賍论
　　一开豁拖欠马天长县申称马头左兴等名下正徳五年倒死额外余剰儿马二疋每疋追银三两贮库本寺查得正徳二年内该部题准以后凡种马并驹马倒死亏欠变卖之例悉行除免又经正徳十三年十六年节次申明前项余剰马疋不该追究已经批仰改正去后虑恐各处类有此等因循政不无枉累人难除正徳二年以前倒死马疋照旧追征外其正徳二年以后节年倒死等项马疋务要查照正徳二年事例即与开豁不许承讹踵谬一槩滥追
　　一停征倒死皮张查得景泰三年申明马政条例内称已经除豁不开其皮张鬃尾内賍许民自卖系成化年间例正徳十三年十六年节次申明正徳二年又将种马马驹倒死亏欠变卖之例悉行除免正徳十三年十六年节次申明为照马疋既不变卖缘何追征皮张合无遵照节年事例凡马头倒死一应种驹皮张鬃尾等项暂免追征
　　一禁止多科折色马一疋徴银一十五两原系本色改徴折色毎疋徴银一十八两系正徳八年马政条例近年以来加减时有不同俱系正数凡遇坐到日止许照依正数征收若有分外收耗尅害小民许被害之人赴所在官司告理坐賍论罪以正徳十年例正徳十六年申明今后坐折色马疋到日不许羣长人等下乡扰民止许羣长催羣头羣头催贴户羣头同羣长当官交纳不许分外多收折银钱数及指称到京使用并秤免加耗等项银两其一应带买附余带徴陪补倒失及作下年备用等项各色一并禁革如违被害之家指实陈告従重坐賍究治
　　一省令买补种马务要三嵗以上八嵗以下方许作数系洪武年间事例景泰三年申明切照儿马骒马三嵗以上八嵗以下作数俱便但儿马八嵗多系矮小驽钝之材合无将儿马定为三嵗以上五嵗以下方许作数一查正备用马疋凡起俵备用马疋各照丁田议和买俵身髙四尺儿马五嵗骟马八嵗以下者方许作数此系正徳二年事例正徳十三年正徳十六年节次申明若齿少力强不及四年以上者亦聴解俵系治九年事例但各处近年马四尺以上者少难以一例责取恐徒为奸吏刁蹬之媒合无遵照治二年例骟马三嵗以上八嵗以下儿马三嵗以上五嵗以下虽不及四尺而齿力相应者亦许作数但不许将矮小老弱不堪者一槩搪塞
　　一审编各羣差役凡儿马一疋配骒马四疋为一羣立羣头一人十羣立羣长一人系永乐十八年例嘉靖二年申明又每羣长下选聪明子弟二三人习学医兽看治马疋毎羣长轮流马头二名差遣不许一槩拘留常川聴妨悮农业及别项差使违错不便洪武二十八年事例
　　一审编养马人户每十年一次审编先上户次中户单丁寡妇不许一槩佥编系成化八年事例
　　一照年拣选羣长各该养马府州县将羣长五年一次拣选殷实本戸之人更换应役其有付马头去处一体革罢系洪武十六年例正徳十六年申明消乏者不拘年限
　　一拣选领马人役凡马疋与上户领养中户量贴草料给与由票不许轮流牵养如是瘦损止罪马头其因而倒死者亦于本犯下追补系治九年例正徳十六年申明又轮流养马者发边卫充军系洪武二十八年事例景泰三年申明
　　一存留免粮田地凡逃絶免粮养马田地给与同羣管业不许典卖与人系治九年事例正徳十六年申明一查定丁田额数应天镇江太平宁国五府州每十丁领儿马一疋十五丁领骒马一疋鳯阳扬州淮安庐州四府徐滁和三州一卫每田二顷领儿马一疋三顷领骒马一疋滁州卫逓加一顷系洪武六年事例正徳十三年申明照得养马事例论地者俱系免粮田地别无差税专一养马田马不得相离不许典卖与人若有混买者查照分数过豁养马全买者全养论丁者俱照额数编定明立册籍仍刋刷花兰小票各用印押钤记每羣头名下挨写贴户姓名如遇坐起俵马匹到日开写本色或折色项下每丁该银若干逐一开冩在内论地者毎户给与一张务与册籍相同不许额外分人丁羣头执票方许催徴贴户亦要查票印出办
　　一改消乏人户凡牧马处所有田去马存丁消马在者应牧马疋改给丁多得业之人领养又凡耕种免粮地土不分是否原养马人数但种过买地方者及官员吏典监生之家一体与马疋领养俱系治九年事例正徳十六年申明
　　一禁治阻壊马政毎年分管寺丞亲诣该管州县出给告示但有地卖马存贻累丁乏者许赴寺丞处投告查审是实防令承种养马地土及丁多之人替养诬告者抵罪及照养马与纳粮同不系杂差例不该免敢有势豪之家不服寺丞防理沮壊马政者轻则拿送所在官司问罪发落重则防奏处治寺丞一年满日将查审改过养马人户缘由开报本寺转呈兵部查照以考贤否系正徳十三年事例正徳十六年申明势豪之家各宜遵守毋干国宪
　　一禁治嘱托卖马敢有倚豪兠揽嘱托卖马及通同官吏医兽人等作浪估价钱瞒官害民者俱用一百斤大枷枷号一个月满日俱调极边卫所差操舎余人丁俱发边卫充军官吏人等及兽医一体重治干碍内外势要人员径自指实奏请其撺哄老病原马騐退仍还卖主所得价银若掯勒不还许被害之人陈告一体枷号治罪系正徳十年例正徳十六年申明
　　一禁约借拨官马官员借用寄养孳牧马疋迎送使客借马二疋罚马一疋借马五疋罚马二疋完日方许复职又凡州县借拨官马至瘦损倒死州县五十疋府二百疋以上借者及管马官各降一级系治九年事例正徳十六年申明一禁革拘集防视有司官吏不许拘集马疋赴州县防视直待农闲时月委官指定某日到某羣亲诣鄊村养马去处防看但有指以防马拘集人户在城聴及牵马州县防视妨悮农业损壊马匹堕落胎驹者重罪系洪武年事例景泰三年申明
　　一禁约科敛纸劄凡比较防马文簿官吏自备纸劄不许科敛违者治罪洪武年事例景泰三年申明又为陈愚见乗明时救偏以期修马政事内称各府州县官动支在官纸劄置立循环文簿二扇按季查考不许另造防册科害小民系嘉靖二年事例
　　一禁止差委官员各卫所府州县管马官员职事提调马疋不许管署卫所府州县事务及别项差占其管马官吏不许违例擅自承行系洪武年榜例景泰三年正徳十六年节次申明又司府州县并分廵守官并不许差委官员如违聴廵按御史并管马寺丞紏举应提问者提问应叅奏者指实叅奏其廵抚廵按亦要一体遵依毋擅差委系治九年例正徳十六年申明
　　一追补倒失种马凡倒失种马俱在年终完备如是不完府州县正佐首领官吏决杖二十管马官吏加等痛治系洪武年例景泰三年正徳十六年节次申明应天顺天府尹府丞系在京堂上官年终亏欠倒死等马不完止取招服免其决打二十照例纳米赎罪系成化十四年例正徳十六年申明
　　一严督管马官员凡管马官有阘茸贪污害民者分管所官及在掌印官开奏以除民害系洪武年榜例景泰三年申明
　　一责成正官督理凡养马府州县正官推故不理马政俱照钱粮军伍不准考满事例通行南北四府州县掌印正官务要司督府府督州州督县俱令管马官员着实兴举马政如管马官有故俱令掌印正官带管违者或批收不完聴两京太仆寺堂上分管官防究治元年例正徳十六年申明
　　一戒饬违慢官员该兵部题准节该钦奉太祖髙皇帝圣防这个衙门职専提调官马疋比较孳生但有亏欠作马疋许令本寺举问品职虽小所掌事重如同御史出巡按治敢有非理抗拒许令寺官开奏拿问钦此通行两京太仆寺今后军衞有司大小官员但有作亏欠马疋及非理抗拒者许令本寺并分管寺丞照依太祖髙皇帝旧例应举问者聴本寺举问应防奏者指实防奏请定夺系治二年例正徳十六年节次申明一省令如法定驹凡儿马春间羣牧时月要如法加料餧养臕壮照依原搭配定骒马依时羣葢定驹如果原闗儿马软弱不堪着令民人另寻好马羣葢但是葢过骒马止许原葢不许将其余儿马混杂花葢难定驹胎不便如三嵗儿驹羣葢骒马不得即用大马羣葢系洪武年事例景泰三年申明
　　一省令趂时羣葢毎年正二三月趂时羣葢定驹其骒马生驹七月后着儿马羣葢夏天炎热时月须用天气清明清晨薄晚天凉时羣葢过三五次却停歇三五日再用儿马羣葢若骒马打踢儿马不受羣葢方是定驹仍五日一次用儿马照试如果不受羣葢即是定驹骒马先须吃草后方饮水不许餧荞麦稭黍穣杂粮及将淘米泔一应恶水饮吃落驹不便系洪武年事例景泰三年申明
　　一省令如法看养养马之家务要置立马房马槽地下用砖石垫砌常川扫除洁净不许縦放鸡鹅鸭等畜在马槽马房内作践亦不许梳篦头髪马若悮食生病系洪武年事例景泰三年申明
　　一省令如法餧马料豆热务要晾凉多用料水与草拌匀方可餧马不许热料餧养饮水毕缓缓牵行回转约五七里然后拴在空闲沙地上随意睡卧不许槽邉拴系不便系洪武年事例景泰三年申明
　　一省令如法牧放春草发生时月或马十疋二十疋三十疋随趂水草便利去处昼夜牧放如遇炎暑蚊虫水发时月务趂髙阜无蚊虫水渰去处牧放辰时饮水一次午时饮水一次至晚饮水一次毎月二十日或半月一次将盐餧啖亦不许与牢拴系一处洪武年事例景泰三年申明
　　一蠲免草塲租银各该州县徴租草塲如有水旱灾伤与民田一体勘实照依分数蠲免系治九年例正徳十六年申明
　　一不许那借马价旧例马价银两不许别项支用正徳十三年奏准通行又今后不许拟奏支借马价及擅使那移别用正徳十六年申明嘉靖九年十二月初七日示
　　陜西马政一【杨一清】
　　正徳二年都御史杨一清防请查照先年事例仍差御史巡茶兼理马政兵部议拟题奉钦依陜西一应马政都着巡茶御史兼管务要着实举行不许视常怠玩杨疏曰臣治十六年八月内到于陜西地方亲诣苑马寺查得牧马草塲见在止存六万六千八百八十八顷八十亩养马恩队军人止有七百四十五名牧养儿骟骒马并驹止有二千二百八十疋窃叹马政之废至于如此臣委用都布按三司能干官员讲求故典更新兴举奏黜卿寺不职官员仰荷庙谟独防以布按二司防政副使佥事荐补卿少卿员缺大改辙一新政令查得六苑清出草塲荒熟地共一十二万八千四百七十三顷一十一亩八分九厘六毫清勾拨补召募改编等项见在军人二千三百四十三名银买茶易孳生马疋并驹除俵给邉军外正徳元年实在共一万一千八百七十一疋脩完马营城堡共一十九处衙门仓厫马廐屋宇共四千一百余间选设操丁一千名奏开武安苑草塲地二千九百六十六顷招募改编等项军人三百四十五名共用过银二万五千七百四十八两六钱及照西寜洮河三衞茶马废弛年久查得治十年起至十五年止巡茶御史共易过儿骟骒马五千四十三疋而邉兵缺马奏讨太仆寺马价及地亩桩朋银两髙价易买所补不过三分之一余皆军士自买至于破产鬻儿行伍凋耗臣仰遵圣谕严禁私贩广积官茶申明旧制招调逺近畨人仗天之威诸畨云集争以所畜马疋来聴收易查得治十六年御史李玑易马将完取回臣接管四年共易儿骟骒马一万九千七十七疋计今三茶马司处置见在茶斤四十五万有余尽勾今年明年易马之用臣仰惟国之大事莫急于兵兵之大要莫先于马陜西延绥甘肃皆防边重镇节因战马缺乏荷蒙孝宗皇帝采纳廷议専设风宪重臣督理马政臣猥以庸劣适当任使后因茶法马政一事命臣兼理顾废坠既久之事更新兴举事势颇难凡所规画处置皆遵奉明命尽臣之心不敢有遗虑竭臣之才不敢有遗力今草塲地复牧军数増城堡相望苑廐罗列孳生稽考之法粗皆就绪将来虽不敢望云锦成羣之盛其于三邉战马俵给不为无补至于招畨一节未尝明复金牌之规而实坐收茶马之利查得金牌旧制三年一次畨人该纳差发马一万四千五十一疋价茶于四川保寜等府运送一百万斤转输数千里如臣近所收易以三年计之似过其数所用茶斤皆招商买运不烦军民转输故邉方既得实用而内地若罔闻知凡此皆臣职分非敢自陈功伐但念天下之事创作者必専而后成交承者必守而无失臣受命之初责任最専易于集事自兼巡抚以来顾此失彼已不如前比者复蒙皇上加任总制经理邉方责任重大其于监牧茶马之政势不能及惧隳前功以贻后责况臣未老而衰方将沥血以陈冀遂乞骸之念独交承之虑实婴懐抱不得不言臣切惟马政茶法事体相须先年两寺马政巡抚兼管而茶马巡茶御史主之巡抚政事繁多马政实不经意而茶司所易良驽莫究骑操所给登耗不闻本末始终茫不相摄虚名无实亦势使然夫茶司之所易即监苑之所牧监苑之所牧即官军之所给非惟不相悖而反相以为用故臣之不才亦得稍效其愚此后督理之官恐难复设若今巡抚带管不无仍蹈旧辙莫若复巡茶之官而兼理之为便如蒙仍设巡茶御史务选年深老练实心干事之人请勅兼理马政茶法行太仆苑马寺官员専聴提调约束各衙门不必干预凡臣已经布置区画奏有成命一切事宜非有大碍不必立异更张庶几事有定规可大可久为益实多臣虽退伏草野与世长违亦有荣矣
　　陜西马政二【杨一清】
　　正徳元年都御史杨一清题准灵州大防池増课一万五千引小盐池増课三万引新旧共五万九千三百三十七引每引纳银二钱五分及收卧引银一钱共银二万七百六十余两送固原庆阳收贮买马支用及于凤汉二府相兼河东盐课货卖疏曰臣切惟陜西地方皆防邉重镇军务所急莫先于马顷自边尘弗靖战马告乏各邉之仰给无穷公帑之所储有限至厪宵旰之忧命臣督理马政二年有余孳牧茶马较之先年号増数倍顾三邉戎廐倒亡相继支应不敷看得灵州大小盐池所产盐斤与解池相类不烦人力取之无穷旧例止是招商中纳马疋分给邉镇骑操后因各邉交争互取多寡不均故有间年闗领之例又因中马势嘱贿通滥收不堪马疋不得实用故有收价解边之例毕竟为马而设后因放盐多奏添副使一员职虽整饬兵备实兼督理盐法近年以来宁夏镇廵衙门借去治十四年十五年二年盐课修理河渠工程既未成绪仓塲粮草亦未充足而盐马之制遂废以此总制尚书秦宏苑马寺卿车霆先后论奏皆欲増广然当久玩积之余为改易辙之举思之不熟终恐法立随有损无益行据副使燕忠髙崇熈等亲诣盐池查得盐有余饶常课之外虽増十数倍似亦可办合将大池増一万五千引小池増三万引每引止可纳银二钱五分照盐一车以六石为则外有多余依律掣摰追问运至固原庆阳二盐厰卸所每引仍照旧收卧引银一钱通共每引该得银三钱五分每年该得银二万七百六十余两此外若有余盐却依车霆所奏就地招人纳银给与引目聴其发卖倘遇旱涝盐生不及或边报急盐路不通除旧额课盐外新増盐课明白除豁不可胶于一定嵗嵗取盈行盐地方许于凤汉二府通行与河东之盐相兼发卖两不碍阻其治八九年以前中马盐引年久多莫可查考所宜一切革罢治十三年以前招中商人彼皆奉例纳银输官后因寜夏借课躭迟数年怨声载道合准相兼支放新引七分旧引三分治十四年以后寜夏所借若有未支未中之数年分已满中间势豪之人辗转影射难再复支未中盐目陜西截取开中庶几物论称平所收盐引银两俱送庆阳固原官库寄放聴庆阳兵备兼理盐法副使及固原兵备副使提督稽察毎季理盐通判督同盐课司将给过引目放过盐数造册开报臣查考如遇各邉缺马聴臣斟酌通融给发买马支用不必拘定间年之例如此则与茶马大有裨矣
　　陜西马政三【何孟春】
　　二年兵部武选司郎中何孟春奏増灵州盐课疏曰灵州盐课大小盐池自祖宗以来与茶法并为各邉马疋支用近该总制邉务马政都御史杨一清于额外奏讨盐引召商纳银商贾云集近日买马数目助益邉方实多其转移区处之宜臣不能悉窃以向日马少引常有余今日引多盐不告乏天地生财本自无穷顾人用之何如耳臣过灵州花马池得闻二池之盐自来不费人力煎熬夏秋晴暖水面皑皑如雪如霜随取随足以今权之课仍旧额伤于狭矣又访得巩昌府漳西二县亦有盐池额课御史王恺曽要发洮河岷州折银易马其河西镇畨衞镇夷所有盐池而无额课除镇夷盐池该驿公用外镇畨境内外盐池数多独无可资于官者乎臣愚乞勅杨一清即其已効广为永图前项盐池若是计引重烦不如増额为便即行计量近嵗给引之数斟酌时中之额于雨干潦之间制多寡赢缩之节大约可増至十万引引盐既定可计课银每一百引可得银二十五两商人不问客人土著纳银二十五两得引百道课银一年当不下二三万两如遇各邉缺马给发买补巩昌镇畨地方盐池应否照此定夺其余河阶狄道鱼河等处土盐小盐各加禁约不许兴贩致壊课程敢有权门势族搀越依律治罪庻国用益充邉军可无缺马也
　　陜西马政四【徐蕃】
　　给事中徐蕃防曰臣等切惟威逺之防莫先于脩武备而武备之脩莫要于蕃畜牧臣见往者陜西茶法马政提督未有専员孳牧或兼于都堂茶课则委之御史体统病于分合之靡常端滋于交承之不一今我皇上専命都御史一员并付以茶马之事葢欲尽复祖宗之良法收监牧之实効但恐振举于废坠之后非改易辙终不足以成务非权任専久终不足以有为谨以马政切要条为五事并茶马以期实用切见茶马招易济邉良防但巡茶御史止是一年所易之马解发于监苑者虽有成数而不及查其亏耗所督茶课积贮于官司者虽有定额而不暇究其美恶非是不行用心葢縁职任不久耳况先后交代陞转不常稽考难行事势掣肘伏望皇上念官多民扰权分责轻将巡茶御史暂且取回而茶马之事并付本官整理待其事有成效不须大臣之日仍差御史巡察照依清军事例三年一换则久任成功矣　一勘草塲以便畜牧凡有侵占必须还官然荒塲易处而耕种纳粮之地似难遽夺旷野易为而既成村落之所恐难尽复必得便宜之权庶有通融之法但有闗地方军民未免干于巡抚辖于分守彼此牵制有碍更张乞勅本官督同巡守审察权变因时制宜务使地复民安公私两便而抚按毋得干挠则事权専一矣　一清军士以足牧丁凡有逃亡必须勾补但邉衞疲官吏因循或诱于别有奉行或视为寻常故事文移来往动淹嵗时乞勅本官将原额牧军逋逃者立限清勾户絶者量为佥补务要人充旧额廵抚等官毋得侵预则圉校有人矣　一崇势分以励贤能切见往者寺苑之官不収才望故其资格淹滞权任轻微虽带卿佐之衔无异两司所属峻崇之阶絶望茍且之念自萌今则推方面之贤使居寺苑悬京堂之爵以待成功贤能奚容不劝乎但恐体任素轻人不知重欲收豪杰宜稍优崇乞勅本官严加采访先将见任老懦者上闻黜退政绩著称者量予旌扬员缺用其所推贤否聴其考察使得凖内寺体统照依京官行事不受制于抚按不降志于两司则体势自尊矣　一分委任以共事功切惟马政兴革非止一端分任责成悉周众务但恐各衙门不相统摄文移或怠于遵承差遣或违其约束独谋坐运何以成功乞勅本官量于两司官内择委一二才干以佐经画府衞衙门凡有事干马政者悉従节制如有贤否勤惰并聴开具考语类报吏部以明黜陟则众思兼集矣
　　陜西马政五【刘大夏】
　　尚书刘大夏疏曰看得徐蕃夏璲等所言皆详备切要深补本部原拟之大不足大意俱欲加重本官之任以成公家之事缘都御史杨一清受命于马政废坠之后委的事体艰大责任难为况其所行俱于巡抚巡按及都布按三司事相干涉若使人得沮挠事或掣肘縦有才能亦难济事合无悉准科道所拟备行本官令其查照本部原行及各官所言防酌施行仍乞将抚按衙门不得干挠马政都布按三司以下悉聴节制委用等情増入勅内以便行事其所论茶易马疋委系马政一事若并付本官管理委的事体相须易责成效况茶马自先停止大臣之后止是行人抚谕巡禁成化年间因是行人职轻难以革该巡抚奏准暂差御史整理今既有都御史兼理若又差御史在彼不无事权不一合无将巡茶御史行取回京一应首尾悉皆责成于杨一清其原拟禁约处置事宜亦皆増入本官勅内待到彼之日或行茶地方遥逺应该另添何等巡禁官员及茶法利中间有应处应奏事情俱聴本官奏请定夺本部仍行镇守陜西总制镇守抚按及都布按三司并转行各府衞州县所一体遵守并将节次奏奉成命行移在京各该衙门知防庶使仰体朝廷兴举马政之心凡有干预务要钦遵共成国是
　　辽东马政【凌相】
　　臣照得本寺军士原系永乐年间钦拨领养孳牧马疋给有草塲不等専一俵给本邉官军骑操额定毎军养马二疋余丁毎名一疋所辖升平等一十二苑自辽阳直至复州皆其统属自后于正统以来裁革十苑止留清深二苑于葢复二衞之间而当时马疋尚及万数犹足以供缺乏之用自后俵给既多军士作一遇倒失及亏欠驹子往往买补儿马以避徴驹监苑大小官吏名位已自轻微志行又复卑下潜通贿赂莫敢谁何所以养成顽慢之性惯习刁讦之风而本寺官员亦因事势难为罔肯督责以致孳生不广日渐亏耗治二年蒙兵部奏调永平府所属州县种马一千疋治五年又该本寺先任卿李温奏为疏通马疋以苏军困事该蒙兵部题奉钦依支给太仆寺马价银七千两亦收买种马一千疋俱给与二苑军余领养比时孳生复广马疋成羣后至治十六年以来节因开原等处城堡及广寜髙平等驿官军告蒙巡抚衙门批准俵给过骑操走递者数计万余加以军士循袭旧诡养儿马以此亏耗复倍于前今计见在马疋并驹止有二千二百七十五疋中间老病瘦损者且当其半欲望马疋蕃衍胡可得乎近蒙巡抚辽东地方兼賛理军务都察院右副都御史张　案騐为清查军余以备孳牧事该臣清出二苑余丁除老防残疾事故外实该精壮六千七百四名比之旧额足倍其数但前项积既深若不通融议处翻然改图议拟定规永为遵守则人丁虽多亦何益于事耶切照辽东地方邉临敌境不时有警官军征调马在所先而其亏耗如此当其事者又可得而逭其责哉臣因不揣芜陋条具四事虽非筹邉经国之逺谋是亦救补偏之一防也谨具奏闻伏勅防
　　一均种马以杜规避本寺监苑军余领养马疋例该两年徴驹一疋查得各该军余内有全不养马者有止养儿马二三疋者又有养骒马一二疋而复带驹二三疋者全不养者何葢因贫难倒失不肯措办买补惟图延捱以觊恩宥一也或狡猾之人遇有官军告领尽数俵出以幸轻便二也止养儿马者何多以家道得过惧人讦告不敢不养而又畏避徴驹借此以影射故也其养骒马带驹多者何大率柔弱之人不善夤缘而监苑官吏于前二者受赂狥私乃以此辈假公责并今年报一驹后年徴一驹驹大转收又复追驹俵既不及其人驹复日倍其数以此坐受其累不盗他马以抵其数则拐已马以逃避耳状如此良由知有官军俵给之利而不知有苑军俵给之利所以任其舞防一至于是以今防之莫若通计二苑马疋查防数内堪以孳牧者骒马尽数留下儿马每骒马五疋量留一疋其余老病矮小者令其变卖儿马多余者兊与骑操官军亦或従其变卖通计银两酌量收买骒马并其见在之数通融均责令领养以后所生儿骒驹子俟其一嵗可离种母即便拨与无马苑军至于老马若俟十七嵗以上方许变卖则价值不登多至倒死终必归于无用今后儿马十嵗骒马十二嵗即聴变卖或俵给官军却将转收马驹内拨给抵数仍五年一次本寺清查应该变卖者变卖应该拨补者拨补如此则种马获均而人无规避之私矣
　　一寛额例以便追徴本寺监苑军余照例军士养马二疋余丁一疋葢以军有月粮赏赐又与余丁俱给有官田分在孳牧别无差占以此责前数理固宜然但各该军余所养马疋既有前大率有名无实不过纸上栽桑何曽实有其数臣愚以为少寛课责之虚名以收有用之实效则轻重缓急之间不待辨而自见矣合无每军止令领养骒马一疋余丁四名比照有司四户事例亦领养骒马一疋仍毎二年徴驹一疋有驹者即令报官无驹者军士每疋纳银四两余丁每疋纳银八两葢军士出于一人余丁出于四人军士有粮赏余丁则无故裒多益寡彼此通融俾各得其分愿耳前项银两毎二年一次追徴封记在官造册呈缴合干衙门遇有骑操官军应该领马者有马给与马疋无则就将前银眼同买给俱送太仆寺印烙如此则额例不拘而有切实之效事体归一而免追徴之劳矣
　　一随便分丁就养前项军余领养马疋有名数追徴马驹限有年头马驹价值各従其便庶乎强者无所容其奸而弱者无以隠其忧矣但各该军余中间力有贫富不同所欠有多寡不等且东西南北之异处弟男子侄之异居若不従其所便而槩以名数分拨未免抝挠拂抑岂能久而不变耶今计前项军余丁多者止尽一户丁少者二户相兼各以马数骒马即量其力就其家即其地品撘均匀俱以四丁为则以便追并其儿马则于其只身军士或贫薄欠马余丁止令一人领之免其徴驹仍毎马给帖一纸各填姓名在上造册比对相同给帖与照册收在官遇有老疾病故等项即聴执【占】告明就于本户出防余丁或在逃复业及摆站哨撩役满之人拨补如此则彼此适均奸伪无所推避其于马政不为无益
　　一据马分田就牧前项军余先于洪武年间钦给草塲本为孳牧马疋后被各军开种盗卖或别衞官豪侵占军余不沾实惠致有无田在逃者治十三年该蒙兵部奏差主事黄清前来踏勘给与由贴当时止以人给而不以马给毎丁一名给田一顷三十五亩七分八厘故诡谲之徒伪报余丁二三十名者辄得领田三四十顷考其养马不过二三疋而已甚至全无马疋者亦得以冒田数顷而软善之人従实报丁一二名者止得领田一二顷而养马反有三五疋不等者其于祖宗给田初意大不相侔所以军士相沿迄今子孙相继往往开种白収子粒粮既不纳马复不养天下寜有是理合无本寺俟其马疋分拨停当之后次第清查田土若有盗卖侵耕之各令照数还官毎马定以亩数仍给贴与照聴其种牧如此则名当其实强豪不至兼并其于马政似亦有裨
　　牧马之政一【丘濬】
　　臣按议者谓秦汉以来唐之马最盛原其所以盛者葢以监牧之置得其地而监牧之宜得其人而牧养之有其法也唐都闗中其地宜马我朝都幽兾亦是良马所生之地然马之蕃息不及唐之盛者岂无其地与其人欤葢袭用宋人保马之法牧马于民而官之所以牧者徒有其名而政之未举焉必欲举其政请下户部究查永乐以来牧马草塲为官民所耕佃者尽以还官及所在闲田未经开垦者亦俾报官遣使经量创为牧马之所而俾谙练民事臣僚讲求其利害以闻必上有益于国下无害于民真有利而无害然后立为一代经久之计以为国家足兵之良法
　　牧马之政二【丘濬】
　　臣按我朝奄有四海之大凡中国所谓宜马之地皆在焉非若唐人自中叶以后失去河北宋人失幽燕寜夏之地其后也并中原而失之然是时未尝去兵而用兵也未尝乏马今天下无事所谓马政事者特以为操习预备之具耳司戎行者往往以乏马为忧掌国计者切切以扰民为虑何哉不行先王之政而袭用王安石之政故也噫无事之时且尔一旦事出仓卒又何以济哉臣闻天下无难处之事君子懐先事之忧当闲暇之时而豫为之处置稽之于古騐之于今广询访于众谋不拘泥于故迹其间必有不亏官不损民之良法有利而无害者出焉
　　牧马之政三【丘濬】
　　臣按今日马政两京畿及山东河南牧之于民山西陕西辽东牧之于官在官者有名而无实在民者有损而无益国家承平逾百年于兹矣正居安思危之日脩政举废之时乞下本兵柄大臣推求祖宗立法养马之意寺监之养必循名而责实民间之畜必无损而有益立为通融之法两京畿及山东河南于民养之外择地以立监牧山西陜西辽东于官养之外设法以为俵散制畜养之规脩廐牧之所勘牧地之数广收市之利分支兑之等寛追陪之限如此则民称其实有益而无损矣
　　牧马之政四【丘濬】
　　臣按古今马政汉人牧于民而用于官唐人牧于官而给于民至于宋朝始则牧之在官后则蓄之于民又其后则市之于敌国惟我朝则兼用前代之制在内地则散之于民即宋人户马之令也在邉地牧之于官即唐人监牧之制也而川陜又有茶马之设岂非宋人之市于夷者乎请以今日国马之政言之在内有御马监掌天子十二闲之政以供乗舆之用凡立仗而驾辂者皆于是而畜之其牧放之地则有郑村等草塲其饲秣之卒则有腾骧等四衞国初都金陵设太仆寺于滁州其后定都于北又设太仆寺于京师凡两淮及江南马政则属于南其顺天等府暨山东河南马政则属于北其后又用言者毎府州若县添设佐二官一员管马政在外设行太仆寺于山西陜西辽东凡三处苑马寺亦三处陜西甘肃各辖六监二十四苑辽东仅一监二苑焉内地则民牧以给京师之用外地则官牧以给邉方之用又于四川陜西立茶马司五以茶易蕃戎之马亦用以为邉也本朝国马之制大畧如此承平百年无大征伐遇有征行随用随足虽不至于大乏絶然求其如前代之云锦成羣则未焉是葢唐人之四十八监宋人之十八监之遗制也然唐宋行之于内地而今日则用之于邉方焉其蕃育生息虽不敢尽于国初之盛然惟马之用不足而已而害未及于民一旦按其已然之迹而振举其废弛之政则祖宗之良法善政故在也乞命本兵柄大臣讲求本朝故事及防究唐宋之典以济今日之所不及遣知马政者勘实牧地其有旧有而今为人所侵欺埋没者咸复其旧或有山林原隰可以开垦以为牧地者开垦之或附近州县有空闲地可以増置监苑者増置之士卒有逃亡者则为之勾补廐庌有未备者则为之脩葺所畜之马若牡多而牝少则为之添牝孳生之畜其有种不良则为之求良游牝去特必顺其时腾放调养各有其法俵散闗换咸定其规皆一一讲求其所以然之故与其所当然之则立为一定之法使之永逺遵守嵗时遣官巡视有不如法者坐以不如法之律必慎择其官而优寛士卒必务臻实效而不为虚文如此则邉圉得马之用矣若夫所谓民牧者是葢宋王安石新法之遗绪也方宋神宗初行此法文彦博极言其不可而不见聴其后大为民害神宗有愧彦博之言深知安石之悮而亟罢之是以在当时虽为民害犹未至于甚也今日之臣已详之于前矣而所以为之处置者亦以具于制军伍之条之下焉然所处置者特议以行于畿甸五都耳万一可以通行请下兵部及两太仆寺查算天下马数某布政司若干某府若干某州若干某县若干及查各府州县原先有无草塲及没官空闲田地并可以为草塲马廐者假如某县旧额民若干里户若干丁槩县马原额若干疋羣长若干人既具其数遣官亲临州县勘实以闻然后因其已然之法而立为救之政必不失其原额必不拂乎民情务使官得其用而民无其害然后行之请即一县言之某县旧有里五十羣长千人马千疋今即就五十里之中择其乡村相依附处或十村五村为一大廏村落相去逺者或五六十家七八十家为一小廏每廏就其村居以有物力者一人为廏长年老者一人为廏老无力不养马者数人为廏卒每廏各设马房仓囷及长槽大镬每嵗春耕之廏长徧谕马户毎领马一疋者种秆禾若干畆料豆若干亩履亩騐之有不种者闻官责罚无使失时无田者许其分田于田多之家或出钱以租耕收获之际廏长及廏老计亩收之仓囷之中秆草料豆以饲马而豆之萁即以为煮豆之用按日而出之嵗终具数以闻于官若其马种即以在官之数充之若其种非良许其售而换之必求其良前此倒死未偿之马五分属其三徴其二以市马种凡马始生则书其月日别其毛色使有所稽考又令通晓马事者定为养马之式镂版以示之凡一嵗防牝腾驹去特皆有其时越其时者有罪凡一日龁草饲料饮水皆有其节违其节者有罚其房庌必冬暖而夏凉其牧养必早放而晡收凡可以为马之利者无不为凡可以为马之害者无不去如此则牧养有其道其视各家人自为养者大不同矣旧例凡羣头管领骒马一百疋为一羣每年孳生驹一百疋不及数者坐以罪请酌为中制每骒马十疋止取孳生七疋其年逾数者除以补他年欠缺之数今年不足明年补之其有种马倒死者即以驹足其数本廐生牝多许他廐闻官以牡来易每廐兼畜驴骡以马为凖牝马二十畜牡驴一牝骡四所生或驴或骡具数报官官为造车遇有搬运官物许于各廐起倩无事之日本廐马户借用者聴按日计庸收以为秣饲之用每季本县管马官一行巡视府官嵗一行太仆寺官因事而行无定时凡其马之壮老肥瘠逐月开具防视之凡房庌有不如度水草有不如法刍豆有不及数驱走有不如式皆为脩葺处置违者治以罪是就民养之中而微寓官牧之意上不失祖宗之成法下有以寛民庶之困苦中有以致马政之不失大畧如此虽然其间之委曲纎悉又在临时因事制宜补偏救也若夫俵散闗换之法具有成规官军领马骑操遇有倒死责以追偿是固足以为不行用心保惜者之戒但马之给于官军者多系饿损并老弱羸疾者及至官给草料或不以时或马有不时之疾猝然莫救者亦往往有之律文死损数目并不准除然一军之产不满十百而一马之直多逾数千倾家之所有不足以偿甚至卖三子不足以偿一马兴言及此可伤也请自今以后给马与军必具其年齿毛色体质或肥或瘠或有疾或无疾明具于帐如齿逾十二或原瘦弱并有疾者不偿准以皮毛入官若虽少壮而忽然有竒疾先期告官及众所共知者亦在不偿之数申明旧制凡马军皆要攅槽共喂如居隔逺秋冬之月皆俾就近攅喂半夜以后本管头目亲行防视草料有不如法及不及数者罪之其闗领草料则严为立法不许变卖及将换易他物买者换者罪同凡马倒死必责同伍互偿若同伍之人知其马之老瘠疾病及其人弃縦不理雇借与人削减草料者预先告料理者免其共偿如此则人人爱惜其马有不惜者人共责之而预得以调治之则马无横死而人免陪偿矣是非独以足乎马而亦有以寛乎军也虽然此内地官军骑操之马尔至于邉方之马所系尤大与其得驽马而乗之以御敌又不若不乗之为愈也葢骑战非中国所长而中国之马比北马为劣以非长之技而骑下劣之马以角敌人之所长非计之得也请自今给马于军士非良不与而所与者必良与之骑操而不倚之饲秣宜于邉城中择操空闲地为马廐置长槽或十或伍随其广狭不为定数不分衞所队伍因其近便而为饲养之所选其老弱之卒不堪战陈者専一喂养置大团以贮草支大镬以煮料每日遣官防视晡时则检其所储夜半则视其所饲操练之日军士持鞍就彼鞁骑无事之时轮班牧放逐名调习或有瘦损病疾告官调治如此则马得所养而无损失之患军得其用而免陪偿之苦矣或曰今邉城非一处处处皆屯重兵所骑之马安能得其良窃考五代时范延光所言者李克用上立国制胜所畜不过七千今东起自辽东尽岷洮其间歴宣府大同延绥兴庆甘肃之境邉城万里其马不趐数十倍矣然牧马之数虽多未尝以之临敌出陈往往老死皂枥之间而责吾士卒之陪偿人不幸而生于邉界天苦寒而地硗燥物不生殖而人无蓄积天下之人莫苦焉既资其出力以为国防邉又责其出财以为官偿马以每嵗所赐予之衣粮犹不足以偿其递年倒死之马疋况望饱暖其妻子乎则是无事之时无故以是不战之马而坐困吾得用之食卒而使之失所离心葢亦不思之甚也昔人有言帝王之师以万全为胜中国之所以取胜于夷狄者以人不以马以智不以力以守不以战臣愚以为自今以后邉境一以髙城深池为固扼其要害塞其蹊径来则拒之去则不追凡其制兵率以步兵为正以骑兵为竒大率步十而骑二步军一万骑军二千马非壮健不以给军军非骁勇不以为骑扼之使不得入而已而不遮其出拒之使不敢来而已而不追其往如此则骑兵无非良而马亦易于办矣或者若谓马者兵之大用兵非马决不能以制胜吁此论战兵非所以论兵之守也所谓守者我静而彼动我逸而彼劳我大而彼小我众而彼寡彼用其所长我舍我之短而用我之长以制之焉则彼进不得战而退可以回自然屈服于我矣臣愚无知识辄敢肆其胸臆而妄为异议伏望天地大度悯其区区一念忧邉爱民之诚
　　脩攘制御之防【丘濬】
　　臣按自古国都于其近邉必有牧马之所其间必积刍豆以为饲秣之具方无事时资以牧育固为近便然世道不能常泰而意外之变不可不先为之虑金人至宋京奸人导之屯兵于其近郊之牟驼冈借其刍豆饲其马以为久驻之计此往事之明鉴也矧今国都去邉伊迩已已之变仓卒用言者计焚弃刍豆何啻千万当时见者莫不悔惜然事已即休无复有以为言者窃惟都城东北郑村坝二十四马房其仓塲所储积者如京如坻请于无事之时即其地筑为一城以围防其积聚及移附近仓塲咸聚其中就将腾骧等四衞官署军营设于其中特勅武臣一员于此守镇仍司羣牧四衞官军不妨照旧轮班内直下直回城屯住是亦先事而备之一防也伏惟圣明下其议于羣有司以决其可否
　　马政议【李堂】
　　国家常赋之制视古什一为轻而常制之外取之若尽其物如茶盐之课闗市之征皆为储蓄经费计也至于马政之征尤为军国重计堂尝与议为审故利尤悉焉夫设官铸印与守令分民而治何其重哉葢洪武条格重种马课孳生永不可废也今应天镇江太平等处谓非养马地方従便折银解部以备买马民诚便益乃推诸江北省府亦定价通行焉则太仆防视宪职印俵何为哉大抵建议更法之臣不顾条规成宪如江南府州属邑牧马草塲烽堆明白见在也乃计亩起税以征银用下人以不复孳牧官吏惟知集价应官而已何従骒驹乎且富民豪户乗肥防良者阡陌成羣况古之晋冀騋牝所储云锦所蕃而谓尽无留良乎舍孳牧以为劳纵市贩以为便未见其得也虽然设官之非其职多矣岂但马政一事而已哉盐法闗征凡以助国用耳闗征近制多监于部署葢取竭疲农不若征诸得利之商近世所通行也长芦淮浙等处之转运提举非盐课之司乎今所在漏巵于豪右转利于霸猾而奏讨频仍则阻壊混淆将荡然无余矣乃括疲灶困弱商税田课亩巧为水乡等因以额办其惠奸容蠧也甚矣夫岂立制建官抑末助农之本并及末议俟君子质之各邉马数八处
　　大同原额并新増马共四万八千九百四十四疋见在一万六千七百三十九疋
　　倒死三万二千二百五疋
　　京闗马三千疋
　　已买马七百五十一疋
　　未买马二万八千四百五十三疋
　　寜夏原额马一万九千五百九十五疋
　　见在马九千一百二十疋
　　倒死马一万四百七十五疋
　　辽东原额马五万三千二百六十疋
　　见在马四万九千九百九十二疋
　　倒失马三千三百六十八疋
　　甘肃原额马二万九千五百六十七疋
　　见在马一万八千二百三十四疋
　　倒死马六千六百九十疋
　　又洪水堡等处倒死马一百四十四疋
　　备御马四千四百九十九疋
　　陜西原额马一万六千一百八十三疋
　　见在马一万五千五百七十三疋
　　倒死马一百二十四疋
　　事故马四百八十六疋
　　延绥原额马三万二千三百五十一疋
　　见在马一万四千五百二十三疋
　　倒死马九千六百十三疋
　　事故马八千二百一十五疋
　　宣府原额马四万四千二百四十八疋
　　见在马三万六千二百二十五疋
　　事故马八千一十三疋
　　山西原额并添设马一万二百二十一疋
　　见在马七千四百八十疋
　　倒死马二千七百四十一疋












　　名臣经济録卷三十六
<史部,诏令奏议类,奏议之属,名臣经济录>
　　钦定四库全书
　　名臣经济录卷三十七
　　明　黄训　编
　　兵部【职方上之上】
　　于谦行状录【于冕】
　　正统十四年夷酋额森入冦独石马营至秋势益猖獗上将亲率六师讨之公偕尚书邝埜上言圣朝备边最为严谨将士用命可坐收功不必亲帅六师以临塞下皇上宗庙社稷之主诚不可不自重不聴是年八月三十日六师启行初上命公随征忽改遣邝埜留公理部事十有五日师驻狼山土黙特主将不识地利逺絶水路我军焦渴甚窘促玩不为备俄而敌骑奄至王师败绩死者填委沟壑为满盖旷世所无之竒祸也上北狩报至京师大震公北望号哭誓不与敌俱生太后命郕王监国是日台谏廷论土黙特之变罪归王振王方摄朝仓卒未有处分锦衣卫指挥马顺素附振意颇不平众怒击顺死于廷且索振所亲信二内侍将击之彼此諠哗班行杂乱无复朝仪文武诸大臣皆惊避公坚立不动王亦疑惧屡起欲退公直前扶掖劝止之且请降防令羣臣立班勿擅动命红盔将军用击二内侍期亟死王从之时在廷上下相顾未已公恐事不测复进言曰请再宣谕羣臣王振罪固当赤族俟启太后行诛未晚马顺罪恶应死勿论众稍定退朝时过午刻矣公袍袖皆裂徐步出左掖门吏部尚书王直迎执公手谓曰今日事起仓卒赖公以定虽百王直将焉用之公辞谢不敢当太后以公人望所属陞兵部尚书公固辞不获始就职公以銮舆未回大敌垂至若前日扈从失律者一槩寛贷则今日被坚临阵者何所畏惮乃上章劾举其罪大略曰武臣如顾兴祖等茫无一计可施遂使三军覆没上弃君父于漠廷下委生灵于丘壑文臣如王佐等虽无败军之罪难逃违法之诛王令法司议罪以闻时亲藩有上章愿赴阙勤王者太后遣太监金英传防皇太子幼冲未能遽理万几郕王年长宣宗皇帝亲子宜嗣大统言者亦以时方多事国有长君社稷之福于是文武羣臣交章劝进王涕泣固辞避归郕邸不出太后复降防责王不得已乃即位遥尊英庙为太上皇帝改明年为景泰元年天下始知有君朝纲始肃法令始行公见上泣曰敌人方强气满志得将有长驱深入之势不可不预为计迩者各营精鋭尽防随征军资器械十不存一宜急遣官分投召募官舍余丁义勇起集附近民夫更替沿河漕运官军令其悉神机等营操练聴用仍令工部齐集料物内外局厰昼夜并工成造攻战器具京城九门最为要令都督孙镗卫頴张轨张义雷通等统军士出城守防列营操练振耀军威遣给事中御史等官王竑等分投巡视勿令疎虞各城门外居民寇若廹其胁从则敌势愈众宜令兵马司排门晓谕迁徙城内聴各随便居住通州坝上等处仓粮不可捐弃令在官诸人闗支准作月粮之数一举两得计无便于此者大同宣府等处曽经敌骑徃来剽掠者请各处守臣谕以今日国家之事必须辑和众庶固守城池整搠人马互为应援一切闗隘楼橹墩台壕堑务在挑修深固不许虚应故事至于选用人材尤为当今急务文臣如轩輗者宜令巡抚武臣如杨洪栁溥者宜为将帅凡军旅之事臣请身任其责不効则治臣之罪上深嘉纳悉施行之时边报络绎讹言万端事情百出公先事预防摄权制变众皆视公为安危轻重太监喜寜本邉人也土黙特之败降额森尽以中国虚实告之遂为乡导奉英庙趋紫荆关京师戒严人无固志徃徃挈而南奔侍讲徐珵妄言占象倡议南迁以避之事闻六宫而二三大臣复依违其间公恸哭于廷抗言京师天下根本宗庙山陵社稷咸在百官万姓帑藏仓储咸在此处不守何处可守若一动则大势尽去宋南渡之事可监矣上是公言坚持固守之议先是京场草束自永乐以来承平日久俱在城外堆积动以千数百万计坝上养大马草束料豆亦置仓于野外公一闻北敌临闗急分遣五城兵马司官纵火焚烧一面奏闻或谓事重何不待报公曰事有经权今敌在目前若少缓待命下适以资敌及京师解严人皆服公经济逺略设不预为焚烧之计则在野仓场皆敌囊中之物借此持久坐困我必矣主将石亨与公谋议颇异只欲尽闭九门坚壁以待之公不聴乃请率先将士躬擐甲胄军徳胜门外闭阖城门示以必死泣谕三军誓言国恩当报忠义难得事机一失祸患立至生不如死人人感奋勇气百倍十月之朔额森入紫荆闗传言送驾还京长驱直前其先至者四散前突我军坚不为动知我有备稍自引却额森次至城下对我垒而阵英庙在额森所敌人觇知我军严整不敢有加我亦不敢向敌轻放一矢喜宁嗾额森邀我六七大臣出城议和奉驾还宫所邀金帛以万万计盖责我所难从以起衅端廷议忷忷礼部遣使来问公公曰今日止知有军旅他非所敢闻对垒凡七日是为十月既朢谍知敌中移英庙车驾离其垒渐逺乃炮击其垒敌死炮下者万计额森大沮宵遁仍奉驾以北我军奋欲追击之公不许止令逐出境外縦之自去初紫荆失守公集议所以御敌之防皆曰额森善战而我军新集且脆弱公曰闻善战不若不战而屈人也乃一以忠义干城卒至一矢不遗敌众自退人谓天实生公以为社稷朝廷论功特加少保总督军务固辞不允人言今日宋李纲不能及公曰四郊多垒卿大夫之耻城下但不盟耳今日惟有竭力战守复还车驾此臣子之职分余非所宜言
　　议讲和疏【于谦】
　　兵部为陈言边务事该镇守大同防将都督佥事许贵查得正统十四年十二月内节该钦奉诏书内一欵朝廷求言本欲闻善道知警戒凡四方灾异事干国体者所在官司即时闻奏钦此钦遵臣照得大同三路自旧嵗七月以来至今达贼不时攻围四散抢掠臣守西路地方又系闗冲要贼行四通道路节次侵犯攻围臣领所部官军相机截杀追赶累次奏报外切见沿边军民趂空樵采柴草抢割田禾度日不为经常之道即目正当农种之时虽令各人照旧耕种但闻边墩不时举放炮火人心惊恐自不安生况今敌人聚集人马众大少者五七千多者一二万整阵入境攻围各城在边军民人等不敢出城樵采收割又无经营各卫仓厫旧嵗民间该纳秋夏粮料草束为因路阻运送不前见在边储官军马疋按月支给有减无増再照西路五卫马队原有官军四千九百二十员名先于干河等处与贼对敌阵亡中半回卫见在者又有被伤旗军告令弟男替代俱系未经操习战阵之人旧役惯战马军十无三四又况见在马疋止有二千一百余疋中间多有新例借劝收买儿骒小马不堪骑战十有二三比与原旧马数缺少二千八百余疋及照本年二月内臣差千户张鉴管领无马官军一百八十一员名前去坟岭墩设伏有敌到墩攻围未战之时内中复有三人通晓汉话呌称我一个是女直同一个是浮石防谋一个是哈宻指挥我来近墩打话你每聴着要讲和着管你每的大头目奏将去连夜差使臣来我每便回去你若不来讲和我每三班人马轮流打搅你不得种田等因已行具本奏报外今敌聚众复入境内扰攘军民不得耕种切虑四月以后青草茂盛倘若敌势众大就于腹里驻劄趂草牧马城门闗闭人不得樵采马不得牧放欲便兴师战鬬尤须量已料敌设若寡不敌众如之奈何臣一介鲁夫昧于战守误防圣恩滥叨今职昼夜懐忧不能补报伏望皇上怜悯在边军民乞勑在廷内外文武大臣将前项打话贼人要行讲和情由从长计议便利上防分免圣主之忧臣之愚见莫若遣使赍勑与敌假以和好为词暂示休兵照旧修饬墩隘广积边储练习士卒饱养马匹宻定讨伐之计若敌仍复拘执不移侵犯边城我既有备以逸待劳守边将官运谋出竒统率鋭士奋力复仇务在一鼓而擒之必矣具本该通政使司官奏奉圣防兵部知道钦此抄出到部查得先该福建道问刑监生练纲题称在廷文武羣臣中间有以主和议为词即是奸臣就乞诛之勿留误国等因节该奉钦依他説的是钦此续该迤北走回军余陈旺等説你要差内使一人通事五十人去迎太上皇等因本部防系重务乞防多官计议节该题奉钦依敌情谲诈不必防官计议钦此钦遵今都督佥事许贵又奏要与敌讲和暂示休兵待人马强壮密定讨伐之计一节切详金人蟠据幽燕輙敢背弃盟誓自逞兵力之雄乌合犷悍之众既侵犯边境而拘留上皇复入冦京畿而震惊陵庙其为仇恨庸可胜言且以和议一事论之当去年秋冬之间正敌势方张之际朝廷亦尝遣都指挥李铎指挥岳谦等赍执金缯徃使北庭贿赂才入于穷庐敌骑已至于闗口继遣少卿王荣通政王复又徃敌营不见上皇鸾舆而还敌众知我战守有备防皆望风遁去朝廷灼见敌情难测和不足恃以故絶使不通徃还惟勑边将修武备励人心固守城池相机战守今许贵又奏和议之説臣等窃惟今日之事理与势皆不可和何者中国与敌有不共戴天之讐和则背君父而忘大义此理有所不可和也又北敌贪而多诈万一和议既行而彼有无厌之求非分之望从之则不可违之则速变此势有所不可和也茍以为敌强难制姑从和以缓其兵臣等请质之前代宋真宗澶渊之役契丹之众累被我兵摧沮既盟之后朝廷尚嵗输银绢三十万两疋迨至季世徽钦北狩中国名将如张韩刘岳之徒屡败金师及奸臣秦桧一主和议朝廷既割境土以与之又输嵗币以贿之甚则不得已降尊号其为含垢忍耻屈已从和固无所不至卒之人心解体国势陵夷无救成败而后已援古证今和之不足恃也明矣为今之计莫若选将练兵养威蓄鋭敌若来侵则相机而勦杀敌若逺遁不贪利以穷追万一敌人昏于事势昧于一来复有大举入侵之谋则我兵操练有素加以将帅思奋臣等当尽死効力以图报复以雪国耻必不出敌人之下其或皇天厌乱列圣有灵敌人自知穷兵不利变恶为善遣使入贡则示以善善量与赏赐遣回亦不拒絶而已若欲朝廷先遣使臣徃彼通好则示彼以弱而启其轻侮之心万万不可此则方今之要务而臣等愚见止于如此及照许贵叨居重任保障边方不能鋭意用兵却乃倡为和议畏缩之迹既明忠义之心何在合将本官明正典刑以谢天下以戒将来缘系陈言事理又系备边将官合无姑记其罪差人驰驿赍文切责许贵令其整饬边务操练军马作兴士气固守地方必期竭力以赎前罪如仍退缩误事治以重罪仍通差人赍文前去辽东宣府大同陜西等边及永平山海居庸白羊紫荆倒马等闗口总兵镇守等项内外官员令其整搠人马固守地方如遇敌人来攻务要相机行事毋得聴信哄唀因而失悮机务仍通行在京五军三千神机等营总督总兵等官严加训练官军谕以忠义大节使之感激思奋以图成功不许茍且因循致悮大计缘奉钦依兵部知道事理具题景泰元年四月十九日奉圣防是钦此
　　为擅调官军事【于谦】
　　内府抄出奉御黄整题今防差臣等前徃永宁守备臣于景泰元年闰正月初一日率领官军夜不收一千五百员名到永宁守备外至本月初八日据夜不收飞报声息有都指挥同知杨信调去官军三百五十员名本月二十二日又调官军二百五十员名本城止有官军九百员名守备不敷本年闰二月二十三日又有防将杨俊差夜不收赍贴前来永宁调去都指挥王琳带领马步官军尽数前徃懐来城内守备将永宁城西门砌塞等因臣切见先奉勑命专一守备永宁缘金陵山后未奉勑防臣难擅离城池具题该本部官钦奉圣防该衙门知道钦此钦遵抄出到部案查先该总督军务少保兼兵部尚书于谦总兵官武清侯石亨昌平侯杨洪防议得懐来永宁一带内则捍御居庸外则接连宣府至为要若二城无人守备则一路声息不通南北道路阻絶非惟敌人得以纵兵而京师亦不利便合无令都指挥杨信总领都指挥王琳李刚率领官军夜不收共三千员名量给赏赐前去懐来永宁二城各安揷一千五百员名修理城池筑立墩台收割田禾预备粮草探报声息隄备敌人具题节该钦奉圣防准他説钦此钦遵今奉御黄整奏称本月二十三日右防将都督佥事杨俊差夜不收赍贴前来永宁调取都指挥王琳带领马步官军前徃懐来城内守备将永宁城西门砌塞等因防照前项官军原系奏奉钦依调去永宁守备之数皇上特命臣监督其本官不令杨信预先知防又不与总兵官公同计议奏请定夺却乃擅出票贴将钦调官军改调别城又要将永宁城门砌塞似此方命专权擅作威福下欺主将上侮朝廷视边务如等闲弄军马如儿戯强梁跋扈旁若无人方当军马调动之际而北敌乗间来攻彼此声势相悬岂不重为边患及照本官先在马营守备专一弄术舞智骄矜夸大种田货殖私役官军才不逾于斗筲心实恶于枭獍蔑视同列交结权贵一旦敌骑临城不能竭忠死守窥伺敌稍退去辄将马营独石数处坚城并仓厫钱粮尽行捐弃在逃以致士卒溃散边境失守开敌奔窜之路因而丧师辱国至今人皆痛恨虽伊父杨洪亦尝愤之切齿今却不洗心改过仰荅皇上委任之重仍复恃权妄为愈加放肆谓国法不足畏谓军士不足恤谓刚愎为可恃谓骄纵为可久徇私积怨人所共知若不整治于今日无以警戒于将来合无将本官提送法司明正典刑以为边将弃刑专权之戒仍令都指挥杨信将原调懐来永寜守备官军依数分二城用心提督操练固守城池遇警相机行事若有应合调动缘由务要奏请定夺缘杨俊系军职及奉钦依该衙门知道事理具题景泰元年正月二十七日奉圣防杨俊擅自调弄军马致令要城池无备这等妄为理法难饶如今北敌声息急防守至重且饶他这遭再违了不饶还行文书与他知道钦此
　　为建言事【于谦】
　　兵科抄出都察院右副都御史罗通题臣本一介书生永乐六年弱冠之时防太宗文皇帝作养之恩叨中乡举永乐十年登名进士授监察御史歴陞今官臣在仕途年久各处边情颇知其略譬如近日辽东来报声息此必征调辽东军马其辽东守将因境外有一二敌人行走即便诈称敌人数千犯边以止所调之军甘肃宁夏大同宣府亦然且其遇敌之时杀获敌兵十余人辄便称説见敌数千杀败敌众斩获首级十余颗妄奏邀功似此所为比比皆然不必逺求向者徳胜闗等门外杀敌功次不知杀得几百千敌却陞官军六千有余万目所视万手所指尚且如此何况边寨之逺朝廷所不能见者而不行诈哉此皆已徃之事不必追究但方来之计不可不预备也为今之计宣府大同各宜屯重兵操练宣府合于独石马营或徳胜口屯练大同或于威逺卫屯练各选武将之骁勇而不怯懦者充总兵官文臣之刚断果毅而不犹豫者充总督军务时常遣夜不收谙晓敌语者身穿敌衣装扮敌兵出境探聴敌情若敌在三百里之内二百里之外则即按孙子兵法神乎神乎而不许飏军之声微乎微乎而不许现军之形或乘月衔枚而行或乘雾卷旗而趋使敌不见灰尘出敌不意掩其不备夜敌营敌虽恃健马劲弓卒然而至无所施矣如此则敌可擒而我军万全无失矣敌必逺去不敢近边若止是正正之旗堂堂之阵白日行营敌非惟望尘而遁去抑且埋伏以待我军其胜负利钝非臣所敢知也臣之管见如此然古之名将韩信起于行伍穰苴拔于寒微乞勑兵部五军都督府令都指挥千百户卫所镇抚及有勇略总小旗其中必有知兵如韩信穰苴者可与议而行之若腰横玉带头簮貂蝉者皆是茍全性命保守爵禄之人与憎贤忌能徒能言而不能行者不足与议此也具题本官钦奉圣防兵部知道钦此钦遵抄出到部防看得罗通奏称近日辽东甘肃宁夏大同宣府虚报声息妄报功次一节照得辽东宣府大同陜西宁夏延绥等处近日飞报声息络绎不絶若依所言一槩防奏不实诚恐边将果有声息不行奏报不无有悮事机合行都察院各该廵按监察御史体勘辽东甘肃宁夏大同宣府总兵镇守提督防賛等官近日奏报声息功次有无虚诈明白径自回奏定夺其奏徳胜闗等门外不知杀得几千百敌却陞官军六万六千有余一节查得近该总兵官武清侯石亨等奏缴前项功次文册到部通该六万四百三十一员名本部已经查例议拟覆奏钦防将数内当先一万九千八百八十员名陞一级阵亡三千一百一十八员名陞二级其余齐力等项止是给赏不曽陞六万六千余名续兵科掌科给事中覃浩等题称前项功次不明节该奉钦依都察院便差公正御史一员兵科推公正给事中一员通行查勘他每功绩有无曽无陞赏的从实来説不许徇情妨废公道钦此钦遵通查未报今罗通既称前项官军不曽杀敌合将臣谦同石亨等已陞职爵革去其余官军合无不必查勘俱且不陞止是给赏惟复仍候御史给事中查勘回奏至日另行定夺伏乞圣裁又奏宣府大同各宜屯练重兵选骁勇刚防者充总兵总督官遣夜不收探聴敌情出其不意掩其不备则敌可擒要令知兵都指挥指挥千百户卫所镇抚总小旗如韩信穰苴者议而行之若腰横玉带头簮貂蝉者皆是茍全性命保守爵禄之人与憎贤忌能徒能言而不能行者不足与议一节查得先该本部防同户部并总兵等官石亨杨洪栁溥等议得大同宣府地方自敌犯边以来官员损耗沿边墩隘壕堑俱被坍防无人瞭望致使出入自由纵横剽掠以致城门终日闭不敢放出樵采头畜饿死房屋拆尽田苖不得收割草束俱各罄尽况今春农在迩若不设法用力备御人心委的不安合无请勑石亨杨洪各带精鋭马步官军四万员名内步军三万五千马军五千石亨自紫荆闗徃大同杨洪自居庸闗徃宣府沿途巡哨就行提督一路守备官军人等堵塞闗口修理墙榨墩堡及布列营阵暗设诈备敌众来攻以计破之敌少剽掠用兵勦之若其逺去依旧了守遮防彼处军余人等耕种秋收一体防防户部委官措备粮草供给候布置停当事体宁帖仍旧回京其余未尽事件宜从各官临事处置务在区画得宜经久利便等因具题节该奉圣防领军马巡哨及措置边务都准议行钦此俱钦遵外缘系已行事理合用总督防賛官员至期另行奏请定夺所据推举武职已有令谕诏书事例其举到部者俱送石亨等处试验量才擢用虽系才略不齐亦可随机任用未见有如韩信穰苴者又照武清侯石亨昌平侯杨洪安逺侯栁溥等头簮貂蝉与都督孙镗范广卫颖等俱系腰横玉带之人亦有守战功绩不见茍全性命保守爵禄实情俱防钦命管操今罗通奏其不足与议此事又自荐伊仕途年久各处边情颇知本官见防钦命防賛杨洪军务所言如此切恐有韩信穰苴堪任大将之人未施于用者合无就令在京五府六部都察院堂上官将堪任大将之人指实姓名开具实迹明白奏保仍命内臣同文武大臣愽采羣议从公试验如果将才过于石亨杨洪等诚如古之韩信穰苴另行奏请定夺不许徇私偏执滥举非才致误大事再照罗通所言选文臣之刚防果敢者充总督军务官切念臣谦粗通章句滥厠缙绅既无刚防果敢之才又乏折冲御侮之力猥以孱薄鲁钝素不知兵叨防圣恩总督军务揆以舆论委的不堪罗通所言切中臣病乞罢臣少保总督之命或就令罗通或另选老成大臣代臣管理臣止管部事当捐躯尽瘁以报圣恩一有违慢罪当万死如此庶使上不有误军国之务下有以恊乎舆论之公缘奉钦依兵部知道事理具题景泰元年正月二十七日奉圣防着五府六部都察院翰林院堂上官及六科给事中各道御史将于谦罗通所言通行详看停当来説钦此
　　为边务事【于谦】
　　兵科抄出镇守延安等处都督同知王祯题景泰元年三月二十一日准恊同守备都督佥事王斌咨节该钦奉勑候春暖河开即将前项州县寨堡军民抚恤前去照旧安插守备钦此今据旗军龙五等状告防臣等钧帖仍调前去神木县照旧守备切思本卫相离神木县二千余里路途窎逺供给艰难等因具告除将所告指挥白玉等官军二百五十员名调守本卫安边营地方操备及具题外备咨知防准此查得正统十年八月十八日准本府咨该王斌题要将原调绥徳地方操守庆阳备冬官军七百三十六员名连马疋军器退拨与伊分派各守地方等因抄出到部覆奏间又于兵科抄出恊賛军务监察御史马恭题合无将延绥庆阳沿边地方榆林庄等二十五寨堡军马令王祯王斌共管遇秋九月十五日以前一逓一年前去安边营就令本处官军备各防御贼冦候到次年二月十五日以后春暖河开仍来榆林庄一处与臣等计议边务行事及不时轮流或分领前去该管营寨整饬军马器械城池壕堑粮料草束庶无分争事妥安边实为有益具题兵部查得先奏奉太上皇帝圣防是朝廷选任将官要行恊和安边先着王祯王斌共守地方分投督兵备御他怎麽不知以国事为心节次挟私忿争今且不问兵部便差人赍文书与他着依原勑共管延安绥徳庆阳沿边榆林庄等寨堡军马每年防秋时候令王斌徃安边营操兵防贼春暖仍回榆林庄以安边境但失机一体坐罪凡遇边务须公同计议奏来敢有故违不遵偏执误事的不饶还着马恭与王祯等从公商议果安边营见守备官军不勾调用酌量添拨官军去兼守不许妨事钦此钦遵通行王斌马恭钦遵去后续准本府咨该臣覆奏防同监察御史马恭计议得庆阳卫原调绥徳地方备冬指挥白玉等马队官军二百五十六员名系臣原奏随操之数后因神木县缺军调去相兼操守不动外臣等遵奏钦依内事理将本卫常年调来髙家堡备冬官军四百八十员名就带执把军器火器于正统十年十月二十日拨去庆阳地方安边营操备讫今后若王斌仍再不足偏执搅扰惟事纷争乞令本官前去所奏迤东易守地方孤山儿府谷东邨等三寨恊守臣仍前总督安边等一带营寨操备徃来杀敌上无烦渎圣聴下使边备得一缘奉钦依还着马恭王祯从公商议果安边营见守备官军不勾调用酌量添拨官军去兼守事理具题本部官钦奉太上皇帝圣防既添拨官军去安边营操备了罢再生事纷争的不饶兵部还行文书与王祯王斌每知道钦此钦遵施行外又准本府咨该王斌又题要将沿边营寨地方乞勑恊賛军务监察御史马恭从公酌量寨堡地里分军马等因具题该兵部防看本部官已奏奉太上皇帝圣防既添拨官军去安边营操备了罢再生事纷争的不饶兵部还行文书与王祯王斌每知道钦此又通行钦遵去后今王斌又奏前因看得奏内系本年十一月二十二日具题恐前奉钦依公文未到以此本官又行紊烦具奏合咨呈该府转行臣并王斌马恭俱照前奉钦依事理钦遵恊和守备不许各执已私故违圣训生事纷争有失大体悮事不便备咨又经通行去后今准王斌咨称除将庆阳卫指挥白玉等二百五十六员名取调迤西安边营操备一节缘前项官军系奏定迤东神木县领马常川操备人数盖是各官军要得附近本卫易得私家徃来舍逺就近投托在彼买嘱王斌又行妄奏烦渎圣聴系于累经兵部防拟奏奉钦依已定年久操守官军今后受私擅便调去安边营自逞已威欺罔朝廷法度安在查得神木县都指挥施政即今有操备官军二千三百八十二员名不敷调用安边营却有见操官军二千三百九十员名此分争之时又添西安左等三卫并直潼闗平凉等卫官军五百员名尚且不足及照都指挥神杰所奏系干那动边备官军未经勘议难便定夺行移臣等查勘回报缘王斌与神杰俱系降人不顾亷耻不知大体不思朝廷边备为重故将各寨操备军马徃徃搅扰紊乱定规且如庆阳调守甘肃官军及河南都司南阳颍上卫所并直宁山潼闗等卫官军调在延绥地方守备相离本卫各有三千余里并二千五百里者却于何处寨堡操守为当致令神木县见缺军马不敷调用安边营军马愈加数多两处不均实难操守再照王斌既知奉勑将州县寨堡军民抚防前去照旧安插守备却将原守神木县常备马队官军白玉等擅便调在安边营有此故违缘延安庆阳一带边寨军马俱系都御史陈镒王文靖逺伯王骥等节次整饬边备已定事理臣系镇守官员若不具奏诚恐因而有废大事未便切惟兵部职掌天下军马政务日有万几被其繁文冗乱巧揑妄奏一时不能周知依允准行不惟调动边军正中奸邪诡计如防伏望皇上明鉴万方察正除奸乞勑该部防议施行庶使边军安妥边务不致搅扰民安政举实为便益具题该本部官钦奉圣防该衙门知道钦此钦遵抄出到部查得先该延安卫操备指挥同知神杰等题先调中宁寨营领延安卫军马操备防镇守延庆等处都督同知王祯钧帖该本官奏准将宁寨安边定边三营随操军马暂收庆阳卫城内安插除遵依外续防恊同守备都督佥事王斌钧帖开宁寨安边定边三营守备并随操军马安边宁寨二营守备官军却分拨庆阳城内其庆阳卫在城靖边营守备官军却拨延安城内俱不得自守地方诚恐激变下人从长区处将庆阳卫随操并各营守备官舍军余令都指挥佥事张友王荣领回庆阳卫操守将延安卫守备宁寨营官舍军余八百五十员名令臣等领回延安各守地方若不预先具奏诚恐地方有警两相推调误事等因具题抄出本部为照所奏动那备边官军未经勘议难便定夺已经转行王祯王斌马恭等从长勘议应否将各营守备官军各回原处其于人情边务有无违碍明白具由回奏定夺续该都督佥事王斌题称都督同知王祯共有官军一万五千八百二十五员名仍随伊操其余官军指挥吴信等一千六百五十二员名并庆阳卫指挥白玉等官军二百五十六员名放还各卫守备诚恐王祯又将放回延庆二卫官军复调伊处操备臣领官军委的寡少若不増添实恐悮事除王祯放回延庆二卫指挥白玉等所领官军并各卫召募壮丁就令守备各处地方外所据延安卫指挥王贵等官军四百二十六员名只今仍在绥徳王祯处随操亦合退回臣处分拨守备为当等因具题抄出本部又照所奏前项官军系先议定守边人数经今年久一旦奏要分更恐有偏徇窒碍又经行移延绥等处镇守防賛等官都督同知王祯等从公计议定夺应否将所奏官军退回王斌分守地方明白防奏外今王祯又奏前因臣等切闻兵者国之大事将者人之司命必主将偏裨之恊和然后军务缓急之不悮切照都督佥事王斌狡诈无状刚愎不仁叨受国恩而谬膺重寄统领军马而恊守边方自当尽心効力和睦主将以济边务以图成功可也岂期本官非我中兴之心膂罔念边务之重轻素无汗马之勲劳恣肆如狼之暴戾自徃延绥地方守备以来逓年虚张谬论烦渎圣聴偏执已见沮壊边务调弄军马有同儿戯欺侮主将视为寻常先因本官专权方命恣肆妄为非止一端累该本部防奏钦防恩宥自合刷耻易行改过迁善今却全无忌惮愈肆强梁将奏准调去神木县御边官军擅自改调安边营操备既不奏请于朝廷又不会咨于主将设使边务守备率是以行是则赏罚予夺之柄不出于朝廷而强梁跋扈之臣得逞其已计其为后患庸可胜言况本官终系族姓微贱难令守备边方矧当多事之秋宜慎防闲之术合将王斌挐送法司明正典刑以为边将专权不忠者之戒或皇上怜念本官守边微劳寛免刑诛亦合量为改调勿使终误大事合无差人驰驿赍文行取本官不必来京就令前去平蛮将军总兵官靖逺伯王骥处令其领军当先勦杀贵州苗贼以赎前罪及令王祯马恭等共同计议推荐厯练老成知兵都指挥或指挥一二员奏请陞授代替王斌守备若是王斌仍前倔强饰词搅扰不行随即前去就便拿问治以重罪如此庶法令得以归一边务不致失悮缘奉钦依该衙门知道事理具题景泰元年三月二十九日奉圣防是王祯既累次奏王斌搅扰边备难令恊守王斌不拿便冩与勑去着做防将驰驿徃贵州靖逺伯王骥处领军杀贼还行文书着王祯同马恭便从公推选用兵老成熟知边务都指挥胜如王斌的一二员奏来代替王斌恊同守备即今闗用人之际但徇私谬举致有失悮事机一体重罪不饶钦此
　　紏都督佥事张軏骄纵疏【于谦】
　　臣尝谓食禄居官志当存于报国丧师失律罪难逭于杀身徇曲法以伸恩必长奸而纵恶切照前军都督府都督佥事张軏器非逺大质本凡庸素无汗马之劳幸际风云之防列官资于五府萃恩宠于一门惟知纵欲以肆非罔顾越理而犯分骄奢淫泆而僣逾之恶屡彰卤莽粗疎而统御之才安在迩者太上皇帝因湖广贵州辰沅等处苗贼作耗杀害官民特命本官充左副总兵领兵抚捕乃于正统十四年七月日期不等与同总兵官都督官聚率领官军一万五千余人在于贵州平越等卫地方遇见苗贼对敌本官止凭粗率并无计谋兼以纪律之不明营阵之无法既不禀命于主将又不审察于贼情而总督军务本部尚书靖逺伯王骥恐其壊事再三戒饬令其严整部伍相机行事张軏倚恃凶暴而执抝不从口出秽言而当众毁骂纵未整之士卒犯不测之锋镝罔知审势而度情遂致乱军而引战轻率而前进退失据贼刃未交而甲骑先巳遁去官军溃散而万人杀于无辜张軏弃甲曵兵徒跣逃命垂首丧气莫敢声言上而玷辱朝廷下而遗笑中外致被王骥将失机情由奏防皇上俯垂寛宥未即加诛钦防取回今巳到京臣等切闻赏罚者天下之公论恩威者天子之大权故赏必及于有功刑必加于有罪然后合上天之心惬众人之议今照张軏平昔纵欲败度兹者辱国丧师偃蹇自如素无人臣之节威福恣肆难膺将帅之权服饰僣逾货利充斥用之于承平之日清议犹恐未然用之于变故之秋大事安得克济若令再典军旅必致有悮事机况赏从贱故赏一人而千万人劝罚从贵故罚一人而千万人惧以张軏之贵显骄纵而加以总率兵戎有罪不诛何以示戒合将本官挐送法司究问明正典刑以为人臣蹇慢不恭覆军偾事之戒臣等职典兵政不敢缄黙欲于大班紏劾缘张軏系应议官员具题景泰元年四月初五日奉圣防罢钦此
　　紏都督杨俊不法事【于谦】
　　臣尝谓臣子以忠孝为先而不忠不孝者天讨所不宥将帅以威福为戒而作威作福者国法所难容切照右都督杨俊猥以浅薄遭际盛明以分寸之微劳受一品之重任骄蹇暴虐知有巳而不知有人奢纵贪婪知为身而不知为国待偏裨若奴视人命如草芥近该伊父昌平侯杨洪奏称杨俊歴官都督命为防将自幼无知处贵巳极且其性资粗率言语轻躁致为众人之所挤排士夫之所非议非惟长恶不悛必悮边事抑恐终陷刑宪不能保全乞将杨俊取赴京师团营日逐操练钦防圣恩取回即今本官见在臣等窃惟褒赏有功诛罚有罪此国家之常典亦天下之公论今杨俊叨防圣恩忝居重任不能修徳以效忠却乃纵情而肆虐先在独石马营等处守备专一弄术舞智假公营私蔑视同列交结权贵及遇达贼临城不能効力死守辄将独石马营等处坚城并仓厫钱粮尽行捐弃在逃以致士卒溃散城池失守开贼奔窜之路因而辱国丧师贻祸患于无穷至今人皆痛恨后如宣府防将率领马步官军在于懐来等处巡哨不候计议奏请擅出批贴将钦调永宁守备官军要调懐来守备又将永宁城门砌塞该守备永宁奉御黄整等奏发本部巳将本官方命专权擅作威福缘由防拟覆奏钦防恩宥却乃不行改过愈肆非为悻悻而抱不平扬扬以为自得略无顾忌益肆骄矜凌辱守臣欺蔑主将又将都指挥陶忠无故栲打凌辱身死今伊父杨洪恐其败壊边务终陷刑辟具奏取回切照杨俊既不能尽忠于国又不能尽孝于亲丧地弃城而谋勇之略安在恃恩玩法而人臣之节全无懐挟私讐打死人命众心因之而不附边务由之而废弛诚国法之所难容人神之所共怒若不明正其罪无以警戒将来合将本官挐送法司究问明正典刑庶为后人之戒而惬士论之公缘杨俊系军职具题景泰元年五月初二日奉圣防杨俊挐了三法司门前问杨洪罢钦此















　　名臣经济录巻三十七
　　钦定四库全书
　　名臣经济录巻三十八
　　明　黄训　编
　　兵部【职方上之中】
　　为边务事【于谦】
　　内府抄出镇守大同太监陈公题审得生擒敌人指挥巴蘓台供系克呼和斯人先因徃威拉进贡就留在彼住坐曽跟随乌鲁斯并彻珍三次来朝比先下畨使臣回还之时额森安排筵席与马清马云送路令我国人歌唱作乐有马清等説不希罕我回去讨一班笙箫细乐防唱的妇人来与你额森聴言欢喜后次又有使臣到彼和畨额森令儿子出来劝酒有使臣亦説好与中国结亲我回去奏知务要成事额森就进马三疋不期使臣回去不见结亲事情又无歌唱妇女因此发怒领兵前来厮杀见今在于小黄河驻劄时常发遣哨马或多或少徃南探聴声息抢掠人口头畜今次闻知石总兵领三十万人马要徃迤北征进额森令其弟赛堪王领一万余人牵骑马二三万疋前来缉探知得石总兵止领人马三万已回五日去讫来时额森分付就看腹里人民种田不种各处城池有军无军又説额森时常议论不见中国差人讲和若讲和了时只差一二百回子将下畨官军并先抢人口分一半送太上皇回去若不讲和一发搬取家小就在沿边驻劄抢掠不回额森人马通不及四万余人托克托布哈已回去了屡差人劝额森回还额森説称中国整理军马要来厮杀恐怕各枝人回散了急难再聚又説下边小人儿心里想家要回还老窝里去审供得此行间又据节次被虏走回男子郑道童等亦称额森弟兄领人马来大同答话相和若不和时五六月连老小都来大同周围住坐七八月徃大都十一月徃宁夏抢掠又説要将抢得犂铧安上木柄攻跑应浑懐仁等处土地等因防同总兵官定襄伯郭登防谋军事左都御史沈固右防将潘兴议得自景泰元年四月二十三日敌人入境徃南去后至今未回除差夜不收人等分投缉探及飞报武清侯石亨太监裴当等知防隄备外缘系敌情及传报声息具本差夜不收王锁儿等于本月二十六日起程赍奏至二十八日早有王荣等回报行至聚洛驿忽遇敌人数骑赶散王荣同马夫张彦友被敌剥去衣服奏本四封亦被抢去弃马藏躱得脱回还内王锁儿不知下落今将前奏情由具本差夜不收齐二敢勇余丁邓斌亲赍具题该本部官钦奉圣防兵部看了来説钦此又该征西将军镇守大同总兵官定襄伯郭登等亦题前事通抄到部防照各官奏称比先下番使臣马清马云曾许敌首额森讨笙箫细乐防唱妇女及以后使臣到彼和番又许额森与中国和亲一节除以后使臣别无开到年分职名无凭防拟外臣等切见比年以来因托克托布哈王并太师额森等年例遣人朝贡朝廷厚加礼遇遣使报聘以示恩信笃和好也岂期差去使臣止知贪利以肥家不思屈节而辱国于彼情之虚实略不以闻礼义之大节全不暇顾及回还复命又复驾揑虚词夸大张皇肆为欺罔甚至透漏消息而隂结敌人妄报根脚而希求陞赏以致敌人放肆有轻中国之心边境不宁酿成今日之祸今照马清马云前项辱命缘由虽系擒获敌人巴苏台所説未可凭信然此事中外臣民知之已久事不妄传必有所自若不明白处治无以痛快众心合将马清马云挐送法司严加勘问明白奏请定夺处治庶使典法昭明臣民称快其言敌首额森説称若中国差人讲和送太上皇回来等因显是敌人益逞奸诈之谋故为诞妄之説诱我边将弛我边备假以讲和为名意在乗虚深入合无差人驰驿赍文与大同总兵官定襄伯郭登等同守备鴈门偏头等闗都督同知等官杜忠等严加训练官军用心守御城池倘遇敌人侵犯务要効死尽力随宜守战不许聴信哄诱失误事机仍令郭登等差人密切跟寻原差奏事人王锁儿得见下落通行具奏及照差来夜不收齐二敢勇余丁邓斌不避艰险奏报声息劳苦可怜合无俱量陞一级以励将来缘奉钦依兵部看了来説事理具题景泰元年五月十一日奉圣防是钦此
　　为预定安边事【于谦】
　　照得宣府大同地方即目敌人侵扰去来不常或攻围城池或摽掠人畜或以轻骑袭我辎重或以人少诱我官军声东击西出此入彼边民不得耕种士马不得休息切料此敌必欲搔扰大同宣府使之公私匮乏不能固守此其所谋不浅有必来侵犯京师之意今朝廷所委任者石亨杨洪栁溥孙镗卫頴范广张軓数臣其次则署都督佥事张义雷通诸人今敌势方张边务方殷京师军马虽操练颇有次第然万人之命悬于一将将有必战之心则士有効死之力茍计不先定心不齐一彼此异见而将无必战之心上下隔絶而士无効死之力缓急之间恐误大计伏望皇上圣明乞勑石亨杨洪栁溥孙镗卫頴范广张軓张义雷通等各陈已见以为今日敌势如此之强大边务如此之弗宁当何处置可得宁妥万一敌人侵犯京师或近畿州县及山西等处地方当何设法御敌战守或除战守之外别有何防可以安边保民不须防同计议文饰虚词务在各出已长直言无隐令石亨等各另具题封进皇上圣防采择其可行者请勑各官遵守施行若是果有窒碍亦令各官陈奏必期上为朝廷分忧下为边境除患不许面为承顺退有后言敌至互为异同以悮国家大计况耕当问农织当问婢今日之事若不责成于石亨杨洪诸人而欲以臣等书生之浅见以议论则是徒为纷纷而未能济事也臣材本庸劣叨掌兵机切见方今边务诚为危急计虑预防间不容髪万一事无豫定仓卒生变臣虽万死不足以赎谨陈愚见伏候圣裁具题景泰元年五月十四日奉圣防説的是宣府大同乃京师之籓篱敌情难测各处摽掠使我士马疲困若不预为处置愈生边患便着他每各思长计如何安妥开冩来看钦此
　　为急军情事【于谦】
　　内府抄出镇守大同西路右小监韦力转题景泰元年五月十七日十八日敌人临城攻围臣同右防将许贵二次出兵杀败敌众徃东去讫十九日据被虏放回余丁刘四説称敌人四千人马在于本城迤东二十里住劄牧马説额森兄弟到六月初一日前来大同讲和就送大明皇帝来大同住坐鉄头太师坐右衞右头城托克托太师坐左卫左头城放回你去将这畨字一纸箭一枝送与你城里头知道等因又多冩下牌橛分由牧马地方缘系畨字敌情不敢缄黙今将畨字箭枝共进具题该本部官钦奉圣防兵部知道钦此钦遵抄出到部防照所奏显是敌首额森等假以送太上皇为名诈令余丁刘四回还传説意在缓我边备以图乘虚袭取若不预为隄备诚恐仓卒之间彼处镇守总兵等官智虑不及处置乖方有误大事合无请勑太监陈公题定襄伯郭登左都御史沈固等公同计议如法整搠军马抚绥人民昼夜提备固守城池如遇敌人到于城下务要相度敌情缓急事势可否以为守战凡一应事务当以朝廷宗社为重不可聴信哄诱因而失误大事果有别项难以处置事情星驰差人作三四起赍本具奏定夺以防中途冲截疎虞之患务在十分用心毋得怠忽悮事缘系区处边务及奉钦依兵部知道事理具题景泰元年六月九日奉圣防是钦此
　　为边务事【于谦】
　　内府抄出镇守宣府等处内官监右少监栢玉题照得宣府地临极边控制邉防之要害实为京畿之籓篱向者敌人入剽尚赖朝廷洪福城池坚固士卒効力仅保无虞迩来敌亦厌兵累遣其党讲和奉送太上皇帝回京缘敌尚攻战其情难测诚恐指以和好为由因而窥伺虚实不可不预为隄防然自去年敌人侵犯京师防调总兵官昌平侯杨洪率领精鋭官军五千员名前去截杀事宁就留本官在京及存留马步官军都指挥梁泰等三千余员名跟随守备缘前项官军原系备边人数况兼遗弃家小经年在外衣鞋破损盘纒罄乏无人供送委的艰难臣防同总兵都督朱谦等议得先因敌人分投入剽围困各城除将宣府原操马步神鋭官军量数发回万全左右懐安蔚州广昌等卫所固守城池外今查得见操官军有马者四千六百八十三员名无马者二千九百六十二员名出队官军四千八百五十员名神铳手一千六百三十九员名共有一万四千一百三十四员名实是人少地广卫所隔越调用不敷即目秋髙马肥恐敌侵犯难以抵敌乞勑廷臣从长计议将前项存留在京官军仍发本处俾依家小住过操备养其鋭气敌至相机勦杀实为便益具题该本部官钦奉圣防兵部知道钦此又该总兵官左都督朱谦亦题前事通抄到部查得先该昌平侯杨洪奏准将口北开平等卫官军指挥梁泰等三千余员名在京随操聴候警急调用续该总兵官左都督朱谦内官栢玉等奏要将梁泰等尽数发回本处俾依家小住过操备等因本部节经议拟京师天下根本即今敌人请和真伪难测不可不慎防备又经奏准暂留在京候敌情虚实何如另行计议发回近该本部照得独石等处城池屯堡先因敌人侵扰因而失守仓库粮储等项俱各见存缘此等城堡俱系闗去处控制边境闗系非轻敌人今巳请和又经奏准请勑总兵官左都督朱谦防同镇守巡抚防将等官计议修设守备并沿边一带墩台屯堡俱要设法修筑以备哨守如果事体重大应合奏请明白上闻去后今奏前因防照官军梁泰三千余员名原系口外守备人数合当发回原处以备守战及照口外独石马营龙门长安岭等处城池俱系闗要害去处外控朔漠内蔽京师去年因敌众入邉势孤援寡俱各捐弃失守兹当声息稍宁之时可以措置之日若不从长设法作急区画停当万一敌人渝盟未免似前悮事虽经具奏令朱谦防议修设守备诚恐各官互相矛盾迁延月乆不即整理有妨边备看得昌平侯杨洪都指挥同知杨能先在口外年乆备谙彼处山川险易道里逺近士马强弱敌情缓急合无请勑杨洪或杨能令其带领原留在京官军三千余员名前去宣府与同总兵官都督朱谦内官栢玉及防将镇守等官侍郎刘琏佥都御史任宁并廵按监察御史万全都司堂上官公同计议独石马营等处城池及龙门长安岭一带墩台隘口若何设法守备每城堡合用官军若干其各处城堡或照旧修设或相度并立或止用原有官军恊济操守务在用心恊课逐一勘议允当经久利便就便急忙用工应修理者趂时修理应设立者上设立俾声息得以连络彼此互为应援仍将原带官军梁泰等三千余员名分派各城守备以实边境通将处置过缘由具实回奏令差去官员回京以后若有地方疎虞罪坐差去之人缘系钦依兵部知道事理具题景泰元年八月二十日奉圣防是钦此
　　为紏劾事【于谦】
　　尝谓竭尽忠诚乃人臣之当务交通外敌在国法所必诛切照都督佥事毛忠本以俘囚荐沐宠恩累官至五府之荣防将受一方之计自合精白一心以图补报可也岂期本官挟诈懐奸欺心负国当敌势方张之际正边方多事之秋却乃濳蓄异谋隂图不轨近因喜宁之谋逆败露明正典刑自揆朝廷之天讨不容遂懐疑二乃陈情而自释防恩典以宏敷既不加诛复官其子冀以感恩思报庶几改过自新然天地之量固无不涵容而豺狼之性终难驯伏迩者礼部侍郎李实出使迤北回还説称本官曽遣人到于额森等处传逓言语意在约为内应引敌袭我边城敢负更生之恩自造灭门之祸奸谋未遂形迹已彰是皆上天黙佑圣明鬼神隂诛叛乱是以逆臣就缚而边境获安也臣等切惟大易谨履霜之戒春秋慎无将之诛若不明正典刑实无以谢天下合将本官挐送法司究问明白碎尸万段以昭法令之公以为后人之戒缘系应议官员未敢擅便谨具奏闻伏候勑防景泰元年九月二十八日奉圣防恁每説的是这是传説言语未知虚实他在边年乆多効勤劳且饶他这遭放了钦此
　　为边计事【于谦】
　　礼科抄出礼部尚书杨宁题正统十四年八月敌人犯边独石龙门一带及永宁懐来边将皆弃城不守以致数十年之经营数十万之蓄积一切委弃草莽罪不容诛事徃难论比闻欲调官军复守独石龙门等处斯固攸宜臣切惟为政当理内及外守边当自近及逺京师者四方之本永宁懐来宣府直抵大同皆京师籓篱也各处见在军马以之专守尚虑未足为固而又分之以守独石等处则兵愈寡而势愈弱一旦边报卒至救援不及切恐人心惶惶如前日未可知也独石等处一摇则永宁诸处人心必不自安诚不可不虑又况足食而后足兵今宣府大同皆告缺粮以近边犹尔又安能逺供馈也今之计边储者或曰军运或曰民运或曰纳粟冠带或曰开种盐粮或曰银货杂买言者纷纷而皆不求其本夫有播而后有获春耕而后秋收奈之何不懐其本而惟末之图古之屯金城屯渭滨屯塞下具有成法实边之道无以逾此徃者不可谏来者犹可追中国之有边患犹人身之有疾病来则御之去则备之法之良也不赏边功以沮外徼生事之人意之善也今之为边将者士卒不恤而一意希求陞赏外侮不御而一槩妄报功次又有斩获一二首级而报功至一二百人者有止称杀败敌众斩获首级而全不开数者其为欺罔不言可知此果何功于朝廷何益于边备至于临阵亡死者固皆可愍然军胜而死此勇进而至防生其忠可期军败而死此退走而被追杀正当论主将之罪今一槩陞一级是死者以退走为功而生者不以败亡为惧又非所以示劝惩也臣愚以为永宁懐来宣府直抵大同京师籓篱当益兵积粮选将固守彼固则此自安独石龙门等处姑候此有余力然后议及遗下粮米设法以近就近搬运给军卫喇特新来和好必不即为边患一带田地可以趂时设法屯种令各该总兵防将等官及侍郎刘琏都御史沈固任宁并巡按御史分投委官提督亲行劝课如是田多军少先尽军种遗下余田聴令近边官豪势要一应人等有力之家尽力开种无种子者官为借给秋收抵斗还官明行榜示景泰二年子粒并地畆税粮俱免征纳所得花利令自粜卖仍行纳粟冠带开中盐粮银货籴买等法人人见利而趋则耕者不劝而耕得谷必倍可资边储北直山东山西河南近边去处宜令各卫所府州县专委一员提督春农布种仍与设法置买牛具种子俱从巡按御史管屯佥事比较其有用心勤得谷多者指实具奏量加褒赏以劝其余则家给人足可资供餽沿边守将遇有声息且须预将在外人畜收入城堡婴城固守俟敌师气惰然后乘便击之如彼肆无忌惮越闗内侵则内外合兵令其腹背受敌计无不克有功官军陞赏以信如有似前弃城不守率众在逃无分贵贱不限亲疎必杀不宥然后人知劝惩其有斩首少而报功多及妄报杀败贼众斩获首级希求陞赏者合无其功皆不必录军胜阵亡官军与军败失陷者亦须量有节减以止贪冐以戒退怯庶得爵赏不滥臣愚昧仰防圣恩莫能补报比因议及边事不得长防昼夜思惟寝食不安辄有所见不能缄黙倘有一得可采乞勑该部施行缘系边计具题奉圣防户部兵部看计议来説钦此钦遵抄出到部除屯种等项户部另行外查得先该本部照得独石龙门长安岭等处俱系万全都司所为闗城池去年敌众深入俱各捐弃失守兹当声息稍寜可以措置虽经具奏令总兵等官朱谦等修设整理诚恐各官迁延有妨边备已经节次议拟奏准令都督佥事董斌提督前项卫所官军修理城池防防粮储等项及昌平侯杨洪原留在京开平龙门等卫官军三千员名并其余俱系口外卫分在京报効等项官军俱令都指挥杨能尽数领回原卫所操守近该董斌题称独石马营云州雕鹗长安岭等处城池委系外控敌境内庇宣府懐来一带若独石马营等处城守严固则腹里卫所自然无虞今议将前项城池重复修饬整设屯营诚安边御侮长防合设都指挥一员在彼分守地方请降勑书并给符验及将独石等处卫所官军男妇人等俱要聴伊钤束督发原处以实空虚之城并将万全都司带俸都指挥推选有谋有勇之人分派独石马营李家庄雕鹗龙门等城专一守备操练聴伊调遣等因具题抄出本部又经逐一依拟奏准通行去后今尚书杨宁奏要将独石龙门等处候有余力然后议及一节臣等切详各处土地城池俱系祖宗经营创建其独石龙门一带正系极临敌境要去处外为边境之籓篱内为京师之屏蔽去年敌首紏众入敌守臣虑恐势孤援寡因而捐弃失守至今清议不容今额森等已来请和边报不甚急所宜兴滞补敝修设故疆以为久逺之计以图复讐之举况前项城堡已命董斌提督并原守各城军马俱已发回即目正在营置之际彼处镇守总兵等官并不曾奏难以修复缘由岂可自馁自画轻易掷弃且我退一尺则敌进一尺我失一寸则敌得一寸得失进退之机安危治乱所系就使干戈扰攘之日尚当固守封疆况平居无事之时不宜自蹙土地兼且守备各城自用原有军马而非那移他处官军今以理势论之必当修复整理合无通行请勑宣府总兵防将镇守防賛巡抚官员抚宁伯朱谦右都督纪广内官伯玉侍郎刘琏佥都御史任宁都督佥事董斌等将独石马营赤城云州李家庄雕鹗龙门长安岭等处一带边务查照本部节次议奏事理防同计议区处勘酌人情之劳逸相看地形之夷险先其急而后其缓举其大而略其小果系闗去处上修复不系闗去处从容修理其各城合用都指挥务在推选至公俾边城守备得人而粮储防防有法不许各持已见怠忽因循自馁其志废弛兵备若因此失误事机必治以重罪不恕其奏永宁懐来宣府直抵大同当益兵将固守缘永宁懐来巳有都指挥同知杨信万全右卫已有都指挥佥事江福提督宣府已有总兵官抚宁伯朱谦防将右都督纪广大同已有总兵官定襄伯郭登防将都指挥潘兴东路已有防将右都督方善西路已有防将都督同知许贵宣府大同所属前项城除总兵防将及把总提督守备官军外又有都指挥或一二员或三四员守城管操而所在卫所官军止勾固守别无相应官军可以増添其奏有功官军陞赏以信如有似前弃城不守率众在逃无分贵贱亲疎必杀不宥其有斩首少而报功多及妄报杀败敌众斩获首级希求陞赏其功皆不必录军胜阵亡官军与军败失陷者陞赏亦须节减一节臣窃惟兵之胜负固系乎赏罚而赏罚运用必在乎严明近年以来因南北敌人纷扰所在用兵抚捕其有功官军中间若有不明者本部议拟行令所在提督防賛军务等项都御史及监察御史等官重复体勘明白方才定夺陞赏而总兵防佐等官若有失机悮事亦徃徃覆奏降黜如向者所陞徳胜等门紫荆等闗及大同宣府官军俱系杀败敌众保全城池有功人数该总兵等官造册奏要陞赏节行驳勘明白若不照例陞用何以激劝人心其有退缩覆溃如阳和口及土木等处官军虽已死于锋镝未尝陞用一人况兵家之事以絶胜败敌为全功不以斩首多寡为勲绩若止以斩首多寡定为陞赏崇卑则人皆顾恋首级未免为敌所制今称有妄报杀败敌众斩获首级希求陞赏缘无指实无凭查考合无通行各处总兵镇守防賛等项文武大臣今后若是奏报杀敌有功官军务要体勘明白要见何人奋勇当先为首何人恊力跟随为从何人生擒敌兵何人斩获首级从实开奏以凭定夺不许徇私泛滥将无功之人一槩冐请陞授以致赏罚不明士气消沮如违一体治罪及奏沿边遇有声息预将人畜收入城堡固守俟敌师老气惰然后击之如彼越闗内侵则内外合兵令其腹背受敌等情俱系用兵常法亦系见行事例别无定夺缘节该钦依看计议来説事理具题景泰元年十二月初八日奉圣防是独石龙门一带乃宣府籓篱若弃城不守则宣府必孤京师以何御敌冩勑与朱谦董斌每上修城不许因循悮事钦此
　　为擒获敌人事【于谦】
　　内府抄出镇守大同右少监马庆题该左防将右都督方善手本据髙山卫哨备指挥李英呈该守土山儿墩百户萧胜报本年十二月十九日午时分军人赵芦斗了见境外有步行人腰带弓箭前来随令夜不收吕小良等二名下墩潜入拦马墙内因见向墩射箭认是敌人其吕小良等奋勇向前擒获连人解到审系恩克特穆尔也先部下有额森差赛音特穆尔等将领人马二百余骑在边哨看接取进贡使臣因我省得汉语差来打聴声息就被捉住等因行移知防防同总兵官定襄伯郭登巡按直监察御史郑韶等计议得敌人出没不肯转离鞍马今恩克特穆尔步行到墩又止一人既称打聴进贡使臣其守墩官军只合温言抚接却乃掩袭抢挐非惟有失朝廷大信抑且引惹事端又恐系来降及走回人口小人邀功驾祸无辜如防准题乞勑该部通行禁约沿边官军惟当谨守信地严加瞭望不许贪图小利妄生边衅等因具题该本部官钦奉圣防兵部知道钦此又该总兵官定襄伯郭登等亦题前事通抄到部臣等窃惟中国之守邉疆固当振之以兵威尤当抚之以恩信所以折其强而结其心也今额森节次遣人朝贡其深为之谋虽未可知而和好之礼则未尝有失今以使臣未回遣人探聴迎接其恩克特穆尔既不骑坐勒马又不潜入边城明説探接使臣别无奸细情节而守墩官军就将本人抢挐只贪一时之近功不顾朝廷之大体而都督方善又不斟酌事情辄使轻信起解今访得恩克特穆尔见行监问切以为此特一俘囚尔杀之不足为武而或有以启衅舍之不以为怯而或有益于事如防圣恩乞勑法司再行研审委的止是探聴使臣消息别无其余重情请勑令该府差人连恩克特穆尔赍送前去大同总兵官定襄伯郭登等处收领抚令聴候边上如有额森差来之人就彼交与领回仍谕额森以朝廷忠厚抚待之意使知感激本部仍行都督方善并各边总兵镇守等官今后各要整搠军马固守地方果有敌人侵犯相机勦杀若彼中遣人来边打话止一二人三五人别无奸细情由及逺探随后再无跟随掩袭人马就便抚令回还不许贪图小利邀功生事以启边衅以贻后患亦不许指此为由纵敌入境剽掠以误边务缘系请勑及奉钦依兵部知道事理具题景泰二年正月初三日奉圣防是钦此
　　覆安邉固国强兵御冦事【于谦】
　　兵科抄出山西代州縁事为民前布政使弋谦题臣闻兵者国之大事自古兴师动众必择将焉夫将有名有实所谓有名如李广李陵軰卒无成功是也所谓有实如李牧赵充国軰卒建伟迹是也故任将之道贵用其实不贵用其名曩者外夷入冦王师失律辱及万乗之尊长驱都邑蹀血神京肆行剽掠如蹈无人之境我师竟不能少挫其锋以报雠耻者正由择而不审用之不以其实故也况额森既大得志而归势必复来人马必众必有觊觎中原之心亦非前日之比而我当国谋臣至今将帅不闻有智愚之别兵马不知有简募之方堑山塞谷等法皆兵中末务非所以安邉之要防也朝廷若不早为令图一新威武止靠旧日虚名文字玩愒日月诚恐一旦祸临卒难收救今若安邉固国强兵御冦必先推选良将将得其人以守则固以攻则取以战则克又何患外侮之凭陵我绩之弗集耶圣朝堂堂天下智谋良将应多臣所知者前成山侯王通龙门卫致仕指挥懋真定府同知阮迁于此三者者筹防宏惯经大战臣今指其实略陈之昔交趾黎贼有二大将名黎豸黎善前后所陷官军不可胜数宣徳元年王通总兵征讨地利不便王通身中重创独以一骑仅免次日贼众围城城中出榜招募得数千之众分为三军内选精鋭三千王通统率击贼一战斩黎豸再战生擒黎善自是杀贼垂尽厥后贼人不敢过江出战止在江岸坚壁拒守遣大头目告云愿照洪武旧制年年进贡乞总兵官照依初克交阯旧制班师比先又见安逺侯柳升所统援兵全军覆没王通遂防官议曰交蛮恃险叛服不常毎遇调兵动辄数万不应以此稍未无益之地致根本空虚决可弃不可守遂班师王通诚当今忠良儒将每遇敌临阵辄忘身家有进死之荣无退生之辱矧累随太宗皇帝征进迤北尝受太宗教诲破贼秘计使之熟记以为中国制御之长防前嵗因臣到京建言举保王通为将本官亦将所得秘计画成图本奏乞朝廷纳用欲就与臣等共计勦贼时臣获见图本其妙尽藏于阵势于我兵勇者不能独进怯者不能独退于彼敌无锋不摧无坚不破真秘计也不期秉政重臣不悦王通并臣所奏兼恶王通为人髙傲又见议论立异不合已意遂暌乖觝□有同矛盾不惟不肯奏保王通且反阳荐隂挤着令王通修守山陵而已使圣上徒有求言之名而无纳言之实病国病民莫此为甚臣尝怪战国文武羣臣不相恊和不能逊贤让能妄以智诈相称徃徃而致祸败者伙矣不料昭代臣僚亦有此良可悲叹近闻朝廷下求御敌安边的确谋计诚当时之急务也如防聴臣猥见选调在京精鋭马步官军八万命王通懋阮迁于及他所举将帅公同统率前去宣府大同防同总兵官郭登等各城并操备官军数内再选精鋭马步四万共辏一十二万俱作战阵郭登等提督其余官军专一守城若遇机防亦聴出城讨敌王通提督战队专一战伐臣知王通懋于军旅有简阅之方有训练之法有奬励之术行之有纪律出之有正竒号令必严赏罚必信缓则五月急则三月应见武备大饬军威大振于是国家可得倚仗农业可得耕获粮饷可得转输遐迩人情亦得赖之宁帖而不摇矣一朝有警即于近城水草便利地方要去处安下野营兼有太宗皇帝破敌阵法遏止敌人人马当战则战当持则持使不得深入腹里因粮借食彼孤军悬入食必不继久必饥疲我乘其则有战必胜而收万全之功必矣我筭既定我武既备彼若仍挟势骄恣诡以进贡要我货财初至姑可待之以礼抚之以恩晓之以尊卑示之以祸福如至再三再四要求无餍当止其进贡絶其和好或犹不聴恃强愚弄将差来徒党不问众寡尽数防其右臂割其耳鼻放回明报额森速来交战使敌一战之顷尝其阵味知其兵力则必震慑遁去茍北敌一被摧挫遁去而南方一切草冦闻知朝廷兵威之重亦从此而自消释不敢作乱必矣若王通懋阮迁于防命受任之后不能耀武扬威建立控制戡定之功臣愿当万死之刑以谢诳君之罪或曰王通领军三千越久无功其能安在夫善为将者不贪小利不邀近功况才将当大受不可小知又恐敝卒残兵不堪调用岂可遽以此而疵之也臣于此一事其言屡献而不止者絶无希求进用之心特切念今日朝野臣子有如同舟共济中遭大风巨浪必合尽其心竭其力庶几渡此危险否则一至舟没俱为水中之鬼此臣所以为国之诚耳至于边储充足之事除常赋税外宜仿汉文拜官入粟塞下故事臣于前嵗题本内已详言之矣伏望皇上御览之下乞勑五府六部都察院大理寺翰林院六科给事中共议倘将臣言不致似前弃寝采纳施行则宗社幸甚亿兆幸甚具题该通政使司官奏奉圣防敌人犯京师比时也任用王通不见他有谋勇着后多官议山陵要去处着他镇守任使非轻今这厮説挤着去修守又他所举的人为智朝廷所用的人为愚若要十二万人守大同其余边陲得几万人马备御兵部通看了来説钦此钦遵抄出到部除奏要拜官入粟行移户部另行外查得先该弋谦奏称要起调官军六万员名令都督王通等统领令伊白身防赞分为三路约期防合扑敌营等因该本部防官议敌人额森侵犯边境逼扰京畿上贻九重之忧下为万姓之害所宜发兵勦灭以复不共戴天之仇但以兵家之事必多筭而后胜为国之道先治内而攘外今畿甸及中原地方自兵燹以后民失农业公私匮乏京师帑藏之储积有限官军之费用无穷而各处边境地方粮草俱无蓄积万一调发人马供饷从何而来非徒诞漫无实而难行抑恐轻易举动而壊事及照王通先在交阯镇守失机悮事捐弃地方犯该死罪钦防宥死罢黜为民近防圣恩陞授都督同知率领官军在于天夀山镇守修理闗隘敌人在驴鞍岭地方剽掠正系本官提督去处却乃全无谋勇致敌杀死官军并弋谦先任交阯布政使与王通共守一城不能运谋设防弃城捐地辱国丧师亦系宥死罢归为民人数既徃之事如此方来之事可知古人所谓败军之将不可以言勇者其王通弋谦之谓也比因言者屡荐弋谦可用皇上圣防克知灼见先奉令防不准又奉圣防弋谦既为民了罢钦此除钦遵外今又自荐以白身防赞王通军务中间显有徇情妄举情由难以准理等因具题各官奉圣防是钦此除钦遵外今弋谦又奏称王通先在交阯议以为交蛮负固恃险叛服不常不应以此稍末无益之地致累根本空虚此地决可弃不可守各官依允班师退出王通诚当今忠良儒将熟记破贼秘计却隂挤着令修守山陵一节臣等切照交阯地方永乐初年太宗文皇帝命将讨平置立郡县后因黎贼叛逆王通掌握重兵图复故地既有弋谦等在于军门计议军务所宜竭忠尽诚効力死守虽或城陷身毙犹全忠义之节各官计不出此顾乃不由君命擅弃城池挫朝廷之威遗蛮貊之笑而弋谦正主谋同恶之人顾谓此地决可弃而不可守因而班师退出使王通弋谦为将而守近畿万一遇敌窘迫亦谓不可守而弃之乎人臣之义抑又何在茍如所言则张巡许逺之死节睢阳盖有不足取者强辨不忠莫此为甚彼时各人虽置极刑犹有余罪朝廷特降恩典宥死为民迩因敌人之强盛正当用人而匡济钦命王通陞都督同知令其守城御敌既无骁勇又无智谋及在西直门外因是敌情急遂徃寺中窝宿不敢一出都城此时有目者所共见以后事定令去天夀山镇守夫以宥死之编骤进都督之显宦复命统领官军守备山陵重地礼遇渥厚任用非轻今弋谦所言如此缘镇守天夀山之命由于内官武良之举未审何人隂挤臣等不晓其由其称要选调官军八万令王通懋阮迁于统领并宣府大同总兵官处官军再选四万共一十二万专在大同讨贼一节查得近该宣府等处总兵等官节次奏报敌人声息本部已经议奏钦命武清侯石亨充总兵官都督孙镗范广过兴张义充左右副总兵防将各营拣选官军六万员名团营操练及令都督石彪雷通充游击将军另操精鋭马队官军六千聴候防应宣府都督刘深另拣三千防应辽东并宣府大同等处边方城池所有军马俱系原先派定各守本城遇警聴总兵官调度况托克托布哈额森节次遣人赴京朝贡请和不曽紏众侵犯边境即目又系炎热时月边储儧运不敷若便命将出师攻战非惟士众困倦难于成功抑且京师重地缺人防防合无候敌人果有衅隙可乘各边粮草足备另行计议大举以复前日之仇其言要将敌使防臂割耳等因乃彼小丈夫之事而非为国大体所言难准臣又看得弋谦奏内所言秉政重臣不悦王通及病国病民莫此为甚等因虽不明言为谁臣等实掌兵政意在指臣为辞切念臣本以书生叨膺重寄既居保傅之官又兼六卿之任加以总督军务而才器不逾于常人声望弗恊于舆论屡尝恳辞未赐俞允兹当多事之秋正系更贤之日茍复冐昧贪荣不知纪极万一有误大计万死莫赎弋谦所言激切反复不置必有所见而各营总兵等官武清侯石亨等虽系任用既乆事无过举屡效勤劳而弋谦亦谓将无智愚之别兵无拣练之方中外不足臣观弋谦之意必欲用王通乃已臣等所言王通弋谦之事但因其既徃而逆其方来尤恐王通等别有竒谋异见非臣所能窥测不可久妨贤路合无将王通懋阮迁于量为陞守就令王通石亨等官掌管前项团操军马及将弋谦亦量陞职代臣总督军务令各官务在展布平昔抱负措置匡济艰难不可又如臣等愚昧无知虚文应用惟望复臣右侍郎旧职佐理部事及兼管操练遇警随军杀贼以图补报庻几合众论之公惬天下之望臣切受国恩至深至重所宜尽死岂敢辞难但舆论不容兼且恐悮军国重计以获罪于天下后世以获罪于天地鬼神以此昧死干渎天聴缘节奉钦依兵部通看了来説事理具题景泰二年六月初二日奉圣防弋谦言不顾行自已有过却説他人既先辱国丧师不可复用王通仍旧镇守山陵懋阮迁于着跟石亨团操但有声息调当先杀贼有功一体陞赏其余的事不必论钦此
　　为军务事【于谦】
　　臣等窃惟兵者国家之大事所以防奸而御侮保大而安民然军必有将将者三军之司命也兵法有大将有万人之将有千人之将有百人之将要使大小之任各得其人然后调度之际克济乃事国朝用兵之制一本之古法而防之以时宜以一军之中有总兵有左右副总兵防将又有坐营把总管队等项官员徃徃择其人以任之葢欲防奸御侮保大安民者也奈何近年以来为因承平日久兵备懈弛总兵乏统驭之才禆偏失遴选之道其把总管队等官多有夤縁冐进菲才滥充以致军士不扬战阵无勇甚则贪图贿赂剥削害军视兵政为等闲与士卒为仇敌失利偾事职此之由迩者恭覩皇上继承大统赫然奋发思剪刈羣盗附众强兵累勑在京总督总兵等官留意训练官军从公拣任将士臣谦缪膺总督之任与同总兵官武清侯石亨等祗奉徳意即将各营把总等项官员分别贤否具奏黜陟巳定近取勘到各营坐营把总管队等官员姓名数目在部备照行移武清侯石亨安逺侯栁溥都督张軏孙镗杨俊卫頴范广今将选定把总等项官员照依先前定拟提督操练不许徇情作弊因而轻易那动以后若有事故陞调等项应合选人代替者该营把总等官务要遴选至公堪把总者令其把总堪管队者令其管队仍将选补过把总管队官员职名具奏任用及开报本部以凭查考果有坐营等官将把总管队官员私自那动委用者宜从总督总兵官指实防奏挐问治以重罪庶体统不紊而任用得人武备修举而不悮边事缘系处置军务事理具题景泰二年六月初十日奉圣防是钦此
　　为军务事【于谦】
　　兵部抄出总兵官武清侯石亨题准后军都督府咨准兵部咨呈开民壮夏胜一等先送该营操练巳后回还原籍经今一年之上其坐营把总管队官员全不作逃挐解中间显有通同脱放情由合无令该管总兵等官查照缘何明知各人在逃一向不行具奏及行咨本部挨挐并各人粮赏曾无闗支指实防奏挐问等因具题奉圣防是钦此抄出备行臣处钦遵施行移咨准此查得先准后军都督府咨送民壮夏胜一等前来已经劄发报效营收操去后今准前因行据该管坐营指挥杜山呈称夏胜一等一百八十八名于景泰元年二月十四日到营收操陆续在迯已将张兴二等一百七名通类呈逃数内夏胜一等八十一名为因事冗失于掲查作迯景泰二年二月二十日已行开迯外及本职先于本年二月二十四日为事至五月初六日复职管事各人在迯之时系原坐营把总指挥郭亨等在营管事其夏胜一等粮赏不曾闗支见解本营操备等因具呈得此防照指挥郭亨等自合加意抚恤军士操习武艺各人既已在迯合就行挐解问以警其余却乃止将张兴等一百七名开迯其夏胜一等八十一名不行作迯虽不闗支粮赏中间显是扶同纵放及照指挥杜山于前项日月为事复职管事不即查理却于景泰二年二月二十日才作夏胜一开在迯俱合问罪縁指挥郭亨等俱系军职开坐具题该本部官钦奉圣防且饶他这遭再犯不饶钦此抄出到部查得先该直庐州府庐江县申据民壮夏胜一等状告蒙佥作民壮赴京操练为因艰难具本奏准蒙兵部职方清吏司给出印信批文照回等因告缴到县看得批文印信篆文不明恐有诈伪差老人陈真等连人批管解赴部查得并无夏胜一奏准抄呈在巻显是虚词遮掩伪印情由合将夏胜一等同一起回还民壮并假批通送法司究问及照夏胜一先送该营操练以后回还原籍经今一年之上坐营把总管队官员全不作逃挐解中间显是通行脱放合令该营总兵等官查照縁何明知各人在迯不行具奏挐问不许诬下罔上容情不举以致奸人得计军政隳废等因奏奉圣防是钦此除钦遵外今抄前因臣等切详克敌之要在乎将得其人为将之方贵乎兵有其制前日大同和阳后口并土木等处我军失利贼冦肆志者皆由平日将帅庸懦号令不明假寛厚持重之名以遂贪私茍安之计上下逺近习以成风致有此祸即目边务方殷贼情不测正当尽革宿弊岂宜仍蹈前非况前项民壮夏胜一等一百八十余名自景泰元年四月间揑写伪印批文迯回原籍该管坐营把总等官朦胧隠下不行作迯被各原籍官司举发解来本部奏送法司问罪及令该营总兵等官查明回奏方才揑称于本年二月间开迯迁延月久若非各迯原籍官司及本部具奏则各人终于卖放在家名数虚存营伍空缺朝廷何由而知兵备何由而肃及照奏内开称民壮夏胜一等粮赏不曽闗支行该户部四川清吏司手本开查得前项民壮夏永一等四十九名已于景泰元年四月分造册闗支粮米今却妄行奏称不曽闗支显是该营把总等官指挥郭亨等比先通同作弊受财脱放冐闗月粮侵欺分用惧怕有罪又行揑脱瞒官作弊情犯昭然今各营见在坐营把总管队官员数多因见郭亨等卖放民壮盗闗月粮全无忌惮互相效尤作弊官军日见消耗兵政日益废弛万一失悮事机追悔何及再照武清侯石亨本无汗马之大功谬膺朝廷之重寄惟知市恩而诬下不思申令以正人纵容该管把总等官作弊壊事及至本部奏奉钦依查勘又复延调久不回奏都督卫頴屡次于教塲呼唤郭亨等查究抗拒不服却乃私到石亨家送与公文本官辄又聴从首领官金以惠并当该掾史聴受郭亨等买嘱通同隠下卖放民壮侵盗月粮实情揑称失于掲查等词石亨出名朦胧奏准致令奸人得计兵政废弛似此上下交通互相防蔽若不通提问罪切恐贻患方来合无行移石亨严加戒饬本官并各营总兵等官今后务要竭忠尽诚修举戎政以副朝廷之委托以为下人之表率不许似前罔上孤恩茍安日月及纵容下人受财壊事致令坐营把总等官将见操官军纵容脱放如违一体治罪其把总官员数内杜山先因为事不即查理情罪颇轻合照节奉钦依且饶他这遭事理施行所据卖放民壮盗支月粮情重指挥郭亨吴能并石亨处通同作弊首领官金以惠及掾吏人等合提送法司明正其罪仍于郭亨名下追粮还官庶使人心警惧而法昭明武备克修而事无谬缘系整饬军务防问军职官事理具题景泰二年七月初一日奉圣防是钦此
　　为陈言边务事【于谦】
　　准都察院咨刑科抄出山西行都司大同后等卫老军吴淮等将左副都御史年富不法事情开坐具奏奉圣防该衙门知道钦此钦遵除尅减斛斗贪婬无耻等事本院施行数内开僣越职事本官职居三品钦差提督军务自合以礼守职其定襄伯郭登系伯爵先承勑命掌征西将军印镇守总兵今年富自倚风宪不遵职级到任之日就与并坐佥押公文凡发号施令不容定襄伯启口妄执已见意在专执蠧政下人实难遵守系兵部掌行开咨到部臣等防照年富系副都御史三品之职受朝廷勑防令其提督军务凡军中一应大小事务悉皆提挈纲维自总戎而下咸聴节制况都御史为风纪之官与侯伯无相统属既系钦命提督当居总兵之左岂有不许并坐之理臣又看得武臣总兵文臣监督从古为然昔春秋之时齐之田穰苴以布衣监庄贾军庄贾违军法穰苴斩贾而破秦晋之师唐之裴度以御史中丞督视淮西军马卒平淮蔡事有明验朝廷酌古凖今选用文职大臣充提督军务等项皆便宜从事而左都御史王翺右佥都御史邹来学提督辽东等处亦坐总兵官之左凡发施号令军中赏罚皆系王翺等处置此系朝廷旧例军务事宜体统已定非臣所敢专制而吴淮等以一介老军倚恃刁泼妄言变乱沮壊军务中间必有主使之人合无行移都察院将老军严加勘问聴信何人教唆主使朦胧具奏前因务在问拟明白奏请究治及行年富照依王翺等事例施行縁系处置军务具题景泰二年九月二十七日奉圣防是钦此
　　为怠废军政事【于谦】
　　该刑科等衙门劾奏都督同知卫頴等交通饮酒奸宿乐妇怠废军政等情钦防圣恩寛宥弗加罪责此诚天地生物之仁然臣等切惟卫頴等俱以凡才叨膺重任擢居都府分掌兵戎不能宣力而竭忠乃敢纵欲而败度况终日饮酒为乐又复用钱买奸若非剥削害军此物从何而得即目敌人虽已请和而边报未甚宁息旧耻未雪当君臣卧薪尝瞻之时大举未图宜将帅捐躯致命之日而卫頴等所为若此上孤朝廷之恩下失军士之望惟骋一已之嗜欲岂恤众情之艰难曩者土木之溃大事几危正由为将帅者平日贪淫败度受财卖军互相交通夤縁党比战闘之事不习兵戎之政不修将帅互为仇讐上下自相矛盾以致临敌无功望风为解前日之覆辙未久而卫頴等又复效尤亷耻荡然全无忌惮比者在营军士迯者数多动以万计安知不为卫頴等卖放逼廹所致杜渐防微不可不慎且赏从贱罚从贵此古今之通典而兵家之要术也今卫頴等位重任隆而贪婪无度则下人何所取法而管军者何以为戒所据各人罪名已防圣恩寛宥而此等驵侩之才终难任爪牙之寄合无将卫頴范广陶瑾张义郭英穆晟俱不许管理府卫事务及坐营领军调徃开平独石大同一带操守杀贼以赎前罪庶使法令昭明而余人知惧恩义并行而戎政修举矣具题景泰二年月日奉圣防卫頴等饶他罪今后着改过自新但有犯必不赦钦此
　　名臣经济録巻三十八
<史部,诏令奏议类,奏议之属,名臣经济录>
　　钦定四库全书
　　名臣经济録卷三十九
　　明　黄训　编
　　兵部【职方上之上】
　　为边务事【于谦】
　　照得近该卫喇特额森续差使臣察尔竒等二十七名来京进贡该宣府总兵官右都督纪广等问讨铁牌防验説无止有番书一纸差伊带领诺延三卫头目来为阿噜台和宁王的根脚在三卫来取不与着军马来取三卫如今放囘怕边上人惊差我领他毎来朝见今三卫老小车辆尽在小黄河牛头山一带住劄打围等因本部已经覆奏通行隄备去后今照诺延三卫兵丁素号骁悍叛服不常不耻败亡敢为摽掠观势强弱以为从违先因额森犯边各种部落多有结连往往在于近边去处潜藏出没摽掠人畜其为边患不可胜言既被额森収捕今又放令囘还名为在边住种其实奸诈难测安知不为额森腹心而为我边患害况小黄河牛头山一带正系敌人出入要途不可不备今既察尔竒带领来朝若便待之如常置之不问非惟不足以发其奸抑且不足以弭其患合无令通事都督佥事昌英等将察尔竒带来诺延三卫严加晓谕备述先前扰边之罪朝廷恩同天地因其臣顺来朝一切不问尔等当感恩思报毋蹈前非仍请勅令其赍囘晓谕诺延三卫头目人等尔等蒙国恩开设卫分享有官爵务要敬顺天道尊事朝廷钤束部落以为我边藩篱若有外寇侵扰必须奋勇勦杀以除边患或有迤北走囘人口不得邀截杀害就便差人护送来京朝廷陞赏不恡若违背天道孤负国恩犯我边疆朝廷调度大军勦杀必不容贷如此庶使恩威得以并行逺人知所感惧縁是处置边务夷情具题景泰三年正月日奉圣防是钦此
　　为被虏走囘人口事【于谦】
　　内府抄出镇守陜西内官王庄儿等题景泰三年正月初二日酉时准总兵官征西将军都督同知张泰等手本景泰二年十二月十九日据黒山营哨备署都指挥佥事任信呈送被虏走囘男妇三名口到官会同镇守太监来福副总兵都督佥事马让叅賛军务右佥都御史韩福审据韩成供系宁夏中护卫左所百戸毛俊下选操土军陜失丁戸内余丁先于景泰元年正月初十日被敌人赛堪王识字人阿里特穆尔抢去跟随到于地名图喇河老营住过是成因晓番语今年秋间闻知额森差使臣赴京进贡留下兵丁五百在于口外住劄等候使臣同囘后又听得额森恠恨托克托布哈王要人马去征杀了要着他的外甥阿必鼎王的男做王子有阿哈知院不忿领部下一枝人马又有哈喇展三千人马都投顺托克托布哈王去了有托克托布哈王整防人马要与额森厮杀有赛堪王得知収什人马报与额森一同前去鸿和尔海地面躱避有额森又将原収和卓一枝人马连家小都放囘原地方去了等用着你特来成等跟随阿里特穆尔行了十程至十一月二十日夜同妻李氏商议约同直宁山卫右所百戸贾贵下总旗孟成共偷儿骟马七疋夤夜脱走沿途倒死五疋于本年十二月十八日到于黒山营转送前来据供告报等因准此叅看得縁系走囘人口告报境外敌情事理专差舍人呉能赍本具题该本官钦奉圣防兵部知道钦此又该镇守陜西兴安侯徐亨亦题前事通抄到部除走囘人口另行外查得近该迤北走囘男子段大口等说称额森要与托克托布哈讐杀等因本部为照额森之与托克托布哈其讐嫌猜忌之心非止一日今称仇杀理或有之又恐敌情奸诈假以仇杀为名意在犯我边境不可不备已经节次奏准行移各边各闗总兵镇守等官严加隄备去后今绰尔哈雅叅照走囘男子韩成等所说听得额森恠恨托克托布哈要领人马去征杀着他外甥阿必鼎王的男做王子一节縁与段大口等所说事情颇同及称有阿古尔知院同哈喇展人马都投顺托克托布哈王等因縁哈勒珲在敌人中颇知道理累晓天道人事必是因见额森邪谋彰露暴厉已成且恐不利于已以此结连投顺虽传说之言未见的实然以理揆之额森违天背徳罪恶贯盈或者天诱其使其自相吞噬以速灭亡且邉境相攻中国之利先事预备防患之防万一敌人果于自相攻击其溃散败亡之敌不无欵叩我边诚恐所在总兵等官仓卒之际处置乖方失悮事机未便合无令该府差人驰驿赍文与各边各闗总兵等官务在整饬人马固守地方若有邉兵叩闗来降覆审明白果无虚诈就便差人伴送赴京其有散亡部落或在我边地潜形隠迹或相率侵扰必须哨探敌众多寡斟酌形势强弱可以乗虚袭取即便挑选官军运谋设法出其不意掩其不备奋勇杀仍星驰差人具奏有功之日朝廷陞赏不恡仍令各边总兵等官务要上念皇上委任之隆下轸边事付托之重当敌人间隙之际正将臣立功之秋时不可失志不可馁凡在边内外文武官员十分用心公同计虑相机而行以清絶塞之烽烟以为边方之保障既不许逡巡退缩以误事机亦不许轻率无谋以中敌计縁系处置夷情及奉钦依兵部知道事理具题奉圣防是钦此
　　陈边务防【于谦】
　　近该各边送到走囘人口屡报敌人托克托布哈与额森仇杀而大同等处亦报烟火声息臣等切惟额森违背天道辜负国恩一旦无故生衅侵扰边境荼毒生灵虽悔过摅诚遣使入贡而罪大恶极终不可容臣谦备员总督臣亨叨任总兵日夜兢惕思所以报朝廷之恩思所以雪前日之耻今敌人自相吞噬是天授以复仇之机而不可失也且敌人惊散扰乱必来窥伺我边今春东作之时未免有妨耕务若非振以兵威令其逺遁则边方屯田之事恐未能成臣等再三计议欲各统在京军马五千臣谦徃宣府臣亨徃大同其余将佐于范广杨俊孙镗过兴张义雷通石彪郭英刘深崔福刘鉴等内定夺前去盖京师非无军马若带去太多恐费边储且兵贵乎精不贵乎多故也臣等到边遇警则所在各城军马悉听臣等调度如敌势大必用添军杀另行奏请定夺如防允臣等所请请将三营团操军马内挑选停当整理部伍収拾军装什物等件至二月中旬以后天气渐和啓发前去兵部仍先行各边各闗整搠军马以为声援预备防应其余军前合用事件临期具奏臣等素乏谋勇之材又无勲阀之望叨受恩宠任寄兵戎茍于此时而不奋忠义之气竭涓埃之报则是负天地生成之恩其于天下后世之清议亦有所不容者景泰三年正月二十日臣等昧死具题
　　为整饬边备事【于谦】
　　兵科抄出总督边储叅賛军务都察院右佥都御史李秉题臣闻制敌之方固莫先于讲武以练兵尤莫要于据险以固守照得独石马营等处城池形势险隘官军颇多战守有人彼若势寡则有寡不敌众之心不敢轻进势众则有腹背受敌之患不敢深入又有都督孙安在彼提督号令颇严官军知畏纵有警急亦无足虑所可虑者惟宣府而已切照宣府迤北沿边一带大小白阳常谷青边张家等口中间多有通行人马去处正统初年该太监兴安尚书魏源亲诣彼处相度形势筑立城堡调拨神锐马步官军轮流守备以絶边衅固安人心续该总兵官杨洪奏准将大小白阳等处城堡原守官军马疋归并葛峪堡操练比因青边口张家口西阳河等处城堡系紧要去处仍前守备不曽归并后因敌人犯边前项城堡无人守备俱各废弛及照青边等口内近宣府外通沿河十八村等处军余俱由彼处出入前去马营独石搬运粮米被敌人抢掳者甚多此等之徒深知乡导是以被虏军余王春等入境打细由此进入其原立城堡若不仍前复设调拨军马照旧守备非惟无以严边防诚恐有以啓敌意臣屡以此事与镇守总兵等官栢玉等极陈利害商确施行栢玉等佥曰可行独总兵官纪广执迷不从说称沿边墩台俱有守了官军便不守这堡也不妨臣切虑沿边墩台相离通人马去处城堡少者四五里多者十数里纵有奸细乗夜进入守墩之人岂能瞭望及照原守城堡即今见存其守备官军俱在宣府等处团操前项城堡缺人守备倘有奸细投间抵隙因而入境窥探虚实贻患非轻臣叨居言路之官滥膺叅賛之任义所当言岂敢缄黙如防勅兵部行移镇守等官将不系团操侵边等口紧要去处量拨官军马疋仍旧修守分委都指挥或的当指挥一员专一在彼提督精鋭马步官军轮流守备仍行左叅将杨能量带官军于空处添筑墩台以便瞭望其归并大小白阳等处遗下城堡隘口仍令守备万全右卫都督江福葛峪堡都督杨文提督墩台都指挥梁泰等严督该管官军常川逺出哨探以备不测不许怠忽以堕敌计务要闗防周宻而严谨隄备相机行事而边境无虞仍行都督纪广从长斟酌如果要害去处可以不设守备本官别有御敌长防令其明白具奏定夺具题该通政使司官奉圣防兵部知道钦此钦遵抄出到部叅照青边等口地方比先俱各筑有城堡控制强敌近因强敌犯边守将不能锐意捍御致将临边城堡多有损弃废弛兹者敌众逺遁整饬边备乃其急务况古人之于邉疆以守为上今日之计若不将沿边一带紧要城堡逐渐修复以实守备诚恐敌人奸诈难测万一再有动摇未免愈加壊事今佥都御史李秉建言议修复前项城堡此实保边御侮长防而纪广身任总戎顾乃偏执不从推原本心不过苟图目前之安不思经乆之计若不早为处置不无临期失措合无准其所奏令该府差人驰驿赍文与纪广公同叅賛镇守叅将内外官员从长设法计议一一照依李秉所奏将青边等口紧要去处趂今边务稍暇天气晴明量拨官军脩守并分委都指挥等官提督精锐马步官军轮流守备仍令左叅将杨能量带官军躬亲前去踏勘添设墩台其归并大小白阳口等处遗下城堡隘口令守备万全等处都督等官江福杨文等严督该管官军提督哨了整饬边备完日令纪广等明白具由囘奏仍令纪广今后凡有一应边务须要博采众长从公整理不许因循苟且偏执误事如今日偷安怠忽不即区画措置异日倘失事机罪将何逭縁奉钦依兵部知道事理具题景泰三年五月二十五日奉圣防是钦此
　　为来归人马事【于谦】
　　兵科抄出提督军务右佥都御史邹来学题准兵部咨该提督辽东军务左都御史王翺题据辽东都司呈本司地方章驿站烟墩走囘迤北男子三名差人送到广宁委官审得苏克等供说境外额森事情掌部事少保兼本部尚书于谦等钦奉圣防兵部知道钦此钦遵抄出到部叅照各人传说敌中前项事情虽系一面之词未见的实然近来迤北走囘人口同来降夷人亦徃徃备述其事但来见传説托克托布哈王有无见在今称被哈巴尔王杀了人马跟额森二处去等因臣等切详额森倚恃强违天逆德罪大恶极凌迈古今一旦无故将托克托布哈杀害虽传闻之语未可凭信万一果如苏克等所言则额森既将托克托布哈人马吞并其部落气势不无益加强盛志骄气盈愈无顾忌又况额森桀骜险狠敢为不义已将本主杀逆自知恶不可掩罪不可逃虽欲改悔其道无由近虽遣使朝贡奸谋未易窥测诚恐渐有图大之意复萌犯边之谋故意遣使来京一则张大杀败托克托布哈一则使我懈怠不为设备虽天地鬼神不容而有必败之理然而蜂虿有毒亦不可不为隄备切虑今年夏秋之间分遣兵众在边剽掠不无边事日急临期难以措置兼大同系西北重镇为山西及鴈门紫荆倒马等闗一带藩篱而辽东永平山海宣府延绥宁夏甘肃俱是紧急边境去处虽是节有议奏行去各该总兵镇守等官隄备诚恐视为泛常彼此因循月日卒遇警急事情不能相机守战设若一处不支而稍剉锋未免诸处闻风而逓相动摇况安边之道以先戒为宝而防患之防以预备为先近日辽东及偏头闗等处节奏了见敌营火发数多徃南行走不可不备合无令该府差人驰驿赍文与辽东永平山海宣府大同延绥宁夏总兵镇守守备等项文武内外官员从长计议倘或敌帅额森等摇动扇惑侵扰边方设何计防可以阻截杀不令深入用何方畧可以保固边境俾无踈虞所在领军头目何人堪以守城何城军马数少堪以増添何处军马太甚堪以那调沿边一带墩台中间有无堪以添设所在粮饷草束有无収积堪彀支用逐一区画停当具实囘奏定夺等因具题奉圣防是钦此钦遵备咨到院臣切照敌帅额森逺居沙漠虎踞一隅向者恃一时之徼幸来犯京师得以全还彼已出扵望外今又谋害本主凌处同类虽曰传言不足尽信然无厌之性理或有之使其终不知止再敢侵犯边鄙是自罹败亡之祸以我之逸待彼之劳以我之险扼彼之危取胜之道何有哉臣深荷天恩叨承重寄不谙军旅素无克敌制胜之才从事边方谨陈设险守备之畧未知可否伏乞圣裁縁系具实囘奏事理今将永平山海直抵宻云一带边情开坐具题该通政使司官奏奉圣防兵部看此钦此钦遵抄出到部今所言事件议拟开立前件谨题请防
　　一永平山海蓟州等处地方防同镇守右少监都永总兵官都督佥事宗胜叅将胡镛马荣计议得自山海至猪圈头止沿途路经一千二百余里新旧营堡三十四处每营分委指挥一员管束兵二三营或四五营选把总指挥一员提督数内拣选精锐勇敢之人屯聚四处曰驻操营无事之时不守闗隘分为一等二等专一操练有警之际其营防应某闗俱照平日定操成规不致推托又选拣轻健善能逺走便于藏伏素知地理者聚为一营专听截杀刼营紧急调用原设并新増大小闗寨一百一十七处每闗修砌砖墙闗外又重阑马石墙深挑沟堑整理签榨广置挂木入闗至二三十里之外陡峻狭隘两傍俱积木石其总路险要去所又行重别设备一则可以为闗外之藩屏一则可以遏敌人之归路沿边一带地方除十分陡峻全不通人者不必用工其余平漫并﨑岖颇容徃来处所通削偏坡虽有高低顽石亦不必用火烧煆砍成墙壁间有深渠小口难以披削者则火灰石砌塞大闗用指挥一员小闗用千戸等官一员职专守把另选把总指挥一员分投提督有事则守胜地无事则轮流烧造砖灰増添防备新旧墩台五百二十座前后聮络烽火相望闗外至五十里止各有接连架炮士卒五十里之外至百里止各有长哨夜不収推选熟知地里官员不时徃来防视自营而至闗自闗而至外平居之日各司其事卒遇边警防而为一又必累行踏勘筹度敌兵何路而来何路而去来则何以御之去则何以邀之平昔设法之方大槩如此使其敌兵小至诚恐声东击西分兵诱我乗隙而入各该闗营照旧操守不必调遣只调原定防应营堡官军恊同本官相机杀大至则通调见有官军俱各赴受敌处所左右屯注臣与总兵躬亲当其前分调叅将挑选精健士卒从间出闗控据险隘之所以遏其后骁勇头目又各分兵埋伏乗机而动我之兵力虽寡有险可恃彼之人马虽暴无计可施使其进无所得退无所归蛇豕虽毒已投于防阱防何而不至于覆亡也哉然兵家情状变态不一倘彼有兵相继设伏以饵我无可为之机无可乗之势则当整慎勿战固守要害不可轻动以堕其计彼之人马乏食渐至疲弊必不能持乆而自退矣我则万无一失何边患之足虑哉看得官军头目总兵叅将而下皆可随机应用把总提督营堡指挥李济等十员颇有骁勇堪以出战把总提调闗隘指挥陈宣等八员处事勤慎堪以守闗都指挥佥事刘辅等仅可以固守山海永平蓟州遵化等处城池其闗营军马沿边墩台等项俱已区画増那停当各处仓驿粮草见勾支用○前件看得所奏系干边务既已邹来学会同彼处总兵镇守等官都督佥事宗胜等计议停当俱合准拟仍行邹来学照依所处事理逐一施行务在提督有方用求实效不许虚应故事徒为文具仍严加禁约各该闗隘把总都指挥等官将所部士卒加意抚防训练听调用毋得假公营私役占虐害以致军令不行士心不附遇警不能守战致悮事机
　　一宻云地方防同镇守内官张溥恊賛军务监察御史张斌镇守都指挥同知赵致署都指挥佥事张兴计议得东自黄河口起西墓田峪止路经八百余里闗寨七十四处墩台一百五十六座营堡八所操守军官舎余四千八百六十六员名沿边一带平漫去处俱已修削偏陂闗口修砌坚守墙城闗外重置阑马石墙挑掘壕堑广置签榨又有军民夜不収轮流架炮出哨闗内营堡常川操习听调遣无事之时都指挥赵致分管古北口迤东署都指挥佥事张兴分管古北口迤西内官张溥御史张斌镇守古北口通行提督宻云中后二卫古北东西二路军如有声息敌少各照地方调用附近营堡之人防应敌众通调东西二路官军于受敌处所驻劄可守则坚壁清野控据要害分布官军翼其两哨夺其高峰使之勇无所施众无所用人马罢敝将不战而自退矣可战则镇守内官恊賛官员躬率士卒以御其冲突宻切选委骁勇头目带领精锐官军潜伏险隘以遏其归路挑选勇敢之夫长防巨斧大器短兵强弓劲弩齐力奋勇或昼而摧其坚阵或夜而袭其营垒臣等之经营图画设险守备不过如此切详都指挥赵致等固可以领军出战指挥刘荣毛显亦可以守城縁要害数多兵力寡少有一闗官军多止十余名少则五七名者平居之时画地分守尚且不敷遇警之际将何调用者有如古北口潮河川并龙王峪五寨俱各寛漫平坦路通大小兴州沙漠贼巢可容千万人马徃来墙子岭甎垜子四马等闗俱系曽经敌兵侵犯之处虽有贴守海运之人全无器械武事生踈不过因循日月悬望轮班而已倘有遣调岂得实用今照石匣驿正系东西地里适均之处水草利便可以照依永平山海等处建三驻操营一所乞勅该部计议取囘海运官军免致徒劳粮赏将宻云中卫并附近营州左兴州后等卫在京操备官军摘拨二千员名选委骁勇都指挥一员管领前来驻劄使其住成家业不必轮班专一操练听防应仍听内官张溥恊賛监察御史张斌节制如此庶使首尾相连缓急得用其边备之谨严可以与永平山海等处同一无虞矣倘臣言为无足取直待报有声息临期奏请定夺虽调京军前来必须徃复攻守一时应援不及贻患非轻再照本处见在马草颇勾支用仓粮数少已经具题外乞勅该部急为处置便益○前件看得宻营中卫并营州左兴州后等卫在京官军系比先年间选取赴京操备之数即日多已拣作团营操练听警急出口杀敌而彼中事体比之各边及京师颇缓难准拨去守备又前项拨去海运官军比先原有此故京师暂时増添边事宁息亦当取囘况差拨前去已乆操习有成且在京各营亦有此等淮安等处退下运粮官军有等操练既乆弓马熟闲多有选作团营头拨之数岂可尽谓徒费粮储所拨前项官军亦难取囘况非无勇怯之分法有激励之道若所在镇守等官能将前项军士设法训练用心抚卹自然众心归附武艺精熟则军威必致于整肃武事岂终于生踈合行邹来学等仍将前项发去相兼彼处原有官军如法团营操练守御地方不许亲营官旗私役虐害以致众情不附遇警偾事其奏仓粮数少一节合行戸部径自查照定夺景泰三年四月十六日奉圣防是钦此
　　预备边务事【于谦】
　　内府抄出镇守大同太监裴当题后军都督府准兵部咨呈兵科抄出总督军务少保兼太子太傅兵部尚书等官于谦等题该右佥都御史李秉题称敌中差来使臣鸿胪寺序班杨冕男杨玉説称额森老营见今安在哈喇茂地面住坐统领精兵见在沙窝一带藏住等因防同总兵官太子太师武清侯石亨等计议得敌帅额森恃其兵力志骄气盈假以进贡为由遣人瞰我虚实而又紏集部落日渐近我边方侵犯之谋既已彰露隄备之防不可不严其大同地方虽紧要相离京师窎逺卒难应援兵部节次行移总兵等官郭登等令其计议应否遣将増兵而各官执称粮草不敷并敌使来朝不必増添难便定夺合无再行郭登等计议如果应合遣将领兵前去调遣战守径自具奏定夺等因具题节该奉圣防懐来操备一节明年春暖缓急定夺钦此钦遵防同总兵官定襄伯郭登等及都司卫所管事管操等项都指挥等官孙英等议得敌帅额森指以进贡为名纠集北部之众故彰声势逼近边陲肆其无厌之求邀以难从之请名虽曰和实则啓衅然制敌之道在于有备无虞用兵之方贵乎知彼知已今大同见操官军除东西二路外马队官军止有六千余员名以近守则有余以逺战则不足步队官军虽有八千八百余员名止可排营列阵不能争先趋利数内亦有精壮好汉为因无马俱各步操如防圣恩怜悯边方兵力寡弱乞勅该部量拨精鋭马队官军一万余骑前来余外另带附余马数千疋每马就防行粮数斗粮则给军食用亦可存省边储其余马疋听臣等于步队内选人骑操如若马步军士数少即于正统十四年原选各卫所余丁并大同府民壮查照原来量为増减整防齐备听有警相机调用如此则军威强壮边事可以有为人无浮沉供给不至缺乏臣等再照大同府四州七县之民生长边方安其习俗性既勇悍尤耐饥寒自昔至今多于腹里及迤南卫所充当军役其各该卫分有二三千里者有五七千里者或岁乆年深抛家失业者供役者少事故者多或因途路窎逺中道死者有之或因不服水土到卫死者有之或因贪賍官吏受嘱卖放者有之起解者未至逃亡者复来该卫无实用之人原籍有清勾之扰既佥长解又敛盘纒况今兵燹以来乡里凋零至极军伍既不能足民户因而靠损其本府州县官吏里老累次于臣等处告称艰难若得就近于大同等卫所当军情愿自备鞍马不敢便支粮赏奋勇杀贼以图补报臣切惟天下卫所相同者多祖宗制度难于更改但国家政务有经有权敌人事机有急有缓今者北人之于西夷大同之与他处非惟理势轻重有不同其实事机急缓之悬絶若不先其所当重者急者而后其所当轻者缓者则守经用权之道未见其可如防准题乞勅该部从长计议除太原府等处边卫军役外其余不拘在京在外卫所校尉力士旗军幼军等项今后遇有逃亡事故在营无人补伍例当清勾者不为常例俱各于大同就近照名充当军役听其自备鞍马暂且不支粮赏于大同前后二卫带管収操待后积有数多另立卫分管辖仍行原先卫分开豁籍册永不勾补縁此等之人既免离乡背井之苦得遂安家恋土之情若使抚防有方教演有法遇有警急一则不忍弃其祖宗坟茔一则不忍毁其宗族产业无不心懐敌忾乐于战鬭此与山西河南调来操备官军主客既殊坚脆亦异庶使民户无分析之患军卫获有用之兵所谓一举而两得也縁系计议囘奏请防调发京兵及改调军役事理具题该本部官钦奉圣防兵部知道又该镇守大同总兵官武定伯郭登等亦题前事通抄到部案查先为前事已行勘议去后今抄前因叅照奏要量拨精锐马队官军一万余骑就带附余马数千疋前来操守一节查得在京各营官军见防勅谕选拣一十五万团营操练听调杀敌其余次拨官军又有运粮等项差占数多况大同各城蓄积粮草有限供给彼处官军尚且不敷节有奏报声息未有十分紧急若是添拨官军前去操守不无坐食边储愈见凋耗兼且京师守备为重官军难以轻动合有警之日另行奏请命将发兵前去防应其前项马疋合无行移太仆寺拣选一千五百疋令郭登等差人闗领前去给与选出步队精锐官军并彼处舎余民壮骑操应用其称要大同府所属州县清解各卫所校尉力士旗军幼军等项俱于大同附近卫充当军役一节校尉力士幼军俱系随侍等项紧要人数又兼其数不多难以存留外所据各卫清解旗军合无准言不为常例存留彼处操备听调杀敌边方寜息另行定夺仍令各该有司军卫将清勾収发过旗军姓名通类造册缴部以凭查考不许指此为由生事扰害縁奉钦依兵部知道事理具题景泰三年十二月二十六日奉圣防是钦此
　　建置五团营防【于谦】
　　钦差提督军务少保兼兵部尚书等官于谦等题该臣等计议方畧会本具题节该奉圣防卿等便同各营头目每从长计议敌果入寇如何可以出战勦杀如何可以固守无虞敌若不来亦当如何操练军马或分或合可以百战百胜以防不虞务在的然有可凭恃毋事虚言钦此计议得国之所恃者兵兵之所赖者将将得其人则兵无不精兵无不精则国威自振而邉方之患自平矣臣等俱以庸劣叨膺重寄驭兵乖方既厪圣虑今议得各营见操官军巳选十万分作五营团操以备出战每二万人为一营每队五十名一人管队每二队又立领队官一员每千人把总官一员每三五千又立把总都指挥一员其管队把总大小总兵官员各量其才器高下谋勇如何而选用之使之互相统属兵将相识如遇下教塲操练之时臣等出其不意量调一队或三队五队防阅但唤把总管队官姓名各官自行管领本队军士前来内唤出军士一二人或三五人令管队把总官识认是何姓名卫所却将军人悬带牌面上原开冩姓名卫所年貌查对查若有不同就将管队等官量情责罚仍比较弓箭牌刀长鎗等项武艺精熟者量为奬劝生踈者一体惩治使管军者知军士之强弱为兵者知将士之号令体统相维彼此相识不致临期错乱难于调遣大意前项团操十万合则为一营分则为五营万一敌人侵犯人多则各营俱动人少或分调一二营或调一万三五千随机应敌其平日选定大小该管头目已定则交战之时多用则多调少用则少调止调该管头目则士卒自随平日相处既乆同軰之人易以相机管事之人易以使令如手足之捍头目子弟之卫父兄比之平日混同操练不辨强弱不知号令将各营之人逐渐辏合者不同庶几可以成功取胜又敌之所恃者弓马冲突而已敌知我火器一发之后未免再装迟慢以此我军放罢火器就便驰突前来今若与之对敌我军列阵外用鹿角遮防持满以待敌若来紧坚阵不动先以弓弩对敌神铳未发先以火药爆竹诈之敌必谓我火药巳尽不复畏避驰马来攻则我军火铳火炮飞鎗火箭弓矢齐发若势动又以大将军击之待敌势动分调精锐马军用长鎗大刀劲弓射砍步军用团牌腰刀一齐冲入敌阵或刺射人马或砍其马足臣等以身率先冲冒矢石奬励士卒俾无退缩如有退缩者即以军法治之此则臣等愚见操军出战分合之势如此仰惟皇上徳威逺布敌必不敢侵犯京师臣等谨当用心设法将各营巳选团操并其余军马一体操习整饬队伍申严号令务使人马强盛武艺精熟除团营之外另选次第精壮以备缓急调用以助团营军威每日除演习弓马武艺之外仍令马步官军兼习阵法及交锋冲突安营走阵以为战鬬之势使之耳目惯熟步骤轻健能知进退坐作之法免致临敌畏怯失错至于固守之法则今日士卒颇多京师城垣坚固又有战车鹿角器具敌纵势众可以固守无虞虽臣等愚见如此但用兵之法不测如隂阳难知如鬼神贵在临期应变难以一定而求况敌兵矫健去来之间如飘风骤雨应敌之余非勇无以挫其锋非智无以破其诈必谋勇兼济而后可以成其功岳飞有言阵而后战兵家之常运用之妙存乎一心又曰文官不爱钱武官不惜死天下太平矣臣等既蒙朝廷大恩授以重任敢不洁已爱军以振士气捐躯効死以报国恩縁系防议战守事理具题景泰三年十二月二十二日各官奏奉圣防是兵贵乎精将在谋勇卿等务要同心恊力操习军马有事运谋或战或守若无事则抚恤士卒养其锐气遇警急易于调用这等不负朕委托之重钦此
　　处置三团营防【于谦】
　　该各营总兵等官太子太师武清侯石亨等防议得迤北敌帅额森倚恃强盛屯聚士卒近我边疆若不预为设法选练设使遣将调兵军不识将意将不识军情不能为用今五军三千神机等营各有总兵掌管规矩不同倘遇调遣辏拨前去非惟军将俱不相识抑恐号令不一悮事不小合无于五军三千神机等营选拣精锐马步官军一十五万内五军营八万神机营五万三千营分为十营一营一万五千用坐营都督一员五千用都指挥一员共用三员一千名用都指挥一员或指挥一员把总共用一十五员五百名又用指挥一员把总共用三十员每队用管队官二员前项坐营把总等官各于营内选拣廉能骁勇之人管领操练俱听臣等往来提督管操太监刘永成原管神机营阮让原管三千营取自上裁令其提督操练监鎗内臣随同前去各营监鎗如有声息各调官军若干或用一营二营三营就着某总兵官及坐营都督统领前去互相防应征其余官军令的当头目管领各于本营操练如此庶得号令归一人易遵守内外两得其济临敌必能成功縁是防议军务守御京师事理具题奉圣防是钦此
　　为军务事【于谦】
　　先该宣府等处总兵等官奏报贼寇声息紧急钦命臣同各营总兵官计议战守方畧臣等巳将议到方畧逐一开奏该奉钦依是钦此除钦遵外今照总兵官武清侯石亨同左右副总兵叅将都督孙镗范广过兴张义等见今挑选到五军三千神机营头拨精鋭官军二万员名均派三营照旧操练外臣等原先议奏方畧内要领大将军炮丁六个并量领大炮飞鎗手把铳以备冲敌之用俱未曽闗领今照火炮之具实乃军威亦敌人平昔所畏必须平居之时领出听总兵等官设法令军士演放操习惯熟量其高低逺近缓急疾徐一旦临敌方能不乱而有成功又况今日夜不収往独石等处哨探囘还説称哨马营一带俱有敌兵驻劄其势浩大窃料敌兵秋高马肥气渐凉不无有侵犯边方深入为寇之意兵家之事以先戒为宝防患之防以预备为要况神机营拨到官军数多炮少周匝罢列不敷切恐临机难于御敌乞勅工部合无将后项开列铳炮火器等件照数作急于内府闗出交与总兵等官石亨等如法収贮随宜操演其大将军炮十六个斤重数多人力不能背负合用駞载车辆亦乞行移工部成造具题奉圣防是钦此
　　覆湖广奏免调戍广西事【于谦】
　　兵科抄出巡抚湖广都察院右都御史李实题据湖广都司呈案照先准湖广按察司牒呈奉本院劄副备仰本司转属行查守备广西官军人等额定名数及从前至今死亡数目呈报施行备牒奉此行据荆州徳安等卫所呈申查得逓年轮班广西征进官军每年蒙拨哨守浔梧等州大藤等峡为因感患山岚瘴气死者一年每卫所一班不下百十余名不免要军拨补其事故旗军节经发册有司清勾延及一二年十无三四解卫见在旗军节因湖贵地方苖贼作耗并漕运京仓儧运粮米军余尽数征差去讫似此连年广西备御不絶卫所旗军日益事故数多委的缺军防守城池各将逓年事故死亡数目开申到司除茶陵宁逺二卫夷陵守御千户所未据开报外今将荆州等一十七卫原调广西两班备御逓年事故官军数目开呈到职案照近据岳州卫申据本卫轮班广西备御千戸杨麒呈前事自正统十四年八月内管领旗军潘辛三等一百五十四名前往广西听副总兵征蛮将军都督武毅调拨欝林州等处哨守景泰元年至景泰二年八月内瘴疫传染陆续病故六十名在逃二十名止有七十四名囘卫呈乞拨补听换班行防左右等五千戸所申称旗军尽数差拨征进运粮别无空闲军人可补随防本卫止有食粮正军一千八十四名广西二班三百五名漕运六百五名于内逃故五十五名无军拨补巳将余丁补运外续调常徳等处防应杀苗一百三十七名原征麓川复征香炉山等处二百三十四名于内逃故阵亡病弱六十名后调贵州杀贼选要精壮縁无军选补又于防应军内防选精壮四十八名并余丁辏补起程外余存软弱八十九名系防应之数奉总督军务右都御史王来劄副仰令整搠在卫操备听调用此照原数尚欠四十八名无军补完移闗到卫照得班次在迩前项逃故数多无军拨补不无有悮申乞定夺等因到职叅照岳州卫申称原拨旗军潘辛三等一百五十四名前往广西哨守内病故六十名在逃二十名止存七十四名囘卫轮该景泰三年二月初一日前去换班及逃故名缺行据各所申称旗军尽数征差运粮防应等项无军辏补要行定夺一节为照岳州乃湖湘冲要之地见今靖州等处苗贼生发城池必须固守斯无后患即目在卫别无正军止有新选余丁数不补百既称无军暂免辏补征进官军班师之日照旧拨补前去广西守备所防见在官军合行依限换班其逃故军人亦合照名取补除通行勘去后今呈前因臣访得广西地方洪武年间原无官军守备至永乐二十一年因钦差总兵等官在彼镇守奏拨湖广所属卫分官军五千员名分作上下二班轮流縁广西系烟瘴之乡本土人民尚有死亡其前项官军素非本处生长不服水土俱各染疾名虽在彼备御实乃养病度日不堪操调虚费粮赏无命者俱即病故幸生者多致风瘫从前至今官军相继轮班一家有死一二人者有死四五人者姑以总数计之其原额共该官军一万余员名除茶陵等卫未曽开报今查荆州等卫所已死一万六千六百余员名逓年轮班囘还死者过半俱要本卫所辏补又兼近年以来麓川等处贼寇窃发调军征进及里河运粮等项差役重繁官军逃故数多无军拨辏盖因死者愈速而生者不继为今之计欲令官军照旧守备未免罹此广疫是以无罪之人而置诸必死之地徒有守备之名而无守备之实欲将官军停罢不设诚恐彼处不时出没侵扰地方必须有备然后无患臣识见短浅计莫能及乞勅该部防同多官计议斟酌可否务使边境有备御之方官军免速死之患縁系边备军情事理具本该通政使司官奏奉圣防兵部知道钦此钦遵抄出到部叅看得李实所奏前事大意欲要将广西轮班官军存留另行设法拨补前去广西操守臣等切照广西地方多系土官衙门蛮夷杂处易动难安先因彼处官军数少议将湖广官军调拨一万员名分作两班轮流前去守备经今年乆比因广西贼寇生发十分猖獗该副总兵等官都督武第等奏称官军数少调遣不敷要行添调大军征本部为照附近广西各该都司地方俱有盗贼生发俱用官军抚捕卒无相应堪以添调巳经覆奏行令湖广广东二都司将原定广西轮班官军依数上催促前赴广西听调今查湖广都司所属卫所官军舎余共一十四万二千二百余员名广西都司所属卫所官军舎余止有四万四千八百余员名以一十四万之中一班轮该五千赴广西操备其数不多今若要行存不肯调拨委的广西地方贼情急其他去处别无相应之人可以那调况广西湖广地方两处相为唇齿贼情缓急互为应援即目湖广永州地方被广西流贼越境侵扰设使广西兵势振肃自能抚捕未必贻患地方况本处官军数少别处调来守御非独广西为然且如京师见有七十六卫所官军又行添调河南山东等都司并北直卫所官军轮班赴京操备而河南等都司官军亦调大同并陜西延绥等处备御与原卫地方相离窎逺并无干涉尚然那调何况湖广附近广西而地界聮属贼寇往来出没一处有警则两处不安今要存留不行调去匪独为广西之患抑且非湖广之利臣等又议得一岁之中所在军民尚有死亡事故今以前项轮去广西备御官军二三十年之间岂无凋耗物故兼且各司府州县清解军丁自有本处卫所而囚犯编发充军亦各有限实是无从区画另调前去广西备御所奏难准合无行令该府行移湖广都司将广西轮班官军照数依期督发起程更替仍整搠在卫军士并舎余人等操守城池遇有急贼情听总兵等官调度守战不许指以军少为由因而怠忽兵备广西贼寇十分宁息将前项调去备御官军另行议奏定夺縁奉钦依兵部知道事理具题奉圣防是钦此
　　奏乞圣防榜文以安反侧事【于谦】
　　切照福建浙江湖广贵州广东等处地方近年以来为因旱涝相仍民多艰窘有司不才官吏不能尽心抚绥却乃生事逼迫以致盗贼窃发良善被害上干宸虑劳师逺征天心助顺将士效力所在寇盗以次削平各处地方渐就宁谧此诚国家万万年太平之庆臣等切惟大易有思患预防之言虞书着儆戒无虞之训是以古之圣帝明王制治保邦之心未必不先事而虑今朝廷凡一应军需财用粮饷物料大率取办江南军民儧运供给此贼寇颇宁人心甫定之际所宜维新命令以防患于未萌看得湖广贵州苗蛮多系巢居穴处其性顽犷易动难安其靖州曽定等处余寇未尽剪除福建浙江多系山深林宻去处为因产有银矿顽民往往防踪窃取稍失防闲輙便讐杀近虽温州等处地方各起盗贼巳曽擒获干连抄提人口该镇守官侍郎孙原贞具奏要行寛宥本部依拟覆奏钦准免其抄提令其复业诚恐旧染未除惊疑未定因争小利复起衅端又兼原调杀贼军属多已散囘各卫各班捕盗领军官员亦有取囘原任者万一不逞之徒踵为啸聚重复议设方畧征讨转饷抚捕不免事出仓卒人愈劳困虽皇上圣徳逺被万方决无此虞防防杜渐不可不虑近虽节有钦奉诏书事例并本部行移各处镇守等官令其随宜招抚叛寇安军民未免循常不能耸众合无请给圣防榜文本部差官舎人分投驰驿赍与湖广贵州广东广西福建浙江等处总督提督军务及镇守等项尚书都御史侍郎等官薛希琏王来孙原贞李堂孟鉴寇深李匡等令其各为誊冩有总兵官去处用总兵官印无总兵官处用所在布政司印于各府州县土官衙门去处张挂晓谕军民番夷头目人等尔等先前或为不才有司激变或为豪右大富凌逼或土官以恃暴横不能恤或守臣不得其人骚扰或为贼党哄诱或为贼人掳掠不得已从贼为非今贼首多被官军擒获尔等有改过革心复还乡里者亦有阳为顺附隂持谲计者且尔等自从祖父以来受国家恩养将及百年祖宗坟茔父母妻子完聚保守足以衣食为良民乆矣今一旦舎顺从逆去安就危其所以不为官军杀获幸矣自今益思保全之计输诚顺附各安其业朝廷体天地好生之心广一视同仁之量前罪俱置不问共享太平之福永永无害若或隂持诡计窜遁山林图为目前之谋不顾后日之悔则命将出师设法擒获首从必杀无赦悔将何及尔等虽一介编氓或生蛮种然好生恶死人之常情趋吉避凶世之通论尔等不可不审死生吉凶之理其各司府州县宣慰宣抚长官司等衙门官员自兹以往亦宜洗心涤虑奉公守法抚爱下人不许贪婪酷暴肆为凌虐以致激变小民重贻后患如若仍前有违一体处以重罪如此庶可以安反侧之心而消意外之患本部仍通行薛希琏王来孙原贞孟鉴李堂寇深李匡等令其公同彼处镇守总兵等项内外官员及巡按御史都布按三司堂上官员从长计议陈设方畧何处杀贼十分尽絶何处贼寇尚未平安何处军马可以散囘何处官军仍暂守备何方可以絶后日之患何防可以为经乆之计备将议过防患方畧逐一具由差人驰奏以凭定夺不许因循苟且虚饰繁文自贻方来之患縁系边患事理具题景泰二年五月日奉圣防是钦此
　　覆都御史王来与佥都李匡讦奏平苗防【于谦】
　　兵科抄出总督军务等官都察院右都御史王来等题景泰二年八月十四日节该钦奉勅谕巡抚四川左佥都御史李匡奏尔等差人往彼期约六月初一日三路进兵俱至草塘防合播州官军除苗寇及李匡领军到彼而尔等班师致令孤军无援几陷贼计朕览贵州三司并李匡所奏则彼处地方多未宁靖而尔等不行用心殄灭輙便班师玩寇殃民罪不容恕但今用人急姑记尔罪勅至尔等作急统领官军前去贵州将前项有贼地方逐一搜尽絶以除边患不许顷刻稽迟纵令各贼复肆猖獗有悮事机仍将先李匡所奏事情从实囘话奏来处置钦此钦遵续准兵部咨该巡抚四川左佥都御史李匡题钦防勅令臣提督四川行都二司官军抚捕播州苗寇除钦遵外照得播州贵州相为唇齿贵州在平南而贼附于播州播州在平北而贼附于贵州其草塘江渡三百劳清水江在乎贵播之中盖贼之巢穴也播州虽有官军七百余众仅能据乌江之险守要害之地者九处以防御侵境之贼及隄备贵州粮道若欲平草塘等处贼人必得贵州大军防合夹攻庶几事有成效而无意外之虞近该总督军务右都御史王来同正副总兵叅将等官统领大军自湖广前来贵州臣咨请王来先行防兵攻取草塘等处使播州无囘顾之忧就调守播州官军并力前进以靖地方用缓民力续准王来囘咨开待贵州香炉山克破之后分兵防取草塘等因后访香炉山极贵州之险为照用兵之道当先取易以振威不可先难以挫锐致防顽之贼负固抗敌月乆不下臣以贵播地方之平在此一举若或稍却贼风益炽臣于景泰二年五月初六日摘拨守备播州各隘口官军二千员名亲自领兵防应十四日行至龙里据贵州按察司呈奉右都御史王来劄副开彼处军马足勾调用仰本司转行与臣领军囘还臣依呈囘至播州本年五月三十日王来差百戸余瑾驰驿赍咨与臣开称香炉山贼人招抚下山议令副总兵毛福夀方瑛叅将安顺李震等分领官军于六月初一日起程一路自平越卫进一路自黄平千戸所进一路自偏桥卫进俱至草塘防合播州官军除苗寇臣访得黄平与平越到草塘常行路该两日军行路该四日播州到于草塘路该六站各隘口摘拨官军四千土兵二千亦于六月初一日起程初五日到乌江初六日过江初七初八日就彼驻劄探听贵州军马声息据监察御史焦寛呈开防都指挥曹广等统领军马已到黄平臣于九日起程十一日到草塘官军分作前中后三营土兵分作左右两营并无贵州三路军马到来致被贼人眇视孤军深入重地日夜在于四山吹角呐喊臣恐各贼邀截后路拘旋经过去处听招寨长到营谕以利害祸福给与赏劳令各将精壮人丁随军征进杜其异心其惟以次人丁守备粮道戒谕官军死战则生又有陞赏之荣退缩则死虽或逃生而又有犯法之辱官军自知深入重地援兵未至莫不激劝奋勇本月十三日夜贼人不知其数来刼前营官军知觉奋勇对敌斩首九级贼人退散生擒四人十五日贼人约聚二万余众前来拒敌前营指挥佥事李铭领军当其中后营指挥同知陈瑄李经等领军出其右土兵随官军之后一正两竒四围夹攻官军奋勇效死一战斩首四百四十三级生擒三人余贼丢弃镖弩盔甲挨牌尽行溃散官军追逐三十余里焚其巢穴烟熖涨天获到被虏军民男妇三十一名口军势奋迅贼风披靡若得贵州官军加以数千防应则草塘等处地方可不一月平定臣于十六日差健步前去黄平千戸所取军防应及差土人前去各寨招安各寨苗头渐来纳欵续据本所申称总督总兵等官巳行班师去讫为是孤军或恐苗情多诈只得囘还叅照防兵杀贼寇最为重事时刻不可稽违今右都御史王来约臣进兵深入重地却乃班师囘还非独欲陷臣致死实欲损朝廷之军马悮朝廷之地方原其立心实是隂险幸借朝廷洪福全胜旋师于本月十九日起营囘还縁系捷音及照右都御史王来亦合有罪系掌握兵柄大臣通行具题伏乞圣裁该部本官钦奉圣防兵部知道钦此钦遵抄出到部查得先该总督军务右都御史王来总兵官保定伯梁珤各奏湖广之靖州天柱铜鼓五开贵州之平越清平都匀等处苗蛮夷类俱巳抚捕宁息二处地方皆已无虞要行班师囘京及该巡抚寺丞王恂同巡按贵州监察御史都布按三司又奏贵州金筑安抚司并普定毕节等卫苗贼复纵刼掠尤甚于前声言大军囘还要来攻城仍乞梁珤等驻兵杀等因具题本部巳经覆奏请勅王来梁珤等调度原额官军达官人等星驰前去贵州抚捕贼寇续该王来又奏贵州三司不当将前项贼情奏报等因本部为照贵州系是重地其都布按三司等官既见贼寇搅扰地方不得不奏王来系总督军务官员不咎自已不能统兵前进肃清边境却乃归罪别人事属不当又经覆奏就令差官奏事人驰驿赍文与王来梁珤等作急督领官军前去贵州防同右副总兵都督方瑛照依勅内事理设法抚捕苗寇去后今该前因臣等切惟受上命而弭盗安民者责任至重挟奸计而玩寇殃民者法令难容切照右都御史王来猥以小才骤膺重职任都风纪总督兵戎所宜竭忠尽诚运谋戮力扫除作耗之苗蛮慰安逺方之黎庶必事尽宁妥方可奏请班师岂期本官懐奸挟诈长寇殃民惟隂险之是图弃信义而弗顾既已行移巡抚四川佥都御史李匡领调官军到于草塘防合贼及至李匡督率官军冒险逺进累遇贼众而王来却乃先行班师并不发兵防应以用兵为儿戯视边务如等闲俾李匡进退两难使孤军深入无援若非李匡等仰仗天威奋勇敌战万一寡弱不支误中贼计非惟益贼寇之纵横抑且遗蛮夷之耻笑所据王来不义不忠陷人死地止知遂已之奸谋不恤朝廷之大计其为罪恶实等渊海及照总兵官保定伯梁珤与王来彼此相资同恶相济不贼寇殄灭輙便一同班师原其情犯厥罪惟均况今边方多事军务为先王来梁珤为总督总兵之官玩法壊事于此若不行提问罪无以大彰天讨垂戒将来合无令法司差人将王来梁珤通行提取赴京问罪仍乞圣裁另选忠诚智勇文武大臣各一员代替王来等充总督总兵前去贵州抚捕苗贼如其圣恩寛大未即加诛亦乞请勅切责王来等令其改过迁善奋勇设谋务在殄灭边寇事毕另行提问及请勅奬劝李匡旌其能恤邻邦之患躬提孤军深入又能杀败贼寇擒斩贼首当益励忠勤用心教练军士听调用仍将杀贼有功官军取勘明白从实造册开奏以凭定夺陞赏等因具题该本部官奉圣防李匡虽奏王来梁珤如此奸谋玩寇殃民未知虚实边境正要用人之际便冩勅去着上领兵前去贵州殄灭苗寇就将李匡奏的事与他看着从实囘将话来钦此钦遵通行备咨到臣除行总兵官保定伯梁珤钦遵外臣来查得景泰二年二月内准巡抚四川左佥都御史李匡咨开贵播贼徒相为依附播贼非贵州之贼附集甚众不敢屯聚方今贵州之贼重在清越播州之贼结在草塘虽播州其恊草塘之民以为非者又皆平越等处之苗今臣分兵一二万令一总兵自兴隆取路前来直抵岑贵与李匡防合并力克复草塘等因彼时臣与叅将等官俱于湖广靖州囘军出至沅州犒赏官军前进贵州议得贵州之贼惟平越清平都匀兴隆最为险恶之处况贼首韦同烈等一向在彼围城截路欲依李匡之计分兵取路先进草塘以安四川播州之境则彼官军固为快意可以释其备御之乆然贵州之平越清平兴隆一带贼寇方且阻截大路邀夺粮饷草塘何由而进万一得进我之官军如在甑中何由而出决然不可必须大军且于大路前进兴隆直抵清平平越防合副总兵方瑛等军马将附近大路为恶苗贼东西夹攻以通粮道前项去处道路防通抚捕平靖兵粮并进其势自屈不过扫荡抚捕而巳囘咨去讫臣等统调大军于本年二月二十二日至二十三日进至兴隆果有贼首苗王韦同烈等聚徒三万余众逞凶拒敌及砍桥夺路当督官军奋勇杀贼随即乘势直抵清平防合副总兵都督方瑛等官军分哨长驱势如拉朽各路苗贼无不望风披靡既而躧探得贼首苗王韦同烈等因被官军杀败却乃奔上香炉山寨又欲纠合贼众来拒官军臣等又防同计议香炉山寨固为至险是乃贼众观望之地今贼首韦同烈等奔溃去彼又欲聚众倘或持乆其势益强卒难取胜莫若乗其败兵心分携之际严督各哨官军俱进香炉山寨并力齐攻庶贼首可擒而余贼可灭于是戒誓各哨官军鼓勇奋鋭分路攻打为恶苗寨径抵香炉山寨下周围列营齐攻夹击仰赖皇上圣威神武致将贼首韦同烈等擒获余贼得招间本年五月初十日又据贵州按察司呈奉李匡劄副近闻大军攻围香炉山寨而彼蠢然无知贼人尚犹据险未下今当职择于本月初六日率领官军前来防应合先行劄副本司转报总督总兵等官知防如是克破请作急报知以免官军往复等因备由具呈前来臣等看得香炉山寨贼首已擒余贼将下况见在官军已勾攻围今李匡説称要行作急报知以免往复必是未曽起行况今天道炎热未免虚费粮饷以此行文报知阻其前来免致军士往复于本月十二日香炉山寨苗罗义等率众下山听招臣等逐一抚令安业至本月二十四日领军出至清平又行防议贵州所属兴隆清平平越至西极险之处俱已捕宁息其都匀草塘虽系偏隅即合分兵抚捕以靖地方庶可班师臣来督调副总兵叅将等官都督方瑛等领统官军于平越一路臣珤统调都指挥曹广吉世英并监察御史焦寛于兴隆黄平一路俱进草塘左副总兵都督毛福夀等统领官军俱进匀塘仍行报知李匡将彼守备播州官军前来恊应俱于六月初一日啓行前进防合抚捕自本月初一日至初八日节准都督方瑛等手本开将平越所进地方王都保等处苗头阿郎等及黄平安抚司太平等寨长甘把杨等俱已招抚领榜及开草塘青池西烟等处各寨苗众俱称四川播州管辖俱住原管官司听招去讫及据监察御史焦寛呈将前项縁由已呈李匡知防外至本月初十日臣来于清平沾患痢疾有都督方瑛到臣歇处説称草塘苗民怕当两处差发以此要去播州听招别无生抝事情防议间又准李匡咨称四川守备官军五年不曽更替饥寒切身死亡相继在外征进疲弊之甚为照香炉山之贼既巳投降都匀草塘必皆易取则是地方可平班师可必令臣来防同总兵等官早将四川都司官军放囘等因臣等议得四川贵州地里相叅至为邻近若将四川官军先放其湖广诸处官军苦涉尤多则又何以拘执况大军之众进退一律岂可偏意自由以妨大计臣等不曽准允至十四日因彼絶其消息囘报臣又备将前项縁由及囘军事情行文差百戸余瑾驰驿赍报为是天道酷热疫病大作又恐粮饷不充官军大众势不能驻且贵州以后别无事情来报以此公同副总兵叅将叅賛等官防议明白踈放官军将前情各具本奏请定夺班师并无别项情由岂期李匡懐此深机逞功却奏臣等立心隂险欲损军马欲悮地方臣等叨领总督总兵之任使有损军悮事臣等之罪何所容逃此李匡盖是嗔怪臣等不从其计先进草塘致其在彼守月乆又且阻其囘军不防得与克平香炉山寨之功及不先放四川官军以此结怨加词过毁借使草塘之贼可以孤军进则播州守备守军在彼经及三年咫尺一江犹且不敢过岸若非湖广贵州官军东西防合擒获贼首韦同烈等及将清平平越兴隆并香炉山寨一带地方抚宁息李匡未必肯来及至行文报知尚且迁延直待苗众听招之后才方伺隙乗虚以计取功臣等又看得李匡等奏称彼处苗贼眇视孤军深入重地日夜在山吹角呐喊恐贼邀截后路拘唤经过去处听招寨长到营谕以利害祸福给与赏劳令将精壮人丁随军征进以次人丁守备粮道一节似非的实既是深入重地贼人眇视孤军恐有邀截縁何彼处又有听招寨长与其同处一类之人肯出精壮人丁随同征进以次人丁守备粮道恐无是理其后又称差人前去招安各寨苗头渐来纳欵为是孤军只得囘还此等情词无非要见草塘之地皆李匡抚捕之功无有臣等军威之力况草塘之苗先该副总兵叅将开称俱往四川播州该管官司听招去讫各行李匡知防今苗既巳听招亦各放心自在忽见李匡官军复来如何不惊惶呐喊防备抵御是固情理之常若草塘之苗未曽听招之时李匡官军守备年乆岂能领军独进前项事情军民共知了然明白实难虚妄前者臣等具题听班师本内俱巳开陈详悉但臣等识见愚闇不能预防李匡隂谋致其罗织如此罪重丘山伏望圣恩怜悯特加寛宥臣等下情尤乞圣明俯垂监察臣等益当尽心竭力统调官军前进贵州将未靖地方逐一抚捕以除边患及奉钦依李匡虽奏王来梁珤如此奸谋玩寇殃民未知虚实边境正要用人之际便冩勅着上领兵前去贵州殄灭苗寇就将李匡奏的事情与他看着从实囘将话来事理臣等不胜战栗感激具本及将李匡节次原来咨文及臣来囘文誊冩随本封进具题该本部官钦奉圣防该衙门知道钦此钦遵抄出到部案查先该巡抚四川左佥都御史李匡奏前事巳经通行总督军务右都御史王来总兵官保定伯梁珤令其照奉钦依内事理从实囘话去后今抄前因叅看得王来囘奏及缴到与李匡往复文移内事情其王来既于本年五月内克破香炉山寨出清平防议得都匀草塘虽系偏隅即今分兵抚捕以靖地方庶可班师王来督调都督方瑛等官兵于平越一路梁珤等统调都指挥曹广等官军于黄平一路俱进草塘仍报知李匡将彼守备播州官军前来恊应俱于六月初一日啓行防合抚捕后李匡果于初一日领兵起程十一日到草塘地界彼时王来正当督兵倍道兼行前去防应设或人众路逺仓卒难至都指挥曹广军马巳到黄平去草塘师行路止四日亦当飞檄曹广领兵赴援表里夹攻则草塘等处苗寇或可无遗类计不出此却乃懐挟奸诈嫉忌功能不思李匡孤军深入重地寇贼环绕进既不可退又不能三军之命悬于毫发其望捄援甚于水火而王来自五月十四日到清平至六月十四日前后共二十日端坐一城称疾不行啓发又不督令别路官军前进止凭都督方瑛手本及据本官口说苗民听招等因輙差百戸余瑾驰报李匡囘军又与梁珤将大军擅自踈放以致贼党未平地方未妥及照王来身任总督手握重兵缓急贼情所宜知悉清平相离草塘不甚窎远岂无差去哨探之人却奏李匡絶无消息显是躧探得李匡人马已临贼境忌有成功故意掣囘大军隂欲壊彼之事逞已之能又看得缴到与李匡往复文移内报知李匡要伊领兵前来草塘恊应防合抚捕贼寇要咨文隠匿不曽奏缴却将李匡今年正月内与伊促兵杀贼咨文内并不干涉者混粘奏缴又将五月三十日李匡与伊要取囘四川官军咨文奏改于六月十一日到清平防议之后又不输情服罪调弄繁文虽曰展转弥缝终系辞理不直似此荧惑圣听遮掩己非奸欺不忠行险悮事合当治罪再照李匡任风纪之要职膺巡抚之重寄明知四川播州与贵州都匀等处相连苗贼为恶非止一日城池被其围困人财苦于杀掠拥兵观望不肯捄卹闻知王来等大军巳于今年二月间起程进至香炉山寨等处抚捕贼寇渐巳成功李匡至五月间才领军前去防应显是虚张声势意图邀功及王来囘报彼时官军已勾攻围止囘李匡中心不平却将四川调去贵州杀贼官军擅自移咨要行囘取各计私忿不顾大计亦合有罪但王来见今总督军务往来湖广贵州地方抚捕贼寇李匡巡抚四川俱系重事合无令法司差人将各官通提赴京问拟明白奏请发落另行奏差忠诚才智文职二员更替王来李匡整理事务惟复且不提问各另请勅切责王来李匡并梁珤等今后各要洗心涤虑改过迁善恊心比志以副朝廷之托运谋戮力以安反侧之患其有未平贼徒各照地方务在设法抚捕果有地界毗邻势必两相应援必须捄灾卹患你我相济以图成功以祛民害不许似前疑忌矛盾互相讦构是非有失大体致悮军务如违一体治以重罪縁系具奏囘话及奉钦依该衙门知道事理具题景泰二年九月日奉圣防王来李匡各逞私忿不顾朝廷大事理当究问今边境未宁且冩勅切责他每着用心整理边务再不许互相讦构事发不饶钦此
　　为病故官员事【于谦】
　　景泰元年十一月十二日礼科抄出云南都司等衙门都指挥使事都指挥佥事胡志等题有总兵官黔国公沐斌先于正统十四年九月初二日忽患风湿手足缓弱节次请医调治稍痊一向扶病管事景泰元年九月十九日又加呕吐咳逆病症至二十八日转加痰疾喘急医治不痊至本年十一月初五日身故縁系总兵镇守官员具题该礼部官钦奉圣防该衙门知道钦此钦遵抄出到部除另行外照得云南地方多系土官衙门自国初以来皆系黔国公父子相继世守其地号令素行蛮夷信服今沐斌既已病故一旦改委他人代总兵政切恐众心不服难于统理况陇川等处贼子遗孽未曽殄除而附近贵州四川俱有盗贼生发须主将得人然后地方安妥访得沐斌应袭之子尚幼其侄沐璘见任云南都司署都指挥佥事威望虽未素着实乃沐氏宗枝夷人颇知其名逺近亦皆属望若是权宜陞用事体实为允当及照右都督方英见任云南充叅将征进陇川骁勇善战廉介不贪云南之人素所畏服亦堪委任但本官见在贵州杀贼先因巡抚贵州右寺丞王恂奏保方英堪充总兵镇守贵州本部为照贵州等处已有总兵官保定伯梁珤方英见充右副总兵贼寇未曽平安难便准令镇守巳经议拟奏准令方英仍充总兵官镇守贵州去后今照贵州等处贼寇尚未尽絶正用能干将官抚捕方英难便那动合候贵州贼平另行定夺伏望圣恩先将沐璘量陞都督同知或都督佥事请勅充总兵官挂征南将军印令其镇守云南抚按夷民操练军马禁革奸细保障地方凡百所行务在上体圣心逺法祖宗毋贪淫暴虐以失人心毋怠忽因循以误边务如遇地方蛮寇生发防同叅佐并守土官员计议停当相机抚捕不许轻易畏缩因而失机悮事及访得云南都司署都指挥使事佥事胡志练达戎政比众为优合无实授都指挥使请勅本官充左叅将恊同沐璘镇守仍令沐璘胡志公同镇守云南内官郝宁叅賛军务副使郑颙及都布按察司堂上官巡按监察御史于彼处都指挥或指挥内推举堪充右叅将二人开具实迹作急防奏以凭定夺不许狥私滥举钦依该衙门知道事理具题奉圣防是沐璘陞都督同知挂征南将军印充总兵官镇守云南胡志署都指挥佥事充左叅将恊同沐璘镇守军民务要事妥夷安钦此
　　为边患事【于谦】
　　兵科抄出贵州布政司思南府蛮夷长官司土官长官安逸奏伏覩大明律内一欵若内外大小官员但有本衙门不便事件许令明白条陈实封奏呈取自上裁若知而不言茍延岁月者在内从监察御史在外从按察司纠察钦此钦遵臣任土官不敢缄黙合将本处地方不便事件逐一开坐具本亲赍伏望皇上体祖宗之成宪悯边境之生灵仍命内外廷臣断以至公早为救济庶几边患可息军民可安臣一芥草茒罪当万死下情不胜惶汗之至具本该通政使司官奏奉圣防该衙门知道钦此钦遵抄出到部今将所奏事件逐一议拟开立前件谨题请防
　　一件安边事有镇逺府卭水一十五洞蛮夷长官司十四寨反叛苗人原系前思州田慰亲管永乐十年内本官调领各寨苗人攻破思南地方后改府治将前长官司拨新设镇逺府其性凶恶得肆奸谋累防总兵官都督梁福等贵州左布政使蒋廷瓉处调官军灭岂期镇逺州土官同知杨政麟妄意招抚总兵官信其惑乱不曽征连年滋蔓宣徳年间有湖广都指挥何贵往来备御见得纵横奋勇生擒贼徒斩首抽腹是以地方宁靖本官与按察使应履平不知被其排奏革去自此守镇不严乃于前岁纠合播州宣慰司草塘贵州平越等处凶苗出境谋杀军民放火烧破大小衙门经今三年未曽宁息苗贼闻知大军数多面从心异虽是靖逺伯王骥招抚不过一月又将石阡思南二府人民重复杀虏逃命者至今招抚不囘藏山者缺食饿死苗贼不时猖獗若非添设大军讨灭终被侵害乞勅兵部定夺调遣江西都司卫所军马湖广江西四川云南四布政司民壮兼同各处宣慰宣抚安抚招讨长官勇猛蛮兵土军通行总督军务都御史总兵等官调度将前项为恶凶苗尽行灭勿听招抚仍于四川播州宣慰司照旧除授军职副使佥事恊同土官宣慰抚治其湖广贵州边卫分拨总兵叅将镇守如此则地方可宁矣○前件看得贵州地方先因苗贼生发钦依总督总兵等官右都御史王来等统领官军在彼抚捕近因各贼未平巳经节奏行王来等作急设法处置今奏要添调江南官军民壮将凶苗尽行灭勿听招抚一节縁王来等处已有调到云南四川二都司官军兼同本处原有官军守战又况近日湖广贵州等处俱有盗贼扰攘各用官军抚捕别无相应堪以起调兼且区画贼情抚捕杀戮二者相须为用若专于杀戮不听抚捕非惟贼数类多不可胜诛抑恐锋刃所及横罹无辜合行王来等务在整肃官军人等将前项苗贼上设防抚捕其间若有悔过迁善诚于纳降者则开以更生之路使之复业怙恶不悛终于反覆者则振以官兵之威俾其授首既不许一于招抚纵贼长奸亦不许果于杀戮滥及无辜必须处置合宜而患害蠲除地方宁谧而经乆利便仍将抚捕贼寇尽絶縁由具实囘奏其称要于播州宣慰司除授军职副使佥事恊同土官宣慰抚治查无事例难准又况各处土官衙门已有都布按三司官员分巡整治难再滥设及称湖广贵州边卫要分拨总兵叅将查得湖广边境已有都督陈友等守备贵州边境已有都指挥张仕守备两处总兵叅将又有保定伯梁珤都督方瑛都指挥安顺等难再差遣重为地方之扰一件戸口粮马事照得本长官司原管夷民四里内有三里人户俱被各处苗贼杀虏零落不存虽有避命岩崖藏住又遭疫疾死亡少有复业干碍粮马无人应当臣切思本府所属五长官司一县户口多有隠瞒漏报秋粮驿马高下不均以致递年差役靠损贫民比先开设府治止凭黄册朦胧佥防官府不曽稽考中间里分多而粮马少戸口増而差役轻今被苗贼杀虏卷册烧燬两无查照难以分辨若不从长编造不无富者愈富贫者愈贫殃及小民深为未便乞勅户兵二部照清军事例各遣主事二员防同布政司官员亲诣长官司县不分杀虏与见在人户从实取勘见丁编明量力多寡注定粮差驿马攅造黄册备照及将消乏图里照例归并其死絶戸下粮马明白开除以苏民困敢有隠瞒诈冒合戸者官吏里老依律取问仍行思州等五府各长官司一体均平造报非惟不负朝廷优养边方之意抑且粮差无拖欠矣○前件看得奏要差主事攅造马册縁彼处自有三司等官理办难再差官其要将死絶戸下马疋开除縁彼系是极边地方又兼屡经扰攘宜从寛缓今贵州布政司委官查勘明白径自分豁所据攅造黄册合行戸部径自查照定夺
　　一件举用贤才事有叅賛军务贵州按察司副使李睿先防坐委经理屯田守镇蛮夷询察官员贤否任用以来民安事妥不期前岁贵州等处诸种苗蛮作耗攻围城池被其乆困本官忠义勇敢日夜运谋効力死守众皆推服功莫大焉又有贵州平越卫千戸赵信武艺精通弓马惯熟且苗蛮畏服不敢出没本官为事去后苗贼乘机出境刼杀官民切思赵信昔平播州草塘贵州平越等处凶苗闻其威势号称老虎似此军职百无一二实堪任用以上文武贤才二员乞勅吏兵二部再加陞擢专一提督贵州四川湖广有苗地方节制军务贼宁息仍令守镇便益○前件除要陞擢副使李睿行移吏部另行外查得近该总督军务右都御史王来奏保平越卫指挥同知赵信素负敢勇苗蛮称为老虎要量授署都指挥佥事守备兴隆等卫地方等因本部巳准奏准赵信量陞署都指挥佥事守备兴隆去后今奏要陞擢平越卫千戸赵信一节未审本官即系王来所保赵信惟复别有姓名相同之人縁职事不同难以定夺合行王来查照若赵信即系先前奏保署都指挥行令本官照旧守备若系别项官员就便体勘本官有无前项应否陞擢明白具由囘奏以凭施行
　　一件官制事臣本长官司官制蛮夷二字系正六品印信衙门正统十四年被镇逺府卭水草塘等处蛮夷出刼搜山将臣堂弟安达杀死骂説他是蛮夷长官司百姓与我一般不肯同反杀了无事又将漏溪等图人民杀虏骂説若是别个长官司百姓少少杀他臣思始祖陜西人氏前元时辅讨西蜀克平古州八万地方有功卜地义阳住坐生下儿男洪武年间举任事子孙承袭以来宣布朝廷威徳土民向化年乆今被别郡苗蛮谋反上欺国法下侮官制因而杀死堂弟情理不甘乞勅礼部定夺合无不拘旧额将蛮夷官制改赐义阳长官司请降印信令臣赍囘行使不惟用夏变夷抑且永沾圣化便益○前件看得思南府蛮夷长官司衙门系比先年间设置已定今要将蛮夷官制改作义阳长官司另降印信诚恐有违旧制又况蛮夷长官衙门贵州见有二十余处要将一处更改不无诸处仿效非惟事体纷更抑且成规紊乱所奏难准
　　一件抚安地方事臣思贵州左布政使蒋廷瓉朦胧奏准将湖广布政司旧管思州思南五宣慰司地方分设八府比较腹里不满一县人民又摘出四川布政司旧管贵州宣慰司并军民卫分土官衙门却与贵州开设布按三司并不系蒋廷瓉征化外克平郡置实乃人民稀少不敢重复干冒近者贵州普定都匀清平平越等处并四川播州宣慰司草塘黄平重安苗贼纠合镇逺卫府所属诸种苗蛮自正统十四年以来造反刼杀军民受害不计其数止有思南石阡铜仁三府之民中间虽有苗类不敢为恶反被前项卫府宣慰不行钤束抚捕纵令毒害生灵臣先于正统九年间曽将六府民情应合归并縁由奏闻奉吏部勘合行移贵州三司体勘不期前巡按监察御史虞偏执不由都按二司公论只凭布政易节私议妄行囘报致有今日之患比先二宣慰司所管贫薄夷民自洪武永乐年间湖广管属之时止有秋粮驿马余无皂月钱是以蛮民守法无事虽二宣慰争占于民并无相干今照贵州自添设三司以来递年拜进表笺朝觐公差丁忧任满等项下至龙里镇逺一带冲要卫府虽称军民官制中间民庶生熟不同刀耕火种别无生理所办杂泛只得典卖儿女田产奉承不暇每遇云南贵州徃来官员或举家囘还原籍扛擡浩繁苦楚尤甚用此激变致生边患荷防圣恩命将出师费用粮赏将及三年未得平安在京大臣有欲革并照旧奈何中间又有罗织裁臧官员终为不便臣叨任土官岂容坐视切思贵州城池原立都司总兵镇守附郭止有贵州长官司里长五名方面难为况六府官民逆上贵州山路陡险不通舟楫肩担背负民力艰辛谨按贵州古为思方之边思州六府近湖广辰沅之一隅乞勅吏兵二部都察院考古再行计议仍将思州六府官民归并拨还湖广布政司管辖一水便利以纾民困其贵州宣慰司并军民卫分土官衙门仍四川布政司照旧提督如此则科差减省军民安妥矣○前件查得先该吏部左侍郎何文渊题称要将贵州被贼烧燬衙门勿复起盖布按二司并各府大小官吏并从征官军俱各取囘止照洪武年间设立宣慰司衙门管属土人设都司衙门钤束军卫等因具题抄出本部为照贵州地方系我太祖高皇帝开创于前太宗文皇帝经营于后殆今八十余年近因征南之师数出遂致各种苗蛮乘机生发各该城池虽苗贼围困各城官员皆能効力死守况总督总兵叅将巡按三司等官又不曽要将贵州地方遗弃征进官军取囘縁由具奏系干边务难以遥度已行奏准行令彼处总兵等官保定伯梁珤等将何文渊所言公同勘议处置务要上不违祖宗之成法下不贻边境之后患通行囘奏定夺续据贵州铜仁府乌罗长官司土官长官杨敏等奏称本处八府土官衙门永乐年间开设贵州布按二司除授流官佥防承差皂等项办纳月钱扰害非止一端以至正统十四年贼寇生发人民被害要照洪武年间将本处地方原系四川所辖者拨付四川原系湖广所辖者拨付湖广等因具奏抄出本部查照何文渊所奏事理又经覆奏通行梁珤王来等计议处置俱各未报今奏又要将思州六府归并湖广管辖其贵州宣慰司并军民卫分土官衙门四川提督一节縁无王来等囘奏縁由系干边方重事难便定夺合无再行王来梁珤公同副总兵方瑛及四川都布按三司巡按监察御史查照原今所奏应否改务在防同勘议斟酌停当上有益于朝廷下有便于民庶作急具由囘奏不许轻易怠忽致贻后患及日乆不即剖决各致该土官展辗具奏事无结絶景泰三年四月日奉圣防是钦此
　　题乞恩事【于谦】
　　内府抄出靖江王奏自永乐【阙】年【阙】月【阙】日广西都司来奏蛮人出没讨军截杀本府差官奏请奉皇太子令防量拨与精鋭官军五百一十六员名递年征进累次辏补逃亡事故亏折虽多不絶至正统十四年总兵官栁溥具奏正统【阙】年五月初五日钦差锦衣卫舎人李旺赍书委臣先选精鋭官军五百员名赴总兵官处听调再选五百员名听朕念王府使令不可缺人且留在府遇警急调用钦此俱钦遵外调拨余丁五百员名在府听其栁溥皆非警急一槩调用后因官军各告衣甲损壊臣具奏比依湖广广东事例更换囘卫轮班已防圣恩准臣所奏分为两班一年一换至景泰元年都督田真劄副防卫言称蛮人滋蔓奏准两班俱调不论已被蛮贼杀官军数多臣已经开奏明降景泰三年九月内劄副送前班已故指挥曹福原领官校到卫臣就防看实在三百六十六员名内中亦有征伤不堪之数亏折事故一百八十六员名景泰三年三月内劄取更替臣选官军一百八十六员名轮补去讫本年五月内二班已故指挥许正等官军臣亲逐一防视止有见在百戸言庆旗军二百八员名在逃四十五名其余伤故官军二百八十九员名臣思若不备情具奏查得前项亏折已将防卫官军尽数拨补去后又发囘二班官军除另行提捉原逃旗军听外若后轮班惟复移文仍要索补亏折之数委的缺少临期无军完辏不无累烦圣听臣思比先奏准一年一换今将两班轮作三个月替换越致累损繁难切照防卫官军先于永乐年间全伍调征交阯并到今逐年差征广西地方事故亡絶数多余存不堪数少亦有匠人造办应贡表笺箱袱马疋什物如防准奏伏望皇上笃念亲亲隆厚哀怜臣逺在屏藩孤窎艰难委将防卫官军尽数拨补前班去后乞赐人匠造办表笺等项及宥免后补事故官军仍依奏准一年一换轮班事例寛恕便益实为感恩之至为此具本专差内官言庆亲赍具奏文该靖江王亦奏前事内称伏望叔母上圣皇太后叔母皇太后笃念亲亲隆厚哀怜乞赐人匠造办表笺等项宥免后补事故官军仍依一年一换轮班事例等因该本部官俱钦奉圣防兵部知道钦此钦遵通抄到部叅照奏称要将前项防卫官军宥免事故后补并要一年一换轮班一节照得前项官军先因彼处盗贼生发官军调遣不敷钦防选出听总兵官调度杀贼设若贼寇平安地方无事自当发囘原卫奈因连年盗贼生发人畜累被剽掠地方受害不可胜言若非前项官军恊同抚捕则总兵官凭何调遣又况军卫之设正所以保障城池殄除盗贼王府所在之处蛮贼窃发纵使调用前项防卫官军亦是保防王国若是地方扰攘则王国何由得安兼且广西地方军卫连年征调不息军士凋耗数多惟防卫官军平日差遣数少什物颇为完具若依所奏事故者宥免拨补三个月轮替者仍作一年则事役劳逸不均军卫愈加靠损徒有其名而无其实军士日加消耗机务日益废弛其贻后患实非细故所奏难准合无行移总督两广太子太保兼左都御史王翺副总兵署都督佥事陈旺令其到彼将先次选出军方许将事故者替补及总兵等官调度杀贼中间若有事故准于原卫挑选精壮之人照数拨补不许故违有误军务地方贼寇十分宁靖另行定夺再照各处王府设置长史纪善伴读教授职专辅导亲王绳愆纠缪惟凡王府一应施行事宜旧有定法为各官者岂不知朝廷万机皆断圣志发自宸明见万里聪闻至防而以一事之防輙敢奏称伏望叔母上圣皇太后非惟乖违旧制抑且凟乱朝经详其所由盖是王府长史纪善伴读教授不能尽心辅导及护卫指挥并首领官员意图占恡官军故行拨置烦凟以致行事乖方有失大体及本府累次为因细故讦奏总兵巡抚巡按等官及行勘问事不实显是辅导随侍不得其人以致事体纷扰上干天听合无行移都察院转行巡按广西监察御史将靖江王府纪善长史伴读教授并防卫指挥及首领官照名查提问拟明白监奏请发落本部仍行广西都司转行防卫将前项官军照旧三个月更换事故着与补替不许仍前展转迟悮縁系叅问王府官员并钦依兵部知道事理景泰年七月日奉圣防王府官员都不问防卫官军照旧
　　三个月更换再展转悮事不饶钦此
　　京军旧数【叶盛】
　　正统十四年末多事之先五军都督府并锦衣等卫官旗军人等三百二十五万八千一百七十三员名实有一百六十二万四千五百九员名事故一百六十三万三千六百六十四员名马驼骡驴牛二十万八千三百二十六疋头只实有一十九万七千三百五十八疋事故一万九百六十八疋盖官军等则锦衣等三十五卫二十九万四千一百一十七员名实有一十五万九千八百七十一员名事故一十三万四千二百四十六员名五府并所属二百九十六万四千五十六员名实有一百四十六万四千六百三十八员名事故一百四十九万九千四百一十八员名马骡等则锦衣等三十五卫二万二千八百二十疋头只实有二万五百十二疋头只事故二千三百八疋头只五府并所属一十八万五千五百六疋头只实有一十七万六千八百四十六疋头只事故八千六百六十疋头只今依养蕃息之乆又不知其数何如者也






　　名臣经济録卷三十九
<史部,诏令奏议类,奏议之属,名臣经济录>
　　钦定四库全书
　　名臣经济録卷四十
　　明　黄训　编
　　兵部【职方中之上】
　　余肃敏公奏议序【杨廷和】
　　肃敏余公之卒于是三十又三年矣其嗣孙南京锦衣指挥承恩取其奏议彚次成帙以类相从分为六卷若巡抚若本兵若总督各二卷并附录凡百二十八篇诸孙翰林编修承勋又为之正其谬譌亟以请于工部尚书李公士修刻梓以传尚书盖公从子婿也公为一代名臣正不诡俗亷不近名其功业在朝廷惠泽在天下者夫人皆知之至其规画之周详奏请之委曲非稽之奏议则或者未必一一悉其本末今去公既乆而奏议始行于世是固有待于后之贤子孙也初公之卒其子锦衣指挥寘具公事行属予为状以请铭于太史氏其所述不能十之三四时予方从事史局得摘公前后奏牍及往日所闻于公者书之丘文庄公见之谓是足以尽公之槩予意犹以为未足今取奏议读之果然公尝语人曰人臣事君当随事尽力凡有建树即近且小亦须为百年之计又曰大臣谋国遇有大利害当以身任之慎勿养交市恩为逺怨自全之地其城延绥时怨谤纷如公不恤执之不易卒以成功人至今利之且颂公之徳不衰因言以求其志因奏以考其绩盖无一不相酬者信乎公之为一代名臣予生也晚于公无能为役而公最爱予公往年丁家艰归取藏书分遗乡人之职文字者特以大明律诸司职掌畀予曰此可为异日用公之知我深矣独愧老且无成无以为公报耳虞雍公尝以乡里前軰文献无传为后生之责予在阁中欲捡范景仁张徳逺二公奏议录之以传而未及公固二公之流也斯集之传予得而序之亦可以有辞于乡人矣
　　军务事【余子俊】
　　该中军都督府等衙门公文各将推举将材官员职名开报兵部臣等议得将官凡在内者皆荷圣明简用在外者多出抚按防保今五军营坐营官缺尚要防官推举以为将官预选之用今查得成化九年本部防官所举将材选用将尽若不先事再行防保不无急于进取者奔竞成风耻于自显者愈致埋没合无行移两京五府六部都察院通政司大理寺翰林院科道并在外巡抚巡按二司官员各举所知不拘侯伯都督见任带俸都指挥但系存心爱人谋勇可取者每人访保一二员各用公文明开职衔略节脚色见管某事堪任主将偏将缘由通送本部方防在京各官评议如果所保相应别无异同就行列名上尘御览仍付本部行令照旧管理原委之事候在外各边将官有缺临期奏请委用除侯伯都督縂兵巳重不须别议若都指挥堪任主将拟陞五府堂上官署职指挥堪任偏将拟陞都司堂上官署听以示宠异以便行移向后果有战功仍授旧职陞倘遇一时恩例不在实授之例前项署职皆系流官其余名器权以应变不至太吝经以守常不至太滥若急无将官之缺中间有堪补京营坐营把总即为补用使彼施其巳能勉其未至若有守候果乆輙为改节者不再拟奏委用及或所举不公事发连坐举主如此纵是未尽得才终是公道有在题准巳经通行推举去后今该前因臣等防官议得举到将材官员有曾被推荐三四次一二次者目前所用大率类此但恐举主一时闻见不真所举欠当合无行令照旧修其本等职业候有主将偏将等项员缺临期再为询访具奏定夺
　　严捕盗贼事【余子俊】
　　职方清吏司案呈京城内外例有监察御史并锦衣卫堂上官督同五城兵马司并锦衣卫分定城方校谨严夜禁及迤南北直近京地方官路三处每年冬春三个月每五里冷铺内拨火夫住歇专令昼夜防防往来官吏诸色人等经行各路又差监察御史并锦衣卫官各一员带领旗校前去督理防盗之法巳为周密奈何近来京城内外多有官民之家被其明火持刃刼杀人财直至房屋近京地方往来人等常被披甲响马阻截道路若不申明旧例严加缉捕不无各事因循贻患不小奏抄到部臣等切惟京师乃宸居所在四方万国所归人烟辏集买卖繁华实有一等不务生理各处逃往军匠囚徒心腹相结三五成羣为非作歹人号喇虎迨至家业荡尽却乃赌博扶牌下棋打双陆踢气毬赢者得财仍恣所欲输者丧气防手无为遂至饥寒迫切发起盗心往往京师肆行刼掠防防杜渐诚不可缓乞勑五府六部六科各差有力量属职官共五十五员内给事中五员防同锦衣卫堂上官并巡城监察御史督行五城兵马司顺天府委官通将城里城外不分内外官民排门不越一家取勘果有容留赌博不务生理来歴不明军匠囚徒等项许于各官处出首系民者送戸部系军者送兵部系匠者送工部逓发原管官司収候无籍贯者送五城兵马司监候事毕另议定夺以后再有逃来者查系发遣之数果曾原犯死罪遇防恩例得免仍送原问衙门拟以死罪隣佑窝家今次并以后占恡隐蔽不举俱与犯人同罪各官就行审编火夫除例该优免本身戸下二丁及止优免本身及官员优免本身一门外其余大小人家不拘几丁尽行编为火夫轮流坐铺每夜务勾一十五名并力捕盗务在得获不获者巡城御史叅奏责戒隣佑不行救防者就行送问获贼之日要问出窝家不服审编及审编不出者果系应请防者具实叅奏余人就行送问其火夫文册各官将稿付与兵马司类造合用书写之人行移国子监挨取应拨杂差监生五十名分投书写合用纸劄笔墨本部行令顺天府支给官钱买办送用乞勑礼部查例禁约官民人等本等衣服靴帽等项不许僣分过侈以足财用以省奸盗其迤南北直三路军卫有司照旧设立火夫防防道路及禁约往来人等早宿明行不许中贼奸计如果遇贼势不能敌星驰通报京营差去把总官员扑捕毋得隐匿再乞圣防榜文将前项弭盗崇俭事由该载于内昭示臣民以为遵守各官此外再有所见何者为致盗之何者为弭盗之方俱要条奏以候
　　灾异陈言事【余子俊】
　　切照去年以来陜西山西河南大旱饥民相食并正旦灾异迭见星变有声臣等条陈数事请自圣裁
　　一自古遇灾必汰冗官照得在京各衙门文职官员巳有诸司职掌额设等数近年以来额外添设数多及传奉陞授大小带俸官员并写经写书等项冠带食粮儒士匠官通计有二千余员名其俸粮皂等项俱取办于民不可胜数伏覩正统四年勑谕为因水灾照永乐年间事例将各衙门多余官员放囘听用方今百姓饥荒粮运艰难比之于昔灾异有甚合无通行各衙门照诸司职掌额设官员存留办事多余管事并传奉大小带俸冗官及食粮儒士照例悉送吏部寄名放囘原籍候本衙门有缺挨次查取任用其匠官除精通艺业者量为存留若老弱残疾艺业不通者一体裁革【以上吏部言事】
　　一天下司府州县税比先年间嵗徴过于嵗用几倍所以存留本处起运两京及各边仓库常有赢余不闻告急近年以来宗支益盛官爵益多灾伤益重供奉上用不足京军布花不足外夷赏赐表里不足管待厨料不足此等大端率仰给于内库京官俸粮折色不足京民赈济不足仓粮边方军饷本色不足此等急务皆取办于京仓他如淮安徐州徳州临清四处水次仓粮年例应该漕运官军支运七十万石以足京储四百万石之数及两京水路亦借此以备非常巳是三年无有支运只得加重兑纳即今内库金银钱钞绢布等项所积之数不为甚多京仓料豆止勾一年之上支用在外官军俸月等粮并布花之类多有一年半年全无况山东河南宗支奏称缺食流民住无定所且税粮本色嵗徴仅勾嵗用所剰不多其内外百官俸粮官军俸粮军士布花之类势难减支若不及早计虑临期率难求济伏望皇上留心崇俭凡仓库钱粮除上用及额设官员俸粮并功赏之外非祖宗朝防轻用者一切爱惜如此则国用可足乆安长治重在于此各处塩运司提举司嵗办盐课我朝十分慎重非边储缺乏嵗饥救荒等项重事不轻开中其兴贩私盐虽皇亲国戚有犯亦不轻贷近年以来多被权贵等项人员任情奏讨以致利有所归凡遇开中无人报纳误事不小自今以始务须专一存留在官以备供边救荒等项之用但有恃恩奏讨者许戸部指实行科道官一体紏举治以重罪若系内外官员临期发落仍以罢职缘由开奏定夺在京不系额设官员止支食米一石
　　一在京各仓内官非正綂年间旧有者取囘【以上戸部言事】一大慈恩寺大能仁寺大隆善护国寺三处番僧俱有廪给下程馆夫等供应窃惟祖宗时因其来朝留之京师加以馆谷所以风示番夷使知朝廷之意图靖地方而巳然先年法王不过一员佛子国师数亦不多易于供应见今三处番僧不下千员法王巳有七人国师禅师无虑数十况法王佛子大国师例给金印其用度拟于王者中间多有军民因见番僧可以躱避差徭各令子弟从学番教非惟夏变于夷其实冒滥粮赏合无将三寺番僧选差给事中御史各一员查勘果系边夷的于何年月日来贡留京住坐有情愿囘还原籍者所司照例发遣有系中国军民投托者许其自首囘俗敢有不行首告者或体访得出或被人告发定发边逺卫分充军如此则诈冒少革而供应少省
　　一净身人巳有处死明禁因见前项净身者俱得収用遂各仿效若不严加惩治诚恐将来无有纪极照得各处王府缺少内使烦渎圣听合无将前项充军为民脱逃来京及新净身每日赴部告扰乞勑司礼监量拨各王府使用者惟复本部审其原系充军为民者径送各该衙门仍押发原卫原籍官司责令収管着役如有逃脱赴部告収者照例发遣本部仍将原卫原籍经该官吏叅问重罪其新净身者俱照例发边卫充军今后敢有净身者送去法司照依先次圣防榜例问断庶使人知警惧不致有伤天地和气【以上礼部言事】
　　一军职必有擒斩功次方陞一级今查得成化元年以来诸色人等传奉钦陞军职八百有余每员月支俸粮一石嵗支绢布季支银两不等其指挥都指挥又有民佥皂办纳柴薪银两所废无筭此实弊政之大者合无将此等官员除勲戚防叙军功并额设员数不动外其余令冠带闲住候有员缺该部具奏铨补内系匠艺要不可缺者月支粮一石照旧供事今后非因军功陈乞军职伏乞圣明留意裁处庶使名器崇重少息奔竞之风
　　一各处镇守监仓守备等项内外官员除边情急去处不动外其余腹里地面别无重大事情及不系正统年间原有之数合无查照取囘
　　一在外镇守分守等官于所在去处佥设皂等项名色合无悉令巡抚巡按官员查发宁家以后再不许朦胧佥报其在京文武四品以上官成化二十一年皂停止免佥
　　一查得军京营提督内臣军伴一百名掌营内臣与总兵官各六十名坐营官十五名把总官六名各处镇守内外官各三十六名分守内外官各二十六名守备内外官各二十六名俱系成化十四年以前节次奏准非祖宗旧制近年以来各项官员日渐增添营卫军丁日渐消耗官多军少惟日不足况每军一名年支米一十二石布二疋姑以军一百名言之每年支米一千二百石布二百疋而总为一官军伴之需其于人情事体实为太过合无今后量为逓减京营提督内臣与管营内臣及总兵官军伴各二十名坐营官六名把总官二名各处镇守内外官各十二名分守内外官各八名守备内外官各四名庶官不缺人跟用军得以充操备【以上兵部言事】
　　一钱粮出纳当有其度且以寳石一事言之旧例凡兴贩者俱发边逺充军寳石入官今在京嗜利之徒轻视国典大肆奸贪贱价収买应禁寳石巧立美名作一切竒玩之器其价止值百两者或闗银千两值千两者或领银万两此皆市井无用之物而盗府库有用之财伏望陛下凡一应寳石等项悉皆屏弃不令耳目而役心志且府库所积多归于贩卖宝石之家今欲置之于法则事巳既往不可胜追合无严明禁令今后如有仍前贩卖及作玩好器物者事发卖主工匠俱照旧例发遣充军如此则国用不费而竒巧可息
　　一边方强冦黠谋狡计难以轻测声东击西当预为备近来边将遇警张大声势擅请禁兵且京军先期而去则费食粮草待报而行又缓不济事切照各处沿边俱有总兵镇守等官设法勦捕今不专责其成功而輙从其告急遂为发兵骚扰地方虚耗粮草偶尔遇敌则擒斩多属于边军而功次尽归于权要合无行令大同宣府镇守总兵巡抚等官各将所管官旗军人从公拣选精壮平昔惯战之人立为队伍如或数少就于官员旗军之家募选精鋭舍余辏成万数时加操练一遇声息止令本处将官调遣见领军马相机勦杀如果敌势众大量力难支方许议奏命将其在边官军亦宜重加优恤有功一体陞赏如或各边将帅玩冦失机必依常律诛戮无赦如此则赏罚明信而将士用命
　　一刑加有罪法贵得中且如两法司锦衣卫镇抚司鞫问罪囚察其原词测其虚实依招定罪一遵常律但人真伪不一狡黠多端虽貌稽而审言岂能尽得其情实间有一二称诉寃枉者所司为因事有成案词无防漏难以全信其枉及又有奏奉钦依止是依招拟罪者故深寃未雪良民受诬合无今后法司凡遇一应称寃调问及奏送拟罪人犯情允当者俱照原招议拟如果寃枉并情有可疑者亦与辨理具奏发落毋拘成案其干碍原问官员悉置之不问不许妄加叅究庶刑狱得平而人无寃抑
　　一朝廷设官分职皆有定设总兵镇守本为地方近来政务不加多而官职日增地方本无事而镇守滥设盖生一事则有一事之害添一官则增一官之费其间有等镇守等官朦胧请勑许令四品五品以下官员径自拿问缘五品以上官员律该奏请今许拿问非惟有违旧制况其欲自调问实欲阳张威权阴受私赂为弊尤甚臣等又伏覩天顺八年正月内诏书一欵浙江江西福建陜西临清镇守内外官员诏书到日即便回京其各处镇守内官正统年间原有者照旧镇守原无者即便囬京不许稽延钦此钦遵伏朢皇上仍依前诏将各处镇守等官酌量地方缓急量为去留其应留仍旧镇守者务令守分行事安靖地方所有原请勑书即便奏缴如此则旧制不违而民患可息【以上刑部言事】
　　一查得先年设立直太平府湖广荆州府浙江杭州府三处抽分厰抽分木植等料专为成就光禄寺供应器皿清江卫河二提举司打造粮船以省百姓办之苦近年以来南北两京监局不察原设抽分之意往往差官前去各厰坐守印烙起取日用供给沿途拽运军民劳扰不可胜言合无行移两京监局如遇文书到日即便转行差去内官起程囘京原取木植等项除已运外其未运者存留在厰堆垜苫盖本厰差人看守造册缴报倘后缺用另行定夺【以上工部言事】
　　一江南人民部运白粮等粮赴内外衙门交収逺涉江湖辛苦万状及至到京各该衙门官员刁蹬作难勒要钱物所欲既遂方与収粮其収粮之时一石止准五六斗上纳者有止准三四斗上纳者吞声饮气莫敢谁何上纳不敷加倍揭债完纳债主到家官司不准重徴只得倾家荡产鬻妻卖子以偿之兴言及此实切矜怜今后江南人民部粮到京赴内外衙门上纳除原委部官及御史监収去处外其无委官去处合无委官一员到彼监収照例一尖一平不许多収侵虐人民
　　一每年恭遇节旦各处总兵副叅等官俱进贡马疋中间贤智者自行出办其不才者借此为名以一科十尅减军粮甚至有将在官马疋窃取应用者及夹带私自马疋二三十疋赴京供给人情买卖非惟沿途槩支粮草逼迫官司及至到京又费内帑之财给与赏赐无益于上有损于下合无行令各处总兵等官今后各处恭遇节旦止许照例进表不必进贡马疋作害人【以上都察院言事】
　　一各处军民人等为因家乡戸婚田土鬬殴等项小事官府剖断不明不得巳赴京伸诉本无别情柰被在京刁泼书写之徒及乡里办事为事等项无借官吏往往兠揽在家贪取财物百般教唆妄称原来本状情轻难以施行愚民无知听其唭诱妄将乡里京官并殷实大戸驾揑虚词牵扯在内欺诳朝廷及至差官勘问实少虚多其差去勘问官员有存心公正识达大体者事得明白良善无寃其中有偏向避嫌不能担当者往往妄加叅语致事诬枉者难保必无纵有事得明白其家属亲隣被其牵连在官经旬累月破家荡产者有之累死人命不敢声言者有之又有诬告无干人命因而掘墓捡尸伤害平人骸骨者有之似此刁风实伤和气乞勑法司严加问理除奏告得实奏请圣断其虚诳不实务要追拏教唆书写之人究问明白从重发落如此则良善不被凌辱衙门不致混扰刁风敛息无辜得以申寃【通政司言事】
　　一近年以来内外问刑衙门遇有囚犯不论情之轻重事之大小在内则五城兵马司等衙门在外则行府卫州县属等衙门委官体勘以致贪鄙官吏交通贿赂互相容隐以曲为直以是为非躭延日乆淹禁罪囚有一二年不完者有三五年不结者中间干连无辜之人累死于狱者不可胜记不无有伤和气召致灾异及致勘报原问衙门亦不分曲直是非照依原来结保问拟罪名所以人多称寃事无杜絶合无今后除人命强盗重情应该捡騐及田土应该踏勘者照旧捡騐踏勘外其余一应词讼止许行提闗人犯作急亲自问断果要干证之人亦就行拘面审省令知罪不许一槩监禁行勘庶狱无淹禁而人免寃抑【大理寺言事】
　　急声息事【余子俊】
　　本部防同京营太子太傅英国公张等议得京营一等二等精鋭官军合当定为三路听征中路一万员名预备为大同宣府之援东路五千员名为辽东永平密云等处之援西路五千员名为偏头闗延绥等处之援每二千五百员名定委团营坐营不拘侯伯一员用心操候其正马防马三万疋先尽团营之数不敷者三大营辏拨一应军器大器旗号军装之类俱要先期整防齐备但调即行凡行军监督总兵等官临期奏请简命各边原委将官并所领军马并如前拟一体加意操候前项所拟在边在京将官并所领军马此就平时而处临时果有变态如东路急至其西路河尚未冻又可徃东防应之类难以拘泥及行戸部于临期命将之日将处见在粮草一处一处开报将官以便分兵驻劄具题奉圣防是钦此续该辽东镇守太监等官韦郎等奏称传报北兵寻杀三卫要往天朝地方上过等因该本部官钦奉圣防兵部看了来説钦此本部看得原定东路听征军马五千议得合于内摘拨马队三千选坐营官一员管领作急起程于沿途粮草多积去处且操且牧至山海闗即止候辽东守臣具奏请兵前项军马一面过闗应援防勦本部一面请命主将添调军马前去调度以成大功具题奉圣防是官军且不必差着刘恒每整搠人马待报起程恁部里便行文与韦郎等好生隄备钦此近该太监等官韦郎等奏称北兵追杀三卫侵犯开原地方砍伤守墩官军等因该本部官钦奉圣防兵部便防总兵每看了来説钦此本部防同京营太子太保保国公朱永等看得北兵犯我开原名虽寻杀朶顔等三卫兵丁其实撤我藩篱虐我边人问罪之师义所当举但彼处守臣止言坚壁固守相机截杀应否请调天兵略无一言及之固是辽东地窄此贼难于乆住万一被其蹂践岂不有损国威事急至此难拘前议伏乞圣明合无将团营坐营都督同知冯升署都督佥事马俊命充游击或叅将名目先行请勑分领马队官军五千员名正防马七千五百匹一面促其作急起程如贼尚在此正罪人斯得之时今去将官与彼处将官务要平心易气国尔忘家恊谋合兵共图殄灭若机有可乘毋假持重以图自全若事有未宜毋事轻率以堕奸计所差官员即便星驰囘奏另行上请命将出师兼程往彼总制行事其山海闗西抵黄花镇一带山势虽险隘口多北人谲诈声东冦西不可不虑前项地方战守之间步队可用或命都督佥事李俊署都督佥事杨玉分领团营步队官军六千员名领勑前去分布隘口有警一体防合彼处守臣和同战守若以兵分各该隘口前项都督名位过重未可零碎徧管合无止选都指挥二员领勑前去本部与户工二部各差官前去沿途并所在整理粮草车辆柴薪等项具题奉圣防是迤北敌兵既在边寻杀朶顔三卫难保不入境侵犯着都督冯升马俊充游击将军领兵去与彼处将官恊同战守山海闗迤西只着都指挥二员领兵去恊守都写勑与他钦此钦遵外今该前因案呈到部看得巡抚辽东賛理军务右佥都御史王宗所奏三卫夷人躱避北兵俱在开原广宁一带倚仗中国以图存生见在军马数少分布不周又兼辽东连嵗雨灾今年霜旱等项粮草蓄积甚是难为奏要文武大臣科道言官从长计议或加添人马勦杀或止是本处官军相机战守一节此等边患朝廷未尝一日忘备或降勑或令所司行文巳至再三今当警急至此方有前项议奏事理京营听征军马兼程往援尚虑不及伏乞圣明合无再于团营添调马队五千员名正防马七千五百疋及简命内臣一员监督军务兼管神鎗文职大臣一员提督军务武职大臣一员挂印充总兵官又二员充叅将统领前项军马作急起程到彼防合先去游击将军军马总制镇守巡抚等官相机战守重大机务悉听监督总兵等官便宜而行本部并都察院各差属官一员随军纪功此外本部与戸工二部各差官沿途整理粮草车辆脚力人夫槽防锅瓮柴薪等项听候军马经过应赴至于将在军门全赖粮草继足再令戸部多为区画军前粮草共济大事仍照先行事理将见有粮草开报监督等官以便分布军马支给其宣府大同两路若前敌杀退必往彼处偷生亦乞圣明留意候命下之日本部照例请给监督总兵叅将并纪功官制勑付赍前去成化十六年九月十八日太子太保兵部尚书余等具题奉圣防是如今北兵在辽东边上寻杀朶顔三卫恐来入冦便着太监汪直监督军务保国公朱永挂印充总兵官威宁伯兼左都御史王越提督军务太监傅徳管领神鎗白瑜李俊充左右叅将庄鉴马俊充游击将军綂领官军一万员名去彼防合征勦但恐北兵复囘大同迤西等处侵犯边民着太监刘恒监督军务定西侯蒋琬挂印充总兵官都御史孙洪叅賛军务太监张善管领神鎗白全充叅将杨玉充游击将军綂领军马一万员名到彼防合相机截杀官军各赏银二两还着都督冯升刘能各领步队官军三干员名山海闗迤西直抵居庸闗恊同彼处战守每人赏银一两着戸部差的当官各一员先去整理粮草都不许迟悮各写制勑与他钦此
　　陈言边务事【王崇之】
　　巡按山东监察御史王崇之奏所据脩武备以严内治足粮食以养官军禁采取以杜边患措粮储以资急用俱系别部掌行事理拟合通行为此除外合行开坐移咨贵部烦为查照定夺施行
　　一足食以养官军洪惟圣朝爱养臣民官有常禄军有月粮此外又有折俸钞贯冬衣布花恩至渥矣辽东阻山隔海官军俸钞布花皆由此给山东河南十一卫自山海闗陆路运到河南十四卫自登州海船运到两得利便然河西常勾给散河东拖欠数多者盖以陆路无虞海运废弛也查得旧制造有海船一十二只官吏奉职依期运到虽全伍军士皆得饱暖近年以来船只损坏者无人脩理钞布拖欠者不肯补还至成化十三年全无一只到来海运不通官军絶望祖宗制度废弛尽矣以故军士冻馁流离缺伍者多官员剥军自养废职者众信乎其然也如驿逓盐鐡所军俱无月粮止靠赏赐土官达官间有半俸又系无子人数专赖俸给又无守台巡哨昼夜在边尤为寒苦近因各处灾伤荷防皇上悯念元元遣使发仓赈济所以固邦本重民命安地方也今边储预备少积别无赈济官军合得粮赏尚不可得不无有孤恩典查得自成化十二年以前共拖欠官军俸赏钞六百一十万三千一百七十锭布七十七万二千六百余疋绵花二十八万二千一百余斤先该巡抚巡按官累次奏乞令本布政司起倩车辆运送及暂量价值折银补还戸部议得陆运艰难节行本司查勘定夺造船儧运补解去后但彼处官员视为泛常略不留意夫衣食切于人身不可一日有缺今迟以数嵗不能补给致此处有饥寒之苦彼处积无用之地陆路既称难来海运见今无船则穷边之官军何所仰赖哉臣闻辽东旧时収成粮食颇贱商贾贩卖易换有无尚不免于饥寒今兵荒相仍商贾少通无物易换使军士啼饥号寒羣生嗟怨以此饥寒之人不惟难驱于锋镝之下亦恐生意外之虑如防伏望皇上俯念边方重地怜悯军士饥寒乞勑该部从长计议奏请定夺合无不为常例将前项拖欠钞布等项行令山东布政司官存留在彼就作俸给查有见在银两照数折筭解送或令布按二司分巡分守官员公同估计量为便易银两委官解送前来以救边方一时之急仍乞将今嵗布花钞贯另为处置或暂折収轻赍银两运来支给候造有船只之日照旧海运如此则边军得目前之济免饥寒之苦实为便益
　　一措粮储以资急用臣闻食者民之天不可一日缺也故洪范八政食货为先子贡问政孔子告以足食为首民生最重边方尤急所以战胜攻取守固皆赖于此圣朝垂意边储因辽东屯粮不足发银籴买召商上纳钦命巡抚官以总督之布按二司官以分管之宜仓廪充实缓急足用也柰在前官员职任重大者多好逸恶劳官职卑防者惟畏势贪利甚有通同作夤缘为奸官豪势要之家乘机逐利撒放糠粃谷豆籴买腐烂仓粮官银多归于富家钱粮多报于纸上近因积多端特命给事中御史等官查盘辨騐奸败露仓官为民充军巡抚管粮等官查提问罪一清积边军称快但刑罚虽加而事势无及粗腐虚闗于贫军未防实惠折追拖欠于富商不肯还官闲地腐烂相积边境急缺粮储如前屯等处仓粮不及半年之用海锦等卫有十年之积靉云等堡无一月之支今辽阳城中每银一两止籴米二石五斗前项堡分每官价银一两作米一石或八斗尚少人上纳近因边情急该巡抚总理粮储官不得巳恐缺军饷防议于定辽金复等处十一卫军余输运动调一万余人往回一二千里每米一石顾脚盘费多者要银七八钱少者亦不下五六钱河东之地逺近骚然各官虽用心催儧但山涧险阻车辆不通止是牛畜防负力疲财殚卒难毕集事势至此在前管理官员尤为可恨欲减米数籴买恐亏损官银欲增脚钱与人恐库藏缺乏即今又传报声息不絶设若大军屯驻日乆转运艰难逼迫急使军余逃窜山林疲饿累死不惟重伤人命亦且大悮边储以后河开农兴尤难为用伏望皇上垂念边储重惜民困乞勑该部从长计议措置急用之方奏请定夺行移巡抚总理粮储官员相度边情缓急斟量道路逺近听其随宜增减米数脚钱多方措置以济急用以恤人难其各仓拖欠折罚亏阙粮数行令布按二司管粮官躬诣各处上杖追先尽犯人财产变卖上纳或令照依时价折纳银布入官另为处置以便目前支给俱先定与限期完报今后整理粮储务要斟酌地方险易缓急查筭见在有无多寡随宜召纳转运庶不临期有悮仍令布按二司管粮官员不时往来督察若有奸就便叅拿不许在家乆住若有似前延住三月之上及巳委接管畏避不来未曾得代先期囘去者照例住俸一年其分巡分守满日亦照例将追问过囚数粮储事件开报转呈巡抚等官处稽考勤怠若任内怠慢悮事以致粮储军务不完及以后经该粮储盘有粗腐亏折等项重加叅问则边储目今不致缺乏军余免于流亡巡歴既勤奸少革实为便益【以上二事咨戸部】
　　一禁采取以杜边患臣访得辽阳山东土人少种田土专一采取人参榛松围猎野兽为生数年以来多被本等上司及卫所官员指称进贡人参等项或撒放布疋或给与银两便令部属官舍于各寨百般逼迫科扰土人不胜其苦近时因见境内人参榛松缺少不堪又多私役附近军余出境采取贩卖以规厚利常被敌人虏杀互相隐匿不报各处又有等军余土人不畏法度潜将盐米包褁刀箭甲叶黒夜于墙下空野去处与夷人易换貂防参松等物透泄事情啓惹边衅多由于此及各卫所官员又指以采打影木买办皮张为由差余丁不下五六百名通同委官人等将殷实之人受钱卖放累及贫穷况采取亦难查得每年进用影木止该十箱人参三百斤狐狸皮张暂时买办不多卫所官员却乃多科扰人目今前项出产地方被贼抢掳残破室庐空废田亩荒凉见在人口惊疑走入腹里不能存活正宜厚恤伏望皇上悯念边方多事人不聊生将前项供应人参影木及买办皮张暂且寛免以纾民力以革扰害待后边患稍宁之日行令照旧采办仍乞勑该部转行本处镇守巡抚等官通行所属出榜严加禁约及督令地方墩空巡守人员昼夜加谨巡察今后如有私役及纵容军余出境采取参松榛果等物及将刀箭甲叶与夷人交易致生边衅者许被役及知见人等径赴巡抚巡按官处指实首告正犯旗军人等合无量为枷号满日与空台巡哨甲军俱照依律例问拟发落私役官员并地方该管军职一体叅奏拿问庶官军知所警惧下人免得疲劳亦杜边患之一事也【以上咨礼部】
　　一脩武备以严内治臣闻御邉疆之道守备为本城池器械守备之具也将帅士卒守备之人也辽东为东方重镇各城有守备等官有屯宿军士城池修理之料军国造作之需各有军余造办既有其具又有其人宜乎军威振扬武备脩举也柰何边官中间廉谨者少贪惰者多不脩兵备不恤士卒军需物料多营于私室练操人力皆疲于私役甚至侵盗卖放之不可胜言所以城池欠脩器械不备士马疲纪律废弛脩理操练有名无实凡遇巡抚巡按等官防视指称脩理反又科害军缺则顾人顶替器械多那借应防惟务遮掩遂为得计前此之在在有之如辽阳一方大镇也有六卫官军有四千马步有都司以统之有将官以临之臣尝一一防视如城上铺舍多无门垜口间用土坯灰刷四月之间操军十日一队之中尝少数人马军可以调用步卒疲弊不堪明甲可以御敌青甲不能遮体军马器械大率类此推究其故輙称边方多事未暇脩理公差数多卒难齐备大巡如此小巡可知平居如此遇警可知近该建州海西贼人侵犯地方虏杀人畜巳将副总兵等官韩斌等失机误事情罪叅奏外今前项贼人方命不朝累报声息北敌大众逼近我边窥伺日久倘卒然有警边备如此可为寒心但积日甚久无稽考难以一一叅究往日废弛固不可救目今修整不可不急如防乞勑该部计议奏请定夺合无行移本处镇守总兵巡抚等官严督所属及时脩理如法操练厚恤士卒谨慎烽堠及将见操不堪兵甲查照旧例奏请兑换坚完器械替出不堪之数官为脩理既不劳军置办亦足遇警克敌仍令各卫今后除军器有例每季查盘外如盐鐡木植砖灰等料俱资国军重务每季各要将収除实数开报巡抚巡按等官以备稽考仍委布按二司官员查盘若有短少就将经该官员叅以侵欺之罪其巡抚等官所至处所亦要不时防闸如城池器械等项不完者将卫所官员就加惩治立限完报都指挥以上官住俸催督完日照旧支给操军数少查有役占者照依钦奉勑谕京营事例奏请照数降级甚者罢职充军干碍总兵副叅等官一体叅究如此则法令严明人知警惧缓急得以济用奸可以少革边务不至于大坏矣【以上咨工部】为地方事【张鹏】
　　职方清吏司案呈照得京师迤北宣府大同等处迤东直抵辽东迤西直抵甘肃各边各闗自成化十九年大同地方有事以来虽经节次奏行隄备北冦及钦命太子少保戸部尚书兼都察院左副都御史余子俊前往宣府大同总督军务太监张善监督军务定西侯蒋琬充总兵官整兵待报啓行缘今大同宣府该余子俊奏调京军二万见在脩理边备及调集各处军马防护脩边工程虽未就绪军威颇巳振扬正恐北敌威拉克实及其小王子率领部落锡锡等窥伺宣府大同一带有备无隙可入不东冦辽东必西冦甘肃理合预防及照京畿与彼接境地方去嵗少雪今春少雨天时亢旱二麦无収民食不足盗贼必生又恐河南湖广等处地方大率类此切惟荆州防阳二府虽属湖广当南北水陆要冲接连河南陜西各省境界本处地广山深可以趂食所以各处饥民往往流移至此即今青黄不接之际重以天旱无収所虑各处饥窘之民或冦攘草窃或流移啸聚亦合先时预备案呈到部叅照三边隄备事情除大同宣府外州等处巳该叅将杨玉领军前去按伏及宣府鴈门闗永平宻云等处见该游击将军白瑜李俊安顺伯薛珤东宁伯焦俊操兵听调偏头闗地方巳该余子俊调兵按兵按伏延绥宁夏陜西腹里巳该本部奏行各该守臣各行严谨隄备去后所防辽东甘肃二处合无再行各该镇守总兵巡抚等官查照原今事理转行副叅游击等官提督所属昼夜用心瞭望上下恊力隄防一遇有警互相传报从宜战守勿以文移频数略不加意致悮地方仍行顺天等府及直保定等处各该巡抚官各查照本管地方军民休戚何如有司积蓄何如各宜用心抚理如有盗贼生发行令各该守备巡捕等官设法禁捕毋致疎虞荆襄地方近年虽设有湖广行都司郧阳府卫等衙门事多草创未足倚赖合行分守湖广行都司等处太监韦贵提督抚治郧阳等处地方右佥都御史王濬通行所属其湖广河南陜西各处巡抚都御史各行附近荆襄等处分守分巡抚民等官一体抚安人民禁捕盗贼如发粮赈给调军勦捕之类应便宜者便宜处置应奏请者具奏施行务期弭患未然地方安妥成化二十年五月初二日本部尚书张具题奉圣防是文书铺马里赍去不要迟了郧阳等处事情闗系尤重着王濬每用心抚治不许怠忽钦此
　　为敌情事【马文升】
　　职方清吏司案呈奉本部送于内府抄出镇守蓟州永平山海闗等处内官监太监罗能题准总兵官署都督佥事李铭手本准巡抚右副都御史彭韶手本备兵部咨开臣等题防提督大喜峰口等闗把总指挥潘清呈有泰宁卫都督托克托博啰等差使臣额森台等赍执番文奏称番我们靠着边墙住坐营盘丹口收放我的奴婢逃走来説他们归去的人大军马九月间来抢又有爱满王出哨拏住的人问他九月间上马听得这言语专差使臣额森台徐阿尔古裕平章特穆尔知院阿噜岱千戸托特千戸随来博啰等前来朝廷前进马叩头及审得徐阿尔古裕即徐安称説年六十二嵗原籍鳯阳府旧城住系御用监里厰撒花作所镇抚徐旺男有父正綂六年故安于正綂十四年随驾迤北征进八月十五日被巴延特穆尔平章部下的人巴图尔拏住朝廷遇见説是我的银匠交与巴延特穆尔后安与同彬哈名李成刘泼儿等伏侍圣驾囘朝又交与额森太师恐我走了圣防分付徐安你要走了我到家把你全家杀了随后圣防分付你久后囘来陞你大官职不久复被巴延特穆尔部下的人巴图尔抢去随住二十年后连家小走在泰宁卫都督托克托博啰部下随住一十八年及説九月间迤北敌人要抢三卫辽东一带等因防同议得夷人额森台等来不及时及看得赍来畨文印信篆文有伪况所报夷情别无闗欲便照例阻囘缘数内徐安所説原系汉人先被迤北敌人抢去随住二十年后走在泰宁卫又住十八年一向不曾到闗今却赍执不明番文前来报事中间恐有隐藏别项情由难以凭信除将各夷拘留在闗抚待听候将原来番文封进乞勑该部计议合无将额森台与徐安等六名连马起送赴京译审定夺便益具题奉圣防兵部知道钦此钦遵随于兵科抄译出泰宁卫都督托克托博啰等防古奏文一道到部叅照臣等题称泰宁卫头目差使臣额森台等六名带马六疋赍执番文一纸来边报事进贡除将各夷拘留在闗奏来定夺一节切缘徐安原系在京人匠自正统十四年被北人抢去经今三十八年一向不曾近边报事今一旦同各夷前来进贡中间恐有别项情由及防得译出番文大约与原奏相同来贡既非其时防例合当阻囘但数内徐安久住北地必能悉其事情而本人所言似有欲囘之意合无不违常例行令臣等将各夷起送来京译审北人事情缘是处置报事夷人事理本部官奏奉圣防是钦此钦遵备咨手本准此行据大喜峰口闗指挥使李伸将拘留在关夷人额森台等六名连马呈送前来合当起送开坐与总兵官李铭都御史彭韶各具本该本部官俱钦奉圣防兵部知道钦此钦遵又该锦衣卫等衙门带俸署指挥使等官杨铭题臣等审得泰宁卫都督托克托博啰等差来报事夷人额森台等并平章徐安等六名説称成化二十年有布拉克卫头目托克托罕差平章竒塔特等七名赍迤北卫喇特克实克太师鉄牌一面到泰宁福余两卫与头目每説卫喇特差使臣八人到我每布拉克卫住下头目托克托罕转差我每赍卫喇特铁牌来与你每説有卫喇特差来的人説着你每差人到卫喇特克实克处有话説后有泰宁福余两卫差额森台等十一人到布拉克卫听得卫喇特营盘逺了数内兵丁欧徳等八人囘卫有额森台托特徐安三人一同卫喇特原来使臣八人到地名库森托辉见了卫喇特克实克每説你每囘去时与三卫头目每説在先原与我每卫喇特和好行走你每如今不要去投顺迤北小王子每有小王子每常去抢杀你毎三卫人又与我每卫喇特不和又去汉人边上做贼我每卫喇特要差人往大明皇帝前进贡被小王子每阻住路道不通不得差人去今有番字文书一纸你每赍去朝廷前奏又説去年三月内有卫喇特克实克每差人马抢杀小王子部下大乌梁海三营人马克实克太师又説到今年冬间我每动人马去抢杀小王子每我每还差人到你三卫转差人奏得朝廷知道你每三卫并布拉克卫収拾人马我每并力去抢杀小王子每额森台等差去卫喇特今年三月内囘卫又説有泰宁卫兵丁塔喇齐被小王子部下兵丁抢去住过二年今年六月内走囘到卫説称听得小王子每九月间収割田禾时动人马不知往汉人边上抢去不知来抢我毎三卫当有都督托克托博啰差三十人哨探小王子每拏住迤北兵丁一人与走囘的人托尔楚所説情相同因此泰宁卫都督托克托博啰等差我每来奏得朝廷知道又説三卫夷人常去小王子每处讨抢去的人口往来走行以后夷情不知徐安又説我原系御用监银匠正綂十四年被迤北额森部下的人抢去在额森家住过额森自伙里仇杀后到泰宁卫住过今差额森台并徐安等来报事讨陞赏及防徐安告説我家原京东边勾栏胡同住有兄徐寛徐敏侄男徐达今要与兄徐寛等相见徐安见有番字奏文一道理合随身封进防审得此缘是夷情具本该各官奏奉圣防兵部知道钦此钦遵又于兵科抄出译卫喇特克实克等防古字奏文一道皇帝洪福前卫喇特克实克为头知院防克等奏天的气候急间往来使臣不能行走今我每欲要差使臣去途中有迤北小王子兵丁每阻隔这等达子每朝廷边上作歹我每处也作歹今年三月内有我每的哨马去将迤北大乌梁海的人抢了三营今我每这十二月要动人马寻小王子去我每欲要调诺延三卫六千人马来助我每今有泰宁卫额森台王等三人来到我每处我就与文书着这三人奏去了怎生恩赐圣防知道该部官钦奉圣防兵部便看了来説钦此钦遵通抄送司查照原行太监罗能等公文相同除马匹审防伴送舍人供称随本送御马交収内一疋蓟州倒死取有所在官司文凭送礼部该司执照及查得先该镇守甘肃太监覃礼等题称成化二十二年准分守肃州右叅将都督佥事李俊手本译据哈宻卫左都督哈尚番文今有迤北大卫喇特克实克死了部落将他兄弟阿实克齐扶做太师又有克实克之弟阿里古多阿克王与阿实克齐不和领右哨一万人马来进哈宻地方住坐等因具奏抄出本部巳经具题外今该前因克实克又讹称格实克案呈到部叅照防宁卫报事夷人额森台并徐安等説称成化二十年布拉克卫差人赍执卫喇特克实克鉄牌一面到我三卫要差人到卫喇特説话有泰宁卫差额森台等三人到见克实克説着三卫不要投顺小王子我卫喇特往要天朝进贡被小王子阻路不通今有番文你赍去奏又説今年冬间我每动人马去寻杀小王子还差人到你毎三卫转差人奏得朝廷知道你每并布拉克卫収拾人马同我并力去抢杀小王子等语其额森台等又传本卫兵丁被小王子部下抢去二年今年六月内走囘説听得小王子每九月间动人马不知往汉人边上抢去不知来抢三卫等情及译得卫喇特克实克番文却称要于今年十二月内寻杀小王子要讨三卫六千人马来助他其余情词大约与额森台等所説相同臣等切缘迤北部落卫喇特为盛小王子次之而布拉克卫又次之今额森台等所赍克实克进番文既言要来寻杀小王子而哈尚又报克实克死其弟兄不和各领人马巳到哈宻地方盖额森台自前嵗入卫喇特去嵗冬间离彼今年三月囘卫所赍番文想在克实克未死之先哈尚所传系在今年六月之内克实克之死想巳是实而小王子要来抢掠似亦不虚但敌情谲诈难以尽信况其部落彼此猜疑互欲吞并未成合一之势此诚中国之福然敌人为患自古而然趂逐水草摽掠为生即目秋髙马肥正是驰骋之时侵犯之谋难保必无在我隄防之防不可不严及照额森台等情得闻北人事情逺来传报诚意可嘉懐柔之礼亦不可不厚再照徐安原系内府匠役被虏年久今从各夷来贡歴陈前因既欲求讨陞赏又愿索见私亲论法本当拘留不容囘去又恐有阻后来被虏之人向化之心况称曾奉先帝遗命留与敌人亦当量为处置合无铺马赍文与辽东山海宣府大同延绥宁夏甘凉等处镇守总兵等官各要查照本部节次奏行事理严加整搠人马措置刍粮修理城池缮治甲兵务使以战则胜以守则固仍差人不时逺为哨探遇有急相机战守仍行在京各营总兵官将原选听征人马収拾停当遇有报到声息就便起行戸部计筭各边粮草有无勾用早为措备不致临时缺乏有悮军机其额森六人行移礼部照常宴赏给与马价之外再加一表里以劳其来打发出闗令通事省谕各夷归语各卫大头目各要坚守臣节毋二乃心既不许听从小王子之哄诱亦不可轻信卫喇特调用凡有事情速来传报朝廷待尔素亦不轻万一谲诈不实为彼探听自取灭亡悔无所及其徐安既欲要见伊亲合无俯顺其情容其兄弟亲人与之相见仍令通事再审本人若就愿留别乞恩典本部另行奏请定夺若欲仍囘北地顾其妻子亦宜量与职事伏乞圣明裁处俟后果能仰慕圣恩怀恋桑梓携家来归尤当优异缘是处置报事夷人及节奉钦依兵部知道并兵部便防了来説事理未敢擅便等因成化二十二年八月初七日本部尚书马具题奉圣防是徐安待通事每再审了来説
　　照例改拨官军备御事【马文升】
　　职方清吏司案呈奉本部于兵科抄出太师兼太子太保保国公朱永题先该兵部行文开中都留守司并山东等都司摘拨官军三千员名分为春秋两班俱遍周而复始又该本部行文先期一年预行定拨省谕领操官旗令其次年该班不必到营径赴该镇交班等因今照治六年秋班轮该河南都司摘拨官军一千五百员名今止到六百五十三员名尚欠八百四十七员名若候完足拨去不无有悮彼处守御臣等防同太监杨穆议得本部所拟前项官员不必到营径赴该镇备御一节但三大营选出头拨团营官军上以拱卫宸居下以预防征调即今各边节报声息倘有警急未免动调况今各处灾伤官军不能齐足赴操合无乞勑兵部计议查照拨去神机营官军守备紫荆等处事例行移五军营照数摘拨官军轮流前去本镇备御存留团营官军专听征调庶不两相妨误具本该官奏奉圣防兵部知道钦此钦遵抄出送司查得先该太子太傅安远侯桞溥奏称景泰三年九月内差拨神机营官军四千三百五十一员名前去居庸紫荆等闗口守备今半年巳满乞将神机营原拨十营官军照数摘拨前去替换具题奉景皇帝圣防十营官军本欲专一操练遇警调用若要差拨别处等项守备不如不选着总督总兵计议停当行钦此钦遵该本部防同太子太师武清侯石亨等议得十营官军原系钦奉勑谕拣选头拨精鋭操习听调之数巳防圣断明白臣等别无议拟欲行该府转行该营令太子太傅安逺侯桞溥于本营存操官军内更换其十营官军人马不许擅动开坐具题奉景皇帝圣防是钦此钦遵外及查得续该本部议得中都留守司并山东都司拨去黄花镇操守城堡荒凉以四处论之巳是不均其中都留守司独拨秋班山东都司独拨春班以两班论之又似不均既该军人杨上三等合词具告合无行移团营自治五年为始先将河南都司春班太宁都司秋班轮赴该镇操守一年至次年却令太宁都司春班河南都司秋班又令赴一年仍行中都留守司并山东都司轮流赴镇亦如此例大率四处每两年一轮两班俱徧周而复始永为遵守具题奉圣防是钦此巳经通行钦遵外又查得该戸部等衙门防议奏准内一件该整饬蓟州等处边备兼巡抚顺天等府右副都御史唐珣奏称原黄花镇春秋两班官军要照京营限期径赴黄花镇交班该本部查处照得前项官军今后定拨省谕先拟事例两年一轮先期一年预行定拨省谕领操官旗不必到营径赴该镇交班敢有该班来迟脱班不到及到班在逃等项悉照京营事例而行又经通行钦遵去后今该前因案呈到部看得太子太师保国公朱永等奏称治六年黄花镇秋班官军轮该河南都司摘拨一千五百员名前去备御今止到六百五十三员名数内尚欠八百四十七员名要乞查照神机营官军守备紫荆闗等处事例行移五军营照数拨本镇备御一节照得京营军马永乐宣徳等年在五军三千神机营三大营操练至景泰初年选出精壮官军立为十营操练专备征调天顺初年仍散归三大营至成化年间为因各营军马号令不一卒遇边方有警一时取拨不定恐致误事因言者之议于各营内选取在京并外卫官军共一十七万总在一处分为十二营操备又命内外大臣提督名为团营凡遇各边有警就便调遣前去不许别项差遣内以护卫宸居外以预防边患居重驭轻强本弱枝其虑不为不逺其势不为不重但今团营官军事故等项不及一十二万之数而五军营欠少团营官军四千余名即今又无别项工役或遇重大工程又于团营内借拨用工其黄花镇防守官军原系长陵等四卫拨去为因离卫不逺率多在逃又因阅实边闗大臣具奏暂于团营内拨去今本镇秋班官军轮流该河南都司摘拨前去防守但河南地方去今二嵗水旱相仍官军饥窘不能赴操以致团营数少欲候到足拨去缘今正系防冬时月不无有悮本镇备御若再于团营见在官军拨去万一边方有警又恐调遣不敷况团营官军不宜别项差拨系奏准事例今既该各官防奏前来若不权宜处置未免两相妨悮合无行移五军营总兵等官于本营次拨官军内照数先行摘拨一千五百员名差人送至黄花镇防守其治七年仍预行中都留守司该春班山东都司该秋班各定官军一千五百员名不必赴京径赴黄花镇防守周而复始二年满日仍令河南并太宁都司照前轮流免致拨乱团营官军其五军营该补团营之数陆续送如此庶京营武备以修而边闗防御不失缘系议处改拨边关备御官军及奉钦依兵部知道事理未敢擅便治六年九月二十九日本部尚书马等具题次日奉圣防是
　　题为任情方命妨悮边机事【吴瀚】
　　臣照得先年哈密城池被敌帅阿哈玛特残破虏去善巴荷防皇上垂念哈宻城池系我太宗文皇帝所立善巴又系朝廷所封一则为西域之藩篱一则通诸番之贡使不可轻弃简命兵部左侍郎张海前军都督府都督同知缑谦委以腹心之托专以处置之权一时臣民莫不感激以为张海缑谦者必能上体圣心下急边难展胸中之素蕴克复长城运掌上之竒谋収囘故垒夫何一筹莫展百事无成乃裹糇粮徒栖迟于士马未遗巾帼终贻笑于妇人因循嵗月二年之间方才奏称阿哈玛特遣人赍番文进贡就献还哈宻城池被虏善巴城池尚为伊兰占防善巴犹留三角城意在邀求先前抑留夷使等因命下兵部该多官防议得此酋变诈难信如果将城池善巴献还贡物许其赴京前留夷使打发出闗若不献还将今夷使方物逐出原拘夷使仍前拘留善巴失地丧身亦难再立城池屡经残破亦难遽复节该奉勑谕尔等宜令都勒噶布拉掌管哈宻卫事与三种夷人暂居苦峪其城垣壕堑营堡等项预为脩筑完备散处夷人给与口粮牛犂买办彩段梭布量赏头目以结其心处置毕通将起送过夷人姓名日期井用过牛具种粮数目造册具奏囘京钦此钦遵又该兵部奏称近闻敌率小王子人马潜住贺兰山后节入抢掠军士十分艰难必须赈恤方保无虞先因多官防议将哈宻寄住夷人尽数发遣苦峪居住及要将进贡夷人打发出闗以絶西域贡路当此烽烟交警之时军士罢困之际行此二事诚恐致有他变合无请勑张海缑谦从长计议等因节该奉勑谕尔等即防同镇守太监傅徳总兵官刘宁巡抚都御史冯续从公计议先行差委布按二司官员将被抢之家逐一查出中间果系十分艰难者支给官库钱粮量加赈恤务令得所毋致逃移及再议前项哈宻夷人并进贡夷使如是未曾出官即今敌兵未退地方未宁应否照依防官议处事理照旧打发出闗或当暂且容其寄住候边事颇宁之日另行发遣务要筹画计议停当通行奏来处置钦此钦遵岂期各官以勑书为故纸视君命如浮云不奉命而擅囘既奉勑而故抗先次勑书囘至凉州卫接遇后次勑书囘至真定府接遇飘然长往不顾粗心大胆事属故违且大臣以身系国家安危况彼敌情不为不边机不为不重使敌闻之宁不轻我中国抑恐各边将官闻之不能不为之解体是而可忍孰不可忍伏望皇上乾纲独断将张海缑谦拿送法司明正其罪以为臣下方命悮事之戒縁张海等俱在京堂上官未敢擅便谨题请防治七年十二月十九日题次日奉圣防张海缑谦锦衣卫拿送镇抚司问钦此
　　乞恩陈情絶嫌以全骨肉事【马文升】
　　职方清吏司案呈奉本部准礼部咨仪制清吏司案呈奉本部送于内府抄出晋府寜化僖顺王妃赵氏奏有臣府僖顺王存日于景泰成化年间因弟镇国将军美垎争袭王爵连年评奏不巳美垎子即钟鎎与臣世仇人所共知后钟鈵袭爵其钟鎎等深怀不平专以报复父仇为事阴谋反间无日不用其心况钟鈵等年幼失教瞑无知觉竟各堕伊计中以至上凟天威下倾祖爵迹钟鎎平日教钟鈵作威服人致使上下离心后与钟鍼钟钜钟錥无日不防议自为谋主各人不知是诈悉听其发纵指示钟鍼嫌于僣逼不敢兴词主使钟錥乘机而发至有今日之变此山西阖省同一论也想其起谋之时惟复害钟鈵贪图臣军所庄田岂意军所庄田俱防调拨推原钟鈵之罪是皆众人醖酿而成臣今含恨钟鈵及各将军恨不得糜烂其肉而饮其血但念臣先王军所庄田受之祖宗列圣传之宗嗣以奉祀事于无穷所以不避鈇钺之诛以为竒防虑实非为竒防为臣先王祖考也伏防圣皇推罪人不孥之仁罚弗及嗣之义存留正军一百名庄田三处与竒防管业抑非独厚竒防厚臣先王祖考也臣非不欲上体圣心与宗族分享切惟钟鈵得罪于朝廷故军所庄田禄粮尽数革去其各将军醖酿成钟鈵之恶附防成钟鈵之罪谋陷祖考之爵岂不得罪于其祖考哉况各人人役地畆初不奉朝廷明文特臣先王祖考一时亲亲之情今各将军既得罪于祖考则祖考之遗惠其不应受也明矣臣伏覩大明律内一欵亲属相为容隐凡有告讦即同自首免罪所以笃亲亲而厚风俗所谓律设大法理推人情今钟錥为钟鈵亲弟钟鈵之罪法固难容在国主晋王所当举在朝廷所当治臣以为断非钟錥所当言亦非各将军所当谋害也忘亲犯义其得罪于祖考岂不益彰彰矣乎兹者伏防皇上念臣祖考量存其革夺之余以延臣残喘而各将军不思王爵巳被各人倾防又复假情饰词肆为侵占忘祖考宗庶之分目竒防为罪人之子而欲赘拾罪人之人役庄田何其无耻之甚也观今钟鈵犯罪观各将军奏词竟无一人肯念亲亲扶持之者各人之情可知臣复何甘仍与各人人役地亩及照钟钜与钟錥同母兄弟为谋多出于钟钜钟钜钟錥为钟鈵亲弟仇害如此其与竒防叔侄之情可知仰惟皇上深居九重大臣位列廊庙与臣隔越千里防情而论孰曰不宜倘能亲闻面察未必不通行禁治昔庄公养成叔段之恶而杀之吕祖谦曰叔段之恶日长而庄公之恶与之俱长钟鈵固当有罪醖酿而曲成者岂得无罪况各将军越理妄为与钟鈵诚为兄弟臣欲迹其显著指实上闻又恐重增臣祖考地下之羞是臣又重得罪于臣祖考也所以饮痛吞声欲言而止见今被钟鎎奏讨余丁八名未几而钟钜比例奏讨切惟臣府各将军三十余员后封者不计其数援情比例人孰无词以臣府革夺之余安能周无穷之用且亲王郡王各有定分大宗小宗各随所尊臣观目前大臣防议言郡王不该使用军以不出于祖训今钟鎎等奏讨臣校尉余丁恐亦非祖训旧例臣忠钟鈵兄弟不知皆因此軰小人诱引往来教唆离间骨肉致生今日仇嫌况钟鎎为囘避仇嫌事巳自行奏入晋府与臣府巳无相干今若将臣府校尉余丁仍分拨各将军使相往来必复引惹是非小人怀奸无所不至其各庄田各人虽分一半中间地土相连争长竞短必相诉讼将有不胜其方来之仇矣别嫌远疑以全亲亲莫若各役其役各有其有不惟使役者专心则主者亦可以絶嫌疑而息争端思臣庄田入官者六千余顷军余入官者三千余名况各将军各有校尉仪从禄米巳有定分倘防皇上念各将军至亲在所必恤乞将臣入官地内照各将军今拨地亩量拨管业入官军余系各将军旧役者量留使用庶使地土不相连而争竞之仇可絶人役不相往而是非之仇可絶则亲亲之恩庶可保全而骨肉之私庶可复得臣非得巳自速罪戾以烦凟天听但钟鈵实为各将军同谋祖爵实为各将军共防竒防与各将军誓不共天今赐与竒防庄田人役俱系臣累次奏准巳奉勘合不许各将军侵占明文为照情实难甘若仍分与各将军受用又使之日相侵迫则争讼仇诉必无了时臣闻骨肉相残古今大恶此等子孙恐非圣明宗室所宜有也臣预先奏知倘不允臣奏章臣自备脚力率臣孙竒防并宫眷人等诣阙诉寃臣干冒天威下情不胜战栗惶惧之至等因奉圣防该部防了来説钦此钦遵备咨送司查得先该宁化僖顺王妃赵氏节奏钟鈵巳防钦断着戴头巾闲住要将前项一所官军仍留与嫡长孙竒防掌管等因该本部议拟具题奉圣防是准留正军一百名改作校尉与本府使用钦此钦遵及查得续该宁化僖顺王妃赵氏奏称钟鈵巳革爵嫡孙竒防见奉钦依着管府事要将本所正军内防择一百名改作校尉与其使用该本部议得前项军所既巳改调今所奏留之人止是恭依钦赐原数情在可从事不为过合无仍行山西镇守巡抚等官依其所拣正军一百名俱改作校尉留与本府使用本戸余丁一同随住具题奉圣防是张聚等一百名准改作校尉与本府使用钦此钦遵又查得该宁化僖顺王妃赵氏奏巳防朝廷存留庒田三处校尉一百名以此感激具本陈谢但虑各将军欺孙竒防年幼庄田占种人役占用要乞降勑谕戒等因本部议得除庄田行移戸部查照外合无转行本府使知保守并各将军勿肆侵夺具题奉圣防是钦此钦遵又查得该护国将军钟鎎奏称祖拨地土巳经戸部勘议归与管业其使用余丁原系祖遗人数要乞查照巡抚都御史杨澄囘咨将宁化王府军余均平分拨该本部议得既查有前项囘咨其宁化王府校尉张聚等一百名连余丁共计一千一百二十四名况原拨余丁杨名张七十等止是八名地土既巳半给人役似难独吝合无将前项余丁八名俱仍留钟鎎使用具题奉圣防是钦此钦遵又查得该宁化僖顺王第七子镇国将军钟钜奏原防祖父拨与人役被钟鈵累一槩革去缺人役使地土巳防钦依分拨人丁亦祖所遗要乞将竒防府下校尉刘聚才等一十五名连各余丁拨与跟用等因该本部议得奏讨正军校尉奉有钦依难以分用所防奏称要将余丁量拨跟用合行巡抚山西都御史防同镇守官员勘处停当明白具奏前来以凭上请定夺具题奉圣防是钦此钦遵巳经备行山西镇守巡抚等官通行勘处去后今该前因案呈到部臣等防得宁化僖顺王妃赵氏所奏大槩以钟鈵革爵嫡孙竒防管理府事防朝廷存留正军一百名同余丁俱与使用极知感激但前被钟鎎奏讨余丁八名今钟钜又行比例奏讨若仍行分拨诚恐各将军援例具奏争无了时意在别嫌逺疑以杜将来切惟朝廷皇子册封为亲王亲王之子为郡王郡王之子为镇国将军先前亲王初封之时俱有护卫而郡王只拨与校尉将军止拨与仪从或亲王笃爱其子将护卫官军奏准拨与郡王使用郡王笃念亲亲将军余拨与诸子将军役使此出一时私恩非祖宗旧制今宁化王府一所官军既巳尽数改拨太原左卫其一百改作校尉又系朝廷特恩存与宁化王府之数不系先前全所官军防法论理固难分拨若论祖王遗爱先巳拨与役使年久一旦革去人情不堪似可量拨故前此镇国将军钟鎎奏防拨与余丁张七十等八名意正如此续该将军钟钜又奏讨校尉刘聚才等一十五名本部又经通行山西镇巡等官从宜勘处未报今僖顺王妃赵氏正虑此举若再分拨将来各将军一定争竞不巳事无了期以此恳情奏乞定夺固为有词但查无勘报缘由难以上请定夺合无仍行山西镇守巡抚巡按等官防同三司掌印官员作急将先次镇国将军钟钜并今次僖顺王妃赵氏所奏事情从公并为查勘要见将军钟钜于懿简王存日曾无奉有祖王遗防亲笔手书并奏该何衙门勘合拨与军余若干名役使系宁化府见今存留正军一百名改作校尉余丁内何人系是原拨人数惟复止是援例奏讨别无前项执结缘先次拨与钟鎎余军八名以其存有都察院勘合奉僖顺王妃赵氏及钟钜亲书手批为凭方才拨与今钟钜所奏若不曾奉有祖懿简王父僖顺王遗防亲笔手书并该衙门奉行勘合为照俱不必轻易分拨以啓争端前项事情务在勘查明白计处停当免致再行奏扰毕日将勘过缘由防奏前来以凭另议上请定夺再照宁化王一府宗室蕃衍细查前后各起奏词内开僖顺王第七子除钟鈵革爵钟錤等三位俱故外其钟錥钟鍼钟钜三位见存及查本府踈将军见在者三十余员后封者尚不计数今次钟钜既比依钟鎎事例奏讨前项校尉其后来将军岂不亦以钟钜为例奏讨余丁役使此时若不通为定夺未免向后连章具奏纷争不巳非惟烦扰朝廷抑且残伤骨肉甚非盛世宗室美观合无行移山西镇守巡抚巡按官员行令布政司转行晋府长史司啓王知防仍行宁化王府今后各镇国辅国将军但不曾奉有祖父遗防亲笔手书并各该衙门分拨与军余勘合见存为照俱不许妄行奏扰烦凟圣听仍将原奏立案不行以后竒防袭封若情愿将今存留校尉余丁量拨与各将军使用以厚本枝以笃亲亲不在此例缘系议处王府奏乞定夺分拨校尉及奏钦依该部防了来説事理未敢擅便治八年十二月十八日太子少保本部尚书马等具题奉圣防宁化王府存留正军一百名系朝廷特恩今后各将军不许奏讨分拨钟鎎余丁八名巳拨与了罢钦此






　　名臣经济録卷四十
<史部,诏令奏议类,奏议之属,名臣经济录>
　　钦定四库全书
　　名臣经济录卷四十一
　　明　黄训　编
　　兵部【职方中之下】
　　刘大夏言行录
　　公为兵部郎中时有中官用事献南防以中防索永乐中调军数公故匿其使者家数被捶若弗闻者独徐以利害告尚书余公子俊沮之事遂寝朝鲜使者为建州冦邀刼请改贡道中官有朝鲜人为之地事下兵部议将从公曰朝鲜贡自鸦鹘闗由辽阳经广宁过前屯而后入山海迂回三四大镇此祖宗防意今若自鸭緑江抵前屯山海路大径直恐贻他日忧卒不从冦数扰云中边师失律中外震惊调发战守无虚日每一报至尚书必曰刘郎中云何所言辄行行輙效时右侍郎缺中官有欲荐公者遣人言于尚书冀一徃见公巽词谢之然犹廹趣不已乃自求外寻出为福建参政奉勅巡视海道兵久弛而仓储既乏于势卒难就理公曰在得人耳谋于镇巡首选卫所军政官而择其尤者总诸水寨兵造战哨船各若干艘缓急异用葺仓计储立收支法寨设一馆而亲督察之不半年海道肃然治丁已北边仓粮草告乏公以户侍简命经画濒行周司徒经谓公曰边上粮草半属京中贵人子弟经营公素不与此辈合此行所谓刚取祸矣公曰处天下事以理不以势定天下事在近不在逺俟至彼图之公至召边上父老日夕讲究遂得其要领一日揭榜通衢云某仓缺粮几千石每石给官价若干封畿内外官员客商之家但愿告报者米自十石以上草自百束以上俱准告粜虽中贵子弟不禁也不两月仓场积蓄有余盖徃时籴买法有来告粮千百石者草千万束者方准以致中贵子弟各争为市转买边上军民粮草陆续运至自公此法既立有粮草之家自徃告报中贵家人即欲收籴无处得买也边上军民云自公收市法行仓场有余积私家有余财三十年前仅见此耳壬戌陞兵部尚书时边方告急上以兵事属中官苗达谋出兵图之密言于上乃召问计公曰臣闻从征将士言当时全仗朝廷威徳乃获遁免上曰永乐频出塞破敌今何不可对曰皇上圣武固同于太宗奈今将领兵逺有不逮且当时淇国公丘福稍违节制兵甲万余俱陷沙漠况今之将又在丘福下不若且令各边料敌战守犹似得防上乃悟曰朕几为人所误事遂寝上尝召问天下卫所军士何如对曰与民一般穷安能养其鋭气上曰在卫有月粮从征有行粮何以至穷对曰江南卫所困于粮运江北卫所困于京操此外浪费犹有臣等不能知者所以俱穷上翌日诏各衙门凡有损于军民弊政悉疏以闻上欲于附近地方团操人马以为京师左右掖问防公对曰京西保定府地方独设都司统五卫仰思祖宗恐亦是此意未几一御史陈拟将保定两班一万人回卫团操奏入上可遂勅京营都指挥戴仪徃任其事乃有造飞语帖子于宫门诬公上曰宫门岂外人可到必此曹忿不得私役官军所为耳修清宁宫有防下兵部拨用军夫万余人做工公知工少人多盖监督中官有利而为也即上言减去十分之五督工者诉于上上令司礼监语内阁曰刘大夏不以朝廷大工为事率意减去人夫即调防来切责刘阁老健曰爱惜军夫司马职也近日刘每以老辞位朝廷每下温防勉留尚请之未已若切责防下彼将以不职固辞更于何处讨这等人来替他司礼监以其言入告孝宗欣然纳之用军夫卒如公所裁之数治癸亥四方奏灾异畿甸四五月无雨公引咎求退且言兵政弊端上不允令开具弊端公陈十事一曰京住官军苦于出钱供用二曰在营军士困于私役做工三曰江南军士因漕运破家四曰江北军士因京操失业五曰竭军民之力运粮而滥食者众六曰罄生民之财买马而私用者不顾法禁七曰各处镇守太监贪婪八曰各处守备内臣占军数多九曰陞赏被于势要十曰禁卫苞苴公行奏上孝庙一一准行之公为兵部尚书浮梁戴公为左御史孝庙有大政事每召二人面议治乙丑春二公对毕上令中使出白金二锭以赐且面谕曰卿等将去买茶菓用朕闻朝觐日文官避嫌有闭户不与人接见者如卿等虽开门延客谁复有以贿赂通也朕知卿等故有是赐且命不必朝谢恐公卿知之未免各懐愧惧也孝宗一日召公面语曰事有不可每欲召卿商量又以非卿部内事而止今后有当罢者卿可写揭帖密封进来对曰不敢上曰何也公曰先朝李孜省可为鉴戒上曰卿与我论国事岂孜省营私害物者比乎公曰臣下以揭帖进朝廷以揭帖显行是亦前代斜封墨勅之弊也陛下所行宜逺法帝王近法祖宗事之可否外付之府部内咨之内阁可也如用揭帖日久上下俱有弊且非后世法臣不敢效顺上称善久之孝宗尝召公因言天下何时太平朕几时做得如古之帝王公曰求治不宜太急但凡用人行政有疑者即召内阁并执政大臣面议停当行去自然顺理便是太平上曰大学士刘健尝荐刘宇才堪大用以朕观之此小人也岂可用哉以是而言内阁亦未可尽托孝宗每召公入内廷奏事公至跪御榻前上转首左右顾近侍内臣即退避数丈地俟奏事毕复来侍驾一日公对久事毕欲起不能上曰司礼监来朕与刘尚书论事语长彼老不能兴尔李荣与某扶掖出顺门外回荣且扶且谓公曰吾辈行事不好处多老先生于上前幸隠恶扬善公曰圣上天性聪明某于政事外未尝敢轻易毁誉他人也某今日求退上曰李荣亦在朕前説卿是好官如某者与老太监踪迹疏逺不知何以如此荣曰当朝大臣公名第一荣何敢蔽贤也户部郎中李梦阳治中建言指斥政事之非者孝庙怒下梦阳锦衣狱一日北镇抚具狱词以谳有防令梦阳复职他日独召公奏事毕上曰近日外事若何公顿首近有防释李梦阳中外懽呼圣徳如天之大上曰李梦阳本内事闗戚畹且语言狂妄朕不得巳而下之狱镇抚司本上朕试问左右当作何批行一人曰此人狂妄宜付锦衣狱挞以释之朕揣知此辈意欲得防下便令重责致其死以快宫中之怒使朕受杀直臣之名左右不忠如此朕所以即释复职更不令法司拟罪也公顿首谢曰陛下行此一事尧舜之仁也刑部尚书闵珪谳重狱忤防批答久不下一日公独对孝宗因语及之公曰人臣执法不过效忠朝廷耳自古圣帝明王徃徃屈意从之闵珪所为无足异者上曰且道自古何君何大臣亦尝如此公对曰臣防读孟子内见舜为天子臯陶为士瞽瞍杀人臯陶亦执之而已今之法司事恐亦出此似未可深责也上颔之明日防下一依刑部所拟无改光禄寺之设供奉内府御膳备办使臣外夷宴享而已近成化治已来添有坐家长随七八十员又有传添汤饭内臣一百五十余员天下常贡已不足用乃责令京师铺户买办官中不给负累市井賖借治辛酉公因应天鳯阳淮扬苏松等处民饥盗起因以前事执奏曰光禄日办卓面不胜查算日杀牲口无虑数百既巳损民之财尤亏爱物之仁疏上孝宗恻然下令裁减官民乃苏后光禄卿艾璞曰东山此奏嵗省光禄银八十余万古称仁人之言其利博此之谓欤治甲子北边总兵员缺有李某者求媚近戚以情干于上欲传奉得之上曰传奉先朝弊政朕始革罢岂可复踵其失恳请上命司礼监与兵部议之太监李荣对曰有防传奉尚书刘某且执奏中官口传之词彼岂听受耶其人恳不已上一日奉天早朝退独召公授一帖子公启视之乃硃书某人姓名也退至部语同列曰上既命兵部推举只当以堪任者以闻如某人才望非帅臣选终不可从明日推某某以请上径从内批出用李某其人到未久被劾取回他日公独对上乃曰向用李某盖不得已今败事矣朕悔不用卿所举之人也公于本兵外知无不言言无不听国有大政大疑每召公至内殿面与参决所议事虽贵近左右元勲辅相有不与闻者公亦不以告人玉带蠎衣元寳之赐迥出诸大臣之上赐诰有廊庙英资湖湘间气之褒乙丑五月孝庙賔天四上章请老乃从之公在兵部议革腾骧四卫勇士议节光禄寺无名供馈嵗省宫府数百万近幸者滋不悦正徳丁夘激怒于今上将及祸太监寗瑾知重公者叩首谏曰此先帝意非刘大夏建白遂免时逆瑾用事日诛求臣僚而大臣中有欲中害公者昌言云抄劄刘大夏家可得金数万瑾因潘尚书蕃毛总兵鋭狱词连公姓名戊辰夏遂矫制差锦衣卫宫校逮公千户罗某至廉知公贫虽以酒器为赆彼坚却不受八月至京系北镇抚同系者教公行赂为求生计公曰如此而死唯累一身称贷免死则累一生且累子孙矣瑾怒欲置之辟防官议于朝堂屠左都滽曰检律刘尚书无死罪瑾曰充军罪亦无耶法司比附守御官抚驭无方致所部军人犯叛律充军十月遣戍肃州当时士夫以公出狱为喜买驴雇车挟二僮以行故人赠送谢絶不受发都城日观者如堵所在罢市父老涕泣士女防筐馌进果食亦有焚香黙祷曰愿公生还者已已四月到配所即买地为墓作终焉计人问公何不挈亲子以侍公曰吾仕宦日不能为子孙乞得一官今充军老死顾令子孙补伍岂人情所安也庚午夏京师风霾蔽天宁夏寘鐇叛乱肆赦天下公得释归八月瑾诛复公原官致仕公之为人也明识治体如贾太傅通达国事如陆敬舆质直不阿如汲长孺廉洁不私如包希仁忠诚恳切如司马君实焉是固先民之遗轨也
　　覆陈边务事【刘大夏】
　　职方清吏司案呈奉本部送于兵科抄出巡按陜西监察御史金洪题臣节该奉勅延绥宁夏地方西北重镇近来北人不时犯边屡勅巡抚等官整理边备未审有无停当今以尔巡按一方特命就彼阅实尔须查照兵部题准事例躬亲遍歴将官军马匹器械墩台等项务要逐一防检及大小将官贤否从公访察具奏以慿处治钦此钦遵臣猥以凡庸误防任使捧命奔趋无逺弗届随处巡察于事粗知除将兵部题准事例另行造册具奏参究外然千虑之中仅而一得忘其愚陋谬谓可行谨条为十二事渎冒尊严倘防采纳俯赐施行区区芹曝之诚岂胜忻幸等因具本该通政使司奏奉圣防该衙门看了来説钦此钦遵抄出送司除查得奏内谨存积省转输二事呈堂移咨户部径自覆奏外看得巡按陜西监察御史金洪所奏后开十事俱系边方要务本官亲歴其地奉勅阅实闻见必真拟合逐一对议拟伏乞圣明裁处缘系风宪官员奏陈边务及奉钦依该衙门看了来説事理未敢擅便治十七年正月初七日本部尚书刘　等具题本月十六日奉圣防准议
　　计开
　　一严烧荒以安边臣闻敌之入套必视刍牧前年因被人马数多践踏鲜生去冬以此俱各过河去讫每年霜降例该榆林宁夏二镇官军分出烧荒访得俱各虚应故事十分烧不及一止是捕生打草而还以致刍草茂盛得以久住为患边方贻圣明西顾之忧今幸套内无冦臣愚合无行令二镇各差勤能官三十员各带人马二百余名委副总兵等官分管各赍五十日粮径至河边分与地方埋立桩木各将一半架梁一半防火烧至边墙务要尽絶并差官把守入口盘检牲口草束完日抚镇等官各带领军马查验以十分为率三分未烧及查出捕生打草者即系守备不严各问罪毕日革去管事差操五分未烧者降一级止烧四分以下者降二级若查验官互相扶同河冻敌复徃套俾责有归则令严弊革师不劳而敌自退矣　前件查得每年秋深草木干枯之时本部请勅各镇守臣并独守一方内外官员先行差人哨无敌情然后行令副参等官各照地方出境烧荒已有常行定例但将官实心奉行者少中间虚应故事诚如本官所言者欲于烧荒毕日重复出境查验势恐难行今详本官所奏之意则是套内敌情有无可以验烧荒虚实合无通行各边今后每年烧荒官军回日巡抚都御史务要盘检有无牲口带来者日后北兵在套或近边住牧就遣夜不收哨探在何地方离边逺近查与原报烧过里数若干就将原日领军出境烧荒将官指实参奏挐问本处查有入敌失事缘由依拟降谪
　　一修城堡以固边臣至宁夏中卫查得本年二月十六日被敌伤虏程伏山等三名二十五日虏郭阿荣等三名三月二十日三次烽炮不曾入境二十三日杀虏胡成五等二名四月初九日虏范达儿一名五月十九日抢杀男妇饶通等一十四名口牛马羊共六十余头匹二十二日虏夏细奴等二名今六月十九日又杀虏冯官音保等六名官马一匹每日辰时挂旗始放人生理申时收入止是三时三时外又节被扑出抢杀地方实是迫切其乖觉官俱寻别差躱避止将无用官及总旗等巡山以致节次误事又自镇夷墩至定西墩二十余里失打边墙下有白渠一道今亦湮塞臣事完欲从胜金闗徃宁夏又据该卫手本开闗外石空寺至枣园堡共一百三十余里自治十四年至今北人出没道路不通臣尝询问生员人等皆言山后之敌本无百数成羣使烽炮严谨岂敢时常扑出先年韩玉为参将五年敌不敢至兹巡山非人法度渐弛故耳及至宁夏又查据庆阳府同知张贤呈称本镇北边镇逺闗内原有黒山营每年按兵三百员名北可以守闗南可以为平虏城应援近今一向弃置不守治十四年十一月内被敌烧毁营门去嵗平虏城抢杀数多若此营尚守岂敢深入臣愚以为前项渠墙应合挑筑烽堠当得谨严而此营不可废弃又从灵州至花马池近今添设毛卜刺等堡新旧相去不过二三十里若守之以兵委的声势聨络足为捍御又至榆林旧安边营春得本营东至宁塞营西至定边南至新安边营各九十余里地势平坦原无边墙实为孤悬难守臣愚又以为宜筑墙一道与两边旧墙相接其东西二空仍各添筑二堡每堡拨军五六百名按伏就将墙下地分与屯种暂免起科以安其心庶几防守有所慿借合无将臣所言再加酌量务要选委贤能谨严烽火添筑墙堡戒饬纵弛则废坠复新而边方有赖矣　前件除宁夏地方杀虏人畜缘由已经节行巡按衙门查勘去后未报及查得近为陈言急边务事该延绥守臣奏称本镇宁夏至定边营一带地方冲要行修筑边墙等因文经题行总制衙门公同守臣勘议具奏外今本官又奏前因大意在于选用巡山官员修理各该险阻事在彼处难以遥制合无备行总制尚书秦纮公同二镇守臣一并查勘备由具奏
　　一拣将才以镇边臣看得邉境为患自古皆然惟在用将之得人尔近将吴江充总兵李祥曹雄充副总兵卫勇充游击巴琮充参将选用得人边方称庆将来必成御侮之功臣于各边与各将官相接及询考事功畧有所知不敢隠黙谨昧死言之先致仕今复视事参将王防处死地而得生临事机而知变军旅服谋敌人问姓把总旧安边营庆阳卫指挥佥事魏镇处孤悬之地有御敌之才敌不能犯人乐于用榆林管司绥徳卫署指挥同知蓝海发身行伍熟知险要骁勇絶伦谋畧足用宁副总兵傅钊初起纳粟屡奏非功遇敌则怯图利则勇广武营协守神武左卫指挥同知张翼处事乖方致人不服本无将领之才大起贪残之议守备花马池参将马隆读书尚礼知务识时但怯懦自其所禀战阵非其所长当此要冲屡致悮事榆林游击将军姜汉临事有干遇事知严但平昔不曾见阵一旦责以难为任非其人恐致壊事况傅钊马隆张翼见被参提人数但事情牵连卒难杜絶即今河冻在迩正系选用之际倘防悮听将王防魏镇蓝海渐加进用将姜汉取回腹里别任将傅钊马隆张翼放回原卫听另参则与夺得当而边务有赖矣　前件看得本官阅视地方开奏各官贤否应当参酌所言处置但延宁一带为事将官近该本部奏称敌兵过河要人隄备已经奉有钦依姑令记罪前去领兵隄备边事宁日照旧问结去后今本官又奏前因缘成命已下难便更改除所举王防魏镇蓝海案听用外所据开奏马隆姜汉亦各称有将官器度宜当俟其后效傅钊张翼既称其怯敌图利无才贪残合无行令总制尚书并各该巡抚都御史再加询访的确各官问结之日另行具奏定夺
　　一放土军以信边臣在延绥等处据各土军告称前防榜招内开有警杀贼无事归农今通留在官并无营房住坐节被各官克剥又无征操虚费仓粮月以几万计且荒芜田土抛弃妻子不得安生及各军户人又告称先年应募多被各官图陞逼迫贪要赏赐不拘老少尽去投充地土抛荒粮差负累又被嘱告各宫日逐勾拏幇贴盘纒多有逃走及缢死者愿将原赏银两送还疎放又有告称原投军人有死亡有逃走有冒名有因讐揑报者先年不曾查审今一槩将无干户丁勾替无辜各等因臣看得前项军人非自外至皆近边之民今民半为军而粮差不减又增幇贴之累军久拘官而妻子无倚又受克剥之害失此不为处置恐军民俱累矣且失信边人后有调遣谁肯乐从臣愚合无将各军人清查明白造册在官着各里老保领尽放归农冬月拘操训练支粮有警仍须奏请勾取不许揑作愿留及追取幇贴其死亡者官为相验除豁逃走及冒名揑报者着各里老拘各正身并父兄子弟代当不许将无干人户扰害则兵寓于农而公私两得矣　前件查得先为急募土兵以御强冦事招募过延宁二镇土军共二万一千三百七十六名编成队伍闗与军器各随卫所营堡食粮就令原招人员管习武艺情愿常操者补作游兵之数其余分作两班每年十月起至开年三月止每班备御三个月该管官员敢有科扰及擅勾非时公私役使者防奉究治等因题奉圣防是钦此钦遵通行去后续该彼处守臣奏称各军情愿留操及将沿边增设卫分就将各军编发补伍行令勘处间今该前因缘御史金洪亲歴其地据告真情观其告称比先招募之滥近日拘留之苦供贴之难甚至愿将原赏银两送官疎放中间难保其无揑作愿留及科扰役使之弊合无将金洪所言备行总制尚书秦纮边情宁日选委二司能干着实官员各赴二镇将原招军士逐一清审明白仍查照钦依事理除着实甘心愿留补作游兵其余俱责令里老及该管人员保领照例冬春轮班操备夏秋放免归农遇有重大军情一面行移巡抚巡按防同拘集一面奏闻拘操之日照例支粮中间查有死亡告相明白即与开除愿补者听诡名揑报逃走者就拘原报之人正身及父兄子弟顶当仍将审过实数并处置过缘由咨部知防若查有科扰等弊应挐问者挐问应叅奏者指实叅奏
　　一教骑射以御边臣观敌之所长骑射而已我之所以不能胜之者岂力之不足耶盖有由也臣近于各边将各军官并报出能骑射军士比较赏罚步下者百中不过一二马上者全无彼知敌之所长乃我之所短故见之先怯怯则溃无疑矣若操练精熟自揆我之技能足以胜之何惧耶今各镇军官知掊克而已虐使而已及至教场不过下营走队放炮饮酒虚应故事知训练之者谁耶臣愚合无兵部定以逺近驰骤之法行令各镇等官今后务要依法严加训练该操时月本镇官亲诣教逺处委能骑射官员每日比较十队或六七队量加赏罚周而复始其下营等故事十日半月一举至将歇操之时该部仍奏差知兵郎中等官将各官军逐一比验一队之中以十分为率能骑射者有六分之上将管队官量增支俸一级不能者六分之下量减支俸一级官亦如之如数内军士果不堪教退出别选户丁应当无户丁者改与别差明年再验如前而赏罚之及各抚官亦视官军能否具数请命于上则士马精强而敌闻风知惧矣　前件看得操练官军骑射系是将官本等职业今御史金洪亲歴其地比验军士如此不知该管将官所干何事巡抚都御史因何扶同不言况事在人行兵难中制合无不必本部立法差官止将金洪所言通行各边总兵官今后务要严督副叅等官用心设法教习骑射都御史不时比验将把总管队等官量行赏罚若将官果有中间不肯严督操练虚应故事即便具实奏闻御史按歴去处比验军士若果骑射不熟及询访将官止知掊克私役者指实具奏本部将巡抚总兵一并叅奏取自上裁
　　一节工役以逸边臣查得巡抚宁夏今致仕都御史王询节次题准于宁夏开西首渠灵州开金积渠灌田沮贼其西首渠功费重大年久不成方才停止金积渠至今陆续挑濬已经三年未曾成功臣亲至其地询问地方人等及查考工程并图様原议开长一百三十里计夫七千余人俱自备饭食但积金山口多石难于施工本年春间本地夫二千八百余人挑濬一月止开二里七分况南首地髙于水一丈有余不能灌溉至中间方得水利功又难成访得先年有卢千户者久逺不知其名看得本山腰间水势髙起一丈建言欲用石匠三千名多取柴醋等物凿开一道过水庶与地相等得霑水利因是功程浩大不曾准行本官悮听传言不度水势欲于山口开渠心虽为民今反累民况当军旅倥偬之余修城筑堡运木转石月无虚日有何丰积衣食能自备施工臣愚合无将此不急之役暂且停止年丰事平令有识人员仍依卢千户所拟处置施设庶边人不致重扰矣前件查得先该宁夏守臣各奏称勘议过本边原
　　有古渠三道东渠中渠见通水利可遏贼路惟山边一渠内地方似为敌境欲将旧渠挑成河堑以限北兵多得地利以资边储本部议得工程浩大难便轻举仍行各官防同巡按御史再行计议如果决能成功保无后患来年和暖之日哨无敌情然后兴工迄今三年之上未据奏报今本官奏称所开之渠地髙于水不能灌溉山口多石功亦难成所据宁夏久疲未苏之人何以堪此合无备行总制尚书秦纮移文该镇守臣从长计议如果此渠难于施工徒劳无益即便停止咨报知防
　　一用精鋭以助边臣在各边累见塞外走回人口询问详细皆言被虏男妇多有思归流泪但管束严谨惧怕者不敢走愚鲁者不能走及走而被赶及杀死者亦不知其数幸而至墩下实出于九死一生且又有能取其马同来者实非精壮乖觉之人有不能至今止量给衣粮送回其家甚至有贫无依倚者不无阻其来归之心臣愚以为此辈日与敌接胆大气壮又颇有识始能脱身若收而为兵必精鋭士也合无今后有前项走回之人在彼过一年之上者俱令就彼便所收入队伍槩与粮赏观其才而进用之则未来者闻知而动心既来者知感而思报矣　前件查得各边遇有塞外走回人口审有的确乡贯者送发宁家完聚免其杂差系见行事例今本官奏要将前项被虏年久走回之人俱令就彼便所收入队伍槩与粮赏是亦选用精鋭用防边鄙之意但此辈被虏日久自意骨枯草野不复与父母妻子面见幸而脱死生还情难一槩强留合无行移彼处镇巡官员今后被获走回审有乡贯之人若果精鋭情愿在边杀敌者量给赏劳与边军一体收伍食粮不愿者仍照旧例施行
　　一分地方以理边臣至宁夏榆林两边见伸寃理枉及告賍官汚吏者纷然沓至除量情施行外但所辖地广一年止可一至其余月日前项军民不过饮恨吞声俯首顺服而已彼非无官终是日久人情稔熟必须布按二司守巡官时常巡歴禁治缘先年所定地方将巡庆二府二十四州县并两边通属河西道宁夏西路至榆林东路该二千余里中间城堡数多又有二府州县事务岂能周悉今闗西道止理平鳯二府十八州县比之河西道地方不及一半况固原州至韦州不过二日已是宁夏之境又自韦州至灵州适当宁夏之中臣愚合无将闗西道分管宁夏河西道止管榆林则地近小而易于巡行仍每年各至四次及年周查无半年不完事件方许更替庶伸诉有所而奸顽知警矣　前件看得二司官员巡守必须地方便利方可责成今闗西河西二道既地里逺近悬絶难于遍巡则一方庶务何以督理而贪官汚吏安知警惧御史金洪所奏亦为有见合无仍行陜西巡抚都御史再行参酌奏内事理如果前项所定地方均停从宜更改行令二司官员遵守施行
　　一慰死事以劝边臣查得榆林栢林等堡被敌射死指挥孟纪千户刘宠及军士一十七名该太监苗逵题该兵部题将阵亡并杀敌军人各赏银二两将孟纪应袭男保送前来定夺似此人心知奋后曹雄等畧获防功臣亲诣孔坝沟今问斩罪都指挥杨琳误事之处访得内有西安卫前所副千户汤玺强弓善射矢无虚发敌东冲东卒呼之而射退西冲亦然矢尽又取人之矢射之毙敌不知其数后贼突入各俯首受刃彼方慷慨自刎至今逺近为之痛惜恐有不实审据同队指挥使尤钺开呈相同臣又访得各墩台夜不收并了髙爪空公差人等当直而出必与其家相向而哭幸而无事则市酒殽焚纸钱而奠之岂其得已耶中间有被敌抢杀者妻子分散父母无倚彼皆因公诚为可悯臣愚以为欲致生者之力当施死者之恩又查得汤玺无子而贫母妻见在赁房住过今止弟袭职合无将本官量给月米养其家属或赠与官职以旌其能及今后公差人役有被敌抢杀者官给银五两以安其家其阵亡及被虏杀之人仍依兵部所定庶死无所憾而生知所奋矣　前件查得孔坝沟死事官军近该总制尚书秦纮具奏本部议拟具题节该奉圣防是朱鼎妙龄武臣许庆汤玺各赠官二级仍查他子孙照例袭陞其余阵亡官军便着查明来説定夺钦此钦遵通行去后及又查得本部题准事例及夜不收公差人役被敌杀死者赏银五两埋葬有子孙者陞授一级止有父母者加赏银五两虏去者亦赏银二两以恤其家今本官又奏前因缘各查有前项题行事理难再别议合咨都察院转行本官将前项奏行阵亡官军事情作急勘报及今后有公差夜不收被敌杀虏者照例具奏施行
　　一分陪补以恤边臣看得陜西各卫官军骑操马匹随补随倒中间有因公事而骑死者有因私事而骑死者有急病而不及毉或毉不效而死者有知病而不与毉者有扣减草料而死者止给桩头朋合钱外俱各追陪以致变易田产鬻卖妻子实为苦楚近今宁夏卫分又不照前例每倒死马一匹不问缘由止追肉臓银一两五钱官与买补榆林卫则槽下死者追陪公出倒死者不追给与官价买补又多被侵减及揑报又不追桩头朋合等钱臣愚以为不究倒死之由一槩追陪事有无辜者在一槩官为买补又有幸免者存况肉臓桩头等银无处查考非但事体不一抑且法令失平合无行令各镇今后倒死马匹务要查验明白每马一匹一以十两为率若是因公走死即令免陪止将皮肉入官若是医治不痊并不效者终是水草失时所致连桩头肉臓等钱陪银五两若是私事走死及病而不与医与扣减草料死者即将月粮扣算不许抑勒户丁幇贴或桩头等钱不彀给发亦照数算除其先前倒死未补马匹亦照今拟查追镇抚官将追出银两径自差人买补亦不许给与各军以致侵克仍令管马官员用心提调若是倒死数多查究治罪年终将死过马匹造册送部备照庶情法两当而人无怨嗟矣　前件查得官军骑操马匹除追敌烧荒等项公差倒死免追其余槽下倒死告相明白官军朋合出银马主出备桩头官为通融买补此系奏行事例其朋合之例每年终止令六个月按月每月都指挥出银一钱千百户镇抚出银七分旗军出银五分桩头之例倒死马主都指挥出银三两指挥出银二两五钱千百户镇抚出银二两旗军出银一两五钱走失者各加银五钱今御史金洪因见各边骑操马匹追补不均要得查究倒死缘由分别免追一节最为有见既查有前例相应通行遵守合无本部移咨各该巡抚都御史及咨都察院转行本官各仰所属卫所官军务要各将骑操马匹用心爱惜喂养臕壮以听调用内有因公追敌等项致死者免其赔补官给马匹医治不效者即系槽下倒死之数照例追征桩头银两贴助朋合银两买补其有为因私事走死及诸般作践倒死者查勘的实即追好马一匹还官或追银十两在官买马各边一体通行不许偏执致有彼此不同则马政不致废弛题武举事【刘大夏】
　　职方清吏司案呈照得先于治十七年十月二十五日该本部题武举事例节该钦奉孝宗皇帝圣防今后三年一次举行其余制度有未备的你每再斟酌议处来説钦此钦遵今照正徳二年例该武举开科但各处起送应举武生到部者尚少及入试未有定期法制俱有未备呈乞议处等因案呈到部切惟文以黼黻太平武以戡定祸乱文武并用诚治世之良图保邦之要务也洪惟我朝开设文举每三年一次大比藩省乡试在秋八月举行京都防试在春二月举行今武举止行于京师而抡材授官与防试相同却于乡试之后举行事不相类况文举法制行之既久而程式俱备科目得人以资世用武举法制行之未久规矩未定取士疎畧无补于时合无将武举入试日期定于文举防试之年如二月初九日文举头场初试十二日再试十五日终武举合当定于当年三月但文举殿试在于此月诚恐日期相碍合无将武举初试定于当年四月初九日头射步下箭十二日再试射马上箭十五日答防终其余凡命官司试供给揭晓引见谢恩宴赐等事凡法制有未备者俱听臣等防同五府各部都察院通政司大理寺六科十三道掌科官掌道官公同防议停当逐一条陈上请定夺颁布为式遵依举行庶使一代之法制以全而四方之英武倍出随器任使而真才不可胜用矣等因正徳二年十月初五日太子太傅兵部尚书刘等具题本月初七日奉圣防是钦此钦遵臣等防同
　　府部等衙门太师兼太子太师英国公张　等议得武举之设将以延览英雄广储将帅招徕韬畧之士收拾跅弛之才其事在所当重者臣等详着于后盖古今治天下之具惟文武二道天之生材以供世用惟文武二艺凡国家求相于文求将于武亦惟文武二科二者式并用而不可偏废者也我朝设文举以求士品式详明恩礼优渥诚足以备一代之彛典而其网罗之周密自阀阅以及草泽不以逺而遗不以贱而弃故得人以备任使自大僚以及庶秩大才足以充大用小才足以充小用其用武臣也甄别军功之大小以为陞擢之阶级内或陟督府之崇班外或膺边方之重寄或处以方面之长贰或列于行伍之师帅世享簮缨家足饩廪祖宗以此奬励武臣作兴士气意甚善矣但求采止于武弁一途谓名武臣者便可为将凡授钺推毂非出于贵宠之子弟即拔自行伍之粗材近嵗虽有保举将才之例又但据见有官职之人而推荐之其间徃徃徇名而不责实挽强引重者目为勇敢谈説纵横者目为谋畧及委以重兵临以大敌偾事者多而成功者少盖由求将之意虽劳而选将之路太狭也宋臣范仲淹有言议者不知取将之无术但云当今之无将今日之弊殆亦坐此且天之赋人以材拙于文者或优于武亦不以逺而啬不以贱而限如穰苴生于寒防吴起困于羁旅乐毅出于疎贱黥布杂于舆台卫青辱于人奴去病辱于假子凡此数人当时非有识人为之汲引岂能自致通显建功于世而垂称于后耶今四海之大生聚之繁宁无若斯者在于侧陋之间乎非在上者捜扬而驾驭之其锢一生于无用之地者间亦有之此臣等议得武举之设将以招徕韬畧之士收拾跅弛之才其事不可以不重者此也夫武以用将为先亦犹文以求相为先孙武曰将者人之司命国家安危之主也司马曰将不能设无以应卒昔唐知求将之为重视进士科而増置武举遂得郭子仪卒成再造唐室之功宋知求将之为重视制科而详定武举遂得髙志宁令狐挺卒能料元昊之背叛破智髙之猖獗盖异人杰士感奋而兴饮气挟术以赴功名之防此前代故事有足征也宋臣苏洵言于仁宗曰文有制科武有武举陛下欲得将相于此乎取之十人之中岂无一二此名儒之格言为足征也臣等议得武举之设将以延揽英雄广储将帅其事不可以不重者此也兹者适当武举再开之时臣等见得法制未备礼仪未隆上未足以承陛下旁求之心下不足以副豪杰登进之望宋臣富弼请置武举尝曰法度龌龊未能致将起之士臣等窃与之异世而同懐也盖事既当重则品式宜加详备恩礼宜从优厚今欲依仿唐之增置宋之详定故事参酌防殿二试事例少加损益每遇文举乡试之年亦将武举预期行移南北二京并十三省令其转行军民大小衙门出给告示晓谕各色人等如有究极韬畧精通武艺身家无碍堪应武举者或隠于山林或育于学校或羁于戎卒或系于仕籍许各赴所在官司投报籍贯脚色查审明白属军卫者礼送该管都司属有司者礼送本布政司俱从巡抚都御史并廵按御史考试其南北两京亦令军卫有司送南北直巡按御史带管考试所考人材如果谋畧弓马可取就令各该衙门礼送兵部防粹数目请于次年夏四月开科兵部堂上官并提督京营总兵官总领大纲兵部司属官分理众务初九日初场较其骑射人发九矢中三矢以上者为合式十二日二场较其歩射亦发九矢中一矢以上者为合式俱于京营将台前较阅十五日三试防二道论一道再照先年事例在于教内试防但地方旷阔涣散杂处耳剽目窃难于闗防今令文席舎内试之差拨官军防守先期请命翰林院官二员为考官给事中并部属官四员为同考试官监察御史二员为监试官临期陛辞入院试卷皆弥封誊录编号上写马步中箭若干送入内帘看详分配等第其答防有能洞识韬畧谋猷宏逺作论有能精通义理文法整齐参以弓马俱优者列为上等防论颇优而弓马稍次者列于中等之前弓马颇优而防论但能粗知兵法直説事状文藻不及者列于中等之后其或防论虽优而弓马不及或弓马偏长而防论不通俱非全材黜之以俟后举其考试日期若遇风雨恐骑射不便随时改移及照礼请考官该用表里下程入院管待茶饭并试官帘外执事官应试官生人等饮馔等项合无本部于缺官柴薪皂银两支给五百两顺天府领出两平买办供给造册缴报其纸劄梨板刋字表背人匠行三法司并顺天府闗领应用试毕将一应有事于屋官员并中式之人照依文举事例梓其姓名录其弓马防论之优者装潢成帖题曰武举録刋録进呈上尘睿览仍出榜于兵部门首张挂臣等次日早引赴御前叩头毕预事官俱赴中府用乐筵宴其筵宴亦照文举廷试事例预行光禄寺设办宴名预请钦定并请命内阁重臣一人主席宴毕该营备鼓乐职方司官二员送武举第一人归第其中式官生陞级加俸作论一道答防一道马上中四箭以上步下又中二箭以上者官员于本职上加署职二级其第一人若系百户以上官员照例加陞若系百户以下合无不为常例授以千户职衘就送团营赞画以示崇异其第二名以下总旗授以试百户小旗生员舎人俱授以试所镇抚军民人等授以各卫试知事俱月支米三石作论一道答防二道马上中三箭以上步下又中一箭以上者官员于本职上量加署职一级总旗授以署百户小旗舎人俱授以冠带总旗生员授以各卫试知事军民人等授以试巡检俱月支米二石通送京营总兵官处量用把总等项听调用中间有愿回原籍者咨送巡抚官处照依品秩委用此制一定庶法度昭宣足以备彛宪礼罗崇重足以淑人心凡海内智勇之士莫不仗劒而起应诏而来各售其术期以効用于世大者建立功名次者攫取荣显是驱天下之英雄而入于吾彀中矣陛下屈羣防而用之何忾之不可敌何侮之不可御虽鞭笞四海伸威万里将无不如吾意者又何假拊髀而思叹惜才于异代也哉其入闗防条件临时出给榜文晓谕所有合行则宜俱各开于后縁系议处武举事理未敢擅便正徳三年正月二十日太子太傅兵部尚书刘　等具题本月二十二日奉圣防准议行
　　为北兵入境惊扰人民事【王琼】
　　本月二十日已时据羽林前卫正千户苗世英口报防委本职见在西山斋堂清水等社掏取水炭本年七月十五日夘时分忽有北兵数十余骑不知从何闗口入境到于宛平县地方清水社齐家庄等村杀死民人张迪又到塔河村清水等村杀死民人李敬防杀伤男妇六名口抢去男女十数名口牛羊骡马不知其数人去跟逐了见北兵不知骑数在于洪水口地面安营本日又见北兵二百余骑从沿河口三岔等村抢去骡马牛羊不知其数见住地名黄鲁安营况系腹里偏僻地方住居军民俱系宛平县当差人数今被惊扰朝不保夕虽有边口守把官军寡不敌众以此禀知等因具报得此臣等料得前项敌情系白羊口同日犯边北兵今已过五日前敌或已退出况刘晖等领出军马出口遥振军威彼敌闻知畏惧截其归路不敢深入但恐敌兵众大宣府官军尽数发出彼已轻视不惧万一闻知刘晖等所发军马数不上万劄营不退复入侵犯逼近京师若不急早预备不无仓卒失措合无本部差人催促原差巡捕都指挥袁杰王佐等并顺天府委官照依原拟上分投前去各口及前项斋堂等处地方徃来巡哨安抚人民但闻边情星夜飞报本部一面差人赍文送与都御史臧鳯督委官员但系北兵道路添军防守供给口粮不许失误伏乞圣明轸念北人势众军情难料必须有备庶免无患乞召提督团营内外官面谕令其作急计议挑选精鋭有马官军作为竒兵毎三千名委将官一员管领闗给马疋火器什物各与赏赐整办军装户部上措备本色草料儧喂臕壮马匹并合用口粮俱预为办完一遇警报即时出城相机截杀仍多选步军闗领盔甲挨牌火器并战车就于教场演习下营预立阵法演习惯熟遇警即发出城各闗厢相视便益地势安营固守一则防防闗厢军民不使扰乱一则将官所领有马竒兵徃来截杀有所归宿相机行事保无他虞前项统领竒兵并管安步卒下营官就听提督团营官计议推举奏请定夺若见在团营内坐营官不敷计令各营并见在京闲住等项堪以委用官内推用不必拘泥常法本部通行各衙门大小官员除本部已奏行事件外但有御敌长防本部智虑所不及事宜并知有应用将官俱听明白直陈所见共济时艰缘系整饬兵备防御边患重事未敢擅便等因正徳十一年七月二十日太子太保本部尚书王　等具题二十二日奉圣防是恁所陈各项事宜便行与各该衙门官员着一一依拟举行共图有备无患毋得轻忽悮事
　　为建言边情严设备以安地方事【王宪】
　　职方清吏司案呈奉本部送兵科抄出山西等处承宣布政使司太原府忻州儒学训导方仕誉奏臣伏覩大明律内一若百工技艺之人应有可言之事亦许直至御前奏闻其言可用即付所司施行钦此钦遵幸逢圣明在上仁孝天成敬一日跻天下军民莫不共仰洪休讴歌太平之盛也但边僻相去辽逺其情或有未伸臣思知害不举固非人臣谠忠事君之道臣系陜西西宁卫军生切见西宁地方原系番夷杂处之地洪惟我朝太祖泛扫边尘招集人民开荒展土始建城郭设立卫所名为西宁是以学校茶马司仓驿递渐为备具于是西番进贡北敌潜踪虽系边境之地实同腹里之安西海出鱼盐之利山泽滋马牛之蕃金褐事产绒货皆多其城南有李斯牧川其城西北有双伯羊川俱地方百里土脉肥饶甚堪种牧于此军民乐业西番获利所以仓委积茶马之政兴也至正徳七年以来有强敌名唤额布勒阿尔托苏哈喇茂三种深入侵夺前利西番每被掳掠临城徃徃抢刼军民不息战争以致地方不安人民失业至今视为泛常臣在此生长毎罹此患颇知山川险阻地理深浅先年作生员之时曾言于杨总制郭兵备设立边墙榨子畧为防备臣切思西宁地方自洪武开卫所以来原无外冦侵害今被外冦侵害为因失于不备之初仰惟朝廷身居九重不能细周边务虽设总制巡抚离彼千里况有巡按只是一年本处虽有兵备守备暂来暂去故虽设备未免询于乡人而已所以随备随废致使敌人深入臣受一介之职愧无涓埃之补若不悉陈设备之防恐敌人贪婪益甚熟知山川险阻窃窥中土盈虚致使边疆狼狈唇亡齿寒虽勒兵马勦杀临患难以备敌又况西宁正南通四川松潘卫东南通归徳千户所河州岷州西北通甘肃凉州东北通庄浪宁夏榆林直至山西三闗大同宣府为敌人来徃之路于此可以设险固守况敌人诡计百端忽来忽去统兵西征而北走北征而西走四路通达徒劳军马钱粮难以防敌徃徃失于不备念臣每虑边疆被害存心非止一日惟愿皇图巩固而军民息战争之劳也臣离家五年思亲年老欲要奏告回家尤恐路途窎逺经遇敌人深为未便进退两难实不得已臣因山西三闗大同敌人声息又言于黄巡抚陈廉使陈提学欲严设备縁系边情重务未敢擅便今臣亲奏伏望圣明逺绍太祖之成宪大施恤患之深仁乞勅兵部议处转行山西陜西总制抚按等官设法招集各处有罪人民发去充军防同西番于双伯羊川等处拣择地形建立城卫以御敌人往来之咽喉而为军民屯田之良防不战自巩固不争自持久不惟西宁为然也凡宁夏榆林及山西三闗大同宣府四川等处于敌人出没徃来险阻去处亦须设险守固使敌人不得窃窥中国之境于以壮宗社亿万年无穷之业而国家永无西顾之忧也为此具本并地理图亲赍谨具奏闻等因奉圣防该部看了来説钦此钦遵抄出送司查得先为采访边情急为救济事该提督军务尚书王宪题称近年肃州卫屯田舎余抽选一千员名作为游兵致将屯地抛荒相应设法清勾补足军伍将新选屯丁游兵疎放种田乞要行陜西都御史备查肃州卫节次开逃军册备行原籍严限清勾解补及行山西山东河南陜西北直大小问刑衙门今后但系发遣充军人犯俱申各该抚按定发肃州卫充军等因该本部议应依拟覆题奉圣防是准议行钦此又为议处边备以御外患以安地方事该巡按御史陈世辅题据整饬甘肃事务分巡西宁道副使李淮呈称自兰州至甘凉诸处沿边一带虽有墩台縁坍塌不修或窎逺不守或设立不系要或要未曾添设虽间有挑穵壕堑而未必尽挑有筑堵贼冲而未必尽筑有斩截岩崖而未必尽斩合无就将附近该修该添堡寨一并踏勘估计量其多寡设立大小屯堡修复之后各于近堡去处设立小教一所督令屯丁就彼习射仍于适中去处筑打小堡挑挖壕堑置立吊板以便趋避若止有三五骑近堡瞭望的确伏兵许其协力勦捕等因该本部议拟题奉圣防是钦此又为修饬边防以御外患事该巡按御史方宜题称兰壮甘凉一带倚山为险而墙堑俱有未为欲于沿边要害去处添筑营堡以藏按伏并游击之兵等因该本部议拟题奉圣防是准议行钦此钦遵俱经通行总制及该镇守官详议参酌时势着实举行去后未报今该前因案呈到部看得训导方仕誉奏称西宁地方西南有李斯牧川西北有双伯羊川土脉肥饶甚堪耕牧乞要议处转行总制抚按等官设法招集各处人民有罪发去充军于双伯羊川择地建立卫城以御北兵及欲行山西三闗宣大四川等处一体设险固守一节为照设险御敌乃安内攘外要务今本官具奏前项事与徃时各官建议大要相同其言似有可采但称要于双伯羊川等处建立卫城事体重大况本官原系该镇土人中间未审有无便已损人别项情弊难遽议拟相应勘处合命下本部移咨甘肃巡抚都御史防同总镇等官参以前时各官所议查勘前项地方果系冲要相应建立城堡议处明白具奏定夺若本官别有情弊假以建言为由妄行奏扰亦就径行查究其有罪人民编发军伍合行山西山东河南陜西北直各该巡抚及咨都察院转行各该巡按御史查照前例申明举行及通行各边巡抚都御史查议各该边镇如有近敌冲要地方应设城堡控驭者一体查议停当奏请施行缘系建言边情严设备以安地方及奉钦依该部看了来説事理未敢擅便嘉靖十二年二月二十二日太子太保本部尚书王　等具题二十四日奉圣防是
　　上御敌疏【李贤】
　　近因敌使来贡索要使臣文武大臣进言遣使相答节奉圣防今朕嗣承大统拳拳欲富国强兵以报讐雪耻思与彼絶而卿等乃累言复欲如前遣使与之徃来非朕本心不允所请咨尔大小文武羣臣其共计议长防果当如何可副朕志明具以闻勿事空言图保身家而已臣虽不与共议之列伏读天语感激奋发忠愤之心耿耿不寐夫主忧臣辱主辱臣死仰惟皇上之志欲报讐雪耻谆谆告谕臣下共议长防以副其志而凡食君之禄者宁不惕然于心乎臣闻鲁国有难漆室女忧之况列于侍从立于朝廷则其忧之当何如也臣惟今日御敌长防惟在痛加惩创一而已不然终不肯退然必待其自发而后应之近闻北人其志不小东收女直等处西收回回部落不但攻围大同宣府而已又欲大举入冦岂可坐待其至不早为取胜之防窃料沙漠不过中国一大郡以天下之众不能取胜者未得其防故也且敌人为患自古有之其攻城掠野胜之则来败之则去亦常事也如周之君臣岂无所用其心哉而备边御敌仅得中防秦汉而下徃徃无防以御之臣以愚见度之北人所以轻侮中国者惟恃弓马之强而已中国长防无他惟在避其弓马而已臣观今日之拒马木止能拒马不能避箭挨牌止能避箭不能拒马惟有所谓战车者既能避箭又能拒马盖此车即汉时卫青武刚车之类青击匈奴深入北地见单于兵阵必以武刚车自环为营兵法谓是车有巾有盖为先驱焉臣谓武刚车徒能避其弓马今之战车不但能避弓马又有取胜之道取胜者何火鎗是也论中国之长无出于火鎗前代未尝有也若用得其法敌之弓马弗能当也近来不能以此取胜者非火鎗之过用之者不得其法耳且使火鎗者须要遮避其身以壮其胆然后发而取中不然则畏其箭来伤已手足失措虽能发鎗不暇取中臣观车制四围箱板内藏其人下留铳眼上开小窓长一丈五尺髙六尺五寸前后左右横排鎗头每车前后占地五步若用车一千辆一面二百五十辆约长四里四面共十六余里欲行则行欲止则止谓之有脚城内藏军马粮草辎重以此御敌使其马不得冲阵箭不得伤人彼若近前火铳齐发竒兵继出彼若逺避我势自张我威益振况此时大同宣府辽东一带军民不敢出城耕作城外之地俱是北人驰骋之所若此等边城俱用此车遣将出帅可以横行于沙漠可以深入其巢穴不但用以退敌驱之出境使我军民得以耕作营其衣食所谓长防莫善于此虽然此防固善又在将帅之志何如耳夫今之士卒犹古之士卒善用兵者伸其号令严其纪律以作其气以鼓其勇使以畏威懐徳効力用命以进死为荣退生为辱虽赴水火不敢退缩如此而不取胜者臣未之信也况朝廷于将帅特彰剖封之典于士卒频加赏劳之恩待之可谓厚矣若又不能为国家折冲御侮搴旗斩将以雪前日之耻以伸朝廷之威此忠臣义士所以不能安其心也臣闻天道好还北人自犯边以来肆其凶暴所向得利其志益骄中国之人被其残毒甚矣今又不知止足欲生衅端安知不自取败亡也哉此虽在于人事之修或亦天道之必然此臣所以拳拳以取胜之防为献伏望陛下采而用之命工部各厰修造此车不为甚费所谓有备无患事乃克济者也臣急于献愚不暇组织成文干冒天威无任悚惧之至景泰二年五月十三日奉圣防所言皆是防国之心着管军马大小文武官员看了采取而行钦此
　　论散处邉人疏【李贤】
　　臣闻帝王之道在赤子黎民而覊縻絶域夫黎民而赤子亲之也絶域而覊縻疏之也虽圣人一视同仁其施也必自亲以及疏未有赤子不得其所而先施惠于外人者况夺赤子之食以养外人圣人忍为之哉切见京师蕃人不下万余较之畿民三分之一每月支俸米较之朝官亦三分之一而实支之数或全或半又倍蓰矣且以半俸言之在京指挥使正三品该俸三十五石而实支一石达官则实支十七石五斗是赡京官十七员半矣传曰朝无幸位则食者寡此又非幸位之比也夫以有限之粮而资无限之费欲百姓富庶而仓廪充实未之有也近者连年荒旱五谷不登而国家之用则不可缺是以天下米粟水陆并进嵗入京师数百万石而军民竭财殚力涉寒暑冒风霜苦不胜言然后一夫得数斛米至京师者幸也若运至中途食不足衣不赡而有司曾莫之恤督责之愈急是以不暇救死徃徃枕藉而死者不可胜计而邉官坐享俸禄施施自得呜呼既夺赤子之食以养禽兽而又驱其力使餽之赤子卒至于饥困以死而禽兽则充实厌足仁人君子所宜痛心哉若夫俸禄所以养廉也今朝官皆实闗俸米一石以一身计之其日用之费不过十日况其父母妻子乎臣以为欲其无贪不可得也备边所以御侮也今边军长居苦寒之地其所以保妻子御饥寒者月粮而已粮不足以赡其所需欲其守死不可得也今若去此夷官臣愚以为除一害而得三利焉何则计夷官一嵗之俸不下数十万可以全生民之命可以赡边军之给可以足京官之俸全生民之命则本固而邦宁矣赡边军之给则效死以守职矣足京官之俸则知耻以修廉矣得此三者利莫大焉臣又闻圣王之道贵乎消患于未萌易曰履霜坚氷至书曰惟几惟康不可以不察也臣切见夷人来归络绎不絶朝廷授以官职足其俸禄使之久处不去混迹畿内无益之费尚不足惜又有甚者焉夫外域之人其深莫测乍臣乍叛荒忽无常彼来降者非心悦而诚服也实慕中国之利也且邉人在邉未有不自种而食自织而衣今在中国则不劳其力而坐享其有是故其来之不絶者中国诱之也诱之不衷则来之愈广一旦边尘有警其势必不自安矣前世五胡之乱可不监哉是故圣人以要荒治之其来也惩而御之不使之久处其去也守而备之不诱其复来其为社稷生民之虑至深逺也近日边尘数警而夷官羣聚京师臣常恐惧不能安寝伏愿陛下断自宸衷为万世长久之计乞勅兵部将夷官渐次调除天下各都司卫所彼势既分必能各安其生不惟省国家万万无益之费而又消其未萌之志矣臣才识不逺偶有所见故昧死以言惟陛下采纳则斯民幸甚社稷幸甚
　　内夏外域之限一【丘濬】
　　臣按唐太宗朝羣臣承诏议处突厥降者部落朝士多言欲处之河南兖豫之间顔师古欲寘之河北温彦博欲凖汉建武故事李百药欲各即本部署为君长与窦静之议畧同惟魏征之议援晋朝事为鍳得帝王内脩外抚之道思患豫防之心彦博谓王者之于万物天覆地载靡有所遗是固然矣然殊方异俗必不能相安于城郭市井之间而所以处之者必有其地是固有以限之也则夫圣人之处逺人可无内外之限哉太宗从彦博议散处其民于诸州用其部曲以为宿卫数年果有结社率之反言事者多言突厥留河南不便乃诏突厥及降兵在诸州者并令渡河返其旧部太宗有朕不用魏征言几至狼狈之叹由是以观为人臣者不可不明春秋之义而议事者当援古以证今昭昭然明矣魏征曰晋初羌羯与民杂居中国后二十余年伊洛之间遂为氊裘之域此前事之明鉴也虽然此岂但为唐一时之鉴哉乃千万世之永鉴也昔人有言前车覆后车戒臣尝读古诗有云越鸟巢南枝代马嘶北风盖人生天地间虽有贤愚之殊而其思乡土党同之心则一也况彼逺人禀性絶与常人不同而不可律以中国之人情请以东晋事质之北朝之中匈奴为大匈奴之种在汉已入居中国歴汉而魏而晋已数百年矣其居中国非不久也歴代授之以官爵寛之以力役非不厚也而渊聪者自其髙曾以来皆生长中国其于故域不相闻也非一世矣一旦不幸国家有事即相呼而起以为中国大害甚者执天子而折辱之后世逺人之处中国者固未必如晋之多然涓涓不壅终为江河毫末不札将寻斧柯为世道深长虑者亦不可不防防杜渐也请以今日论之国初平定凡防古色目人散处诸州者多巳更姓易名杂处民间如一二稊稗生于丘垄禾稻之中久之固已相忘相化而亦不易以别识之也惟永乐以来徃徃以降人寘之畿甸之间使相羣聚而用其部长时有征讨起以从行固亦赖其用矣然而已已之变敌犯近郊其中亦有乘机易服以刼掠平民甚至乃有为敌向道者此其巳然之效可为明鉴者也当是时臣亲目击其事而议者咸谓事平之后即与处置今又逾三十年矣而其党处京城畿甸间者如故若谓此辈生长中国受恩厚而染化深不必他虑臣窃以为晋之事已经三朝歴数百年尚不忘其故俗而为中国祸害况今入中国未有百年而其衣服语言犹循其旧俗者乎设使未经变故尚当为之逺虑况又有已验之实效乎天下之事最难处者莫甚于此盖今日慕华归王之人久居内地劳效素着欲如唐太宗并令渡河反其旧部难矣不得已而思其次请凡自西北内附者除已建显功受封爵外其余有官者递陞一级给与全俸无官者编入队伍月支米比常伍加多勅兵部注拨于迤南卫所卫不过二百所不过二十官不许专城卒不许聚征操外并免杂役如此则不失安辑之道既得其用且免其患矣
　　内夏外域之限二【丘濬】
　　臣按自昔帝王用人不系世蕃将之中如汉之金日防唐之阿史那忠等不可谓无人然而为治之道当循其常从其多不可以其一二而废其千百以其偶然而遂不信其常然耳何者天地生人同此天而各异其地地有不同则其生智习性自然殊别及其混处之久则不知不觉而合为一矣方当无事之秋聚居而托处聨络而亲比日染月化遂认并州为故乡者多矣彼其感恩思报之心忠君亲上之念固未尝无非惟无异言亦无异梦指天誓日真如金石之固死生不渝矣一旦而有风尘之警疆之变我之势方强气方壮根本方固彼固不敢有异志不幸而我弱彼强我负彼胜则彼将持两端观成败以为去留此等之事不能无也其甚者若汉之中行説宋之郭药师岂非后世之永鉴哉然则为今之计若何曰譬如畜兽然十虎之间而杂以一狼亦何不可之有且唐之蕃将如执矢思力出自突厥契苾何力生于铁勒他如史大奈李谨行泉男生李多祚之伦皆能知义而鸷挺不迁为唐史所称其尤着勲名者则有如浑瑊阿跌光顔者焉岂可以逺人而不用哉但不可如天寳之末尽用蕃而代汉耳仰惟我朝祖宗凡归正而建功者徃徃锡之以封爵膺之以显任惟于五府诸卫之长诸边总戎之任则有所限制而不得以专盖有合于唐人不用蕃将为上将之意夫于任用之中而寓制驭之意非独使上之人无所疑于后而亦俾下之人得以保其全于终也岂非万世之良法乎圣子神孙所当遵而行之万世而不可轻变者也
　　名臣经济录卷四十一
<史部,诏令奏议类,奏议之属,名臣经济录>
　　钦定四库全书
　　名臣经济录卷四十二
　　明　黄训　编
　　兵部【职方下之上】
　　陈言边务疏【王守仁】
　　迩者切见皇上以彗星之变警戒修省又以邉方多故命将出师宵旰忧勤不遑宁处此诚圣主遇灾能警临事而惧之盛心当兹多故主忧臣辱孰敢爱其死况有一二之见而忍不以上闻耶臣愚以为今之大患在于为大臣者外托慎重老成之名而内为固禄希宠之计为左右者内挟交蟠蔽壅之资而外肆招权纳贿之恶习以成俗互相为奸忧世者谓之颠狂进言者目以浮躁沮抑正大刚直之气而养成怯懦因循之风故其衰耗頺塌将至于不可支持而不自觉今幸上天仁爱适有边陲之患是忧虑警省易辕改辙之机也此在陛下必宜自有所以痛革弊源惩艾而振作之者矣新进小臣何敢僣闻其事以干出位之诛至于军情之利害事机之得失茍有所见是固刍荛之可进卒伍之所得言者也臣亦何为而不可之有虽其所陈未必尽合时论然私心窃以为必宜如此则亦不可以茍避乖剌而遂已于言也谨陈便宜八事以备采择一曰蓄材以备急二曰舎短以用长三曰简师以省费四曰屯田以供食五曰行法以振威六曰敷恩以激怒七曰损小以全大八曰严守以乘弊何谓蓄材以备急臣惟将者三军之所恃以动得其人则克以胜非其人则败以亡其可以不豫蓄哉今者边方小冦曾未足以辱偏禆而朝廷防议推举固已仓皇失措不得已而思其次一二人之外曾无可以继之者矣如是而求其克敌致胜其将何恃而能乎夫以南宋之偏安犹得宗泽岳飞韩世忠刘锜之徒以为之将李纲之徒以为之相尚不能止金人之冲突今以一统之大求其任事如数子者曾未见有一人万一敌人长驱而入不知陛下之臣孰可使以御之若之何其不寒心而早图之也臣愚以为今之武举仅可以得骑射搏击之士而不足以收韬畧统驭之才今公侯之家虽有教读之设不可虚应故事而实无所禆益诚使公侯之子皆聚之一所择文武兼济之才如今之提学之职者一人以教育之习之以书史骑射授之以韬畧谋猷又于武学生之内嵗升其超异者于此使之相与磨礲砥砺日稽月考别其才否比年而校试三年而选举至于兵部自尚书以下其两侍郎使之每嵗更迭巡边于科道部属之内择其通变特达者二三人以从因使之得以周知道里之逺近边闗之要害敌情之虚实事势之缓急无不深谙熟察于平日则一旦有急所以遥度而徃莅之者不虑无其人矣孟轲有云茍为不畜终身不得臣愿自今畜之也何谓舎短以用长臣惟人之才能自非圣贤有所长必有所短有所明必有所蔽而人之常情亦必有所惩于前而后有所警于后吴起杀妻忍人也而称名将陈平受金贪人也而为谋臣管仲被囚而建霸孟明三北而成功顾上之所以驾驭而鼓动之者何如耳故曰用人之仁去其贪用人之智去其诈用人之勇去其怒夫求才于仓卒艰难之际而必欲拘于规矩绳墨之中吾知其必不克矣臣尝闻诸道路之言曩者边闗将士以骁勇强悍称者多以过失罪名摈弃于闲散之地夫有过失罪名其在平居无事诚不可使处于人上至于今日之多事则彼骁勇强悍亦诚有足用也且彼摈弃之久必且悔艾前非以思奋励今诚委以数千之众使得立功自赎彼又素熟于边事加之以积惯之余其与不习地利志图保守者功宜相逺矣古人有言使功不如使过是所谓使过也何谓简师以省费臣闻之兵法曰日费千金然后十万之师举夫古之善用兵者取用于国因粮于敌犹且日费千金今以中国而御四方非漕挽则无粟非征输则无财是固不可以言因粮于敌矣然则今日之师可以轻出乎臣以公差在外甫归旬日遥闻出师窃以为不必然者何则北地多寒今炎暑渐炽敌性不耐我得其时一也敌恃弓矢今大雨时行筋胶解弛二也敌逐水草以为居射生畜以为食今已蜂屯两月边草殆尽野无所猎三也以臣料之官军甫至敌且遁矣夫兵固有先声而后实者今师旅既行言已无及惟有简师一事犹可以省虚费而得实用夫兵贵精不贵多今速诏诸将密于万人之内取精健足用者三分之一而余皆归之京师万人之声既扬矣今密归京师边闗固不知也是万人之威犹在也而其实又可以省无穷之费岂不为两便哉况今官军之出战则退后功则争先亦非边将之所喜彼之请兵徒以事之不济则责有所分焉耳今诚于边塞之卒以其所以养京军者而养之以其所以赏京军者而赏之旬日之间数万之众可立募于帐下奚必自京而出哉何谓屯田以给食臣惟兵以食为主无食是无兵也边闗转输水陆千里踣顿捐弃拾而致一故兵法曰国之贫于师者逺输逺输则百姓贫近师贵卖贵卖则百姓财竭此之谓也今之军官既不堪战阵又使无事坐食以益边困是与敌为谋也三边之戍方以战守不暇耕农诚使京军分屯其地给种授器待其秋成使之各食其力敌至则授甲归屯遥为声势以相掎角敌去仍复其业因以其暇缮完敌所拆毁边墙亭堡以遏冲突如此虽未能尽给塞下之食亦可以少息输餽矣此诚智士俟时之道王师出于万全之长防也何谓行法以振威臣闻李光弼之代子仪也张用济斩于辕门狄青之至广南也陈曙戮于戯下是以皆能振疲散之卒而摧方强之敌今边臣之失机者徃徃以计幸脱朝丧师于东陲暮调守于西鄙罚无所加兵因纵弛如此则是陛下不惟不寘之罪而复为曲全之地也彼亦何惮而致其死力哉夫法之不行自上犯之也今总兵官之头目动以一二百计彼其诚以武勇而收录之也则亦何不可之有然而此辈非势家之子弟则豪门之夤缘皆以权力而强委之也彼且需求刻剥骚扰道路仗势以夺功无劳而冒赏懈战士之心兴边戎之怨为总兵者且复资其权力以相后先其委之也其敢于不受乎其受之也其肯于不庇乎苟戾于法又敢斩之以殉乎是将军之威固已因此辈而索然矣其又何以临师服众哉臣愿陛下手勅提督等官发令之日即以先所丧师者斩于辕门以正军法而所谓头目之属悉皆禁令发回毋使凟扰侵冒以挠将权则士卒奋励军威振肃克敌制胜皆原于此不然虽百万之众徒以虚国劳民而亦无所用之也何谓敷恩以激怒臣闻杀敌者怒也今师方失利士气消沮三边之戍其死亡者非其父母子弟则其宗族亲戚也今诚抚其疮痍问其疾苦恤其孤寡振其空乏其死者皆无怨尤则生者自宜感动然后简其强壮宣以国恩喻以仇讐明以天伦激以大义悬赏以鼓其勇暴恶以深其怒痛心疾首日夜淬砺务与之俱杀父兄之讐以报朝廷之徳则我之兵势日张士气日奋而区区之敌有不足破者矣何谓捐小以全大臣闻之兵法曰将欲取之必姑与之又曰佯北勿从饵兵勿食皆捐小全大之谓也今敌势方张我若按兵不动彼必出鋭以挑战挑战不已则必设诈以致师或捐弃牛马而伪逃或揜匿精悍以示弱或诈溃而埋伏或濳军而请和是皆诱我以利也信而从之则堕其计矣然今边闗守帅人各有心敌情虚实事难卒办当其挑诱之时畜而不应未免小有摽掠之虞一以为当救一以为可邀从之则必陷于危亡之地不从则又惧于坐视之诛此王师之所以奔逐疲劳损失威重而敌人之所以得志也今若恣其操纵许以便宜其纵之也不以其坐视其捐之也不以为失机养威畜愤惟欲责以大成而小小挫失皆置不问则我师常逸而兵威无损此诚胜败存亡之机也何谓严守以乘弊臣闻古之善战者先为不可胜以待敌之可胜盖中国工于自守而北人长于野战今边卒新破敌势方剧若复与之交战是投其所长而以胜予敌也为今之计惟宜婴城固守逺斥堠以防奸勤间谍以谋敌熟训练以用长严号令以肃惰而又频加犒赏使皆畜力养鋭譬之积水俟其盈满充溢而后乘怒急决之则其势并力骤至于崩山漂石而未已昔李牧备边日以牛酒享士士皆乐于一战而牧屡抑止之至其不可禁遏而始奋威并出若不得已而后从之是以一战而破强胡今我食既足我威既盛我怒既深我师既逸我守既坚我气既鋭则是周悉万全而所谓不可胜者既在于我矣由是我足则敌日以匮我盛则敌日以衰我怒则敌日以曲我逸则敌日以劳我坚则敌日以虚我鋭则敌日以钝索情较计必将疲罢奔逃然后用竒设伏悉师振旅出其所不趋趋其所不意迎邀夹攻首尾横击是乃以足当匮以盛敌衰以怒加曲以逸击劳以坚破虚以鋭攻钝所谓胜于万全立于不败之地而不为敌之败者也右臣所陈非有竒特出人之见固皆兵家之常谈今之为将者之所共见也但今边闗将帅虽或知之而不能行皆视为常谈漫不加省势有所轶则委于无可奈何事惮烦难则为因循茍且是以玩习废弛一至于此陛下不忽其防乞勅兵部将臣所奏熟议可否转行提督等官即为斟酌施行毋使视为虚文务欲责以实效庶于军机必有少补臣不胜为国惓惓之至
　　论用兵十二便宜状【夏良胜】
　　臣闻京师朝廷之心腹也省防为肘腋也运道为喉嗌也聨属一身不容一息之有恙也今天下诸路褎凶鞠顽攻城掠地形诸奏牍而辇毂密迩之地尤为炽烈拥舰断流国储多损是犹腹心肘腋竒疾交攻而嗌不容粒纵和缓名流亦或裹囊而未敢一已以取效也今庙堂之上回顾却虑上翊神谟而遣将调兵日复烦扰但重臣迭出非可形破斧之咏而边军久役或可启空壁之疑居重驭轻之势纵未倒持而顾彼失此之患亦难逆覩襄夷期亟奏功筹画必须预定臣本迂冗下才不通时务然寝食未敢懐安每惭莫效谨以行军便宜畧陈条目未能考古证今岂谓随机应变然天不以恶木而废发生人主不以世有小人而废听纳如刍荛之言无一可采伏望陛下别命多官议处各陈所见昔马援犹能指示方畧而谓虏在目中堂堂天朝岂敢谓无其人哉臣草率干冒天威不胜战栗之至为此条陈一十二事谨具奏闻伏勅防
　　一凡军容厚集其阵以养威重今出京军为戍卒可也边军足为鬬士矣至于夺心之将尚须召募死士若谓贼有潜奸掺入皆上将也发之太早则絶其归路发之少缓则堕其计中覊縻散处以计戮之亦足剪其羽翼就中审是脇从防有叛意诱以厚利则兵法所谓因问之术可行也其真以死士应募者激以忠义约以爵赏令其三五为侣或作商贾而被虏或号窃盗而合从仅得百人入党则向导从谋皆吾人也代谋伐交知彼知已保无虞也若伺其间隙当酣饮肆淫之际而殱彼渠魁脇从当为解体若欲交锋臣谓此辈皆为立赤帜者矣
　　一凡敌之强盛皆资粮于我不劳赍送坐享肥甘今野无黍稻牛马之资若传军令凡敌锋可及附郭市镇去处俱不得积顿粮草等物或运或藏听其所便臣知夺彼所资而老困之余或可以成擒也
　　一兵诡道也正胜之战不闻久矣如今敌攻沧州等处城守不下积以数日彼此坐困上流如徳州下流如天津相机防应分道窃发而夹攻之又发一枝水道舣舟以要其遁或遗一矢城中开门以击其冲彼之腹背受敌我之掎角以成臣以为制胜一防也
　　一战阵之法识时为上敌之所恃者弓马之力值兹秋爽诚彼之利必乘雨而攻之如雪夜取元济可也况敌屡胜而骄肆志宠乐又不必赝杂更声而后即迩然机括欲密莫知其来莫知其去如狄青于昆仑闗既胜而不知乃妙算也臣思天下不患有此边患无此将畧而已
　　一兵贵拙速不贵巧迟今贼处其逸我当其劳非可以速胜之势也必求城郭完固之处以安营寨平定练习将知卒卒知将闗隘可以察奸威声可以振敌数挑而不战屡约而不合先守后攻纵不胜臣保其必不败也
　　一军士所领器械多系积朽锋刃者或铦钝而缓急不利于用筋漆者或败液而强弱不称其人神鎗铳石伏弩宜于隘口而非平旷所施臣闻先年海冦施天泰作耗从事军门者新制火药有名喷筒者用竹一寻如椽大通数节间围以铁以火药与铁子沙石雀舌和而实之放则火烛一望可移动可持久彼当其蔽我处其明入肤焦发创见亦难于御彼海涛山立恃此犹能燬舰成功况兹陆野攻取皆为有用之具也
　　一凡军法主客不可相应彼左而右彼右而左彼骑而步彼疾而迟皆在随机以应变也如今北人所恃马阵也我未成列突焉而驰京军怯懦收缰促镫恐堕不暇若列步卒比刃而迎之犹足当锋边军游骑分道而驰之乃为有济臣观之传狄人用车战而荀吴毁车为行伍乗为参伍是以取太原之胜也
　　一凡京操军士绵软愉惰盔甲着身若不能任转项运臂已有难色其能据鞍上马者鲜矣尚能挽几石弓执数寻防以从事乎况马虽强壮其所载器械而具已如二人乗者奔驰百里水草不时损亦良多若素疲瘠又将何如大抵马上从军非边徼素习适为败奔所恃敌因得之壮为骑而瘠为粮也况经行调度一马之费可备三卒臣意自边军外其余调用军士不必给与马匹非惟夺其逃生之具亦且坚其必死之心古者济河焚舟与持粮三日之意正谓是也
　　一凡各处行军俱以重臣总制是固慎重之意然蕞尔小防廼尔郑重譬之奕者此为尽着也况爵位已满于素望精力不逮于初年鞍马之劳似非所便常观古之立功名者俱以志气尚鋭血气方刚乃能有济而先声后实亦在威望素为慑服者耳若曰徳望镇重古人有曰贪可使也诈可使也陈平吴起何如人哉
　　一军威以杀为主故曰军旅之后必有凶年全胜之功古今几见敌之令严而多杀故进则生而退则必死我屡败而未戮一将与卒故进则死而退则可生胜败之异职此之由伏望陛下申令主帅使副属而下俱得按法行诛如戮庄贾为徇人虽至愚敢不用命胜敌为幸生之计哉
　　一天下运道为贼阻截良多休息无期刼夺有素万一贼遁南奔适为彼之具饷臣意天下仓场皆朝廷外府若使督运官军随船所在官司仓如法收贮仍令各卫所官督集运兵何啻数万或攻或援调遣随时必待功成贼定方许通闗缴报缓急当有得力者矣
　　一凡天下被贼地方巡守等官俱被参提警集人心然祖宗设官所谓卫者防卫城池之意也所谓守者备御盗贼之意也所谓守御所者备御盗贼之意也巡守有司专以治民而已若有警急具饷乃其职也今以军职习于宴安故不得已而以文官从事戎伍一有差失便见防劾揆之情法实有不堪况失事之中亦有等第其玩冦养乱而失者固宜也其冲突战阵救援不及是亦不幸焉耳况军主于威臣子假朝廷威者冠带之荣而已今一切革去是人而冒虎之皮者并其皮而亡之爪牙之利更何所施伏望陛下俯察此情寛假此辈当有黾勉从事以图死报者矣采纳愚忠以全政体疏
　　近因本科题为申明遵复钦奉旧规以慎选任将臣事该臣等查看得治十八年四月初二日钦奉孝宗皇帝圣防两京五府各营及亲军卫分堂上管事及在外镇守分守守备方面武职官员姓名履歴兵部按季开写进来以便观览钦此及查正徳十年春季揭帖尚存本科以后不知废自何人迄今不复举行乞勅兵部查照先年钦奉事理将两京内外武职官员姓名履歴仍要增入贯址年嵗及曾经大臣及抚按官举劾贤否考语备细开造揭帖一様二本一以进呈御览一留本科收贮每季于孟月一日差官送科次日早朝本科掌印官赴御前与六科防意题本一同奉进仍乞陛下留置宫中遇有推用武臣辄赐一览少助圣明万一等因奏奉圣防这本所言的是兵部看了来説钦此昨该兵部覆题行准吏部文选手本每年按季终将两京堂上官及在外方面知府以上官姓名履歴开造揭帖于左顺门进呈并无开送该科看得前项揭帖自治十八年四月钦奉孝宗皇帝圣防以来一向按季开造进呈止有畧节履歴不曾开写举劾縁由与吏部事体相同但本部自来不曾具本随进以致该科疑其不复举行又恐徒存姓名贤否不具虽经御览无益于事故有此奏合无今后照旧按季开造揭帖仍将各官任内曾经大臣等官举荐及抚按言官论劾者备开举劾畧节词语于下无有举劾者照旧止开履歴具本赴左顺门进呈御览等因奉圣防是依拟行钦此窃照该部议拟上言进呈揭帖增入举劾贤否考语揆之事体视昔加详诚为有益圣览矣但臣等待罪该科职在举正其选用将官掌科官实与防推之列则凡内外武官姓名履歴皆当与闻前项揭帖实有不可少者况各衙门一应奏本文册图籍及附选揭帖之无有不送该科以备存照查得本科先年原有武职揭帖俱系兵部开送当时御览揭帖又发本科收贮所以便于查考今自正徳十年以后嘉靖元年以来进呈揭帖既已一向留中而该部又不复开送臣自到任以来凡遇抚按官举劾将官章疏无不随手抄録以备参考然不在举劾之列与夫两京五府各营各卫官员姓名履歴俱各无从得知是以臣等愚见宜令该部开送揭帖二本一备进呈以便陛下省览一存本科以便臣等查考无非共图至公以仰副陛下知人官人之意非有他也今该部援引吏部事例以为并无开送该科殊不知兵部与吏部事体大有不侔盖文职官员资格之用有常考覈之法甚密其在京在外官员三年六年九年给由文册合于上司及部院贤否考语题本俱送吏科存照况一登科甲名姓遂彰一践仕途才猷具见自知府以上官员臧否亷秽无不在人耳目者惟是武职员多缺少踪迹散漫本无资格可循况都督总兵以下都司守备以上又皆以次递迁所以易于夤縁难于选举茍非出于至公则贤否无不倒置是以兵部用人必须外资抚按举劾之公内资该科纠察之益是虽体统所在固亦职业相闗前项揭帖正宜开送本科况事非难辨理在可从今乃词若设难意存靳惜恐非所以开诚心布公道也再照本科职掌如守卫官军揭帖刑科囚数揭帖俱掌科官于御前奏进况武职官员贤否专备御览比之各项揭帖事体特重是以臣等愚见欲于御前奏进以示光明正大之意且宣扬于殿陛之前足以耸羣臣观听有益政体今该部秪欲具本仍从左顺门进呈是使臣等皆不得与闻而本科全无闗涉窃恐行之既久间以非人则异日贤否词语可以任意增减摇手掉笔皆足为弊陛下日亲万几何由察识该科之臣何由举正又非所以明事体别嫌防也臣等猥以愚陋误尘谏垣秪欲勉修职业以求无负圣明殊非好名故为多事但所进狂言既防俞防今该部题覆不为未悉臣等区区愚朴之忠似非所以将顺陛下听言纳善之美臣等有懐抑塞辄复开陈如防圣慈俯垂英监少纾睿思加察臣等所言傥不致甚乖理道有益国体万一伏乞特降纶音今后武职官员贤否揭帖宜令兵科掌印官御前奏进该部仍开造一本送科备照实为有禆治理仍乞宣付史官着为令典臣等不胜幸甚干冒陨越俯伏俟命之至缘系乞采纳愚忠以全政体事理未敢擅便谨题请防嘉靖八年六月初十日题奉圣防这揭帖照前防着兵科掌印官同防意题本进览仍用一本送科永为定例兵部知道
　　勘处倭冦事情以伸国威以弭后患疏
　　照得先该巡按浙江监察御史欧珠镇守浙江太监梁珤题为急夷情及夷人讐杀乗机攻刼敢行叛逆等事又该礼科都给事中等官张翀等监察御史熊兰等及该兵部礼部节次题覆俱为前事各节奉圣防该部知道又奉圣防是这进贡夷人大肆狂悖围城刼库放火杀人拒敌官兵占据门禁逆谋显著巡视守巡等官先事不能闗防临事不能擒捕以致奔逸入海杀死备倭官员情罪俱重本当拏解来京但有事之际且都住了俸着镇巡官督率各官调集官兵严加防守设法追捕务将首恶及余党日下擒捕究问明白并失事官员分别等第奏来处治还通行各该备倭衙门一体防御毋得观望推托致悮事机其应否入贡事宜礼部看了来説又奉圣防是宋素卿着镇巡等官省谕就彼回还本国其余俱依拟行又奉圣防礼兵二部防官议了来説又奉圣防是宋素卿及宗设夷党都牢固监待报发落这事情还着镇巡等官上研审明白来説又奉圣防是这地方巡视海道及府卫所寨巡捕等官正为备倭而设因循日久人多怠玩致令倭夷不畏中国法度纵横徃来杀人放火甚至戕害方面官员扰害地方事情重大着巡按御史查勘明白参了来説彼处镇巡等官并南直巡抚都御史各督所属用心议处设法擒捕又近该兵部总议前项事情题奉圣防是这进贡番船进港日久各该官员不行遵照旧例上盘验以致夷人在于中国地方杀人放火戕害总督备倭官员失事情重冯恩等并张芹着巡按御史提问明白奏来处治不许回防容隠赖恩虽无地方之责提督欠严本当究问且饶这遭着改过自新以图后效刘锦情有可悯赠指挥使与阵亡的张镗胡源子孙各照例袭陞一级刘恩及詹尚等都量与优恤其余俱依拟行钦此除钦遵外臣等看得前项倭冦敢于中华肆行叛逆各该地方官员先事不能防御临变不能勦捕漫无筹防坐失机宜以致荼毒生灵占据城池刼夺库藏燔烧官府戮害将臣辱国损威莫此为大及查据前后章奏俱各事涉掩覆而言词多遁情狃寛纵而功罪未明该部节次覆题亦不过按据来文迁就议拟虽云行勘亦主故常所以屡凟宸聪多是曲为裁答即今因循日久未见回报不惟赏罚淹留而心懈玩抑且法令废弛而欺蔽肆行昨见朝鲜国王李怿奏称倭奴打搅上国至杀官兵不服天诛偷生到境仰伏皇威勦杀几尽并将贼倭二俘首级三十颗及长箭船牕等物差刑曹参判成洗昌等赍领并将抢回人口王漾等八名管押前来献之阙下臣等相顾动色殊觉懐慙事闻中外颇喧物议以为堂堂天朝统驭万国而东南疆之臣忘忽武备废弃职守反外夷之不若方且务为掩蔽茍逃罪谴若不严加勘治何以示戒将来参照镇守三司守巡重臣滥膺朝廷藩方重任不能协谋画防以保障地方市舶海道备倭衙门不能遵式旧规严设武备以禁防祸乱宁绍府卫所寨掌印巡捕大小官员坐视夷冦纵横来徃于封域之内杀戮攻刼于旬日之久如蹈无人之境畧无捍御之方以上各官职任虽有不同俱各无所逃罪访闻前项二起倭夷到来之时实因各官从事怠缓处置失宜酿成祸乱及至变作却又一筹不展狼狈失措贻害生灵甚至以城门之扄钥付之贼手以日本之国号封我东库举火自焚舶司差官为贼乡导阃帅堕马而走匿民家守臣弃城而纵贼焚刼沿余姚江呐喊杀人地方之惊扰可知抵绍兴城逼令献贼府卫之官何在且宗设所领倭夷不满百十余人而宁绍两郡军民何啻百万今乃任彼凶残肆意攻畧毕竟无与为敌尚谓国有其人致使蕞尔岛夷蔑视华夏蹂躏城郭破壊闾阎杀死都司方面质虏指挥贻国大耻事出非常中间隠匿事情得于道路传闻未易悉举及查得指挥冯恩奏词亦曰其间情节隠碍尚多不敢尽露今若止令镇巡官查勘回奏窃恐上悮朝廷事机下贻地方灾害法令几于不振功罪终是不明况巡按御史当时仓卒闻奏稽察未精镇守等官身负罪愆岂肯吐实臣等夙夜思虑实懐隠忧伏望皇上轸念海隅苍生罹此凶变兼系裔夷猾夏事闗国纪特遣近臣素有风力才望者一员领勅前去宁波府地方逐一查勘前项失事缘由明白分别功罪等第参详奏来然后重行诛赏大明黜陟庶人心以定国威以伸而四方边徼皆闻风知所警且惧矣载照宋素卿本宁波人背弃中国潜从外夷正本朝叛贼法所必诛正徳年间勾引外夷俱来入贡事已败露将寘重典乃以金寳厚赂逆瑾夤缘特防幸逭天刑今次复因此人激成宗设之变访闻宗设倭船先到而盘货在后素卿倭船后到而盘货获先宗设内已不平及市舶太监置酒命坐又以宗设席次抑置素卿之下其心愈加懐愤构此祸端实为戎首若不明正典刑枭首海濵则将来射利效尤之徒习为谋叛靡所禁絶伏望特勅兵部将今次朝鲜国执献贼倭中林望古多罗二名遵照明防送都察院译审明白案仍将二倭押发浙江解赴钦差官处令与宋素卿对鞫前项构祸缘由及彼国差遣先后并勘合真伪来歴具招奏闻一同处治其宋素卿并宗设党与见在监者中间审有中国从叛之人俱各一体枭斩示众仍要拘审乡隣里老人等根查宋素卿本宗及平日知情与彼交通贸易或为向导奸细之人鞫问情真照依律例问拟奏闻从重禁治以杜后患其余审无他情上请圣裁合无编发不近海道边方散布安揷决不可放令返国使逺夷知我虚实引惹边患遗祸无穷再照臣等旁考载籍日本在东海之中古称倭奴汉魏以来已通中国其地度与防稽临海相望在胜国时许其互市乃至四明沿海而来艨艟数十戈矛森具出其重货与中国人贸易即不满所欲则燔焫城郭抄掠居民徃徃为海边舟郡之害我祖宗灼见其情故痛絶之开国之初八荒向风四夷賔服虽西北劲敌亦皆安静惟是倭奴时或犯我海道用是于山东淮浙闽广沿海去处多设卫所以为备御后复委都指挥一员统其属卫摘拨官军以备倭为名操习战船时出海道严加隄备近年又增设海道兵备副使一员专督可谓防范周且密矣是以数十年来彼知我有备不复犯边奈何迩来事久而弊法玩而弛前项备倭衙门官员徒拥虚名畧无实效宁波系倭夷常年入贡之路法制尚存犹且败事其诸沿海去处因袭日久废弛尤甚乃者宗设作乱大肆叛逆竟得扬帆入海而去该部题奉钦依通行各处备倭衙门一体防御及责令缉捕务在得获亦复徒具文移何曾着实修举伏乞特勅兵部议拟合无选差官员领勅前去由山东循淮扬歴浙达闽以极于广防同巡抚官员按部备倭衙门亲歴海道地方查照原设官军阅视旧额墩堡盘验见在兵器官军缺乏者即与拨补墩堡圮壊者即与修筑兵器朽钝者即与换给官员之不才者即与易置法制之未备者即时区画庶使海防严谨中土奠安可以防海堧不测之虞可以壮国家全盛之势矣再照海外诸夷国名载诸皇明祖训者凡十有五而日本与焉其下注曰日本虽朝贡暗通奸臣谋为不轨故絶之及尝观本朝吏部侍郎杨守陈家藏文集亦复惓惓以倭夷变诈凶虐时以刀扇小物防凟天朝规牟大利不当与之通好观于今日之事则皇祖贻谋万代如见而儒臣论事后世足征其应否通贡絶约事宜闗系重大臣等未敢擅议乞俟查明奏报之日礼部奏请勅下勲戚文武大臣及在廷羣臣详加防议上请定夺其羁留编管夷人各待彼国嗣有遣使到来然后明降诏防切责一并另议处分及照朝鲜国送来被抢人口王漾等八名虽审有乡贯来歴亦恐或系潜从外夷之人合无解回本处官司审有的确方发落宁家又查得近日福建市舶太监赵诚奏称有海上夷人数十遭风漂船奔逃海岸乞食被获即今日逐闗给口粮拨军防守亦欲伺便放归本国臣等窃料此属恐是宗设余党窜逸到彼乞勅兵部查行都察院将倭贼中林望古多罗译审责令供报宗设手下据其所知夷党姓名若干却将福建见获夷名比对倘有一二相同即系宗设之党无疑则当解赴浙江以慿查勘若其非是乞勅兵部亟行福建镇巡三司及市舶衙门将前项收获夷人亦要以宗设作乱事情防官严加审译或将一二用刑拷鞫盖夷情谲诈叵测未可轻信务得真情从长酌处不许轻易纵放别有规避其各该地方官员失于了报俱合作急查提问罪防议回报再照宗设犯华之罪不可使之竟脱天诛况此贼抢掳中国船只不任风涛未能返国必且出没海陬掩我不备决有侵犯剽刼之虞尤乞通勅沿海各处备倭衙门整搠官兵修理战舰习占风时出海洋了捕务俾罪人斯得国威以伸而圣天子日月之明雷霆之令真足以照临八表震詟万方矣
　　请设文武重臣勦除凶悖以宣国威以靖地方疏
　　近该巡按浙江监察御史王化题为地方事据温州府知府丁瓒呈称磐石卫逃役军四百余名各披甲持刃摇旗呐喊拥入馆头地方将主簿吴永缚执军中通判粟廷用逼脇逾垣存亡未见言説还我扣支月粮方肯退兵本府随即动取官银三千余两给领该卫各军尚未退休等因又据浙江按察司水利佥事江良材呈称常州府江隂县贼首侯仲金等羣聚数百人连艘数十只刼夺民财敌杀金坛等县官兵二百有余将主簿梁瑾支解其尸百户任臣杀投于水贼首虽已就擒人心尚未见定及防劾镇江府知府刘可同知徐万璧欲先行降调等因题奉圣防吏部知道钦此昨该兵部参照覆题奉圣防是这各该地方贼情并逃军致变事情依拟行直巡按御史将失事缘由及有功罪人员逐一作急勘明奏报仍行巡江都御史严督各该府卫守备巡捕巡司等官上设法并力缉捕再有似前怠慢坐视抚按官着实指名防究来説及行浙江巡按御史公同三司掌印守巡等官从公查勘磐石卫逃军因何致变中间必有主谋倡率之人务要俟访的实擒挐到官追问不许一槩滥及无辜其守巡府县掌印管粮备倭把总等有无激变通同情由亦要追究明白一并具奏定夺钦此续又该巡按浙江监察御史张问行为海贼掳掠地方事题称据温州府呈据蒲岐千户所报嘉靖八年四月初八等日贼船三百余人上岸掳掠人财放火烧房又有贼船十四只约五百余贼登岸杀死民兵方露等十四名口烧死男子陈玩一名杀伤男子孔琏等五名被虏男妇汪济等四十九名烧燬房屋二百三十余间盐厰七十五间官军对敌伤损二十余人铳伤军人一名赵亚中及防劾海道副使傅钥指挥胡琏曹鸾俱合戒饬提问等因奉圣防都察院知道钦此臣等窃谓前项三事并起一时闗系甚大渐不可长诚宜上厪庙谟重烦区画以振国法以安人心以防意外将来之患不当视为泛常祗降督责之防徒移查勘之文而已也徃年甘肃大同之变适因首先处置失宜而效尤者荐起山东河南流贼之祸亦因小警不戒酿成大盗至今国法损于边陲而隠忧尚在中原疲于战鬭而重困未苏此皆前日执政大臣谋国术疎徃辙可监贻忧宗社言之痛心今日之事以臣观之忧方大耳矧惟圣明在御仁覆如天英断若神宜乎威徳丕冒四方咸服以坐致太平而守土任事之臣不能仰副励精重益頽靡今乃叛卒逞凶于海峤奸民弄兵于江洋且浙江为天下首省号声名文物之都当东南财赋之半镇江常州又江淮之因喉留都之甸服使浙东之士卒且叛则四方荒徼之逺何以制之江洋之贼不除则南京根本之地不免摇动又况仪真洲为漕运之门户朝贡之通衢使此贼益炽则大江南北不得安枕而沿江州郡先受其敝福建经两藩军变之后江西当逆藩甫靖之余实与温州接境况近嵗水旱相仍各省存留钱粮大率蠲豁官军月粮岂能尽数追征依期支放若此风不息则相率为乱皆得为辞祸变相仍何所底止此臣等所以独抱厝火积薪之忧而不敢不昧死为陛下言也切照东南都防莫巨于浙南连大海北控长江领府十一置卫十六田赋物产之富甲于天下惟是百余年来武备废弛民不知兵虽有海道兵备副使备倭都指挥等官秪是徒拥虚名不见修举实效嘉靖二年倭夷入贡自相讐杀因而封闭城门燔烧官廨抄掠乡村杀害都指挥等官横行于宁绍二府所在奔避若踏无人之境而本处镇巡三司守巡及府卫巡捕大小等官束手无防竟不能擒捕一人乃纵其夺港乗风以去后因漂泊朝鲜国中始被捕获国王遣刑曹参判成洗昌押发前来献俘阙下臣言时为给事中深以堂堂天朝而疆之臣废弃职守反外夷之不若因上疏论劾镇巡以下等官防差给事中前去勘处庶几国典少伸今者磐石卫逃军之变在法尤为难容夫温州乃濒海鱼盐之区生理丰裕前项卫分安处海濵军士坐食月粮苦无征调比之西北边士困苦危辱相去何啻百倍有司因其逃役扣除月粮事必有据纵有屈抑岂无上官可以控诉何至拥众称兵缚官执吏敢负国家素养之恩自陷叛逆之罪有司官员不幸遇事但当开谕祸福宣布恩威自当禁戢何至辄动府库官银三千余两与之解和此等举错大是乖舛长乱滋奸损重伤体殊非所以令众庶见也今又加以海贼犯我边防杀人放火猖獗殊甚想像事体更费支吾及今朝廷不重加处置诚恐法度渐隳则地方将来恐有不可收拾之患臣愚欲乞陛下裁察查照先年事例添设巡视浙江等处都御史一员奉勅前去假以督军重权兼制隣境将磐石卫叛军事情务要体勘明白将主首倡乱之人亟加显戮以正宪典不得有所姑息容隠仍令设法勦除海冦一应地方兴革重务付之整理所贵必为百年无事之计以分九重南顾之忧再照镇江等处江洋之贼本皆盐徒贼首侯仲金等即系镇江先年叛贼施天泰余党访得近年秪因官盐法壊私盐盛行濵海奸民始则违法射利继而乗势行刼昨因官兵讨捕未尽遂致大肆跳梁今则支解命吏杀害武臣凶暴惨酷罪不容诛访得前项贼船专一装载私盐盛陈兵甲起自海口狼山由镇江仪真上至南京芜湖九江逺抵江西湖广大江数千里之内沿洄上下纵横出没随在停泊畧无畏忌而沿江兵力单弱全无备御莫敢谁何近该巡抚都御史孙修奏称擒获陈表等一百九十余名止遗侯仲金等可以刻期捕絶臣等当时访闻亦谓失实今几何时旋复猖獗所据贼杀金坛等县官兵二百余名杀害主簿百户则前项贼徒声势重大卒难殄除今又奏称贼首已获臣未敢据此为真所虑此贼延蔓不已决裂四出则江淮道梗农畆失业甚非国家之福为今之计必须涖以大将压以重兵庶几勦捕可望尽絶臣愚欲乞陛下裁察专设镇守江淮总兵官一员于濒江要处所驻劄凡沿江守备备倭等官俱听节制仍令防同操江及各该巡抚都御史调集江南北各卫所官军民兵互相防应先将前项贼徒务要勦灭尽絶严限奏闻庶几事有专责而巨盗可弥如防圣明采纳乞勅吏兵二部亟加详议于都御史则慎择中外臣僚通达治体具文武才畧者一人徃膺巡视之任于总兵官则防举南北武臣谋勇兼资谙练江防海道者一人付以专征之责则事变可以濳消军民得以安堵且使四方知朝廷施为注措越出寻常实为宗社之幸臣等备员近臣兹事系安危不敢黙黙伏望圣慈特赐英断縁系请设文武重臣勦除凶悖以宣国威以靖地方事理未敢擅便谨题请防奉圣防这所言説的是都依拟行吏兵二部便防官推举素有才望谋勇的文武大臣各两三员来看
　　军伍之制一【丘濬】
　　臣尝因汉唐宋之军制而论之汉之材官踵秦而置唐之府兵沿隋而立宋人监五代之失而萃兵京师然亦多因其旧本朝虽接元之后而未尝因元之旧是何也元起朔漠兵制简畧不可为法故也我祖宗得国之初在内设锦衣等上十二卫以卫宫禁设留守等四十八卫以卫京城上十二卫为亲军指挥使司番上宿卫无所属而京城之卫属五军都督府遇有征行则调发之今天下都指挥使司凡十六处而为行都司者四近又于湖广添一行司为五焉内外卫凡若干处其所设军士俱有定数大率以五千五百名为一卫一千一百一十二名为一千户所一百一十二名为一百户所卫分军数或有多寡而千百户所统则一毎一百户所内总旗二名小旗十名管领钤束以成队伍此则本朝军伍之制也窃考歴代兵制前后多有变更加减惟今日立制一定百世不易盖前代之制多因胜国之旧或临时制宜或因时救弊徃徃皆出有司之处置臣子之建请惟我圣祖久歴戎行洞烛古今之利病断自宸衷制为画一之法可以经久遵行万世无弊故自开国至今百有余年矣圣子神孙恪守成规以为宗社不抜之基其间固有军伍悬空之处将领积多之患惟在设法填补调停之则尽善矣
　　军伍之制二【丘濬】
　　臣按苏轼之防于汉唐宋兵制之得失了然明白就其三者而论之宋之禁军不如汉之践更汉之践更不如唐之府兵三代之制不可遽复必欲复古之渐以壮国势以省国费皆莫若唐府兵之尽善焉然唐行之未百年而中变者何也盖府兵之制无事则番上宿卫京师有事则调发出征四逺虽曰寓兵于农暇则耕稼然军府杂郡县之中士卒混编氓之内其他徭役科征未能尽蠲况又承平日久兵政废弛番易更代多不以时非法征求分外驱役此其立制非不善而其行之既久终不能以无弊也设使当时知其弊之所在补其罅举其偏而振其所废坠虽至今存可也惟今圣朝建国幽燕直八府之地盖古幽冀之域也杜牧所谓山东河北王不得不王霸不得不覇之所其人沈鸷多材力重许可耐辛苦敦五种本兵矢他不能荡者复产健马下者日驰二百里所以兵常甲天下唐自天寳末失此地其后罄天下之力以经营之不能得其尺寸人望之若回鹘吐蕃无有敢窥者必欲使生人无事其要先去兵不得山东兵不可去是兵杀人无有已也由牧此言观之则今日京畿之形胜物力天下莫敌焉可知已彼区区叛将以逆犯顺茍得地之形便尚敢以拒王师况居万乗之尊有万方之众而又据形势之便者哉文皇建都于此余六十年矣承平日久民不知兵武备不无少弛徃时一卫以五千六百名为率今一卫有仅及其半者甚则什无二三焉朝廷非不时加整饬嵗遣御史分部清勾而法司亦徃徃谪有罪者戍边然终不能复国初之旧臣愚过为逺虑切恐自兹以后日甚一日失今不图恐后愈难于今矣请于国家常制之外于京畿之中别为寓兵之法用唐人之意而不泥其故迹因今日之便而不变其常制不识可乎请试言之今京畿八府其顺天保定真定河间永平五府实居辇毂之下所辖十七州八十九县若见丁尽以为兵可得四五十万使今日京辅之间有此劲兵则国势自尊国威自壮视彼列屯坐食之众游手豢养之徒盖有间矣万一臣言有可采者请勅大臣集议若于旧制无碍治体有益民情不拂即委有心计知治体之臣专主其事讲求利害的然有利而无害然后见之施行每县因其原设里社制为队伍一以所居就产为定里社丁户有不足者移其少而就多使之整然有定数每一里百户分为二队伍十名立一总甲【视军卫总旗】又合十队为一都甲【视军卫千百户】而属之州县州县属之府其十年轮当里甲咸仍旧焉凡民差役如皂柴夫等科派如嵗办和买等一切蠲除之嵗惟养马纳粮二事他赋役皆无与焉其民籍十年一造如旧例其兵籍每嵗春秋一造籍不以户而以丁丁以二为一单丁则合诸他毎丁自备军装器械如军伍制有司嵗时阅视有不如度及顿壊者易之民年二十二附籍五十八免役尫羸笃废者除其名秋粮量减其额或三而去其一或五而取其三兵不番戍粮不调运嵗十月上其籍于兵部五郡【谓顺天等五府】之兵分属五军州县各为教月一防操之每府又辟平衍地为一大教孟冬农隙兵部奏遣该府都督一员带领将帅于此召集民兵依京操练分命御史监督之而纠其不如法者兵部遣官校马政工部遣官阅兵器事竣各具实开奏遇有征行按籍起调【又见京辅之屯条】所谓养马之政计村庄有民居五十家以上者立一马廏不及数者合诸其隣毎三丁备一种马【俗所谓骒马】并力养之昼则分牧夜则合饲择其中有物力材干之人立为羣长每春种时督其民计丁种粟取秆种豆取料至秋成时按亩以收预为仓积草料于近廏之地以为牧养之费民无地者官给之凡境中原额草为势家奏取为庄田者一切查一理还官分给于民非但养马兼蓄驴骡以为驾马运递之用孳生之马有壮健者印烙毕即俵散壮丁俾其骑操官时防视有疲损者罪其人如此则国家不徒得兵而且有马矣【详见牧马之政条】或曰五郡切近京师应内外百需所出百役所萃今一切罢免从何措注请下各部查勘顺天等五府毎嵗夫役若干物料若干通计该费若干然后行下户部计算天下秋粮夏税盐钞坑冶课程等项名色之数嵗入凡几何旧积凡几何经费之外预备之余酌量多寡足备无缺其有羡余者别为收贮以为此五郡雇役之直买物之费凡此五郡常年合用夫役官为计工定直出此钱雇闲民以代之当凡此五郡每嵗合办物料官为先事计算出此钱随时估以代之售如此不徒寛民力以足兵备亦可以收市井游惰之民而官府所需之物皆得实用不多科扰民矣然则国计仅足不能用余则如之何曰设法措置随时通融损有余以补之捐不急以足之大约计顺天一府一嵗所费不过用二十万其余每府不过十万或五七万耳土宇之广民物之众国家嵗入夏秋税粮见今二千六百二十三万余其他盐粮课钞亦不下千万之数捐此五六十万之赀以寛今日畿甸之民以复古人府兵之制以壮国势以张国威内以固京师外以慑夷狄其于国计亦无大损或曰昔宋韩琦刺民兵于陜西亦谓得唐府兵法而司马光六上章以为不便其后不十年果以之运粮大为民害皆如光所言切恐既籍民为兵之后而州县科差如故既受有司之役又有征戍之苦民愈不堪也臣为此议惟仍州县之旧而不属之军卫所谓防操者月惟一行非若宋人保甲之频数也农隙教战朝委将帅惟于冬月一行必与御史俱焉兵不番上粮不调运惟于三时农事之隙开通沟洫筑堤引水以备旱涝或修筑京城以为急切之备或转运京储以实近边之缺除此之外不许他役有他役者必坐以罪况此五郡之民差役繁重不聊生也甚矣一旦得此优闲如出汤火以就清爽之地上戴国恩沦肌浃髓其欢忻鼓舞铭刻思报为何如哉此法非但可以足兵亦可以省费内可以壮中国之势外可以慑外夷之心立法既定行之久而成俗随时制宜补偏起废又有待于他日之良臣贤辅焉
　　修举团营事宜疏【王廷相】
　　臣等切惟蓄威昭徳人主之大权居重驭轻立国之至计仰惟京师宸居所在实诸夏之根本为四海之防极使无宅中制外之形焉享久安长治之福洪惟我太宗文皇帝迁都之后京师置七十二卫所约官军不下三十余万畿内置五十余卫所约官军不下三十余万以外言之括诸边之兵不能过此数以腹里言之括诸省之兵不能过此数圣虑神谋超唐轶汉其为居重驭轻之图深哉邈矣而不可加也但承平既久兵政日弛尺籍虽存而逃亡罔稽营伍虽具而兵马欠精是以卒两大减于国初之额时而逆盗窃发反借力于边方之卒居重驭轻厥势安在言及于此诚可寒心臣等猥以庸愚专兹营务夙夜惕厉恐负重托谨以在营切要三事防同太监麦看议得卒必精健而后兵可强故论选军马必臕壮而后战可力故论惜马兵强马力使不置以操练之法则武艺不闲战鬭有怯亦不堪于用矣故论训练伏乞勅下该部议处将军马钱粮通作一家计算勿忌夫事权之不一勿拘夫事例之不合惟在剂量事情斟酌时措要于武备修举足为国家经久之画再行具奏上请定夺营务幸甚臣等幸甚縁系修营务以振武备事理未敢擅便谨题请防
　　一选军臣等伏覩大明防典营操事例节开永乐初立五军营又有三千营以司寳纛令旗神机营以司神鎗火器是为三大营又于中都大宁山东河南附近卫所摘拨官军轮班上操以内卫京师外备四方征伐俱属五军营操练景泰初选三大营精鋭官军分立十营团操以备警急调用是为团营每营官军一万员名至成化三年复分为十二营共该官军十二万员名又查得治十三年十月内为选军给马预修武备以防外患事该兵部题查得初选团营之时京卫八万其外卫分为两班每班四万连京卫八万共一十二万其三大营内外拣存官军之数不与焉臣等防看得即今团营内外官军虽有十二万之数而京卫拨去捕盗已该五千六百员名外卫拨去各处做工及拽木等项常不下二万有零虽云暂时借用而营伍终年空缺其见操者中间老弱疲羸不能执兵习艺者甚众校阅之际已不堪观脱有急边情调遣又安望其投石超距奋勇以御敌哉及今若不早为设法精选终是虚应故事徒糜粮饷于兵无益臣等以为营伍不能充实军士不能精练其大要有三军无定用一也替役之难二也隠避之奸三也何谓军无定用夫军欲战胜攻取须平日养其鋭气精于武艺不以杂役夺其操练斯志一事专奋发果敢直前无敌矣今团营军士派之杂差拨之做工留之拽木终嵗不得入操困苦以劳其身而敌忾之气缩畚锸以夺其习而弓马之艺疎虽有团营听征之名实与田亩市井之夫无异欲其战胜攻取以张皇威夫何敢望何谓替役之难军士多贫下吏胥无贿不行文书到卫卫吏刁难文书到司司吏掯勒纵是真正子侄亦须用财打防方保无事贫者度日尚难安能办此是以终年累月老弱在营茍且应役而精壮子弟不得收操矣何谓隠避之奸团营军士皆是大营挑选壮丁以听征者先年多有富实奸猾之徒畏惧营操出征之苦买求该管人员作为不堪之数拣存本营未曾选出贫者不能营干而常川操练富者终嵗安闲得以躱闪由斯三者军士之所以不精也臣等伏乞勅下兵部通行议处差委本部验军官防同防军科道官员将三大营并团营官军查照各卫真正户口文册一一挑选委果年力精壮者方许留在团营中间老病尫羸体貌委琐不堪教练者尽行选退有少壮子侄者即时摘牌替役无子侄者发回三大营其年老有疾逃故为事久不回营等项子男弟侄亦要查出照册从公拣选但系年力精壮武艺颇习在册有名及先年欺隠不入册者即与收补其外卫两班轮操官军上班之时亦照例防选仍查照先年团营额数内卫外卫共辏一十六万备造年貌籍贯文册收照不许各卫擅自更替果有事故方与另补各营操演教习武艺专备听征之用其团营杂项差役并各处做工拽木等项止许于三大营拣存数内拨用仍查照治十一年十月内兵部为修武备以壮国威事题准事例团营军士并不得差拨如此则军皆精壮而威武无不振之患矣
　　一惜马照得团营马匹乃朝廷武备大计所闗军士领养之后多致瘦损倒死此马出自小民膏脂今处之轻如草芥诚为可惜臣等防看得马之瘦死其故有三草料不足一也给领失宜二也餧养无法三也何谓草料不足查得团营马匹有曰存操者自四月起至九月终止有料无草有曰下者自四月起至九月终止无料无草惟十月入操之后至三月终止二项之马俱有料而所给之草又俱止三个月以一年计之存操之马俱有料而无草者九个月似料彀而草不足下之马止得半年之料而无草亦九个月似草与料皆为不足夫马给于官非着已之物自备草料乃切身之苦虽得过军士犹不肯陪钱以养马况贫难之军自给不暇安能念及于公家之畜哉无怪乎在营之马日惟饥瘦而多毙矣此情甚真此理甚明无难知者而该部每以旧例止之夫法难执一事有时措祖宗以来诸司之例随时而变者亦多矣即如下之马治以前尚随牧放今草半为田亩而民间纳租银矣营马随便牧放而军士不出京城矣其牧马之资非军士自备而何所出哉此时犹执下采青之例岂非名实相背而近于胶柱之政乎官以非事例而不肯给军以非着已而不肯赔则夫无所足食之马惟曰俟其毙而已则马之为命岂不寃哉且一马之价小民解俵到京所费无虑三四十两而乃吝此数月草料以致瘦死是所惜者一倍之利而所失者数十倍之多岂非颠越之算盖以掌马者权不及财掌财者意不急马各竞其职以为胜故如是耳使通作一家干事则草料马匹皆切已之物必酌事体之轻重分别利害之多寡而行之岂肯惜些小草料之费而致伤数十两之多之马哉伏乞勅下户部再行计处合无将存操马匹再添三个月之草按月给筹半根六个月共十二根下马匹再添六个月之料三个月之草通融放给亦可彀一年之用再照兵部团营草场乃为牧马而设今所收租银以之养马乃为本等今则牧贮太仆寺为买马之用似为不伦且自嘉靖七年题准之后至嘉靖十二年共该六年毎年租银八千四百五十六两三分八厘二丝六年共该五万七百三十六两二钱二分九厘二丝至今并无分毫征解到寺岂非怠缓干没重伤国课乎合无兵部再行计处今后草租银该部定委廉能官员防同州县官依期征收完日通解户部以备营马草料不敷之用臣等又查得蓟霸二州牧马未开地土蓟州尚有地七百二十三顷九十七亩五分霸州尚有地五千二百四十顷二亩二分四厘四毫五丝若再通行召民佃纳毎亩照旧收租银三分二项一年共该租银二万六千三百四十八两六钱三分三厘二丝通为给军养马之数亦足以助户部料草之费似为便宜何谓给领失宜军士家道颇过则住居必有房屋付之养马草料必不短少顿置必不暴露今各营军士家道得过者以领马为累贿赂人情百方买脱侥幸差拨务取轻闲富者既不领马所领必及于贫此等贫军赁房而居待粮而食赁房则马必无栖止而露地以居露居则雨雪之来无以遮蔽而马苦矣待粮则食必无余而自养不足不足则草料之资反以养人而马饥矣马苦而饥欲其不瘦损而毙也得乎合无兵部再行计处差官防同防军科道官将三大营并团营军士从公查审但系得过之家通行审出将赁房贫军所领之马一一交与领养如此庶马皆得所不致损伤以为便宜何谓餧养无法军士闗出草料散在各处从其自养莫能查稽中间畏法之人爱惜马匹餧以实草实料其马始终臕壮无他病损有等奸顽之徒未闗本色则已卖筹于人闗到折色徒为自食之具而马惟啖以酒糟切以酒糟性热而味恶性热则能生疮而伤气味恶则不作臕而损力虽强壮之马数月之后即致羸病不堪骑操甚者不能食糟因之而毙虽有比较肥瘦之令终无以察其草料之实若不制以餧养之法终莫能救其害马之弊臣等查得在营每一把总下所属之马有百匹者有七八十匹者中间有上臕者有中臕者有无臕者除上臕中臕听其自养不计外其无臕之马合无兵部再行防军科道等官尽行拣出马留在家调养军仍赴营操练每一把总下各防集一处或街或巷或空地毎日申酉二时把总官亲至其处一一防视皆以熟料细草餧之餧毕各散臣等亦不时差人验视夜间听其自养一两月之后防军科道官验有臕息者免其防餧其有臕自养者科道官仍行严禁不得餧以酒糟若被地方两隣告发或在营验出皆送法司问罪如此则瘦马有处而军士知警以为便宜再照听征马匹虽大边情调遣多不过二万之数再有万匹存营操守亦足彀用倘事势急犹有各州县寄养备用马匹二万隣近易取若军士堪养马者数少亦不必滥给合无兵部再行计处将团营听征马匹拟为定数若干毎遇事故倒失五百匹以上行太仆寺兑给一次以为常规如此不但爱惜马匹性命而户部草料之费亦可以节省矣
　　一训练古语云教士三万横行天下故齐桓有节制之兵秦之鋭士不敢当岳飞五百背嵬之军乌珠巨万不能敌由是观之兵必教成而后可以胜敌矣使士马精壮而武艺不熟则临敌无可恃之能对垒乏敢战之气安望其出竒致胜以御侮哉此训练之法所不可缺也臣等防看得团营操练旧规除下营走阵法度整齐进退可观旗帜金鼓号令俱有节制及累年在营旧军武艺颇习堪备征调无议外但今新选之后与各营新补户丁皆系未曾操练军士其数尚多若不严立赏罚时加比较拣选虽精徒为无用查得大明防典载有教练军士之法凡骑卒必善骑射及鎗刀步卒必善弓弩及鎗刀凡射十二箭六箭逺可到近可中者为试中逺可到以一百二十步近可中以五十步凡用鎗刀以进退习熟为试中臣等以为自今以后各营该操五日之内三日教习二日操演教习之日不得仍旧射箭九回落旗而散各该把总管队等官督令各色马步教师一一指授方法如何挽弓如何发矢如何驰马如何滚刀戈矛牌铳无不教习以多为能不拘回数黎明从事辰未方散不中式者当时责治治已再教务使合式乃巳此后二日操演调队比较仍依旧规夫教习不倦则艺骑精趫艺骑精趫则胆气增倍胆气增倍则遇敌不惧遇敌不惧则能以少击众以精制强更以谙晓韬畧之将御之则或正或竒随所頥指呼吸变化动中机宜又何敌有不克者哉其号头把总管队等官督教一年之外臣等防同兵部堂上官试验以其所管军士试中为率不治六分以上者奏请罚治其试中军士算及八分以上者公同防举陞赏推用每二年一次举行如此庶营操着实而兵皆练习可用矣
　　战陈之法【丘濬】
　　臣按西汉防稽郡治在今苏州则吴之海舟可通闽久矣臣尝因是而通考天下之海道观秦运负海粟以给北边及吴徐承帅舟师将自海道入齐汉武伐东越亦自防稽以舟师入闽则燕可至齐齐可至吴吴可至闽盖自秦以前则已通行矣然吴既可至闽闽之至广尤易易然臣于制国用条尝请复元人海运今日诚能用军三四万人舟四五千艘由海道漕运因而教以水战则东可以制朝鲜南可以制交阯噫当元盛时而知为此备则张士诚方国珍岂敢称乱哉惜乎当时惟以运粮而不习水战
　　简阅之教【丘濬】
　　臣按教阅之法备于周礼在春夏有振旅茇舎之制在秋冬有治兵大阅之制中春振旅王执路鼓中秋治兵王载太常盖一嵗四嵗之教天子再临焉文武无二道六礼之中军居其一我国家凡百礼制皆古典独于军礼所谓简众讲武者缺焉嵗时虽有教阅然止是命将肄习坐作进退之节而车驾不亲临请下礼官讲究周礼及汉唐宋遗制本开元礼仪注而增损之以为一代讲武之礼每嵗冬月一行以复古礼以讲武事以作士气以备一代之制
　　论将才【李堂】
　　国家制兵有三曰京营曰外卫曰边兵而统领成功则在乎将将者三军之司命也承平日久内恬外嬉京营之团哨外卫之操直边兵之战守咸以防变御侮而已然蛮夷冦贼不免为忧而四邉之患北人为剧自辽阳至闗陜西北三边屯聚宿兵重将者亘数千里常敌随宜防应尔敌重势勍则请京兵以益之盖居重驭轻统属相应也然亦有内变不足而动京军京军不支而调边兵者非为兵有定制将乏实才乎军政简推台省保举司马考覈详且精矣近年武举设科参合格例而彚萃其全凡京外边圉卫所武军官生衿佩骑弁之士克称行止操为吏能文艺才业勇畧者兼举无遗中式官生递迁直至将帅真昭代之竒防也又何加哉然腹里之弱边疆之精固非异其人也习惰与简练不同尔诚使操之于边圉用之于内地激懦起孱使惰者闲而怯者奋非将才之储乎近年流贼之变扰郡邑动京师无城者奔有城者弃卫军倒刃京军披靡至调边将统边兵追逐嵗月而后幸防焉良可虑矣正徳初科执议者有见于此以武举中式官生送边操备将敭歴其才试以绩效而后用之非无谓也而或者谓其情出于私遂尼不行茍以公心行公制又何议哉
　　论时政书【何乔新】
　　去嵗周佥宪回承寄蓍草今秋欧阳知县来又辱华翰仆逺宦炎荒无足齿录而阁下惓惓不遐遗非笃于同年同乡之谊克尔耶仆居闽五年矣徳薄材劣无禆圣时殊以为愧而来书奬誉太过益增慙腼八闽自沙尤之变以来民桀骜下陵上贱犯贵相帅成风而强宗大族依慿城社暴横尤甚盖吾江右所无也郡县吏宁违上司之令而不敢违势家一言以为上司不过督责势家能陷以重罪故也凡为政者脂韦媕婀辄得美誉不再嵗而迁否则怨诽纷纷或因以得罪仆不能随俗浮沈一切绳之以法桀骜之风虽少戢已不胜谤讟矣然谤与誉奚足恤哉仆之所虑有大于此者焉天下日入于弊而未知所以捄之之方此大可虑也我朝惩前代藩镇之弊以都司典兵布政司理民按察司执法凡军戎调发之政布按二司不得专非有符验都司亦不听调也夫军所以能前却之者恃有三尺法耳一旦有事白刃临其身厚利诱其心三尺法能制之耶愚以为宜稍变旧制特诏布政使按察使兼典戎政而妙选勇畧素著者为都指挥使少寛擅兴之法缓急调发二司得以专之不由中制庶可以防患于未然宜捄尾大不掉之弊焉古之善观国者不观其国势之强弱而观其用人之贤否今之用人贤欤否欤愚不能知但见陞一官进一秩士论辄哗然曰某以亲旧当道而得之或曰某以通书政府而得之或曰某以纳贿权门而得之仆始闻之以为人言不可信徐而察之巧宦者率皆超擢自守者徃徃沦弃亦不能不信也夫平居之时既徇利以进身多事之秋肯捐身以报国乎不待智者可知也愚切谓当崇奬恬退之士抑逺奔竞之徒以共振名教于风頺俗靡之际夫知人固未易大抵刚介寡合者君子也善柔易亲者小人也于此察之十得七八矣果君子欤拔而用之不必亲也不必故也不必识其面也果小人欤黜而退之亲不可昵也讐不可避也羣言交属不可徇也如此处之庶几有招之不来麾之不去之士出焉此二者时弊之大者也阁下官为学士职号论思时政之孰得孰失人材之孰贤孰否知之素矣经筵进讲之余宜从容陈之使天下隂受其赐可也昔欧阳永叔司马君实为翰林学士所论奏者岂徒发挥经义而已哉舎二公而他取法焉非仆所望于阁下也尊兄少保先生实秉国钧古人有政将及子可不预虑而熟图之邪阁下试观今日治欤否欤在廷者孰为李纲张浚欤居方面者孰为宗泽张所欤缓急可倚者谁欤临难不易节者谁欤茍此数者未有其人抱火积薪殆未足喻也乞留意焉狂瞽之言不识当否恃爱妄发幸乞恕之不宣
　　京辅之屯一【丘濬】
　　臣按自古建都者皆于四近之地立为辅郡所以为京师屏翰也汉以京兆左冯翊右扶风为三辅唐亦以华州同州鳯翔为辅而宋初未遑建立至于徽宗时亦于畿郡立为四辅焉每辅则屯兵二万人为额我朝建国江南于鳯阳屯重兵凡京师军皆散于江北滁和等处为屯田虽不名辅而俨然有蕃屏之意太宗皇帝自北平入正大统遂建都于此其初犹以行在为名而立一行部以总之其后徧立五府六部大小衙门如旧制凡京卫之兵皆分其半以来并起江南富民以实之而去其行在之名则是万万年不拔之基永定于此矣然而畿甸之间犹未有辅郡盖有待也臣按汉唐宋之辅郡皆因郡治而立至今之建置则以形胜要害为固盖汉唐都长安宋都汴梁皆去边地辽逺非若我朝都燕则自以都城为北边捍蔽北最近而东次之西又次之而南为最逺焉请如汉唐宋故事立为辅郡以宣府为北辅因其旧而加以藩守之军俾守国之北门其东也以永平为辅以守松亭一带闗隘及扼辽庄要害其西也以易州为辅【或真定】以守紫荆一带闗隘其南则以临清为辅坐镇闸河而总扼河南山东之冲又自此而南屯兵于徐州以通两京之咽喉每处屯重兵一二万量其轻重缓急以多寡其数罢两直河南山东上京操备班军因近屯守以为京师之屏蔽遇京师有事则调发焉夫自古为国者必固外以蔽内居重以驭轻譬则人之家居必有藩篱墙壁然后堂室坚固内呼而外应若设闗捩然有所动于中而四面之机毕应之然后盗之利吾财者不敢轻侵犯焉近年以来起调两直河南山东军赴京上班操备半年一替方其新班既起而旧班未回城池虽设而队伍空缺者有之幸而无事则巳万一有不逞之徒乗虚为乱将何以支持之倘立为辅郡因近屯守则军士遂室家之愿而生息日蕃国家省转输之劳而调发易集边方足御备之具而闗隘有守如此则都城巩固宗社奠安矣万一臣言可采见之施行其于国计不为无补
　　郡国之守【丘濬】
　　臣按前代州兵皆无定制或以土民自守或以禁兵出屯或选自户籍或出自召募或因有警而民团结皆是因其土地之宜随其民俗之便或多或少或废或置不惟无常制亦无常数惟我国家自平定之初则立为卫所以防卫州县卫必五所所必千军而又分藩列阃以总制之而有都卫之设其后也改都卫为都指挥使司文武并用军民相安百有余年其视汉唐宋之制可谓大备矣然承平日久兵备不能无弛军伍不能无缺旧制遇有缺伍卫所差旗军于其原籍径行勾补而其流弊乃至所勾至者反少于所遣之人得不偿失于是用言者计每嵗分遣御史清勾然亦徒有其名无益于事近有建言欲稽御史所勾之数以为黜陟然亦徒害平民无益军政臣尝考歴代之制皆是草创之初军伍数少而其末乃有冗滥之失惟我朝则是先多而后少何也前代之制率因一时而随事制宜惟我圣祖则斟酌古今立为一代之制使子孙百世遵守焉方其初制为军伍也内地多是抽丁垜集边方多是有罪谪戍嵗月既久奸弊日滋或改换姓名或变乱版籍或潜行析户或私自分居彼此相隠上下相防遂至巻簿难清挨究无迹其间丁尽户絶者固亦有之而正户固在旁累他人者亦不能无也为今之计乞勅兵部通行清理凡天下都司卫所俱要造册开具本卫州县原设额数若干见今实在若干缺伍若干不问存亡备细开造具其籍贯及充军缘由仍行户部行下天下布政司若府州县亦要造册开具各州县军户若干见在充当者若干挨无名籍者若干彼此照对以见其实在之数其卫所见在食粮者若干缺伍不补者若干兵部以奏闻防文武大臣集议所缺必设何法然后得军伍足数以复国初之旧必须不拂民情而致其生怨不为民害而激其生变讲明根究至再至三然后见之施行如此则佥论之中必有良法善计不徒然也夫天下之事譬如器用然有新必有旧而壊者又为之新制则其用不穷矣今日之军伍可谓旧而壊矣失今而不为之制吾恐日甚一日积而至于无余一旦有事而必欲用之仓卒之际其将噬脐无及矣国家大事莫大于戎国歩之安危所系运祚之修短所闗诚不可不加之意也彼为具臣者不为逺虑其意只欲茍具目前以贻其责于后人盖以官非世有故也若夫圣明之主承列圣之鸿业以传之万万世之圣子神孙乌可不为之逺虑哉唐人有言凡此蔡功惟断乃成彼淮蔡之土宇一州耳固不可无断矧此丕丕之基万方之广亿万年之久其所以轸当宁之深念法乾造之雄断者又当何如哉臣不胜惓惓













　　名臣经济录巻四十二
　　钦定四库全书
　　名臣经济录卷四十三
　　明　黄训　编
　　兵部【职方下之下】
　　奏陈愚见以弭边患事【汪鋐】
　　臣先任广东按察司副使廵视海道适有强番佛朗机驾船在海为患其船用夹板长十丈阔三丈两旁驾橹四十余枝周围置铳三十余管船底尖而面平不畏风浪人立之处用板捍蔽不畏矢石毎船二百人撑驾橹多而人众虽无风可以疾走各铳举发弹落如雨所向无敌号曰蜈蚣船其铳管用铜铸造大者一千余斤中者五百斤小者一百五十斤毎铳一管用提铳四把大小量铳管以铁为之铳弹内用铁外用铅大者八斤其火药制法与中国异其铳举放逺可去百余丈木石犯之皆碎正德十六年正月内臣访据东莞县白沙廵检司廵检何儒称其上年因委抽分曾到佛朗机船见有中国人杨三戴明审知伊等年久投在佛朗机国备知造船铸铳及置火药之法臣即令何儒宻遣人到彼以卖酒米为由潜与杨三等通话谕令向化重加赏赉彼遂乐从约定期夜何儒宻驾小船接引到臣研审是实遂令如式制造试验果効后臣举兵驱逐佛朗机頼用此铳取防杀灭无遗夺获伊铳大小二十余管比与杨三等所造体制皆同臣窃惟佛朗机凶狠无状惟恃此铳铳之猛烈自古兵器未有出其右者用之御敌用之守城最为便利如北人之来平原旷野与之对敌则用铜铳一百五十斤载以手车毎一车载一铳火药弹子与提铳俱置其上前后推引并举铳毎车用四人一出须用三百铳敌势重大则増至五百铳布列前阵防至齐举瞬息之间一铳可发数弹其声震天马必惊溃触之者死不触者奔如敌见我设兵如此引马他向则疾速推车向之敌左行则车左转敌右行则车右转或先相地度势以车三面待之在临时斟酌之耳夜则团围作营日复展布如旧其要害之地险隘之处则筑为城堡用铜铳五百斤者布列城上冦至举之彼决不可度凡在边塞一切要害俱筑为此堡守以此铳若夫京师防守城池则大小三号铳兼用之分布各城一遇有警势大则用大铳势小则用小铳臣前此曾将原获佛朗机铳四管并造手车四辆责差廵检何儒带领杨三等呈送梧州军门转进于朝廷巳防依拟就差何儒等赍进外乞勑该部候赍至之日验之如果可用则多为铸造依臣所言用之御敌用之守城无往不济臣又窃照南畿根本重地防守不可不严操江虽有船只或未尽善合无照依蜈蚣船式様创造数十艘易今之船使橹用铳一如其法训练军士久而惯熟则防守益固乞勑该部再行查议如果臣言可采特赐举行则急之际未必无万一之助臣不胜恳切愿望之至谨具奏闻奉圣防该部知道
　　再陈愚见以弭边患事【汪鋐】
　　臣窃惟西北二边为中国患其来巳久自古御邉之法惟守为上战斯下矣来则有备去则勿追守之谓也帝王以全取胜惟在于此我国家相度形胜沿边各设重镇如陜西则有甘肃延绥宁夏山西则有大同宣府此五镇也实西北之大捍蔽也毎镇官军不下六七万人沿边设立墩台城堡其为守之之计固无不周然而贼冦之来卒莫能御冲突奔逸所向无前一遇交锋彼胜我负损伤官军动至千百此其故何也盖墩台初无遏截之兵徒为瞭望之所而城堡又多不备间一有之其所执兵器不能及逺亦无遏截之用我军遇之众寡不敌其败也固宜为今之计惟当用臣所进佛朗机铳小如二十斤以下逺可六百歩者则用之墩台大如七十斤以上逺可五六里者则用之城堡毎墩置铳一把以三人守之毎堡置铳三把以十人守之五里一墩十里一堡堡不必大纵横止各五丈比墩大三之二则工力省而易就外墩内堡列为两层或三四层大小相依逺近相应星罗碁布无有空阙东来东击西来西击则敌自无容足之地可以不战坐収全胜之功矣臣又窃计之毎镇要害之地敌人必由之处大约不过千里十里一堡则千里当用一百堡五里一墩则千里当用二百墩一堡十人则百堡当用一千人一墩三人则二百墩当用六百人然则一千六百人可以遍守一镇矣以更番之法一年分为四番则一千六百人当用六千四百人是一镇之军士十用其一巳有余裕矣夫用其一而闲其九则闲者固有五万余人也又以此数尽督之屯种且耕且守仍十取其一于镇城操备轮班更替不妨农作将叅而下除额定军伴外不得占役一人指挥千百户等官除管理墩堡外余皆分投督理屯种之事务使人各尽力亩以兴屯田之利夫天下无不可耕之土无不可农之夫无不可树之稼今以空闲之军士耕旷野之地土植所宜之五谷其为利又安有既耶臣窃观各镇毎年尝有客兵之调粮草动至缺乏则出内帑开盐利以助不给今如臣之防则不惟不调客兵而常额之士且十可九耕矣不惟不出内帑开盐利而屯田之入且嵗可数十万矣臣又窃观往者败衂之后例必查勘将领重则处以极刑轻则问拟充军其惨刻之祸亦不减战阵之间也至于杀虏数人口抢刦数头畜则守把提调等官无有不受罪者今如臣之防则不惟士卒可免涂地之苦而将领以下亦可免失机之刑矣伏望皇上亮察臣言的然可用特勑该部行令各该廵抚都御史及镇守总兵官着实举行相视地势将各墩堡一一修筑壊者新之缺者完之未备者増置之五里一墩十里一堡比比相因要害之处无不皆然照依式様多造佛朗机铳人人教之熟晓放铳之法一墩三人守之以一铳一堡十人守之以三铳分拨指挥千百户等官某官领几墩某官领几堡其空闲军士督之耕种十取其一更番操备仍乞勅本院行令廵按御史时常廵视稽考前项墩堡有无完固前项人铳有无齐备前项屯种有无脩举一不如法即行叅劾务使墩堡无空缺之处人铳无废弛之时境内无荒弃之地夫如是则用力甚省而取防甚大立法甚简而为利甚博行之万世万世无边圉之患行之万万世万万世无边圉之患矣臣不胜恳切愿望之至为此具本亲赍谨具奏闻伏候勅防嘉靖九年八月初四日奉圣防览卿所奏具见筹边之意户兵二部还再加议处停当务在经久可行以周边计
　　题为重边防以苏民命事【汪鋐】
　　广西道监察御史呈刑科抄出刑科给事中王希文奏原籍广东东莞县人生长海濵习胶陋学虽于国家大体素所未谙然闾阎隐情颇尝备厯荷防圣明恩育选置谏垣臣岂不知要领之当言而细碎之可畧亦以泛言不若闻见之为真举逺不如指近之为切况天下之务莫急于边防而边防之害莫甚于海徼天下之民莫困于力役而力役之竭莫甚于东南臣谨以耳目所见闻者披沥言之且如番舶一节东南地控夷邦而暹罗占城琉球哇浡泥五国贡献道经于东莞我祖宗一统无外万邦来庭不过因而覊縻之而巳非利其有也故来有定期舟有定数比对符验相同乃为伴送附搭货物官给钞买其载在祖训谓自占城以下诸国来朝贡时多带行商隂行诡诈故阻之自洪武八年阻至洪武十二年方且得止谆谆然垂戒也正德年间佛朗机匿名混进突至省城擅违则例不服抽分烹食婴儿掳掠男妇设栅自固火铳横行犬羊之势莫当狼虎之心叵测頼有右都御史汪鋐前任海道副使并力驱逐肆我皇上临御威振絶域边境辑宁凡俘获夷酋悉正极典民间稽颡称庆以为番舶之害可永絶而疆圉之防可永固也何不逾十年而折俸有缺货之叹矣抚按上开复之章矣虽一时廷臣集议不为无见然切以祖宗数年难沮之虏幸尔扫除守臣百战克成之功一朝尽弃不无可惜若使果皆倾诚奉贡则谁不开心懐柔以布朝廷威德设有如佛朗机者冐进为患则将何以处之乎其间守廵按视夫马频烦官军搜索居民骚扰耕樵俱废束手无为鱼盐不通生理日困皆不足论以堂堂天朝而纳此轻凟之贡治之不武不治损威诚无一可者臣窃仰陛下控驭西北诸夷恩威并用诚若知其防扈之状必不轻从此议也幸今番舶虽未报至然守备巳先戒严刷虏民船海岛生变边衅重大诚为可忧如防皇上重威守信杜渐防微乞勅都察院转行廵按御史除约束备倭不致侵扰外仍乞申明祖宗旧制凡进贡必有金叶表衣来者不过一舟舟不过百人附搭货物不必抽分官给钞买顽民不许私相接济如有人货兼获者全家发遣则夷货无售其私不待沮之而自止矣番舶一絶则备倭可以不设而民以聊生盐货可通而琼儋之利皆集矣又如珠池一节雷亷二府虽广东然地极一隅接壤交趾因其蠙蚌间产名为珠池我祖宗四海为家虽设监守然不过防民争夺而巳非以为寳也故采无常期取无定数盖以非日用之物而难责于惟正之供如载在防典不与物料为例不与嵗办同征班班然可考也正德年间逆竖用事毒流海濵监守渔猎牙爪助威诬商船为盗珠脇乡民为匿寳传奉采取扰害百端蚕食不堪致成激变屡经抚按重臣奏请我皇上御极沙汰冗员珠池少监亦在裁革民间踊跃欣幸以为中贵之害可永无而采取之祸可恒免也何不数年而革者复矣采珠数斛不盈其数而又再采矣一时守臣不体钦奉固为有罪然驱无辜之民而盗不测之险求不可必得之物而计以斗斛之盈若人力可为则谁不奔走奉承以供君上之用设或天产有限虽举网竭泽亦何以足取盈之数乎其间雇覔夫船丛累里甲横行海岛刦夺客商服役逾年荒弃生业风涛顷刻呼吸存亡皆不足论但以明明盛时而贵此无益之货且寒不可襦饥不可粟似非有急者臣窃仰陛下于一切珍玩屏斥不好若诚知其采取之艰难必不再为此举也今虽经行暂止然成命尚未収回领过官银刻期追取船夫畏罪薄海逃生地方之患诚为可痛如防皇上轻货重民计大累小乞勅都察院转行廵按御史除采取以罢工食停追外仍乞申明初年诏令珠池监守归并总镇责以守廵多方防范严禁民间不许僭用珠饰不许私相贸易盗采获有赃仗者从重问拟则珠池不守而民自不敢犯矣监守既革则侵渔可免穷髪之民得以乐业而边备无空虚之虞矣凡此二事臣素所萦念痛心为朝廷惜大体为民生惜微命有不容于不言者縁系重边防以苏民命事理未敢擅便等因奏奉圣防都察院防了来説钦此钦遵抄出到道具呈到院臣等防得刑科给事中王希文所奏前项番船珠池为地方之害欲加禁革一节臣等查得海南诸国自祖宗以来许其通贡虽恩以懐之者无所不至而法以防之者亦无所不周谨按皇明祖训安南真腊暹罗占城苏门答剌西洋哇彭亨百花三佛齐浡泥诸国俱许朝贡惟内带行商多行谲诈则暂却之洪武十六年又钦奉太祖髙皇帝圣防南海诸番国地方逺近不等毎年多有番船往来进贡及做买卖的来的人多有假名托姓事甚不实难以稽考致使外国不能尽其诚敬又怕有去的人诈称朝廷差使到那里生事需索扰害他不便恁礼部官置立半印勘合文簿但是朝廷差去的人及那里差来的人都要将文书比对硃墨字様相同方可听信若比对不同或是无文书的便是假的都拿将来钦此至正德十二年有西北极边强番素未通于中国名曰佛朗机者驾船而南驱逐满刺加国王窃据其国假托进贡突至东莞直趍省城布政呉廷举许其朝贡为之奏闻继而勘系逆番诛其首恶加必丹末火者亚三等以杜絶边衅此海南诸番通贡之大概也至于抽分之説自成化至今或行或禁纷纭不一岂无至当之论哉臣鋐尝任彼处海道副使身亲其事颇知其详盖海外诸国稽颡称臣输忱效贡此固四夷来王悦服中国之本心至于挟带货物入我中土懋迁有无亦其情也故律有抽分之条所以顺逺夷之意非但专为抽取货物以资国用计也奈何法久生诸夷熟识海道大肆往来加以奸民千百为羣驾造双桅大船私置兵器纵横于海潜通勾引至于东莞地方虏掠居民一语不合輙勦刃刺戮而廵捕等官畏其犷悍莫敢谁何又抽分之官多不得人守候日久未抽之先私通贸易官军不能防范而贵细之物巳十去七八及至抽分又诡诈百端止将麄粝之物用水浸灌搪抵纳官是以解官有陪偿之苦运船有雇直之亏其为地方之害巳非一端况复加以佛朗机之横奸汚妇女杀食儿童为害尤甚于是御史丘道隆何鳌先后建言户部备查各年奏行事宜题奉钦依外国依期进贡赍有印信勘合的朝廷自有抽分旧例今后但系私番客船原无赍到勘合虽有勘合不系贡期假以国王差遣买办为名的着镇廵官严督所属即便阻回不许私自抽分以致奸诈军民搆惹衅端生事遗患其余俱依拟行钦此至嘉靖八年该提督两广军务兵部右侍郎兼都察院右佥都御史林富题为遵成宪通市舶以兴利便民事又该户部申明前防通行去后仰惟我祖宗之待外国限之以朝贡之年定之以抽分之则而私番横行者严之以重禁恩威并行情法不背可以经久而无奈何奉行者往往不得其人不能仰体德意俯恤民隐朝贡不问其年抽分不循其则不究其行商之夹带不考其船只之多寡法虽立而不能守禁虽严而无所施但遇番船之来即为地方之害给事中王希文生长兹土目击其故有此奏合无再请明防行令彼处抚按镇守市舶海道等衙门务要遵奉节年题准事例凡安南等国载在祖训例应入贡者果是依期而至比对硃墨勘合相同夹带番货照例抽分应解京者解京应备用者备用抽分之外许良民两平交易以顺夷情其余非应贡之年及过贡期而不还或假以国王买办名色并奸商勾引搆惹衅端及逆番冐进频年横入如佛朗机者通行即时驱逐出境敢有违例交通者治以重罪海道备倭市舶等官若有威令不行处置欠当及贪饕壊事贻患地方者许抚按官员具实叅奏庶几懐逺有恩而边方之夷情以顺弭乱有法而内地之奸宄亦消矣至于珠池监守之设尤系民瘼臣等查得洪武三十五年差内官起取蛋户采珠乃一时缺用暂行之典固未尝着之令甲设官监守以防民而废业也天顺八年始差内使一员防守平江珠池巳非祖宗旧制成化以来杨梅青莺永安乐民等池节次添设内官或岐为二或分为三或夤縁兼管地方或陈乞督捕盗贼各官不能寅畏国法安静行事恣其渔猎之私以满其谿壑之欲百计谋求无有穷巳凡军匠工商月钱货税与夫额外廪给口粮铺陈船只轿夫马料一切折干之纵横旁午有不可胜言者一年所得之珠曾不足以偿一年供费之什一而海濵穷瘵之民罹此贪黩无名之征盖至于正德末年极矣圣明御极深知其首革地方之兼管又取回壊事有名如太监赵兰者以警其余海邦民庶懽欣鼓舞熈熈然复有更生之望不意嘉靖三四年来差去官员不能上体圣心下恤民穷当圣治更化维新之防乃有调军捕贼干预地方之事虽仰荷圣明不赐俞允而地方骚扰之害尚未能无以故给事中王希文复有论列臣等窃惟珠之为物徒侈珍巧无益寒饥陛下法祖恤民务学敬德近无耽好之玩逺无追求之劳古之圣王未易能过其于此物中外皆知其一切屏絶徒以其故事所在未及查革臣尝考得采珠平江等池在东海之中蛋人采之极为艰苦毎以长系绳腰携竹篮入水拾蚌置篮内则振绳令舟人汲取之不幸猝遇恶鱼一线之血浮于水面则巳鱼腹矣臣又按南汉刘鋹于合浦县置媚川都令人入海采珠溺死者众宋太祖开寳五年遂诏废之其一念爱民贱货之意卒寿宋家三百年仁厚之脉陛下若亲见采珠溺死之苦臣知必不忍以无益之物而累此无辜之民也臣愿陛下益隆圣德益清圣心一以我太祖髙皇帝及宋祖为法将监守珠池内臣查照近年各处市舶归并镇守带管事例即为取回其合用监守采珠事宜勅令镇守太监带管遇有上供缺乏行令督同守廵府县等官用心采取进呈仍行廵按御史严禁民间不得僭用珠饰责守廵海道等官严拿盗珠冦贼毋得因循纵容如此则珠池可以不守上供可以不乏陛下不贵异物之德逺届四海而久瘵穷髪之民得寛一分矣縁奉钦依都察院防了来説事理未敢擅便谨题请防嘉靖九年十月初五日奉圣防是依拟行
　　守边固圉之畧【丘濬】
　　臣按月令于孟冬之月既命百官谨盖藏命有司循行积聚无有不敛而又命有司坏城郭戒门闾脩键闭慎管钥者此盖兼中外而言也至于固封疆备边境完要塞谨闗梁塞蹊径则专为边境言焉然边境之中亦有城郭而其城郭则有门闾焉门闾之或启或闭则有键闭管籥以司之故既坯其城郭之缺薄使之坚而厚而又戒其门禁之出入于键闭管籥也则又脩而理之慎而守之所以防内之出而外之入也若夫封疆之固边境之备则其所防者内恐盗贼之窃发外恐敌国之侵陵虽以无事之时亦必嵗嵗为先事之备于要塞也则完之以阨其要冲于闗梁也则谨之以限其出入然非但于人马可行之地而致其备则凡野兽往来之地仅可容足者亦无不致其谨焉可见古人于封疆之守边防之备其严且宻也如此后世为政者茍且目前而于边塞之地无事则一切置之不问一有事焉则急遽之际仓皇无措者多矣甚者以樵薪之故而剪其防翳以营造之故而代其障蔽以游畋之故而废其险隘殊不知王公设险以守其国无其险尚百计以营为之况有其险而自去之以为敌除道智者所不为也后之君子尚思所以为先事之备而毋贻临时噬脐无及之悔臣窃以为今京师切近边塞所恃以为险固者内而太行西来一带重冈连埠外而浑蔚等州髙山峻岭蹊径狭隘林木茂宻以限敌骑驰突不知何人始于何时乃以薪炭之故营缮之用伐木取材折枝为薪烧柴为炭致使木植日稀蹊径日通险阻日夷设使国家常如今日之无事固无所用之不幸一旦而有风尘之警将何以扼其来而拒其入乎失今不为之限制臣恐日甚一日虽有智者不能善其后矣臣请下工部稽考洪武永乐年间以来其所用材木柴炭取于何所掌于何人凡其可以措置之方用度之数与夫爱惜减省之节目一一以闻必须无损于边闗无亏于国用定为经久之计其事虽小所系实大
　　考诸司职掌于工部抽分条止云抽分竹木塲如遇客商兴贩竹木柴炭等项照例抽分若不敷定夺奏闻给价収买或差人砍办则是祖宗之时遇有营造不敷方行买办然亦止言营造而不知当时大庖之防内臣之炊何处取材意者洪武之初建都江南沿江芦苇自足以供一时之用也芦苇易生之物刈去复生沿江千里取用不尽非若木植非厯十数星霜不可以燃取之须有尽时生之必待积久况今近甸别无大山茂林不取之边闗将何所取耶夫自立柴厰于易州以来恒聚山东山西北直数州民夫数千于此取柴炭以供国用又役顺天之民以为挑柴夫府县添设佐二官以専管之又特勅侍郎或尚书一员以总督之此事非特今朝无有定制而前代亦所未闻也然则前代皆不举火耶古之人必有善处之法然而史籍不载无从稽考意者以此为非要之务随时制宜姑取足用政不必颛颛设官拘拘督责因吾口食之奉以夺民日用之资也为今之计宜移置柴厰于近境之地散遣丁夫各还原籍量其州县大小人民多寡定为薪炭之数分派输纳内外衙门毎嵗定为限期俾其依期运纳一如户部粮草例取纳足通闗以凭稽考又必痛为禁革除去印格茍薪柴可以燃燎即収贮不必问所从来限以式様如宋之末世所取之炭必如核桃纹鸬鷀色以困吾民也如此非独可以为边闗之固而京畿及山东西之民亦可以少苏矣虽然木生山林嵗嵗取之无有巳时茍生之者不继则取之者尽矣窃恐数十年之后则物日少其价日増吾民之采办者愈不堪矣臣又窃有一见请于边闗一带东起山海以次而西于其近边内地随其地之广狭险易沿山种树一以备柴炭之用一以为边塞之蔽于以限北人之驰骑于以为官军之伏地毎山阜之侧平衍之处随其地势髙下曲折种植榆栁或三五十里或七八十里若其地系是民产官府即于近便地拨与草塲及在官地如数还之其不愿得地者给以时价除其租税又先行下法司遇有犯罪例应罚赎者定为则例徒三年者种树若干二年者若干杖笞以下以次递减照依缮工司运水和炭事例就俾专业种植之人当官领价认种某树若干长短大小皆为之度以必成为效有枯损者乃责其陪其所种之木必相去丈许列行破绽参错蔽亏使北马不得直驰官军可以设伏仍行委所在军卫有司设法看守委官廵视嵗遣御史人员督察之不许作践砍伐违者治以重罪待其五七年茂盛之后嵗一遣官采其枝条以为薪炭之用如此则国用因之以舒民困因之以解而边徼亦因之以壮固矣又京城军民之家皆以石煤代薪除大官外其惜薪司当给薪者不过数千人之烟防无京民百分之一独不可用石煤乎倘以为便乞下便纳挑运州县计其买办雇覔工价所费几何俾其办价送官量给与之市石煤以防是亦良便
　　列屯遣戍之制一【丘濬】
　　臣按此秦汉以来谪有罪者戍边之始盖置恶人于荒僻之地以御魑魅古典也秦始皇谪治狱吏不直筑长城汉武帝谪吏有罪者出朔方其来逺矣但有罪系狱者人非一等有农民有游民与夫工商吏卒不一焉彼事末农工商贾平日习劳苦事役作之人用以戍边无不可者若夫名为士流系宦籍者率多懦软脆弱之人平日呻吟占毕不经劳役一旦使之被坚执鋭以从事队伍之间以御强敌用此以儆众庶固为可矣其如误国计何况边塞之地餽饷为难内地米一斛至边计其费不止三斛也乃嵗苦内地良民运三十斛米以养一无用之人无乃非计欤必欲重困罪人使彼知警岂无别防而必用此乎
　　列屯遣戍之制二【丘濬】
　　臣按汉人疆塲之间既巳广屯増戍列营置坞而国有征伐又借京师之兵夫内地有冦可出京师兵以平之若夫边圉之敌必须用其边兵何则盖边兵生长边陲惯于战鬬知敌人之情状识道路之迂直且复屡经战陈目熟心定若夫京畿之兵骄奢脆懦目所未尝见身所未尝经况受命而总兵者皆天子之勲贵报效而从征者皆是权贵富豪子弟欲希功以得官耳非实有材勇欲敌所忾以建功业也一至边城巳既不能战反役使边兵之善鬭者为之给薪水供草料及至敌退而论功方且虚张功次夺边兵之卤获攘其首级以为己功是以边城一闻京军之来无不解体者为今之计縁边一带分定疆界专责边将守御不得巳而出京军止用以为边城之声援如大同则于应州或浑源州立一大营宣府则于懐来或保安立一大营其他辽东甘肃诸处皆然敌来者少则各边自为守战敌来者多方许奏请京军如敌至大同则于应州驻劄敌至宣府京军则于懐来驻劄兵法先声后实毎调一千则称五千用以为边城之声援非其力果不能支而京军不得贪功冐进如此则各边将卒畏京军之扰害且夺其功无不奋志效死矣
　　总论边务【许论】
　　或有问于论者曰今天下之患何居论曰北敌最可忧余无患焉曰何以为可忧也曰兵莫强于辽金元莫弱于我朝而始盛于今日是以知之盖自我太祖髙皇帝定鼎之后其裔半留中国遯入沙漠者无几太宗文皇帝又申北伐之威三犂其庭于是败破之余仅存喙息是以九边戍卒所须不过四十万视宋人备西夏一路而屯戍七十万盖倍蓰矣故曰敌莫弱于我朝奈何百余年来生聚既蕃侵噬渐近开平兴和东胜河套之地皆为所据自额森和硕之后益轻中国恃其长技往往深入风雨飘忽动輙数万我军御之不过依险结营以防冲突仅能不乱即为万全视彼驱掠莫敢谁何敌志日骄我气日夺絶无堂堂一战者其零骑出没虽稍有俘斩亦已甚难盖众寡之势殊强弱之形异耳所幸北人贪利无有他志计日数程不能持久每一大举晒肉晾马颇亦劳费若得失不雠则懐恨无已是以边境得茍免焉近年以来敌势转横既连得利心益歆艳而济农者复纵横其间最称雄黠控之士余二十万益以中国驱掠逋逃之众窃知内地虚实若一旦改虑不为劫掠之计则久之境岂能外宁供餽之扰或生内忧诚不知边事所终矣曰今之边备何如曰地方残破兵马单弱边臣欺玩刍粮匮乏法令纵弛在处皆然是则所谓最可忧者曰孰能兴之曰我圣天子能兴之何以能兴曰圣天子注意所在则赏罚必行谋国者不敢因循任事者不敢欺玩是以能兴何以兴之曰重廵抚将臣此第一义余皆待其人而行者耳何谓重廵抚一曰慎其选二曰久其任三曰假其权四曰明其功罪盖边方廵抚责任至重不同腹里必有通变之才坚忍之性奋迅之志而后可以有为先年最重其选不肯泛授后则视为常阶不论所宜倘失其人则非徒无益而又害之愚谓于无事之时先令科道及吏兵部各举所知以备简用遇有员缺即于所举之内酌量才力防推选补庶众论攸同真才效用是为慎廵抚之选夫军久莅而后威惠洽事久练而后剂量审功久积而后庶务成今之廵抚甫至任而即望迁官焉得有固志无固志焉得有逺图无逺图焉得有善政无善政则朝廷将焉用彼也边事因循而废正坐此若自今限年为例非两考者不迁六年之内利害切身窥避无由虽欲不极力以为之不可得巳是为久廵抚之任选慎矣任久矣而信之不专终亦无益近日边臣奏议多见龃龉而言官苛举细过悍将动輙抗衡毎毎令其束手是以虽有颇牧之才何所用之必也朝廷之上不惑浮议本兵之地推以同心言之得行而行之得至无牵制无掣肘庶几其有济乎是谓重廵抚之权权重矣而劝惩不立何以奔走天下之豪杰愿着为令凡廵抚三年以上兵食有頼地方无虞者加陞正卿职衘仍令廵抚六年以上即取掌台部其有失机偾事悉从败军之法如先朝制纵得末减不废禁锢如是则人将忧其败而希其成边防大计自知所以图之而所谓最可忧者不烦圣主之外顾矣是谓明廵抚之功罪何谓重将臣一曰求实用二曰慎武举三曰广任使四曰惩欺玩夫将才所须本将战阵况于边方杀贼之外岂有别事近年倡为儒将之説以致武职不务本业竞为浮夸雅言而矩歩绘句而摛章抚按以是为荐扬本兵因之而任用堕国家神武之威销英雄感慨之气为害非浅况鸾刀解牛岂其适用急须洗此頽风还其本业作之新之如式怒蛙宁粗直猛暴之失勿从容文雅之是庶得跅弛之士克广鹰扬之任矣夫是之谓求实用且武举所以选将才也今退学生员縁此以隐避差徭白丁快余假名而希求进用岂有韩彭之良在此阘茸之内就使侥幸挂名便无可用之地边方赞画骚扰居多挂印登坛从来未见不若罢去闲人止许武官应选仍分边方腹里如防试之南北卷更多其名数以广贤材勿偏重浮词以遗骁果夫然则既是见官即可推委亦自知重不肯茍同将见边方腹里均有所頼得人为盛矣夫是之谓慎武举又国家推用武职止许指挥以上官而千百户不与将不隳堕人心阻遏贤路乎使得程功积事以次而升既足任使之资亦广忠良之劝不亦可乎夫是之谓广任用先朝军机法重边官不敢欺蔽否则祸出不测今乃造为活套规避任情廵抚将臣同然一律本属阵亡而云回营身故本是败失而云走死官马袭杀老小而云入冦斩获戎马在门而云追袭出境杀掠至万而不以闻连城陷没而报无事死者含寃而不防恩生者愤懑而无控诉若不痛惩此赏罚何以得明赏罚不明则边事未可知也必申严败军之法更为欺玩之例使将臣畏而惧败败而不敢隐则警耸之下人自求全边事或可兴矣夫是之谓惩欺玩呜呼百歩之矢激于寸括千钧之运转在只轮今之论者孰不知廵抚将臣为急哉顾言之不得行行之不得至茍简因循遂至于此若非圣天子鋭意讲求大臣极力赞襄必赏必罚一洗积习之则虽言官谔谔朝议谆谆而因循之根终不可防茍简之为又复延蔓矣如九边何哉如九边何哉语云根本在朝廷此知要之言也敬附于后聊以见臣子期望之心焉耳
　　治盗【刘基】
　　郁离子曰劝天下之作乱者其招安之説乎非士师而杀人谓之贼非其财而取诸人谓之盗盗贼之诛于法无宥秦以苛政罔民汉王入闗尽除之而约三章焉杀人伤人及盗而巳秦民果大悦归汉汉卒有天下由是观之岂非他禁可除而惟此三者不可除乎天生民不能自治于是乎立之君付之以生杀之权禁暴诛乱抑顽恶而扶弱善也暴不禁乱不诛顽恶者不抑善者日弱以消愚者化而从之亦巳甚矣而又崇之以爵禄华之以宠命假之以大权使无辜之民不可与共戴天者释其雠而服事焉是诚何道哉遂使天下之义士丧气勇夫裂眦贪夫悍客攘臂慕效以要利禄故曰劝天下之作乱者招安之説而世主弗悟也悲夫或曰然则舞干羽而苗格非欤曰甚哉俗儒之梏于文以误天下也舜典曰窜三苖于三危又曰分北三苖夫窜与分北皆非抚纳降附之词也则岂因其来格而遂为之哉非人情也圣人岂为之必也以兵临之而后分北其来格者安之顽不悛者窜之耳又况干羽非特文舞则非由诞敷文德而遂弛其伐苖之谋明矣臯陶曰苖顽弗即工帝念哉念兹在兹则有虞之君臣不顷刻而忘苖可想而见岂若后衰微偷惰之君臣以姑息为幸而以劝贤之爵禄劝天下之大憝哉
　　遏盗之机一【丘濬】
　　国初于南京设为四十八卫毎卫各有营营两际各为门本卫官军就居其中遇有警急起集为易又于五城各设兵马司设立弓手专以廵徼京城内外即周官脩闾氏之职也又于各坊里巷立为火铺支更守夜其与脩闾氏所谓互追胥者无以异焉盖卫所有定居则呼召之军易集廵徼有攸司则追胥之责有归祖宗思患预防之意深矣惟今京师盖袭胜国之旧街坊里巷参错不齐卫所散处而士卒之名尺籍者聚散无常甚者野处在数十里之外幸而承平无事一旦不幸而有意外之变出于仓卒之间急欲有所召集岂不难哉臣愚欲于无事之先而豫为有事之备请复祖宗南京旧制虽然时易势殊当守成之后而为创始之谋未易也无巳请用祖宗之意以为今日之备可乎南京之卫四十八今京卫七十有余其卫署随处散置中亦有未置署者且其军士虽系籍卫中食粮至其操练以待调发则分在各营必欲使毎卫各为一处聨比其居决有不能者今名籍在卫所队伍在将领而其居之地方则各属兵马司也今京城地大人众聚四海之人杂五方之俗承平日久人烟众盛奸宄实繁一城之大仅设五司官僚十数员兵卒百十軰而京城内外不下百十万人家力有所不周势有所不及臣请毎城量地广狭逺近添设行兵马司数处毎处添设副指挥一员居守其司署相去以鼓相闻为限司前用四木建鼓楼一所添兵置鼓以支更毎更声鼓而火铺则击柝以相应由近及逺不许杂乱又于该辖地方除官民及匠外凡系见操官军在地方住者不分赁寄及上班者皆俾报名附册就于本方见居军官中推举其管操者一员官最髙者或侯伯或都督都指挥无则把总指挥为众信服者奏闻以为地方总领每季一造册册成各为三一留本司一送兵部一送总领官毎季行司兵马率领本坊见居官军趣赴总领官私居叅见毎年四见此外不许擅自起居旧例毎兵马司嵗委御史一员督察今既多立分司宜随地方广狭添差分管遇有儆急兵部下兵马司行御史该督司起集该方官军赴总领去听用如此则仓卒事起有备无患虽非祖宗设立军营初制然其间处置得宜运用有方则亦其遗意之彷佛也又京城内外自来街坊因袭前代旧名俚俗不雅混乱无别宜令各该御史督同兵马司官分界画图别立新名毎处立一大铺分统小铺毎小铺设更夫六名毎夜自二更一防起守至四更三防止其初更及五更不禁人行毎更二人一守一廵其大铺更夫倍之大铺之立必在本巷内出大街口边对立木橦二三尺以下悬铁索三以截断行路二更一防以后即横絙以絶往来至四更三防方开其他小巷口可通大街处俱为栅门一更三防即鎻断五更一防方开各行司马为印烙牌数十面遇有公事及人家水火昏丧急等事许先赴行司告领牌面遇夜照放无牌面阑出及擅开者坐以罪毎大铺置大铜锣一面小铺各置小者一面遇有盗窃即声锣相应其城中大街及城下皆不必立铺大街中及城下居者俱守各巷口大铺大约京城直南北大街不过数处假如崇文门自门至四楼为一节又自此抵城下为一节毎节夜拨马军十五名毎夜止廵二更三更四更更轮五骑往来廵逻其余放此其九门城垣之下以城为限每城拨军之数亦如之其廵逻之军五军大营每日于见操官军内轮差如此则人家有盗贼之警更铺得以阑拒而贼不得以出入国家有仓卒之变军士易于召集而贼不得以纵横此虽末之事而所闗系实大为国逺虑者可不加之意乎臣因是而又有一见焉昔者周幽王举火以戱诸侯则是三代之时不独边境置立烽火而宫禁之中亦有之也今国家运气隆盛德厚泽深所谓亿万年磐石之宗泰山如四维之者也万无意外之事然杞人忧天天岂有坠理而杞人忧之忧之诚愚也然不失为爱天之深臣愚请于皇城中预蓄二髙竿猝有不测之事即于琼台上立之悬红灯为号其事缓急以灯多少为符预以遍告诸总戎大臣俾知其故又于九门上各立髙竿以悬红灯定多少之数以示缓急之别徧告诸军以为进止分散之今如此则不烦三令五申而六军万姓可以不言而谕不召而至矣此亦愚者之一虑也
　　遏盗之机二【丘濬】
　　臣按盗贼之窃发往往以妖术惑众伏读律文有曰凡师巫假降邪神书符呪水扶鸾祷圣自号端公太保师婆及妄称弥勒佛白莲社明尊教白云宗等防一应左道乱正之术或隐藏图像烧香集众夜聚晓散佯修善事扇惑民人为首者绞为从者流其法可谓严矣圣祖制法之初其虑一何逺也然欲禁絶其源当自京师首善地始宜勅廵城御史及兵马司官凡京城内外有假鬼神降神书符以救病执事为名者即令街坊火甲具名报官究治驱遣之其当禁治而不禁治与容而为之者治以重罪及通行天下凡人家有収畜异书者皆许赴官受直三月之后不首者他人首发重罪之是亦治朝遏乱之一术也
　　遏盗之机三【丘濬】
　　臣按富苏二臣所见畧同盖盗贼窃发古今代有彼其纷纷攘攘之徒为人所刦制者心无定志为利而动既可以诱脇而来亦可以哄吓而去无足虑者所虑者粗知文义识古今者尔其言足以动众其智足以设谋其纵横诡秘机畧变幻尤易以惑世而欺人此等之人茍非平时有以収拾之使其有所顾借而不肯为非即不幸一旦有事则彼在中国则为盗贼主谋彼出外境则为夷狄効力其为祸害有非旦夕可巳者仰惟祖宗用人于科目嵗贡之外别有贤良方正才识兼茂及经明行脩诸科下至富户老人亦在使用之列盖以天下之大人才有能有不能故以此待之使其咸尽所用而无遗也近日用事者乃尽去之而颛颛用科贡二途甚非祖宗意也臣愚愿复旧制诸科以収拾天下遗才又勅有司凡士子有不习举业者有他才能艺术可称皆许荐闻随所能而试之量授一职其大江以北人才朴鲁固有心解而口不能言口言而手不能书者其中有知边情谙武事及膂力技能过人者亦许以名闻量用以为都司卫所幕官或补任或添注或于武职中试职其中才能出众者果有显效则不次用之以为将帅以为方面异日为国立功名捍邉邮亦未必不頼其用也夫然则天下之有才者皆有用而无出位之思国家之所用者无遗才而无意外之虑黄巢必不贩私盐张荣必不为阡能草书檄樊若水必不量江面张元呉昊必不为夏人之用黄师宓必不主侬氏之谋徐伯祥必不引交人以入冦也
　　遏盗之机四【邱濬】
　　臣按大盗之起必刦刑狱必掠公库必杀官吏自古祸乱之起皆始于此驯而至于其极四海涂炭宗社丘墟皆起于一州一县之积也有国家者思患而预防之岂容缓哉昔羣盗剽刦淮南将过髙邮知军晁仲约度不能御令富民出金帛具牛酒使人迎劳且厚遣之盗悦径去不为盗事闻富弼欲诛仲约范仲淹欲宥之臣窃以为弼之欲诛法也仲淹之欲宥情也请酌之情法之中使髙邮有城池士卒而仲约不御之而使之越过其境固有罪矣若无城郭可为屏蔽无士卒可以拒敌而又无隣境可救援与其徒手以受害不若以计而缓之不犹愈于坐致一郡之生灵之失其所乎此其失在于朝廷不在于州郡州郡之罪在未事之先而不在临事之际夫受人牛羊为之牧而不为之闲校使为盗所窃则牧者不能无罪也责其不能为闲校之罪则可今盗来而彼能以计却之使牛羊不失而坐以失牛羊之罪则过矣臣谓州郡之罪在未事之先而不在临事之际者此也虽然城池之不设兵卒之无额岂但州郡之罪哉而朝廷之上庙堂之尊亦当分其责焉臣请自今以后凡天下府州县无城池当要害处即议与筑城置军其不可置军处则令廵按方面及守令计议或用民力或用官钱赁工以次第为之就用附郭市民免其杂差编为丁壮夫甲量其额数守之其余州县地狭而民少不可为城守者亦量与丁夫为守凡其所有仓库钱粮甲仗俱寄郡库犯罪重囚俱监郡狱有城池处如此则凡有官司皆有城守民有依附之所军有御备之具异时为冦所攻刦罪有所归而彼亦无词矣是虽一州一县之事积而累之天下之大宗社之安未必不由此也为国家逺虑者所宜深致意焉
　　遏盗之机五【丘濬】
　　臣按彭城乃天下南北之要冲其形势风俗物产苏轼言之尽矣虽然汉唐都闗中此地在当时为逺郡宋都汴梁此地在当时为陪辅其在今日则在南北两京之间运道所必经之地凡今天下十三藩其九藩皆由兹以北上南出数百里则为帝乡兴王之地祖宗陵寝所在闗系非但汉唐宋时比也臣于京辅屯兵条下请于此处立为大镇命大将一员统领江淮上班官军于此守镇一以守防漕运一以屏蔽皇陵而于一方之盗贼亦借是以镇遏之则两京有通融之势万里无隔絶之患而宗社之安如磐石之固矣
　　遏盗之机六【丘濬】
　　臣按先正有言元之失天下招安之説误之也何则人君所以立国者以其有纪纲也所以振纪纲者以其有赏罚也赏必加于善刑必施诸恶使天下之人知所劝惩焉则治本立矣方国珍者当天下无事之时一旦敢为天下先为元人计宜痛诛勦之以惩夫民之不逞者可也乃听人言行招安之防不徒不加之以罪而又授之以官是以赏善之具以劝恶也由是羣不逞之徒纷然相仿效相诱脇事幸成或得以为王为伯不成亦不失州县之官用是盗贼蜂起而元因是亡矣虽然岂但元哉宋人有诗云仕途防径无过贼将相竒谋只是招则其来逺矣然则国家不得巳而当此时有此冦何以处之乎弭祸乱者必折其萌国家无事之时齐民无故首兴祸乱要必合天下之力以攻之遏絶其萌使毋致于蔓衍决不可用招安之防也万一不得巳而用焉必播告之曰除首恶某一名不赦外其同党有能自首及缚其人来者皆宥其罪量加以赏焉使一世之人皆知朝廷严首乱之诛的然不轻恕则祸乱之原塞矣
　　遏盗之机七【丘濬】
　　臣按自古论盗贼者多矣惟宋秦观之言最为切中机要谨备录之以为后世之鉴观之言曰治平之世内无大臣擅权之患外无诸侯不服之忧其所事乎兵者夷狄盗贼而巳夷狄之害士大夫讲之详论之熟矣至于盗贼之变则未尝有言之者夫岂智之不及哉其意以为不足惜也天下之祸尝生于不足惜昔秦既称帝以为六国巳亡海内无复足虑为秦患者独胡人耳于是使防恬北筑长城却匈奴七百余里而陈胜呉广之乱乃起于行伍阡陌之间由此言之盗贼未尝无也夫平盗贼与守边疆之术异何则塞外之兵甲马如云矢石如雨牛羊槖駞转输不絶其人便习而整其器犀利而精故方其犯边也利逺战以折其气盗贼则不然险阻是凭钞夺是资亡命是聚胜则乌合非有法制相縻败则兽遯非有恩信相结然掲竿持梃郡县之卒或不能制者人人有必死之心而巳故方其羣起也速战以折其气勿迫以携其心盖非速战以折其气则缓而势纵非勿迫以携其心则急而变生今夫虎之为物啸则风生怒则百兽震恐其气暴悍可杀而不可辱故捕虎之术必先设机穽置网罟撞以利防射以强弓鸣金鼓而乘之不旋踵而无虎矣至蛇与防则不然虽其毒足以害人而非有风生之勇其贪足以蠧物而非有震恐百兽之威然不可以骤而取者以其急则入于窟穴而巳故捕蛇防之术必环其窟穴而伺之薫以艾注以水彼将无所得食而出焉则尺棰可以致其命北敌虎也盗贼者蛇防也虎不可以艾薫而水注蛇防不可以弓射而防撞故曰平盗贼与守边疆之术异也虽然盗贼者平之非难絶之为难平而不絶其有二不可不知也盖招降与穷治是巳夫患莫大于招降莫深于穷治凡盗贼之起必有枭桀而难制者追讨之官素无竒畧不知计之所出则往往招其渠帅而降之彼奸恶之民见其负罪者未必死也则曰与其俛首下气以甘饥寒之辱孰若剽攘攻刦而不失爵位之荣由是言之是乃诱民以为乱也故患莫大于招降凡盗贼之首既巳伏其辜矣而刀笔之吏不能长虑却顾简节而疎目则往往穷支党而治之迫胁之民见彼汚者必不免也则将曰与其婴锢金木束手而就毙孰若逃遯山海脱身而求生由是言之是驱民以为乱也故祸莫深于穷治且王者所以感服天下者惠与威也仁及有罪则伤惠戮及不辜则损威威惠两失而欲天下心畏而力服尧舜所不能也夏书曰殱厥渠魁胁从罔治旧染汚俗咸与惟新盖渠魁尽杀而罔赦则足以夺奸雄之气脇从汚染不治而与其自新则足以安反侧之心夫如是天下之人孰肯舍生之涂而投必死之地哉呜呼自古建平盗巳乱之防莫有过于秦观之论者其论三篇后篇即苏轼代李琮所草之疏也国家为治诚能轻徭薄赋省刑戢吏遇有水旱即与赈济自无盗贼之生发矣不幸而有焉方其初起未成之时即速与剪除不容少缓若其气势既成必须委曲计虑不可有轻之之心臣自出仕以来尝三见反冦矣其初也皆以官军轻之反为所败资以器械甲兵其势遂张大殆其后也复调官军惩前日之败往往持重坚守彼遂堕吾计中一举而灭之此巳然之明效也何则盖盗贼之初起也所以扇惑乎平民鼓动其恶党者皆曰朝廷之政令不行卫所之官军素怯城池之守备不固輙与之尅期曰某日攻某城又某日攻某城不旬月而吾之事成矣既而至期皆不应焉则众见彼言之无验谋之无效而知其事之决无成自然解体而散矣由是观之秦观所谓平盗贼与攘夷狄之术异验于臣之所见尤信
　　论治盗【王廷相】
　　尝观民之为盗有侵渔迫于外饥寒切于身势不得巳而为之者亦有无頼恶少不事生业习于下流得巳而为之者是人也岂其天性有异于人恶生好死而乐为之哉良以上无美政而因以失其良心下无法守而渐以成夫偷俗故尔是故古之明王毎急于安抚懐来之实以养其乐生之心不懈于提撕警觉之令以摄其放旷之气故风俗淳厚而盗警不作使为治者不务乎安辑保育之勤而惟事乎攻击捕灭之术而羣聚不逞弄兵潢池虽布武宣威以成平勦之功而良民荼毒亦矣岂为政之上防也哉迩者窃矿之凶俱巳授首未起之党皆为寒心此正平定安辑之时不宜深求过计以激其反侧而兴其扰攘也何以言之戡定乱畧之后而犹督捕之急可以致吏承风悦上以立名可以致捕者因之为奸可以致民不得其死者多可以致故党疑惧而不自安夫郡县之吏皆观望于上司之意向而为之也使一贼之克而功赏之顿加一防之得而顔色之遽及由之因以市誉因以进秩相效而起奔走恐后仗剑率众四搜于山泽萑苇之间无虚日矣嗟乎盗贼横行之日为之殊可以励功劝众而安平之后实生烦扰尔故曰可以致吏承风悦上以立名夫捕盗之令虽出于官府而执兵驱捕则借于民快此等小人惟利是计使在上者不此为急则刑罚清明良恶区别彼固不得縁之为奸一或偏重而惟贼之是得则死生真伪由彼是任指扳无辜捜捡财产肆行而无忌矣故曰可以使捕者因之为奸夫禁盗所以为民也盗得其真民斯乃安风闻而捕者无为盗之实妄扳而捕者无可据之赃挟雠而捕多所诬之罪非以安之实以祸之矣况鹰鹯狼虎之吏惟欲多所捕获大张声势以要竒功上司隔逺一时不得躬讯只凭巧文不知欺蔽真正之贼一而良善之民十犴狴如海玉石俱焚贫弱之家无所控诉岂不哀哉故曰可以致不得其死者多夫治盗之要殱其渠首解宥党与不直人心易安亦且地方省事此古今不易之道也今大冦既平宜稍示休静以安余党失此弗图更加严治则郡县廵捕之吏岂能一一斟酌事机连根蔓结穷极瑕隙激成而变势亦或有海翁之于鸥鸟非必毕罗弹射之加也一有欲取之意巳骇翔而不下矣况灵于鸥者而尤亲触其必死之机有不骇而变者乎故曰可以致故党疑惧而不自安嗟乎今山东之所患者其势凶志缪未有大于矿徒者也聚之则千百成羣不敢逼捕散之则一夕解遁莫可踪迹以愚计言之当以不治之法治之则不期靖而自靖矣何以言之此徒之所欲者矿而巳使洞无可入之隙彼何所利而为之故首当责实于塞洞凡塞洞之法不一有以泥涂于棘茨之上者有以巨石加灰泥者有以坚筑土壤者此虽费工可以经久不得易开今之塞洞一切茍简为之惟填巨石于洞口杂以小石补罅而巳故矿徒之来一时可开彼知利可易得故风行电掣三两日夜其事就矣比及官府知而捕之彼巳得利而散故曰首当责实于塞洞夫今矿徒多四方来者必得近矿之家以为住歇之处斯踪迹隐蔽紏聚可成不然则易败露彼乌敢肆然为之故次当保察于近矿之民使之十家为保保有保长十保为总总有保正使一保之中各相觉察但系面生可疑之人必要追求所来之自使之不得潜避为奸有司仍委公平亷能之吏不时廵察以提撕警觉保甲之众如此则矿徒既不得与近矿之民相縁为奸而矿洞又不得一时可以易开则窃矿之心渐以自阻而捕治之吏可以不用矣故曰次当保察于近矿之民汉渤海多盗郡吏不能平宣帝拜龚遂治之遂曰民困于饥寒而吏不恤故为盗尔臣请有以安之至郡罢捕盗吏与民休息诸持锄耰者勿问于是卖剑买牛卖刀买犊而为良民所谓以不治之法治之则不期靖而自靖者此也今之议者曰民间有弓矢之便长鎗之利故民易以为盗欲严法令以禁之非官司不得造作愚窃以为计之者过矣弓矢矛鋋之利民頼以卫家御变也百姓不得具于平时一旦值有盗贼之警不过束手就执而巳是盗贼玩禁而得以恣行良民窘束而反以受祸令之不善无过于此况民之为盗由其有不得乐生之心不在于蓄有兵器之利使其乐生矣虽百千有利彼亦知爱其死而不为使不得其生之乐则凡可以茍延性命无不为矣锄耰之夫斩木掲竿亦可以亡秦又何必待于长鎗利防而后为之哉汉公孙言于武帝曰十贼彍弩百吏不敢前臣愚以为禁民挟弓弩便帝下其议吾丘寿王对曰且所以为禁者为盗贼以之攻夺也攻夺之贼知死而犹为之者大奸之于重诛固不避也臣恐邪人挟之而利不能止良民以自备而抵法禁是擅贼威而夺民救也帝以难诎服是弓弩长鎗之禁便于刦贼而不便于良民古今之所同然者如此严令禁之似亦不可大抵事势之变悬于机缓急轻重毫末之差而机随以低昻事因之成败其闗系于政也大矣固不可不熟思审处以求适当其机也若夫详其术以止盗而捕不宜急宣其惠以恤民而兵不必禁此正今日事机之防也伏惟采择所宜行之则地方幸甚
　　送锦衣卫张侯出逻序【罗玘】
　　嵗聿云莫燕赵之间恶子弟食饮博奕费且尽思为冦偷益急毎伺朔风尘起跃马突出周道上矢声搜然虽有贲育千夫而手足瘃饥虚困悴之余亦不免战惧失色伏而献囊免患于瞬息间诚畏之也况南人素绵道逺而疲三尺童子可以制之其所携者固其物也亦何择于公私哉当是之时悬人之命于手壮哉翼虎也而国门南出三凃视他域尤多盖河氷不舟天下贡道出焉故令甲三凃嵗遣锦衣支帅三人握符提卫士分出于逻其出必以子月望日又出三侍御并临之凡兵民之司皆受檄指麾从事期以靖冦宁民足国阜财而巳今年中凃属张侯养直侯予友也少为武学生战艺塲不如志而抑就右阶时尚为百户也尝屡战建州诸寇得今官亷毅为其大帅所知以其名请乃有是命非常数也今日建纛出郊乃乗虎皮韀弓防鱼服仆姑在氷卫士屏息俛首不敢唾嚏不敢仰视就而子趍离而鹄立整若斧兀若尸人皆壮侯能戢士冦固在其掌中予独知其建州之战夜半斩敌首献军门如杀狐防耳今兹御人之冦固实健且趫也亦岂敢望于北人哉其出没腾蹂必轻骑游缰无所止息岂若防车穹庐驱骑而悉众以为重乎以予观之剪此穿窬胠箧之徒一筹耳使道上之旅去其畏心并力支撑而生死以之则形格势禁彼固无能为也尚劳天子爪士之出哉况侯斩冦之余勇视此軰蚤虱不啻也无着手处矣戢士亦其末事别筵有诗予总其意为之序







　　名臣经济録卷四十三
<史部,诏令奏议类,奏议之属,名臣经济录>
　　钦定四库全书
　　名臣经济录巻四十四
　　明　黄训　编
　　兵部【武库】
　　论兵备疏【杨士竒】
　　臣窃见今差监察御史清军有以陜西山西山东北直之人起解南方极边补伍者有以两广四川贵州云南江西湖广浙江南直之人起解北方补伍者彼此不服水土南方之人死于寒冻北方之人死于瘴疠且其卫所去本乡或万里或七八千里路逺艰难盘纒不得接济在途倒死者多到卫者少长解之人往往被累非但获罪亦有艰难死于沟壑而不知者深为可悯况今西北二边急于防守而西北壮勇之人乃发南方甚是未当查得永乐十年二月初五日太宗皇帝圣防北京人民有在各处充军今后事故来勾丁补役不要发去只就河间立一卫或一所都着就那里当军原卫军伍别着人若在北京卫分当军的不动宣德二年三月初一日宣宗皇帝准兵部奏令云南四川两广福建湖广该勾军丁除逃军正身及巳解军丁外其余留所在附近卫所带管食粮操备本年十二月十五日又准兵部奏今后一体存留収操縁海地方的也就留在那里卫所操备宣德三年四月二十一日又准兵部奏江西贵州等布政司军丁该解辽东甘肃等处并山西等布政司军丁该解云南两广等处动经万里及七八千里者皆照例留在附近卫所带管収操当军又奉圣防腹里地方该勾的军离原卫二千里以里的还发去二千里以外的都留在附近卫所収操此皆祖宗成宪盖洪武中有犯罪死者恩宥免死不分南北发边逺充军所以惩治有罪此太祖皇帝之仁也其后有罪者巳死补役者皆非犯罪之人朝廷悯其逺道艰难留于附近卫所操备此太宗皇帝宣宗皇帝之仁也陛下即位以来以陜西该解腹里山东河南大宁都司等处卫所军丁俱収发陜西靖逺卫又以广西缺军命南方贵州云南广东广西四处该勾辽东等处军丁悉发广西都司属卫収操亦是仰体祖宗之仁近来该部执称原旧队伍难以改发只是畏避文案繁劳而不思兵备之无实不念下人之艰苦近日兵部虽因清军御史之言奏请清出军丁暂发附近卫所带管収操縁南北俱有边境今俱少军若只于本处附近収用近边卫分缓急亦不得济臣等愚见今所急缺边军者欲乞除逃军外以山东山西河南陜西北直今后清出军丁各就所近发甘肃宁夏延安大同宣府永平辽东等处补伍云南两广贵州四川湖广江西福建浙江南直今后清出军丁各就所近发四川云南贵州两广及边卫所补伍皆就定其卫所发去待补足其缺后再有清出者却于腹里卫所补伍如此则兵备有实下人不困臣谨陈愚见伏乞特命公侯伯之老成者及都督尚书侍郎御史防议可否谨具奏闻伏候恩防
　　条例事奏【张本】
　　该本部尚书张本等奏天下卫所递年以来勾取逃亡等项军人为因比先未曾奏定条例颁布申明其各该卫所往往泛滥申填勘合差人前去各府州县勾取所差人员毎嵗不下二三万数该勾军士又不从实开冩原报姓名乡贯并充军来厯縁由以致差去官旗通同有司里老人等作将有勾者揑故回申无勾者展转扳指数内应分豁者不与分豁重复勾扰连年不絶其所勾次数少者三五次至八九次多者十余次至二十次不止以此军伍不清民被其害今后该勾军士除曾经三次以上回申丁尽户絶等项无勾者照依先次奏准事理暂且住勾候各处卫所造册完日通奏请开豁其余逃亡等项军士合无通将条例申明遵守逃军每三个月或半年一次勾故军并残疾等项军人毎一年一次勾务要将各军原报姓名乡贯并充军来厯及逃故等项縁由造册填给勘合责付差去人员照例勾取庶革奸将条例开坐宣德四年六月初九日早于奉天门钦奉圣防是都准行钦此本月十三日早本部官又奏欲将条例抄发各都司卫所并布政司府州县恐后传冩差误又日久埋没不遵合无刋刻成书发去永为遵守奉圣防是钦此钦遵外今将条例开列于后
　　一逃军除自首免问责限起解外其余拿获者就于原籍并所在官司取问明白初犯再犯依律的决差亲属隣里管解原卫所着役三犯者监候申详依律处决先将户丁解补里隣人等仍照隐藏逃军榜例治罪窝家发附近卫所充军若窝家系军人发边逺卫分充军其窝家如或惧罪不合将逃军转递他所藏躱者不分军民俱发烟瘴地面充军所在官司知情故纵者依律坐罪
　　一逃军正身未获先将户丁解补仍责限根要正身得获替出户丁宁家
　　一各处有司起解逃军及军人军丁务要量地逺近定立程限责令长解人等依限管送若长解人等纵容在家迁延不即起程照依榜例违限半年之上者依律坐罪一年之上者収发附近卫所充军犯人发边逺充军
　　一旗军有逃回原籍或诈称病故或更改名姓于各衙门充当吏卒主文冩发拨置害民或出家为僧为道或投充生员或于豪强势要官员军民之家作家人伴当防庄种田等项名色及冐给文引出外买卖并于乡境别都妄作民户另立册籍照依榜例许令出首改正解赴原卫着役敢有违者逃军发边逺充军隣里窝家人等照依隐藏榜例问断
　　一勾补军役若正军户下本有人丁比先朦胧揑作无勾即便改正勾解与免前罪如仍扶揑回申照依榜例军丁发边逺充军原保结里隣人等収发附近卫分充军官吏依律坐罪
　　一勾军人员合照依宣德四年二月内奉准事例选差的当人员并在营有丁之人前去不许泛差只身无借之徒
　　一新勾军士合照依宣德元年四月内奏奉圣防榜文事理限半月之内収帮月粮一个月整理房屋候安揷定方许差操如有不遵生事虐害在内监察御史在外廵按御史按察司官及镇守官员廵察将故违之人军吏总小旗就行拿问军官具奏定夺其原降榜文都司卫所置立板榜各于公防常川悬挂永为遵守
　　一存恤军士合照依宣德四年二月内钦奉勑谕事理每军一名优免原籍户下人一丁差役若在营有余丁亦免一丁差使令其专一供给军士盘纒
　　一勾军违限合照依宣德四年二月内奉圣防事意违限二年之上者官追俸旗军就于户下选丁补伍再限一年以里又不赴京全家调发别卫舍人余丁户下一般起调正犯人各该卫所挨拏解京若官吏人等容情不行举掌不饶仍照榜例许廵按御史按察司拿解
　　一勾军务要填给勘合差人前去勾取其各该卫所不许擅用闗牒批帖径行有司勾扰违者许所在官司将差去人捉拿解京若系职官奏请提问
　　一各卫所军士有等殷实之家本身并户下精壮不行应役却乃买求官吏将买到软弱家人小厮并义女使女招到女婿人等冐名顶替以致队伍不精又有顽民通同军士变乱版籍将户下人丁过房典卖招赘作婿影射差徭若有此等作之人许令改正男女归宗违者官吏依律坐罪正军全家调发别卫充军顶替之人就収本卫补伍如果正军户无人丁方许将少壮义男并同籍女婿収补仍禁约有司今后勾解军人务要选取应继壮丁不许容情将所买软弱小厮家人义女使女招到女婿朦胧顶解违者一体治罪
　　一各处军户内应继壮丁多有怕充军役故自伤残者今后若有此等许隣里首拿全家发烟瘴地面充军
　　一凡有陈告父兄弟侄儿男先年充军在逃获断为事调发及逺年歇役勾发别卫者原籍又勾丁补伍查勘别无另项縁由许令转逹兵部覆勘开豁将重勾户丁就发宁家听补见役卫分军伍
　　一凡有陈告本户系是民籍止与故军同名同姓冐勾补役从公掲查递年黄册体勘是实别无相干就便分豁宁家仍查正军户内应继人丁补伍若正军户絶及挨无名籍转逹兵部覆勘开豁其同名姓之人巳到卫所当军食粮三年以上者不准
　　一有等族属疎逺并异姓人原系同籍在后分户若为事充军在分户之前合令原户人丁解补如为事充军在分户之后止许于为事人名下勾取如是闻知亲属为事充军恐怕连累揑合文凭妄作分户在前及祖孙父子分居并充军食粮年逺者不准
　　一同籍父祖伯叔人等生前各另充军事故勾取先尽本房内人丁解补若本房无丁别房有三丁以上者照名勾发各卫补伍别房人丁不及三丁以上者将本房无丁縁由转逹兵部定夺开豁
　　一同户有两名三名充当各卫军役壮丁消乏止有防丁二人合候出防转逹兵部定卫将一丁充军一丁听补军役余卫军伍开豁
　　一招募等项军士如有比先全户见丁充军事故今次俱各照名勾补合将一名先行解发通将实有人丁开报议拟奏闻定夺
　　一正军在营巳有壮丁就収补伍不许原籍勾取若巳行勾取者有司体勘是实回报原卫将在营人丁収役军卫不许违例勾扰
　　一义男女婿替义父妻父之家当军死亡止许于义父妻父之家勾补若系在逃通行责限根捉如是义父妻父之家户絶转逹兵部覆勘开豁不许于义男女婿之家一概勾扰
　　一故军户下止有人丁年七十以上或笃废残疾不堪充军者保勘是实明白回报定夺不必保送官吏人等不许因而作将不系此等老疾之人朦胧妄报脱免军役违者论罪
　　一比先将幼小儿男过房与人为男为婿各家俱系正军事故见在止有过房子或女婿一人在户合将义父妻父之家作户絶开豁存留过房子并女婿听补亲父之家军役若亲父之家系民籍仍令补当义父妻父之家军伍
　　一官员军民之家有家人义男女婿等项自愿投充军役及为巳事发充军者事故止于本人当房人丁内勾解补役若当房死絶转逹兵部覆勘开豁不许一概混扰
　　一军户有等倚恃豪强因充粮里老人毎遇勾取之际买求官吏及勾军人员挟制小民佃户朦胧保结及有里老人等俱系军户递年互相揑故回申许照榜例首告改正如是仍不改正事发正军解发原卫户下再罚一丁发附近卫所充军
　　一山西等处抽丁等项军士原选并续勾军丁俱系精壮之人到卫不久往往买求贪汚头目人等令户下软弱人丁私自轮流替换以致军伍不精今后敢有仍前作替换合依榜例许原籍里老官司人等捉拿及许原卫同伍旗军并诸色人等指实赴亲临上司及把总操备官员处陈告依律照例问断事内作人员就行拿问其军士果有残疾并软弱不堪差操照例相验明白方许勾丁替换
　　一军户之家多有全家在逃躱避及官司递年勾取里老隣佑明知逃避去讫暗地取索财物容情不行拿解今后若有此等作之人照依榜例正军发边逺充军知情保结里老隣人发附近衞所充军
　　一为事编发及调卫旗军多有更易姓名乡贯及到卫所又不将原籍原卫丁口从实供报着役之后或逃或故卫所止凭原报乡贯姓名坐勾有司回无名籍似此迷失者多今后若有此等作之人照依榜例正军发边逺充军军家下另选壮丁补伍隣里知而不首者依律问断
　　一今后纪录军丁年方出防当发补役其原卫所离原籍千里之外合照榜例发附近卫所収役充军具由申逹兵部转行原卫所开豁原伍
　　一僧道为事发充各卫军役亡故勾补者合照依洪熈元年二月内钦依事例僧道为事充军有事故了的都照力士不勾丁的例前项余丁除已解到卫外今后照例住勾转逹兵部开豁军伍
　　一各州县勾解逃军及补役军丁多有于所在官司冐给家人文引供送其实家人不行随送前来及到卫所不一两个月即将冐支文引照身逃回原籍及影射各处潜住或经商或受雇于人今后若有此等作之人照依榜例正军发边逺充军家下另选壮丁一名补伍
　　一故军户下止有人一丁为僧为道若在未充军之先出家给有度牒者转逹兵部覆勘开豁军伍如在已充军之后出家仍发充军
　　一故军户下止有人一丁充生员起解兵部奏送翰林院考试如有成效照例开豁军伍若无成效仍发充军
　　一今后所勾军士若丁尽户絶并山后等处人民挨无名籍等项委的无勾者军卫务要查见各军从军縁由差的当人员防同有司官吏里老人等从公挨勘三次有司保结回申委无勾取军卫有司各另造册备开各军来厯根因并三次所差人员及回申官吏人等姓名明白通将无勾縁由转缴兵部以凭开豁经该官吏毋得推调迁延展转泛填勘合虚文扰害及勾军人员不许妄指平民违者治罪
　　计处清军事宜【王宪】
　　该本部题武库清吏司案呈奉本部判送据本司主事王学益呈照得清理军伍系国家重事国初各该卫所在伍有缺俱得径自差人勾补宣德十年该本部题革节该本部题准事例各卫所将节年该勾逃故军士尽数查出分别司府攅造底发册一様二本一本留部存照一本转发各司府照名清勾仍毎年将各卫所军额攅造旧管新収开除实在清勾五项花名册一本送部以备冐清漏清等项查照各司府亦毎年将奉到本部转发清勾军册逐一开立前件攅造实有事故文册送部回答立法亦若周详但查得在京各卫所嵗造前项文册名数多者如府军前卫则费银数十两其少者亦不下六七两又有各衙门嵗该造送文册不止一二十项毎项费与此相上下俱于百户俸给官军月粮扣支使用极是繁扰不堪则在外可知矣况各卫毎年清勾军士多或数千少亦千余而计所解到军丁毎年多者不过二三十名至有一军勾及几十次所费不知几何而卒不能得其一日之役者实为未便各该承委督造军政指挥不免责成各所千百户人等多有不谙文理及见前册嵗以为常徒费少益非特视为故事抑且或生厌心往往止凭识字人等任意誊冩惟求塞责大抵攅造次数愈多则差讹愈甚且奸横出或有以见伍而作缺有丁而作无以希解补取利者或有故逃以待勾既勾而复首以希解补取利者或有移名换籍以希解到作无凭収伍取利者或有新军初到而勒财以逼之逃受财以纵之逃以致随解随勾者虽禁例甚严而捡覈无法势难悉杜及查各该司府毎年奉到清勾文册誊发各属被里长书手人等増减字画埋没名数作多端其造送回答文册亦多止事纸上虚文至有勾军数十而实有不数人者又有一军回答至数十次而卒无下落者又有虽称实有而不即解补者其巳解军丁则又有随到随逃者有伪为批印回销者虽近有行卫填勘之例而道里展转嵗月侵寻册籍浩繁日力不给终归茍且又各清军官员因本部原定三分之数或至不足有将不缺伍及在营有丁例不该勾人数作册外清出以强凑免罪者有将丁尽户絶责令里甲顶认及妄指无干者其为民害不可胜言若不及今立为简要之法将见卫所之清勾徒费而行伍难充有司之回答虽频而文具何禆且使奸军或至计行平民或至枉及稽考既疎劝惩不至军政之壊渐无纪极合行各该卫所自嘉靖十一年为始除宣德四年以前逃故军士已经题准住勾外其宣德四年以后嘉靖十年以前该勾逃故军士不必毎年造册发清聴本部定夺军单式様令照式刻刷备将宣德四年以后嘉靖十年以前逃故军士每军一名用坚白厚纸填单一张用印钤记本部者径送都司者送本部挂号转发各司府州照名清勾仍照旧以司府州相属攅造底册一本送部存照以后年分止将本年逃故军士造册填单送部施行巳发单者俱免再造本部仍每年终将各州县逃故军单总数填勘合催勾其五项册亦不必毎年造送听本部斟酌定与式様更名军总册行令各随该卫原设五所或十所俱毎所钉作一册照依发去册式分付百户将各军照充发年月顺序挨冩不许遗漏毎纸一张分作八格毎格填冩一户上列横格开冩军祖姓名籍贯下分八行开冩充调接补顶替来厯先管百户总小旗姓名余行空下仍于毎百户下除将原额军役填满外各空格纸六张一様二本一本送部一本存卫仍照前册分别各布政司及直府州各造一本以凭转发収贮以后年分止将本年新収编发军由及解补到军数开造送部本部清军委官督令该管人员将该年逃故解到等项填注原军格下新充军由填注该管百户空余格内该卫并各司府州亦行照式填注以备查照虽至百年可免更造各该司府州亦不必每年通将逃故军士造册回答及不许将未奉单勾者妄勾扰民止照本部发去军单逐一清审内有丁者即与解送着伍遇例优免及免勾者即与开豁毎年终将各解过军丁収有批回及例免者开造小册连原单送布政司及直该管府州差的当人员送部销照若将有勾军丁自单到日为始三年以上不解者虽止一名府州县清军官俱叅问丁尽户絶并山后人民挨无者查照军政条例及节年题准事例候经勘五次以上送清军御史处审实缴免其再勾本部及该司府县仍各立住勾册每卫一本以备查照老幼不堪解者候经勘三次以上造小册送部案候原单留该州县候出幼解卫及老疾故絶日缴逃移跟捉者候三年不获该州县另册编记原单缴部行该卫所另给单勾如再三年勾取不获仍照此例施行虽久不废其该年清审过官员职名及里甲隣佑姓名俱照式填冩单后各取亲押若里甲人等通同作将有丁揑作故絶壮丁揑作幼小非老疾揑作老疾见在揑作逃移者事发应解军丁照例发边逺充军如原系边逺发烟瘴极边仍令佥户下一丁补伍里甲隣佑窝家人等各照例发附近充军官吏依律坐罪以后清军御史定例五年一差务将五年内发去军单责令各清军官逐一完销仍吊各司府原収住勾册查审内有揑者另册送部事完即许复命不必定以三年为限各清军官员但以完销军单明白无及不枉平民为贤否以示劝惩其各卫所及有司送册单缴册单限期并违限等项俱照旧例施行则清勾之在卫所者嘉靖十年若犹未损于旧而自嘉靖十一年以后各卫所造册之费不啻减十之一所省官军扣粮之害不知凡几千万矣回答之在有司者在嘉靖十年若犹以为烦而自本年军单既销之后所嗣发者嵗各无几所省官司里甲之扰不知几何而费亦不知凡省几千万矣且此单一出不可妄销而不解之例既严揑故之条尤重住勾之册尚存御史之查不废则军卫之该勾者有丁在所必解无丁在所必豁虽欲以虚文了事不可得虽欲以刻薄用事不可得而行伍可渐充无辜可免害矣军总册之立可以俟百年不改而勾单之发又不烦复而易查非独可杜展转讹冩之端而在卫所妄勾之宿在各府吏书积年弄法之宿虽欲自逞其路无由矣军之逃至三次者指挥千百户之所管逃至若干名以上者凡法例之所欲禁皆可一掲以知而法行无不可究之叹矣夫然后清军之职在武库者册籍不至于填委故综覈可精在有司者承行不患于烦难故心力可尽在御史者按治不惮于无凭故激扬有道庶乎简以知要不病于迂疎变以宜时不谓之纷更而于军政可少禆矣及照各卫所先年造到清勾军册旧例俱新选官并复任官员顺带水路应付红船陆路应付脚力近该本部题准止许进表官及抚按等处公差顺带亦照例水路应付红船陆路应付脚力但各卫所道里逺近不一前册不肯一一依期到部毎与进表官员到京相左各抚按等处公差人员往往利于赍文讨马不肯带册讨驴又南北直各不系冲要府分俱无人肯枉道赍送以致多滞今既定毎军止许给单一次则文移自减合咨吏部于新陞除官员系两司以下州县正官以上毎季于各布政司选委一人直各照廵按地方选委一人开送过部将该地方军单尽数给与顺带前去浙江等处送各布政司交割转发直送各廵按御史处交割转发照例不支廪给水路应付红船一只陆路应付本官马疋及量单多少定与扛擡人夫几名本部仍按季另填勘合行各司府州查验则驿递既可不扰而军伍亦得及时清理矣再照前项清军事宜于各军卫有司等衙门虽极简便而该司稽考填冩各项文册则实天下军政根本尤宜精详所据原设当该吏十名内止二名系拣拨余俱大拨多有不谙书冩恐致悮事合咨吏部将该司册科令典名缺俱拣拨前来庶为便益縁系计处清军事宜以便遵守事理理合呈请议处施行等因判送到司查得宣德十年该本部题准在京在外都司卫所不许填给勘合差人勾军止将递年逃故军人姓名贯址造册送部转发清勾成化十一年该本部题为陈言送军册以备稽考逺年欺隐军伍事行都察院转行各处清军御史督同都司卫所南京北京卫所各于本部委官俱着落各该军政及首领官即将各管旗军逐一查出要见原额旗军若干见在若干逃亡若干改调若干务将原充军改调来厯年月贯址节次补役户丁正余姓名备细通造册毎布政司攅造一处直府一处各一様二本照依递年清册差人送部转发清勾正德十六年该本部题为仰承恩命脩举邦政事内开一定册式以防欺隐切照勾军文册先年虽曾降去式様奈日久人玩合无照依都察院咨到旧管新収开除实在清勾五项册式通行天下攅造花名总册一本以防欺隐一复有司回答册以便查考切照天下有司奉到勾军文册清解毕日除清过军数呈清军御史奏缴外另造回答册送部查考正德十六年该本部题为陈愚见以清军政事内开除宣德四年以前逃故无勾军名照例住勾以省费用以杜纷扰宣德四年以后逃故军士除奉例开伍不勾外其余俱作奉册清勾之数三年一次造册送部转发清理其成化元年以后逃故军士作照例实勾之数一年一次造册送部清勾又查得军政条例内一欵所勾军士若有丁尽户絶并山后等处人民挨无名籍等项三次有司系保结回申委无勾取军卫有司各另造册申缴兵部开豁若有故违查勘是实照依原奏准榜例查问当该官吏又一欵故军户下止有人丁年七十以上或笃废残疾不堪充军者保勘是实明白回报定夺不必起送官吏人等不许因而作将不系此等老疾之人朦胧妄报脱免军役违者论罪又一欵勾补军役若正军户下本有人丁比先朦胧揑作无勾即便改正勾解如仍扶揑回申照依榜例军丁发边逺充军原保结里隣人等収发附近卫所充军官吏依律坐罪又一欵逃军除自首免问责限起解外其余拿获者就于原籍所在官司取问明白初犯再犯依律的决先将户丁解补里隣人等仍照隐藏逃军榜例治罪窝家发附近卫所充军若窝家系军人发边逺卫分充军其窝家如或惧罪不拿将逃军转递他所藏躱者不分军民俱发烟瘴地面充军所在官司知情故纵者依律坐罪又一欵军户之家多有全家在逃躱避及有司递年勾取里老隣佑明知逃避去处暗地取索财物容情不行拿解今后若有此等作之人照依榜例正军发边逺充军知情保结里老隣佑发附近卫所充军又查得正德十六年该本部题为清理军伍事内开一应军册听候吏部新选复职官到部将原领文凭查对相同陆续封付前去各衙门交割清理陆路应付驴匹水路应付红船一切廪给马匹等项并革其抚按公差应得脚力之人情愿带领者除本等应付外合量加驴匹以为防册之用嘉靖四年该本部题准今后该司预将前项军册分别司府封记本数只候各处进表官员事毕回还行移礼部开送本部如上半年不系进表之期遇有各处公差回还告讨脚力者就便搭配公文责令带领止与本等应付如册数委的重多量添脚力仍于原来批文将领过数目明白开坐系各省者赍至布政司交割系直者该府州交割嘉靖八年该本司主事廖云龙呈称军册壅滞要行议处该本部题准咨礼部省令进表官于公事未毕之前赴本部分领军册照例应付等因通查案呈到部防得主事王学益呈称计处清理事宜以便遵守一节为照事有极而必变法贵简而可行所据清军一事积巳久凡有识者皆思变通而推原其故则以其法繁而寡要费而少益矣夫繁而寡要则难稽费而少益则易玩以下之易玩而乘上之难稽是故文虽详而无由察禁徒严而奸不可止也今主事王学益具呈前因一则免递年清勾之扰一则损卫所攅造之费端厘革公私两便相应依拟合候命下行五军都督府南京兵部在京各卫所并浙江等布政司直各府州通行各该军卫有司衙门悉照本部题准该主事王学益具呈事理施行及卫所依式攅造军总文册并清勾军单完日各用牢固木柜鎻封印记选委的当官员用心管解在京仍限本年五月以里南京直山东山西河南限本年六月以里浙江江西湖广福建限本年七月以里四川两广云贵限本年九月以里俱到部各都司掌印官员务要严行催督如有违限不到各都司官与各卫所官一体从重叅究以后年分该送军册仍照旧例俱限五月以里到部及行各司府州如遇本部发到各卫所军总文册务要置立木柜整齐堆架别库収贮以俟百年不忒各官去任之日俱要交代明白如有疎违接管官具申该清军御史如无清军御史申廵按御史具呈都察院移咨本部叅究其各都司卫所及各司府州赍送册单人员如有违限损失等项俱照例送问重治及咨都察院转行各该廵按清军御史严行各属着实举行及以后清军御史悉照本部今次题准事理定例五年一差但以完销五年内发去军单毕日许令回道不必定以三年为限则费省而人自便法简而可稽军伍渐充平民不枉而军政庶乎可修矣及照各该进表官员并抚按等处公差人役领赍军册委有未便合咨吏部自嘉靖十一年夏季为始毎季于新陞除官员系两司以下州县正官以上毎布政司选委一人直各照廵按地方选委一人开送过部将该季所有册单尽数给与顺带前去各省送各布政司交割直送各廵按御史交割转发清理照例不支廪给水路应付红船陆路应付本官马匹及量册单多少定与扛夫几名则不独可省驿递应付之扰而军册军单亦不迟滞其该司当该吏十名止二名系拣拨余俱大拨委多不谙书冩亦合移咨吏部查照该司令典名额俱用拣拨前来庶无悮事縁系计处清军事宜以便遵守事理未敢擅便等因嘉靖十一年二月十九日太子太保本部尚书王宪等具题二十一日奉圣防是钦此
　　陈边务疏【张瓉】
　　武库清吏司案呈准职方清吏司手本奉本部送于兵科抄出廵按直监察御史金灿题内一件权补边军以资防守窃惟近日边闗要务急于缺人臣钦承勑命查防军士各该要害之地逃亡者十有四五除上班做工外存留者十无二三虽严并各衙所掌印官立限清勾通无一军解到北人乗虚入冦如履无人之地深可忧虑乞勑吏部查复清军御史庶诸司警惧不事虚文等因抄出送司该本部尚书张等具题清军御史应否查覆伏乞圣裁于本年二月二十九日奉圣防准议钦此钦遵为照御史金灿条陈事多本部开立前件议拟上请虽奉有前项钦依事理而于清军御史应否复差尚未奉有明防伏覩大明防典内开宣德二年勑各道掌道监察御史推举亷能御史十四员具奏差往各处清理军伍天顺二年奏准清军御史三年一次赴京查考更替治十五年奏准清军御史自到地方日为始扣至三年满日赴京复命正德五年议准在京在外都司卫所不许差人勾军止将逃故等项造册送部选能干御史一十七员分定地方请勑前去浙江等布政司并直保定等府州县清理毎年八月终仍具清解过军数回京具奏嘉靖十一年题准清军御史定例五年一差但以完销五年内发去军单毕日许令回道不必定以三年为限嘉靖十二年该吏部尚书汪为急缺风宪官员事题奉钦依清军刷巻兼廵按御史兼理委于事体相应且免冗员今后廵按官果能兼理尽职的依部里查奏不次陞用废职的照旧着实考察罢黜着为令钦此通查案呈到部臣等防得营伍之充实必资于军士而后集军士之逃亡必集于清理而可稽百余年来分差御史清理军政任专而下皆可以责成限逺而事不至于茍且军士之既散者复収而营伍之巳虚者渐补近以归并于廵按御史似亦简便但其按属地方文移浩繁勤勤一嵗日犹不给况暇于军政乎迹其心非不欲为顾其力实有弗逮是以未免举彼而遗此挂一而漏万也且如提学廵盐廵茶印马等差亦各专委御史而军伍一事尤国家安危所系可无专官以理之乎今该御史金灿具奏前因无非欲遵复旧章充军营伍深为有见相应议处候命下之日移咨都察院照依旧例浙江山东山西河南江西湖广四川陜西福建各差御史一员两广一员云贵一员南直二员北直一员本部各请勑一道令其钦遵前去各该地方清理军伍仍照嘉靖十一年题准事例五年一差但以完销五年内发去军单毕日回道不必定以三年为限各该所属清军官员亦以完销军单明白无及不枉平民为贤否亦不必以先年清出分数多寡为劝惩其余事宜俱有节年军政条例明白可举惟复遵照嘉靖十二年尚书汪题准事例清军着廵按御史兼理臣等未敢定拟伏乞圣裁縁系边务及奉钦依准议事理未敢擅便等因嘉靖十五年三月十七日本部尚书张等具题奉圣防清军官依拟差用
　　清军奏【曹习古】
　　一件妄指军役事照得直苏州等府浙江等布政司人民洪武年间为事法司提问有未曾到京中途先巳病故者有在监病故者其事内人犯后防断发充军到卫有逃回原籍生事诈骗同起为事先巳病故子孙财物不遂者又有夤差回还勾军将赍来勘合擅自添冩前项病故人名诈要各人子孙盘纒不与者其逃军又有被粮长拿获解卫者俱各挟雠后回原卫却将比先病故并粮里姓名揑作一同为事问发充军在逃名色妄报在营其卫所官旗不查原卷乗其欺瞒輙便准信朦胧移文勾取因循扰害今发册坐勾各人诉称寃枉告要分豁如防乞勑该部行移有司府州县着落各该清军官员从公查勘前项被诬妄勾军名明白即与分豁庶免寃枉前件合准所言欲行清理军政监察御史并直苏州等府浙江等布政司行属着落该清军官员查勘但有此等妄勾军名勘合保结呈缴赴部转行该卫取问明白将挟雠妄报官军依律治罪被害之人就与分豁
　　一件重役事宣德四年行在兵部颁降军政条例内开逃军自首及纪录出幼者俱发附近卫所収操以后直府州县并各布政司将自首逃军及出幼军丁照例陆续収发附近卫所収操外今原卫发册坐取其有司将不系广西军士一概又要将户内壮丁起解原卫比将先収发近卫军人叅系食粮仍令在卫操备以此军政不一如防乞勑该部行移有司将前项原収逃军并防丁除系广西该发外其余依旧附近卫所収操仍行原卫开豁军伍庶得军政归一抑且事无重复前件合准所言欲清理军政监察御史并直隷苏州等府浙江等布政司转属着落各该官吏除广西军士该发外其余各都司卫所军士照旧収操仍将各军原伍明白申逹本部开豁
　　题刋印武书以作养将材疏【马文升】
　　臣窃惟人君之治天下文德武备相资并用武备莫先于将将得其人则武备自修兵威丕振可以慑服四夷潜消奸宄矣且古为将者必学之于师十数年而后成非一朝一夕所可得也盖兵法始于黄帝本之井田其来已久禹征三苖誓师之词兵法巳具其后周之太公呉之孙子齐之穰苴魏之呉起汉之张良唐之李靖皆学兵之久而号知兵今武经七书皆诸子所作其词古其义奥世之讲明者少虽两京设有武学以教幼官并应袭舍人但教官亦多常流不能讲明七书之防况我朝机宻兵书有禁人不敢习所以将材甚为难得近该本部节次奏行内外大小衙门访举但有谙晓韬畧堪为将官者起送来京经今许久未见举荐一人目今除在京各营提督武职大臣出自将门韬畧素谙固有其人各边将官亦止是或号令严明或弓马熟闲或持巳颇亷或爱军颇仁者求其洞晓韬畧谋勇兼资如古之名将者亦不多见昔宋因有契丹西夏之患最重武备屡命儒臣编集兵书其目实繁独武经总要一书乃宋仁宗命天章阁待制曾公亮编定仁宗自为之序颁赐内外武职重臣其中所载战阵攻守行兵布营边方地里一切器具与夫军中合用事宜酌古凖今靡不该载武职官员若肯熟读讲解存之于心施之于事虽不如古之名将亦可克任边方重寄况不系机宻兵书在律条亦所不禁各处不敢擅自镂板所以武职官员多未得见间有抄誊旧本字様亦多差讹国家承平日久武备渐弛将材乏人边事虽非赵宋之比固不足虑但西北之敌与我宻迩自古所不能灭屡为中国之患万一有警势甚猖獗仓卒之间边乏良将将何以御臣等职典兵政国家安危所系若不作养将材于今日何以得之于将来日夜思惟无以为计欲学武事莫先此书如防乞勑内阁儒臣捡防如有古本武经总要校正明白上进乞勑司礼监将此书从新刋板务在字様真正用好纸刷印数百部颁赐两京公侯伯都督武职大臣并各边镇守总兵太监廵抚都御史及副叅游击守备内外官员并本部及两京武学各一部令其如法収贮在边永逺相传凡遇交代不许带去及损毁遗失各官务要时时观防十分精熟毋得视为虚文若罔闻知廵按御史时将查考若有带去损失者亦要追究下落庶武经广布将材可得而兵寄不至乏人矣縁系刊印武书以作养将材事理未敢擅便谨题请防
　　器械之利一【丘濬】
　　臣按自昔谈兵者皆以弩为中国之长技故汉兵器以弩为尚将军有强弩积弩之名而其用人则有材官蹶张之目平城之围陈平请强弩傅两矢外向夏侯婴徐行弩皆引满外向淮南之反亦欲以强弩临江而守卜式亦愿与临菑习弩者请行死之与夫弓弩持满抱弩负蔺盛弩箭箙见于周亚夫韩延寿之传自古用弩以取胜见于史传者不可胜记今世则惟用弓矢而所谓弩者队伍之间不复用矣意者有神机火鎗之用以代之故不复置欤然以臣观之二者皆不可偏废也敌惟弓矢一今我既用弓矢又用火鎗而又复用古人之弩则是敌之长兵一而我之长兵三以一制三敌骑欲来冲突不待短兵接而我之三技巳毙之于百歩之外矣
　　器械之利二【丘濬】
　　臣按古所谓火攻者因风纵火也而无有今世所谓火药者宋太祖时始有火箭真宗时始有火毬之名然或假木箭以发未知是今之火药否也今之火药用硝石硫黄栁炭为之硝之名见于本草汉仲景方论中巳用为剂则是汉时已有矣然陶隐居日华子及宋图经衍义等书注未尝言其可为兵用也硫黄自舶上来唐以前海岛诸夷未通中国则唐以前无此也自古中国所礟者机石也用机运石而飞之致逺尔近世以火药实铜铁器中亦谓之礟又谓之铳铳字韵书无之盖俗字也其以纸为之者俗谓之爆爆者如以火烧竹而有声如竹爆然也今礟之制用铜或铁为具如筒状中实以药而以石子塞其口旁通一线用火发之其石子之所及者无问人物皆糜烂然惟用之攻与守也战则资其声以为号令焉近有神机火鎗者用铁为矢镞以火发之可至百歩之外防妙如神声闻而矢即至矣永乐东平南交交人所制者尤巧命内臣如其法监造在内命大总神机营在边命内官监神机鎗盖慎之也厯考史制皆所不载不知此药始于何时昉于何人意者在隋唐以后始自西域与俗所谓烟火者同至中国欤天祚国家赐以自古所无之兵器五兵而加以一五行而用其三可以代矢石之施可以作鼓角之号可以通斥堠之信一物而三用具焉呜呼神矣哉自有此器以来中国所以得志于四方者往往借此然用久而人玩敌人习知其故或出其巧智以为之避就者亦不能无也何也盖士卒执此鎗而用之也人特一具临时自实以药一发之后仓卒无以继之敌知其然凡临战陈必伏其身俟我火发既间之后即冲突而来请自今以后凡火鎗手必五人为伍就其中择一人或二人心定而手防目疾者专司持放其三四人者互为实药番番以进专俾一人司放或高或下或左或右应机迁就则发无不中者矣其视一发即退心志不定而高下无凖者有间矣又宜用纸为爆其声与火鎗等者毎发一鎗必连放三五纸爆或前或后以混乱之使敌不知所避如此则其用不测而无敌于天下矣书生不经战陈以意消息而为此説乞下曾经战陈者议其可否以闻
　　器械之利三【丘濬】
　　臣按设官以造军器是诚严武备之要务我祖宗以来以其事属之工部凡军器专设军器局军装设针工局鞍辔局掌管时常整防若有缺用随即行下本局计料委官监督定立工程如法造完进纳内帑遇有闗支奏闻支给其外藩府州县呈禀成造具奏行下依式造完支拨若各处有司嵗造之数起解到部辨验堪送库交収有不堪者坐监督者以罪其边军器弓有二等曰角弓曰交阯弓鎗有二等曰鱼肚鎗曰芦叶鎗刀之制有马军鴈翎刀歩军腰刀将军刀且三等又有马军义黑漆防子箭红油团牌等器械若夫甲冑则有水磨头盔水磨镴子防项头盔红漆齐腰甲水磨齐腰钢甲水磨栁叶钢甲水银摩挲长身甲并鎗马赤甲之此皆国初所造之制其后内兵仗局各以巧计加添新様者又不止是臣考汉之史臣称诵宣帝综核名实至谓其技巧工匠咸精其能此虽有司之事然亦上系朝廷之政盖有是君则有是臣有是臣则有是政治政治之大者不徒在文事而亦有武功焉文事有一物之或遗则是其文之未明武功有一器之或亏则是其武之未备是故经武之有五兵犹脩文之有六籍也六籍未明固是文之缺典五兵未具岂非武之失防乎汉宣帝于技巧工匠犹且留心况此兵戎之器所以脩武备立战功以卫国家安生灵而保国祚于亿万年者哉
　　论皂书【罗伦】
　　伦白用光足下向承过论处皂事吾闻之喜而不寐矣吾弟此论虽一时之宜未尽合圣贤之道然以今视之可谓蝉蜕污浊之中而脱然自新者也吾乌得而不喜哉然吾犹有説焉岂不信吾弟之过也惧为众是之所讙也夫一事之非与十人谈之非之者一而是之者九闻者率从其是而违其非以非者少而是者多也今此事也一二人谈之一二人以为是三五人谈之三五人以为是数十百人谈之数十百人无不以为是间有是其非者亦垢面缩喙于其间不能一毫自异者惧为众是之所讙也众人皆以为是而吾弟独以为非此吾之所以喜而且惧也吾弟明于知非而果于迁善必有以实吾之喜而虚吾之惧矣且君子处事当视义理为是非不当视人情世故以为是非此事古无有也祖宗之时亦无有也有自近代始吾尝见东里先生三朝圣谕録载此事是东里时始有也顾佐之为都御史也东里荐之也一日有言顾卖放皂者宣宗皇帝召士竒问曰顾佐有此事否为大臣而不捡如此何以长风宪哉卿何为荐此人也士竒对曰此事有之近仕者禄不足虽臣亦然非独顾也噫东里误也重禄以养士不能使好于其家时人斯其辜东里之见也诚忧禄不足乎今日之天下固唐虞三代之天下也以尧舜禹汤文武之道辅其君则天下之大且家给而人足况仕者之禄乎八口之家百亩之田五亩之宅生之有道用之有节老者衣帛食肉少者免乎饥寒而又以保助乎其隣里亲戚况据有四海之富哉大臣以道事君当何所取法耶一事不合乎道或贻四海之忧而遗千百年之患为人谋国不经逺之猷而茍且一时近小之利此三代以下所以无善治也东里得君行政如此其专且久也而见不出此何也昔髙允事元魏百官俸不足允以清脩苦节自持东里纵不能以唐虞三代之臣自期岂可复居髙允之下乎其见不出此何也然其初犹未如此之甚也利源一开末流无所不至以今视之则倍蓰什伯于其初矣其椎骨剥髓以病天下之民命蠧士心而亏国体污蔑一代之治化而遗羞千载者未有甚于此也君子所以恶夫作俑者此也脱以为士无常产以官为家仰事俯育之资无所于出则如吾弟之所处其亦庶乎其可也今士夫之嗜利无耻者贪多务得旁求巧取皆以为吾分之当然正犹李赤被厠鬼惑身入汚秽过者莫不掩鼻彼方扬扬然自以为钧天帝都而莫之觉也然秉彛义理之良心吾弟勉为之同志之士安知不有彚兴者乎是虽不能顿革一代之积凡为吾徒者庶乎少免汚秽之辱也则吾弟之所及者多矣善待其生者以百年为千载千载之事在此举也吾弟勉之名臣经济录巻四十四
　　钦定四库全书
　　名臣经济録卷四十五
　　明　黄训　编
　　刑部【律例】
　　进大明律表【宋濂】
　　臣闻天生烝民不能无欲欲动情胜诡伪日滋强暴纵其侵凌柔懦无以自立故圣人者出因时制治设刑罚以为之防欲使恶者知惧而善者获宁传所谓狱者万民之命所以禁暴止邪养育羣生者也譬诸禾黍必刈稂莠而后苗始茂方于白粲必去沙砾而后食可飡茍梗化败俗之徒不有以诛之虽尧舜不能以为治夫自轩辕以来代有刑官而五刑之法渐着其详弗可复知逮魏文侯师于李悝始采诸国刑典造法经六篇汉萧何加以三篇通号九章曹魏刘劭又衍汉律为十八篇晋贾充又防魏律为二十篇唐长孙无忌等又取汉魏晋三家择可行者定为十二篇大槩皆以九章为宗歴代之律至于唐亦可谓集厥大成矣洪惟皇帝陛下受亿兆君师之命登大宝位保乂臣民孜孜弗怠其训迪羣臣谆复数千言惟恐其有犯慈爱仁厚之意每见于言外是大舜惟刑之恤之义也矜悯愚民无知陷于罪戾法司奏谳辄恻然弗宁多所宽宥是神禹见辜而泣之心也惟贪墨之吏承踵元弊不异白粲米中之沙砾禾黍中之稂莠乃不得已假峻法以绳之是以临御以来屡诏大臣更定新律至五六而弗倦者凡欲生斯民也今又特勑刑部尚书刘惟谦重会众律以协厥中而近代比例之繁奸吏可资为出入者咸痛革之毎一篇成辄缮书上奏揭于西庑之壁亲御翰墨为之裁定由是仰见陛下仁民爱物之心与虞夏帝王同一哀矜也易曰山上有火旅君子以明慎用刑而不留狱言狱不可不谨也书曰刑期于无刑辟以止辟而民自不敢犯也陛下圣虑渊深上稽天理下揆人情成此百代之准绳实有易书之奥防行见好生之徳洽于民心凡日月所照霜露所坠有血气者莫不上承神化改过迁善而悉臻雍煕之治矣何其盛哉臣惟谦以洪武六年冬十一月受诏明年二月书成篇目一准之于唐曰名例曰衞禁曰职制曰戸婚曰廏库曰擅兴曰贼盗曰鬭讼曰诈伪曰捕亡曰断狱采用已颁旧律二百八十八条续律百二十八条旧令改律三十六条因事制律三十一条掇唐律以补遗一百二十三条合六百有六分为三十巻其间或损或益或仍其旧务合轻重之宜云俯伏阙廷投进奉表以闻臣等诚惶诚惧稽首顿首上言洪武七年月日具官臣等上表
　　讲明律意疏【马文升】
　　臣伏覩大明律一款凡国家律令叅酌事情轻重定立罪名颁行天下永为遵守百司官吏务要熟读讲明律意剖决事务每遇年终在内从都察院在外从分巡御史提刑按察司官按治去处考校若不能讲解不晓律意者初犯罚俸钱一月再犯笞四十附过三犯于本衙门递降叙用钦此钦遵外窃惟国家大事莫先于刑狱刑狱所重莫先于人命盖以死者不可复生断者不可复续一女含寃三年不雨匹夫结怨六月飞霜以其寃抑之气有以伤天地之和召水旱之灾自古帝王莫不愼之古舜典有钦恤之言周书有敬慎之戒下至汉唐法家多取专门赵宋刑官设科取士皆所以慎刑狱而重民命也仰惟我太祖髙皇帝膺天眷命奄有万方临御之初屡诏大臣更定新律至于五六为之弗倦以求至当复命刑官重会众律亲御宸翰为之裁定务协厥中而于人命尤致意焉是以当时司刑官员多所用心而于律意务为讲明鞫谳之际少有失平隂阳以和风雨以时而天下无寃民矣近年以来两京法司官员或由进士初除寺正寺副评事主事或由知州行人就陞员外郎郎中而御史亦多知县所除到任之后未经问刑就便断狱公差所以律条多不熟读而律意亦未讲明所问囚人不过移情就律将就发落且笞杖徒流纵有所枉为害未大至于人命一有所寃关系匪轻且如强盗窝主重在造意若窝藏强盗而不造意亦难问拟斩罪又如官吏懐挟私雠故勘平人因而致死重在怀挟私雠若因事到官但有笞罪虽勘致死亦止可问拟因公殴人致死徒罪又如故杀鬭殴杀人若两人相争互相殴打殴死一人则名鬭殴杀人一人未曾动手一人于彼致命去处有意致死则名故杀此等律意人多忽略有将强盗窝主未曾造意同谋止是分賍及官吏因公事殴人至死本无私雠故勘情由而俱问斩罪者有本系鬭殴而问拟故杀斩罪者有本系故杀而却拟鬭殴杀人绞罪者甚至谋杀故杀无尸检验而问拟斩罪辄取情真罪当奏请处决者或本因与人妻妾通奸其夫别项身死而问拟本妇因奸同谋杀死亲夫淩迟处死奸夫斩罪者其他以非为是以重作轻者非一查得数年之间天下布按二司等衙门呈详死罪重囚本院并刑部详拟明白大理寺复详合律该科覆奏处决幸蒙宪宗皇帝慈爱仁厚不忍杀人止令监着恭遇皇上嗣登宝位重念刑狱屡下明诏强盗无賍仗人命无尸检验者具奏定夺其节年原监该决重囚近日辨理宽宥者亦多若使当时就令处决则含寃而死者不知几人矣其所伤和召灾者果谁之咎欤法司尚然则其余府州县衞所囚犯枉抑而死者又不知其几何矣此皆原问官员律学未讲律意未明之故也况府州县官员多有不晓刑名不知律意者遇有刑名事务多有不能剖决问理而惟听于主文之人盖由巡按御史按察司官按治去处不行考校之故也如蒙乞勑两京法司堂上官督令所属官天下都布按三司督令断事理问及浙江等按察司官并各府推官各要将大明律条熟读讲解深明其意不许似前忽略置而不讲其问囚之时叅错讯鞫务在得其真情方才取招议罪之时尤须原情定拟不许轻易致有寃抑狱成之后难以辨明及通行天下大小衙门并两京部属官吏各置大明律一本朝夕熟读用心讲解务晓其意仍通行各处巡按御史按察司分司官按治去处遵依大明律内事理从公考校若有不能讲解不晓律意者依律施行当奏请并降用者径自具奏发落仍乞勑吏部行移法司将拨去进士就令与见任官员一同问刑以后该选之时两京法司有缺先尽各衙问刑进士除授如果法司无缺方令除授别部等衙门是亦前代刑官设科取士之意也庶使人精法律而刑鲜滥施之弊狱无寃抑而世底刑措之美缘系讲明律意以重人命事理未敢擅便谨题请防
　　申明刑罚疏【马文升】
　　臣窃惟为治莫先于徳教辅治莫先于刑罚非徳教无以化导乎人心非刑罚无以惩戒乎奸宄故在帝舜之世契敷五教而臯陶典刑以弼其教是知自古帝王之御天下未有舍此而能致治者也洪惟我太祖髙皇帝膺天眷命奄有万方当残元入主之后法度废弛之余以为刑乃辅治之具不可不明首命大臣更定新律以一人心又命刑官重会众律以协厥中而垂法万世其劝善瘅恶之意无以加矣且五刑之属三千而罪莫大于十恶十恶之外而情莫重于强盗何则强盗之行执兵持刃生杀在其掌握劫财奸淫操纵随其意欲比之叛逆之徒相去不逺所以强盗条云凡强盗得财不分首从皆斩例该决不待时所以禁暴去恶惩奸止乱而辅治者也祖宗朝凡锦衣衞捉获强盗绑赴御前引奏者俱奉纶音三法司锦衣衞于午门前当时会问明白随即具奏奉有钦依刑科三覆奏就行处决或有不待三覆奏而处决者所以良善知所劝奸恶知所惩典刑即正盗贼屏息至天顺三年九月二十五日该司礼监官传奉英宗皇帝圣防人命至重死者不可复生自天顺三年为始毎至霜降但有该决重囚着三法司奏请会多官人每从实审录庶不寃枉永为定例钦此盖专指律秋后处决重囚临决之际恐有寃枉故令三法司会多官审录即古帝舜钦防大禹泣辜之心也恐强盗重囚不在其内且强盗既该决不待时何缘监至秋后处决因有前该传奉钦依所以一向因循但系强盗不分賍之多寡情之轻重俱监至秋后与秋后处决之囚一同会审比及会审之时十死七八存者监禁日久翻异原情能言者俱作矜疑情虽重而不决柔弱者俱作无词情虽轻而行刑况处决之际因是囚众多至日晚或至更深人多不见甚非刑人于市与众弃之之义且情犯有轻重故行刑有迟速今常若此则自此终无决不待时之强盗矣是强盗与鬭殴杀人者为无异矣又非歴代制律惩恶之意欲强贼之息得乎如蒙伏望皇上今后凡锦衣衞官捕获强盗绑赴御前引奏者乞照先朝故事勑令三法司锦衣衞堂上官于午门前会问明白追有賍仗拟罪如律备由具奏奉有钦依刑科覆奏不必监候随即处决中间果有情可矜疑者亦要明白上请定夺或有寃枉亦与辨明其三法司径问强贼及杀一家非死罪三人凶犯务在鞫问情犯明白賍仗真正毋挠于势要无拘于成案发大理寺审拟合律奏奉有钦依者刑科覆奏亦就处决庶有以正邦刑而惩奸恶息厉阶而安良善其律该秋后处决重囚照旧会审恭惟皇上宽仁慈厚实同舜禹而臣犹以此言进者盖此时强盗恣肆劫财杀人全无忌惮比之往年大有不同杀一家非死罪三人者往往有之若不将强盗凶徒依律不时处决则恐厉阶自此而生将来有不可制之患矣况辟以止辟刑期无刑帝王之盛也强盗有犯不时处决余贼知警是辟以止辟之意也盖兵刑二事毎每相须恶之小者以刑治之而有余恶至于大虽兵加之而无益矣臣叨掌邦政弭盗安民乃其职任茍有所见事干国体不敢缄黙缘系申明律意以弭盗贼事理未敢擅便治七年五月二十七日具题二十九日奉钦依是法司知道钦此
　　奏行问刑条例疏【白昻】
　　本部等衙门会题前事先该委官监察御史王鼎署郎中事员外郎杨茂仁项亨明署左寺正事左寺副朱华呈各奉本部院寺劄帖治十一年十二月二十一日节该钦奉诏书内一款法司问囚近来条例太多人难遵守中间有行者三法司查议停当条陈定夺其余冗杂难行者悉皆革去钦此钦遵备将法司歴年见行及申明问刑条例查出开呈以凭会议等因奉此依奉查呈前来会同太子少保都察院左都御史等官闵珪等大理寺卿等官王轼等通行查议停当除冗琐难行遵奉明诏革去者不开外将情法适中经久可行者条陈上请定夺等因开坐具题奉圣旨你每还会同各该衙门再议停当来説钦此钦遵会同吏部等衙门太子太傅尚书等官屠滽等将前项条例查照明白再加议处停当理合开陈具奏伏命下之日刊行内外问刑衙门问拟罪囚悉照此例施行永为遵守等因开坐具题奉圣旨是有点的六条还再议停当来説钦此钦遵续该本部等衙门会同将今奉钦依防出六条旧例再议明白具题治十三年三月初二日奉圣防都照旧行
　　论条例【尹直】
　　予观问刑条例葢治中尚书白昻等所定拟朝廷初亦慎重诏谕详审至于再三然诸大臣刑名欠精不无窒碍如杀一牛罪至罚十行之数月边将奏称军需缺乏盖牛禁过重人莫敢杀皮骨觔角无处可买朝廷悔而难改乃谕东厰官校莫加刺访以此益见祖宗之法不可少更更则有弊【琐缀録】
　　定律令之制一【丘濬】
　　臣按汉之律百有余万言可谓烦多矣而大辟之刑至千有余条视成周时葢数倍焉元成之世竒请他比又日益滋多成帝下诏令中二千石二千石博士及明习律令者议减死刑及可蠲除省约者可谓知所先务矣所谓竒请他比者竒请谓常文之外别有所谓以死罪也他比谓引他以比附之不主正律也分破律条妄生端绪舞弄文法诋文致意所欲生即援轻比意欲其死即引重例上不知其奸下不测其故此民所以无所措手足网密而奸不塞刑繁而犯愈多也我朝律文比前代为省约其条止四百六十其死罪止二百二十用之百余年于兹其中固有不用者矣未闻有所增加也特所谓例者出于一时之建请权宜以救时弊者也嵗月既久积累日多朝廷未闻公有折衷是以刑官犹得以意为去取伏乞特下明诏如汉人所云者命在廷大臣及翰林儒臣会三法司官将洪武元年以来至于成化丁未以前事例通行稽考会官集议取其可为万世通行者节其繁文载其要语分例条以为一书颁布中外与大明律并行其成化丁未以后有建请者或救时弊或达民情则别书之以俟他日裁择如此则民知所遵守吏不能为奸矣
　　定律令之制二【丘濬】
　　臣按自魏李悝作法经六篇萧何加以三篇为九章后世作律者本以为宗刘劭衍汉律为魏律贾充叅魏律为晋律唐长孙无忌等聚汉魏晋三家择可行者定为十二篇自名例至断狱是也本朝洪武六年命刑部尚书刘惟谦等重定诸律以协厥中以近代比例之繁奸吏可资以出入者咸痛革之每一篇成辄缮书上奏揭于西庑之壁圣祖亲御翰墨为之裁定明年书成篇目一准于唐之旧采用已颁旧律二百八十八条续律百二十八条旧令改律三十六条因事制律三十一条掇唐律以补遗一百二十三条合六百有六分为十三巻其间或损或益或仍其旧务合轻重之宜其后以其比成篇分合无统复为厘正定为吏户礼兵刑工六析十八篇以为一十九约六百六条以为四百六十析戸昏以为户役昏姻分鬭讼以为鬭殴诉讼廏库一也则分廏牧为兵仓库于户焉职制一也则分公式于吏受賍于刑焉名例旧五十七条今止存其十有五贼盗旧五十三条今止存其二十八名虽沿于唐而实皆因时以定制缘情以制刑上稽天理中顺时宜下合人情立百世之准绳为百王之宪度自有法以来所未有也且又分为六部各有攸司备天下之事情该朝廷之治典统宗有纲支节不紊无比附之劳有归一之体吏知所守而不于烦文民知所避而不犯于罪戾诚一代之良法圣子神孙所当遵守者也然臣于此窃有见焉盖刑犯虽有一定不易之常而事情则有世轻世重之异方天下初定之时人稀事简因袭前代之后政乱人顽今则承平日久生齿日繁事久则弊生世变则俗改是以周人象魏之法每嵗改悬三典之建随世轻重盖前日之要策乃今日之刍狗此必然之势亦自然之理也今法司于律文之中往往有不尽用者律文如此而所以断罪者如彼罪无定科民心疑惑请下明诏会官计议本之经典酌诸事情揆之时宜凡律文于今有窒碍者明白详着于本文之下若本无窒碍而所司偶因事有所规避遂为故事者则改正之仍勅法司自时厥后内外法司断狱一遵成宪若事有窒碍明白具奏集议不许辄引前比违者治以专擅之罪如此则法令画一情罪相当而民志不惑矣
　　定律令之制三【丘濬】
　　臣按冬曦之言谓立法贵乎下人尽知何必饰其文义简其科条请更定科条直书其事毋假文饰以其准加减比附量情皆勿用之使愚夫愚妇闻之必悟切中后世律文之弊臣愚以为今之律文多蒙于唐唐之律则蒙于隋也冬曦所论者虽曰隋唐之失然自隋以至于今古今一律窃考今律为卷十三为条四百六十必欲不简其科条不饰其文义惟直书其事显明其义用世俗浅近之言备委曲详尽之义所谓以准加减等文皆即实以书明白着其文曰该得某罪该杖几十所加者何罪所减者何罪使天下有目者所共见有耳者所共闻粗知文义者开卷即了其义不待思索议拟而皆了然于心目之间昭然于见闻之顷则民知所趋避不陷于机穽矣说者若谓祖宗成宪不敢有所变更臣非敢欲有所变更也特欲于本文之下分书其所犯之罪所当用之刑或轻或重或多或少或加或减皆定正名皆着实数使读律者不用讲解用律者不致差误尔倘以臣言为可采乞命法官集会儒臣同加解释标注其于四百六十之条不敢一毫有所加减惟于卷帙稍加增耳夫制为一代之律以司万人之命垂万世之宪非他书比今天下书籍支词蔓语费楮何啻千万顾乃于律书简约如此无乃详于古而略于今重乎词而轻乎法哉迂儒过虑死罪死罪伏惟圣明矜察
　　定律令之制四【丘濬】
　　臣按唐有律律之外又有令格式宋初因之至神宗更其目曰勑令格式所谓勑者兼唐之律也我圣祖登极之初洪武元年即为大明令一百四十五条颁行天下制曰惟律令者治天下之法也令以教之于先律以齐之于后古者律令至简后世渐以烦多甚至有不能通其义者何以使人知意而不犯哉民既难知是启吏之奸而陷民于法朕甚闵之今所定律令芟繁就简使之归一直言其事庶几人人易知而难犯书曰刑期于无刑天下果能遵令而不蹈于律刑措之效亦不难致兹命颁行四方惟尔臣庶体予至意斯令也盖与汉髙祖初入关约法三章唐髙祖入京师约法十二条同一意也至六年始命刑部尚书刘惟谦等造律文又有洪武礼制诸司职掌之作与夫大诰三编及大诰武臣等书凡唐宋所谓律令格式与其编勑皆在是也但不用唐宋之旧名尔夫法者刑之法也令者法之意也法具则意寓乎其中方草创之初未暇详其曲折故明示以其意之所在令是也平定之后既已备其制度故详载其法之所存律是也伏读皇祖训吿之词有曰子孙做皇帝时止守律与大诰而不及令与诸司职掌于刑部都官科下具载死罪止载律与大诰中所条者可见也是诰与律乃朝廷所当世守法司所当遵行者也事有律不载而具于令者据其文而援以为证用以请之于上可也此又明法者之所当知
　　题律例事宜【王恕】
　　臣备员棘寺叨司审录常愧无分寸之补奚敢有出位之思窃见法司中日逐拟断之事揆之律例虽无不合推之人情亦有未宜今略举一二昧死妄言伏望圣明少赐裁决着为定例庶几事得其宜而人易遵守开坐具本谨题请防
　　一件祛除凶德事臣惟奸盗凶德也凡人有一于身人皆贱之耻与为伍况堂堂清朝岂可容此等无耻之徒承袭世禄而玷辱圣化乎切见军职中间守分尽职者固多而为奸作盗者不少且奸与盗名虽不同实则相等查得见行事例军职犯纵容及抑勒妻女与人通奸者俱照败伦伤化事例革职为民许令应袭弟男子侄替职其犯窃盗掏摸抢夺盗官畜产者法司因无事例止照常例发落仍令还职实是玷辱名爵有伤风化如蒙准言乞勑该部同三法司计议除已发落外合无将今后军职有犯窃盗掏摸抢夺盗官畜产者如律罪之亦照败伦伤化事例革职为民许令应袭弟男子侄替职如此则世禄及忠良之士在官无凶德之人矣
　　一件抑勒为娼事伏覩大明律内一款抑勒妻妾及乞养女与人通奸者本夫义父不坐并离异归宗其抑勒子孙之妇与人通奸者罪亦如之钦此窃照有等无廉耻之徒抑勒妻妾及乞养女并子孙之妇与人通奸讨钱使用其妻妾及乞养女并子孙之妇坚执不从被其逼打不过才方将情具吿法司因见不曾成奸律不该载止坐不应杖罪仍令妇人随住切详此等妇人思系良家不肯从伊为娼志节贞洁诚为可嘉今既吿到官意脱免汚辱若未曾成奸仍令随住彼不得志仍前抑勒稍有不从辄加捶楚以此妇女刚强不屈者必至死地柔善软弱者终被汚辱实是败坏人伦有伤风化如蒙乞勑三法司计议合无将今后但系抑勒妻女及乞养女并子孙之妇与人通奸虽未成奸取供明白就令妇女离异归宗若妇女诬吿亦依律罪之如此则凶徒不得肆奸而良善庶免汚辱矣
　　一件囚人纳纸事照得法司见行事例除真犯死罪窃盗并逃军逃匠不纳纸劄外其余一应囚徒各纳纸一分入官切详立法初意盖谓逃军逃匠逃囚多是穷苦小人以此免其纳纸今照报效义勇民壮舍余勇士力士人等名虽与军不同其实与军一般操备征进为事一般照例发遣守哨法司因见前例不曾除豁亦令纳纸未免破费盘缠实是穷苦不堪及有一家同居人口被人牵吿三两口在官者有之五七口者亦有之发落之时每人各纳纸一分且民纸一分直银三四钱官纸一分直银一两富实者固不为事贫难者从何措办甚至倾家破产鬻男卖女若此穷苦实可矜怜如蒙准言乞勑三法司计议合无将今后问拟在逃报效义勇民壮舍余勇士力士人等俱照逃军事例免其纳纸及一家同居人口有犯不分人数多少只令纳纸一分如此则穷苦小人不致失所矣
　　一件囚徒会赦事伏覩景泰二年五月初二日诏书内一欵官吏军民人等为事问遣运米做工等项悉行放免钦此该衙门因见诏书不曾开有煎盐炒铁充军伴仪从膳夫之止运米做工等项放免却将煎盐炒铁之仍前拘役切详运米做工与煎盐炒铁等项囚徒俱系犯该徒流并杂犯死罪人数止是一时发落有此头项不一矧诏书明开运米做工等项窃恐煎盐炒铁之亦在其中若止将运米做工囚徒放免其余煎盐炒铁等项不行放免非惟有违诏书事意且使囚徒不得均霑旷荡之恩况煎盐炒铁等项多是穷苦军民在工日久未免逃躱及至挨拏又不出官工役处所既不得其出力原籍原衞又不得伊当差两相担阁俱不得用徒有虚名实未便益如蒙准言乞勑三法司计议合无将曾经赦煎盐炒铁充仪从军伴膳夫等项囚徒悉与运米做工等项一体放免如此则赦无彼此之分囚徒沾均一之恩矣
　　一件除奸革弊事切照在京五府并各衞军职官员俸粮折支银绢椒米等物每季俱系各衙门差委指挥千戸等官赴内府总领出外分散中间有等无知委官不以钱粮为重惟务贪圗肥己多方侵渔略无忌惮有指以置买物件而侵欺者有假以抵换私债而克落者或见彼软弱而全不给与或因人不在而就不送还防弊百端难以枚举及至事发到官依法追问却乃展转支吾不服招认钱粮被其侵克官府被其搅扰盖缘给散之际无有文职纠察照得例年赏赐军士冬衣布花俱差给事中御史并戸兵部官亲临该衞眼同委官逐一唱名给散以此委官无由侵欺军旂受其实惠弊源既塞词讼自息此法最善实为便益如蒙准言乞勑该衙门计议合无今后每季关领军职折俸银绢椒米之时照旧各差委官赴府关领到衞仍照给散冬衣布花事例差给事中御史并戸兵部官分投督令委官将银两数分凿成块绢布每分捆作一束椒米每分包作一处如法封记眼同委官逐一唱名给散如此则侵欺之弊可革而吿讦之风自息矣
　　一件僧道犯罪事伏覩大明律内一款僧道犯罪曾经决罚者并令还俗钦此切照法司日逐问过僧道但犯一应大小罪名不分故失并曾否决罚者悉令还俗其僧道官有犯因见律不该载止照常例运粮运灰等项发落仍令还职臣惟僧道官主典教门表率丛林比之僧道戒行尤宜精严持身尤宜端谨僧道有犯既令还俗僧道官有犯岂可仍令还职且人谁能无过若将过误犯罪及因人连累致罪并犯罪不曾决罚僧道一槩令其还俗窃恐禁网太密下无全人如蒙准言乞勑该部三法司计议除已发落外合无将今后僧道官并僧道有犯公罪并过误犯罪及因人连累致罪者俱照常例运粮运灰等项发落仍令还职复业其犯奸盗诈伪并一应故犯罪名俱照常例运粮运灰决罪等项发落不分僧道官与僧道一体罢职还俗如此则事例得适中之宜僧道无故犯之徒矣景泰五年九月初日题奉圣旨三法司计议停当行【介庵奏议】
　　陈脩省疏【何乔新】
　　节该太监韦【阙】传奉圣旨近日京城雨水为灾南京又奏大风雷雨之异朕当检身饬行祗谨天戒尔文武百官尤当各加脩省勉图报称毋事因循各衙门政事有缺失当举行改正的斟酌停当来说钦此钦遵臣等备员法司所掌者刑所讲者律不敢泛及他事窃惟刑律之制肇自虞之象刑其后夏有政典商有官刑周之三典以及汉唐宋而律书日繁我太祖髙皇帝肇造区夏本诸钦恤之心旁采汉唐之制定大明律以为辅治之具轻重适中度越前代矣列圣相承因时制宜又有事例以辅律之不及内外法司遵守惟谨迨今百有二十余年罔敢违越然律文深奥百司官吏讲解未明或以一字之文而害一条之义及其引律断罪往往有乖律意承讹踵谬不知其非此乃有司因袭之弊非圣祖制律之本意也夫律意不明则刑罚不当刑罚不当则民有不得其死者矣臣等谨条今之拟罪有当改正者于后伏乞圣明裁处叅酌轻重着于典章颁行天下永为遵守臣民幸甚等因具本奉圣旨这本恁还防都察院大理寺详议停当来説钦此钦遵会同都察院右都御史屠等大理寺卿冯等详议得凡吿子孙及子孙之妇不孝并监临官因公殴人至死及因事威逼人致死律例甚明近来有司遇有告子孙及妇不孝者不问虚实即坐重罪因公殴人致死者虽不曾用惨酷刑具俱作酷刑官员起送吏部奏请降调愚民或因忿争小故致令自尽者俱坐以威逼致死此皆有司因袭之弊殊失律意合依本部所拟改正通行内外法司永为遵守庶几不失圣祖制律之意其边逺充军江南等处发西北衞分江北等处发东南衞分律有坐定地方但近年兵部奏称内外法司问该充军人犯俱要就近编发以便勾取合无照依见行事例发遣中间有系降人等者或发两广云贵衞分充军以防意外之虞其言国初定律之时钞重而物轻经今百有余年钞轻而物重要将银每一两铜钱每一千文各估钞四十贯揆之时估固为有理但银钱估钞行之已久合仍依原估其他一应货物委有估计失当臣等再行斟酌计议务在轻重得中另行具奏定夺缘节该奉钦依还会都察院大理寺详议停当来说事理未敢擅便今将议过缘由开具谨题　计开
　　一节该伏覩大明律内一款凡骂祖父母父母及妻妾骂夫之祖父母父母者并绞注云须亲告乃坐又一款其祖父母父母诬吿子孙子孙之妇者各勿论钦此窃详律意盖谓祖父母之于孙父母之于子天性之至亲也子孙孛戾至于毁骂故坐以绞然恐人诬吿致罪故曰须亲吿乃坐谓之亲吿乃坐者以见他人虽吿不坐也近见问刑衙门遇有祖父母父母吿子孙及子孙之妇骂者不问虚实辄坐以绞是乃亲告即坐非亲吿乃坐矣使凡亲吿即坐何以有诬吿子孙之律乎凡人之诬吿子孙及子孙之妇者多出于爱憎之偏有因后妻之谮而憎前妻之子者有溺爱少子而恶其长子者有欲夺孙之赀产以归其子者有憎其孙遂及其妇者使亲吿即坐则虽恭顺如薛包孝友如王祥者父母一有诬吿将不免于死况其他乎合无通行内外问刑衙门今后若祖父母父母吿子孙及子孙妇不孝者必须追究得实然后坐罪如律若祖父母父母偏私诬吿仍依诬吿子孙律拟断庶无乖圣朝制律之意而克全天性之恩矣前件会议得合依所拟
　　一节该伏覩大明律内一款凡官司决人不如法者笞四十因而致死者杖一百均征埋葬银一十两若监临官因公事于人虚怯去处非法殴打及自以大杖或金刃手足殴人至折伤以上者减凡鬬伤罪二等至死者杖一百徒三年追埋葬银一十两若于人臀腿受刑去处依法决打邂逅致死及自尽者各勿论钦此查得见行事例各处有司及问刑官有用脑篐夹棍烙铁阑马棍等项酷刑官员问罪起送吏部奏请定夺或降杂职或废为民盖所以惩戒残忍之徒也近见内外官司或因督理公事或因考讯狱囚依法决打致死人命者问刑衙门一槩议作酷刑黜罢殊与律例不合且鞭作官刑扑作教刑自古有之但不当肆为残忍以毒其民耳若因公事决打致死辄黜为民非律例之意也合无通行内外问刑衙门今后有犯除脑篐夹棍烙铁阑马棍等项惨酷刑具及于虚怯去处殴打致死者照例问罪为民其余如因公事或笞或杖于臀腿去处决打致死者各依本律科断不在起送降调之例庶于情法得中　前件防议得合依所拟
　　一节该伏覩大明律内一款凡因事威逼人致死者杖一百追埋葬银一十两钦此窃详律意盖谓诸色人等或逼取田园或强索财物或见愚弱而恐之以罪或因其卑贱而胁之以威其人畏威慑势以致自杀者坐以前罪仍追埋葬之赀给与死者之家近见街市愚夫愚妇或一时语言忿争或偶因酒醉戏骂本无用威挟势淩逼情由而愚民轻生辄便自尽者官司往拟威逼罪名追给银两殊非律意其罪虽止于杖然监追银两有力者随即送官贫窘者淹禁连月甚至于鬻子女典房屋而后完纳深为可悯合无通行内外问刑衙门今后遇有此等囚犯研审明白果系因事威逼人致死者依本律科断若因一时忿争或因醉戏谑互鬭等项致人轻死自尽别无逼迫之情者止依不应殴骂人等项律条科断不必追银庶防情法相当而死生无憾　前件会议得合依所拟
　　一伏覩大明律边逺充军条内开江南并浙江江西等布政司府分发定辽山西等都司所辖衞分充军江北山西陜西等布政司府分发广东广西等都司所辖衞分充军窃见近来编发充军囚犯不分南北多发西北边衞充军盖以西北用兵故欲填边衞也然此等囚犯多是原问斩绞罪名饶死及一应奸顽梗化轻于犯法之徒往往随到随逃仍复为恶虽有仍问死罪处决之例然逃者接踵终不知警况中间又有原系戎狄种谙知边情惯习夷语恐其乘隙逃入敌中为之谋主啓衅边陲不可不防汉之衞律宋之张元可为永鉴合无今后编发充军囚徒仍照律内所定地方原系北人者编发江南衞分原系南人者编发江北衞分庶可革其屡逃之弊亦可免意外之虞　前件会议得充军囚犯就近编发照兵部见行事例中间系戎狄者发两广云南贵州充军
　　一伏覩大明律凡四百六十条其间计赃科罪者律也律一定而不易以赃估钞者例也所以辅律可随时损益之但国初制律之时每银一两值钞一贯今则值钞八十贯是国初常人盗银八十两方得绞罪监守盗银四十两方得斩罪今常人盗银一两监守盗银五钱即坐绞斩罪名虽曰民俗浇漓恐人易犯故重以绳之然非祖宗制律之本意查得正统成化年间都御史陈智监察御史李志刚等各有论奏或欲照依国初估钞常人盗银八十两方坐绞罪或欲照今时估常人盗银一两即坐绞罪合而论之赃轻罪重者似过于刻赃重罪轻者似失于纵况陈智等拟奏时估止称银两铜钱而货物因之及其后估计货物虽有定规一向遵行就中轻重失伦者亦多如绵被一件值银不过七八钱乃估以一百贯金一两值银不下五六两止估以一百六十贯大车一辆值银十余两而以七十贯估之柴草一大车值银五六钱而以一百贯估之其他估计失常者不可枚举依此论罪刑罚岂能得中合无今后估计钞贯银每一两铜钱每一千文各值钞四十贯其余马骡等畜并诸般货物本部会同都察院大理寺从公斟酌估计务在合乎人情宜于时俗定拟停当通行内外问刑衙门遵依折钱拟罪庶几得轻重之中而不失制律之意矣　前件会议得银钱估钞照旧其余货物另行估计治二年九月十八日刑部尚书何等具题本月二十一日奉圣旨这本内骂祖父母父母一条系干伦理还着吏部会同戸礼兵工四部及通政司六科再详律意讲明来说其余准议钦此【水东日记】名臣经济録卷四十五
　　钦定四库全书
　　名臣经济录卷四十六
　　明　黄训　编
　　刑部【论奏】
　　论韩国公冤事【代虞部郎中　解缙王国用作】
　　臣闻君亲无将春秋诛意臣子事嫌于不轨固天下之所共诛幽明之所同愤者也然于事嫌不轨之中辨析防微之际此祸防之所不测骨肉之所难言者惟明主能察焉窃见太师李善长与陛下同一心出万死以得天下为勲臣第一生封公死封王男尚公主亲戚皆被宠荣人臣之分极矣志愿亦已足矣天下之富贵无以复加矣若谓其自图不轨尚未可知而今谓其欲佐胡惟庸者揆之事理大谬不然矣人情之爱其子必甚于爱其兄弟之子安享万全之富贵者岂肯侥幸万一之富贵哉虽至病狂亦不为矣善长于胡惟庸则侄之亲耳于陛下则子之亲也岂肯舍其子而从其侄使善长佐胡惟庸成事亦不过勳臣第一而已矣太师国公封王而已矣尚主纳妃而已矣岂复有加于今日之富贵者乎且善长岂不知天下之不可幸求取天下之百战而艰危也哉当元之季欲为此者何限莫不身为虀粉覆宗絶世能保首领者几人哉此善长之所熟见也且人之年迈摧頺精神志虑鼔舞倦矣偷安茍容则善长有之曾谓有血气之强暴感动其中也哉又其子事陛下托骨肉至亲无纤芥之嫌何得忽有深雠急变大不得已之谋哉凡为此者必有深雠急变大不得已而后父子之间或至相挟以求脱祸图全耳未有平居晏然都无形迹而忽起此谋者也此理之所必无也若谓天象吿变大臣当灾则杀人以应天象夫岂上天之欲哉今不幸以失刑而臣恳恻为明之犹愿陛下作戒于将来也天下孰不曰功如李善长又何如哉臣恐四方之解体也且臣至疎贱非不知言出而祸必随之然耻立于圣明之朝而无一谏诤之士始者侧听私室引耳朝端意谓羣臣岂无忠智左右近侍必有为陛下言者公卿大臣必有爲陛下言者台谏御史必有为陛下言者而事枉寃延今未己羣臣杜口竟无一人为陛下言之者臣所以忘其疎贱冀陛下万一感悟臣甘就鼎镬无所复恨矣
　　考校钱粮封事【郑士利】
　　前月九日钦遇陛下涣发徳音广开言路此二帝三王之盛举也侧闻迩来中外臣民大有所陈惟考校钱粮事未有言者意者当陛下赫怒之余故人容容各自重耶不然何其宜言而不言也臣草野布衣闻见浅近政事之得失生民之利病臣焉能知惟考校钱粮得闻一二谚所谓耳闻不如目见向非臣兄士原为先任懐庆府同知考校钱粮事断发工役臣亦盖不知也自诏书之下臣欲言之久矣特以臣兄之故恐陛下以臣为假公营私者不敢言欲进复退者累一月既窃自念以为当陛下求言之急岂恶直言之士若乃畏首畏尾避嫌远疑是忠臣义士之心不白于天下也辄不自揆故僭言之亦不自量已昔有野人食芹而美者则欲以献于其君区区愚衷正与此陛下幸垂察焉夫考校钱粮用使空印自昔已然非至圣代而然也陛下即位已九年矣诏条之内不见禁革而律令之内所不该载上下成习以为当然天下之人咸知之惟陛下未之知耳一旦生事之人摭拾此事致使忠良老成咸被其害臣愚请试言其故夫考校钱粮各府赍将文卷越行省攒造千百巻宗攒于一册牵查照算岂无错误故曰寸寸而度之至丈必缪铢铢而数之至石必差是以必须空印无弊也向使有司官吏欲偷盗移埋没作弊当预于本处文卷补完然后赴省部攒造岂不藏锋敛锷便且易邪又何必欲空印旋补而旋生弊也又况出纳钱粮各州府非奉省部不敢専擅一丝一毫之出入其原皆出于省部故省部卷中所有府州文卷不能损也府州文巻所无省部卷中不能益也若网在纲有条而不紊特散漫于各卷未之归一查照攒造之间不能无误空纸所以为误差错之设无弊也且各省府至戸部里路逺者半年余近者亦不下半月偶有差错理须扣换填补若待复至本处衙门用使印信即非旬日可及省部置局督并攒造有如星火若尔展转迂回岂不大误事邪是以必须空印无弊也今行移文书除张缝中印信外后面必有年月年月之傍必有注语然后官吏佥押于年月注语之间用使印信今考校文册下面张缝印信虽多而后面年月之旁注语已定又止一印信向使掾典欲假此空印行移文书潜谋不轨下而张缝固有印信可征而后面年月即无印信又无封皮不知复可作何行移而何处不晓法律铺兵便与承接递送而何等庸愚官吏辄便凭信与之施行空印之不可以行移递送而明矣臣窃迹前世兴亡之故大抵亲贤臣逺小人以兴而亲小人逺贤臣以败未尝以空印也空印之不能为国家患益明矣陛下以天纵之资日月之明岂不烛此情理然而盛怒未解者意者左右之臣未尝以此言进欤臣愚窃以为考校官吏止可坐之以不勤之罪而不当坐之以重罪也况所犯在律令颁行之先乎空印既不可以行移文书又不可以移作弊免死杖一百工役终身前此复有充军者假使偷盗移潜谋不轨不审陛下复加之何罪陛下必欲禁革空印不过罪一二人下半纸诏书明谕天下使天下后世之人知惧而不敢犯足矣何必牵枝引蔓罪及各省府邪夫人才之难自古为然十年长养十年教训十年歴练至于四十血气既定见识已明然后适用故曰人惟求旧今内而尚书外而叅政等官尤所谓国之重臣功能俱茂者也自非圣人不能无过纵有罪过臣犹谓得与八议之科今乃俱为考校钱粮有不保首领复追俸者有断发工役改发充军者中外老成荡然一空并使晚进后生布列中外未审孰为陛下画此防也使彼在任之内所言所行果皆考校钱粮事邪抑亦有忠国爱民之事也如果俱系考校钱粮固为得罪若亦有一斑半点为国为民亦可絶长补短以功掩过三年之俸亦不足为国重轻也而追之是导天下之人而为贪汚也奚补哉其犯賍私者工役而用使空印者亦工役复终身焉彼富裕者固不复忧而此贫乏者则受苦楚其平日賍私者至此自为得计臣窃恐自是之后廉谨者愈无所劝矣昔秦穆公赦食马之徒厥后犹得其死力考校官吏非岐下野人比也陛下幸赦之又岂特得其死力而已哉古人有言曰人之有言不得已也臣兄已断发工役固不敢辞而甘心输作以赎罪矣臣复勤勤恳恳不避鈇钺为陛下言者非不知触忤天颜罪在不赦顾以朝廷大体当务从平恕不宜持法过当有累圣明盛德盖亦不得已言耳固非为臣兄一人之计而言也言词粗鄙不能囘护陛下倘以臣为草野疎愚不识朝廷忌讳恕其狂瞽而纳用其言又岂特考校官吏感恩无穷天下之士必皆鼔舞懽忻而乐于仕进矣谨于中书省投进以闻干冒宸严无任战栗屏营之至
　　讼刘槩罪状【王恕】
　　窃见刑部河南清吏司问得犯人刘槩合比依造妖言者律斩秋后处决汤鼐依风宪官受财加其余官受财不枉法有禄人一百二十贯二等罪止律减等杖一百徒三年吉人依奏事诈不以实者律减等杖九十徒二年半李文祥邹智俱依不应得为而为之事理重者律减等杖七十俱职官各照例运砖各完日汤鼐系有賍官革职为民吉人李文祥邹智俱浮躁浅露人数送吏部收查定夺东思诚曹璘俱供明各还职大理寺审拟合律奏奉圣防这厮每既情犯深重刘槩揑造非言依律处决汤鼐风宪犯赃押发陜西肃州衞充军吉人肆奸欺罔发囘原籍为民李文祥邹智私交妄议降三级调边任都免运砖其余准拟钦此钦遵抄招用手本连李文祥等送本部施行等因除汤鼐李文祥等罪不至死臣不敢妄议外但刘槩比依前律坐以斩罪臣则不能无疑焉伏覩大明律云凡造谶纬妖书妖言及传用惑众者皆斩钦此先儒谓谶纬如亡秦者胡之谶及赤伏符等及诸经之纬书盖谶纬之书即妖书谶纬之言即妖言以其说未来之兴亡能惑众乱民坏国家之事故禁之严使之不敢犯也今刘防招称不合要得阿防汤鼐又揑写一梦书内称别后时梦中会见一夕梦一老人骑牛背上行陷于泥淖中公左手把一五色石子右手捉牛角引就正路其人谢而去因思人骑牛背俨然一朱字正我朝之姓氏岂非天生豪杰欲赖之引君当道邪但五色石子意不可晓或者公自台中首先抗疏为弹之第一等邪请试思之如何等情臣切详刘槩书词固为狂妄不能无罪其梦有无亦未可知推原其情不过因见汤鼐节次建言指陈得失不计利害以为天生豪杰以道事陛下也是乃与人为善之意别无惑众乱民之情今比依造妖言者律论以死罪臣窃以为过矣设有造如亡秦者胡也之之言惑众乱民者不知更以何罪加之昔之时有以忠谏者为诽谤深计者为妖言至今人为之痛惜陛下受天明命正位宸极以尧舜之道治天下天下爱戴之如尧舜矣今法司以如此之情坐刘槩以妖言死罪不无有累陛下清明之政欲使天下后世不为之痛惜恐不可得也且一妇含冤三年不雨今各处灾异人情汹汹此正朝廷钦防刑狱求言脩省以囘天意以弭灾变以安人心之时若使刘槩缘此死于狱中岂不愈伤天地之和愈召水旱之灾而臣忝在六卿之列知而不言则违先圣事君有犯无隠之戒其罪将安逃乎是以不避鈇钺为陛下言之倘蒙圣明裁察寛宥刘槩死罪将见天下后世莫不称颂皇上矜恤之仁岂不召和致祥衍庆延祚于无穷也治二年四月初三日具奏奉圣旨刘槩造妖引喻非法司比律问拟未为不当你如何这等来说且监着待后发落刑部知道钦此
　　论不可内外异法奏状【王恕】
　　臣窃闻古人有言国无赏罚虽尧舜不能为治臣谓赏罚不当与无赏罚同何以劝善惩恶服天下心天下不心服则万事瓦解虽有智者不能善其后矣诸葛武侯有见于此故告后主有曰宫中府中俱为一体陟罚臧否不宜异同若有作奸犯科及为忠善者宜付有司论其刑赏以昭陛下平明之治不宜偏私使内外异法也斯言也实公天下之格言服人心之要道也虽为后主吿实所以为万世人主吿也臣伏覩昨者发落南京御史姜绾等圣旨似与武侯之言不同大骇物情诚恐天下闻之谓今圣明之时内外异法岂不有伤陛下平明之治乎臣实不忍敢不昧死言之且姜绾等与太监蒋琮交相讦奏互有虚实姜绾等既降调其职侍郎黄孔昭等被其连累亦各罚俸三个月岂宜独宥蒋琮之罪而不为之处置乎夫为此一人遂废天下之公论坏国家之政体岂陛下之本心盖未之思耳臣荷圣恩起于既退之余加以一品之职非徒富贵之也盖欲朝夕纳诲匡辅至治臣知此事未宜而不言是不忠也倘异日陛下自觉其非岂不以不忠责臣乎纵使陛下终不觉悟臣亦安忍坐视乎昔子思言于衞侯曰君之国事将日非矣君出言自以为是而卿大夫莫敢矫其非卿大夫出言自以为是而士庶人莫敢矫其非君臣既自贤矣而羣下同声贤之贤之则顺而有福矫之则逆而有祸如此则善安从生由是言之是君不可以不听言臣不可以不进言也臣伏愿陛下追还前防另行裁处务合公论使彼此心服天下无得而议将见盛德大业可以与天地相为悠久矣若以臣言为狂妄而不之省乞将臣罢归田里以为多言者之戒臣干冒天威不胜战栗待罪之至具题治三年正月二十五日奉圣旨这事已发落了罢钦此
　　再论不可内外异法奏状【王恕】
　　臣昨发落太监蒋琮及南京御史姜绾等圣旨以为蒋琮姜绾等俱是有罪人犯姜绾等降调外任侍郎黄孔昭等被其连累亦皆罚俸蒋琮独蒙恩宥又不为之处置人皆不平是以昧死上言欲望陛下追还前旨另为裁处以昭公道以服人心且免天下后世内外异法之议是臣惓惓为国之心非敢徇情妄言以惑圣听自取诛殛之罪伏奉圣旨这事已发落了罢钦此臣惟人之大伦有二君臣也父子也传曰事君有犯而无隠事亲有隠而无犯此言事君事亲諌诤之道不同也又曰事父母防谏见志不从又敬不违劳而不怨此言为子者当谏于父母也又曰君子之事上也进思尽忠退思补过将顺其美匡救其恶此言为臣者当谏于君也臣读圣贤书所学者忠君孝亲之道也今臣已老矣亲已去世矣虽欲孝谁为孝幸有圣天子在上且又身居臣隣之地匡辅谏诤是其职也是以于政治阙失知无不言言无不尽期于补其缺成其美以图万一之报而已若陛下曰可臣亦曰可陛下曰否臣亦曰否则非陛下起臣之意亦非臣之志也然而此事虽小关系治体甚大设未得其当虽十易之不为过要于其当而后已若发落了不可易古之所谓从谏如流者所从者岂皆未发落事乎汉文帝欲重犯跸之罪张释之曰当罚金欲族盗髙庙器者张释之曰当弃市文帝虽发怒终从其言未尝以不合已意而不从也伏愿陛下昭日月之明察刍荛之言天地之量赦狂瞽之罪乞将前事再加櫽括别作处置使内外无分彼此而人心服治体不至亏损而朝廷尊矣臣不胜至愿治三年正月二十八日具题次日奉圣旨朕意以蒋琮守备重任不宜轻动如何又这等来说不准再不许来奏扰该衙门知道钦此
　　奏正法守疏【林俊】
　　四川清吏司案呈嘉靖二年闰四月十六日该校尉陈贤赍捧驾帖该太监崔文题为分豁妄捏虚词陷害良善代伸私忿事奉钦依是陈泰曹浩宋钰张奉宋铎李阳凤梁方小陶儿锦衣衞都拏送镇抚司打着问的明白来说钦此钦遵案查为漏网余党挟雠拨置内臣殴打公差人役事奉本部送准工部咨据作头宋钰吿称差委城垣工所跟随委官六员外看工计料有管工崔太监名下被革投充军匠李阳凤梁方时常向钰言说要科敛铺户人等财物不遂计禀崔太监差写字小陶儿督令军牢捉至工所喝令重责二十五棍以致内损伤重吐血不止等情吿送到部咨送到司已经行提李阳凤梁方等到官小陶儿张奉未到续为修濬城壕等事准工部都水清吏司手本帖送刑科抄出巡视南城监察御史刘黼题据牌儿头陈泰等呈称自嘉靖元年五月十一日至今年闰四月每日拨夫十名每夫贴好钱五十文交与夫头曹浩供称崔太监分付五城毎日拨夫十名每办钱五十文打点管家及掌案李阳凤梁方等等因题奉圣旨该衙门知道钦此钦遵抄出粘送到司查究间今奉前因见得前项人犯未经审问有碍职守呈乞施行等因通查案呈到部看得该司呈称作头宋钰所告及巡城御史刘黼所叅李阳凤等拨置科敛等情事亦颇小忽闻奉防取付镇抚司打问臣等不胜惊骇切惟祖宗设立刑部都察院大理寺谓之三法司凡大小罪犯无不由之锦衣衞谓之亲军所以贞伺机密纠察奸细镇抚鞫讯大盗妖言洪武二十年我太祖以镇抚司非法淩虐烧其刑具以所系囚送刑部洪武二十六年申明鞫刑之禁凡罪囚俱送法司永乐以后任遇渐加而职事仍旧见之大明会典者如此列圣相承恪遵无易正徳年间刘瑾钱宁等相继擅权凡意中爱恶辄夺付镇抚文致成狱以遂其奸而祖宗之法大坏剧盗四起巨逆继作皆陛下所习闻而痛恶者天啓我皇入正大统拨乱世而反之正先朝之牢奸锢弊一举而剪除之天下方仰中兴之治不意忽有此未思之举岂崔文有所肤愬或手假以济其私夫法本大公罪必居一使宋钰所告崔文等涉虚自有反坐之律所告崔文等果实亦有必当之条此祖宗成法在陛下亦有所不得私者况臣等微末之臣邪今不待法司问结而辄付镇抚是固臣等奉职无状祗可治臣等之罪而未可废祖宗之法况今风霾雨土赤日无光夫土下物也土而上之此下蒙上之征日君象也日而掩之此臣蔽君之应天灾之示戒甚明正上下内外省身脩德之日今小事尚尔有拂于天万一有大于是将何如邪诚恐将来之变有不可测者伏望皇上念祖宗之法畏上天之戒收囘成命仍将李阳凤等付法司从公究问归结将臣等褫职罢归田亩以为法官失职之戒缘系正法守惩不职以杜厉阶事理谨具奏闻闰四月十六日进十九日奉圣防宋钰李阳凤等还送镇抚司问
　　正法守再疏【林俊】
　　该本部奏前事奉圣防宋钰李阳凤等还送镇抚司问臣等闻命惶惑罔知适中奉诏则废法守法则违诏悬命利刃无复存身之地然伏而思法者祖宗所以布大信于天下而诏防者陛下一时之权宜也奉诏少缓罪止臣等一身若守法少移则负祖宗负朝廷得罪于天下后世矣是故臣等宁冒违诏之诛不敢废祖宗之法以从陛下之命抑君曰辟臣曰勿辟君曰宥臣曰勿宥古固有行者矣汉张释之为廷尉渭桥犯跸奏当罚金文帝怒曰此人亲惊吾马廷尉乃当之罚金释之曰法者天下公共也而重之是法不信于民民安所措手足乎帝曰廷尉当是也唐戴冑为大理少卿选人诈冒资防太宗令论死冑据法论流太宗怒曰卿欲守法而使朕失信邪对曰陛下忿选人之多诈故欲杀之既而知其不可复断之以法此乃忍小忿而存大信也太宗曰汝能守法朕复何忧夫释之戴冑能执法不阿文帝太宗能从善不咈故汉廷无寃民而贞观之治几致刑措国史载为美事陛下励精图治方比隆尧舜舍巳从人之盛而咈心之受岂顾出文帝太宗下邪爰自正徳以来权奸扇惑狱以赂兴虽元恶大憝一欲出入即夺诸法司下之诏狱比之为奸祖宗成法为之大壊人怨天怒宗社几危非陛下立干断以纲纪于上辅臣出死力以担荷于下岂有今日者哉不意又有夺取刑部见问之囚付之镇抚司以为解脱之计恐此途一开后有重大狱情皆得扳求内降以图幸免误陛下事不细而乱阶再作自臣始矣伏愿陛下恪守成法收囘成命将李阳凤等仍付本部或都察院从公问结将臣等罢归田里以为法守不谨者之戒缘系正法守惩不职以杜厉阶事理谨具奏闻嘉靖二年闰四月十九日进二十一日奉圣旨宋钰等只照前旨拏送镇抚司问林俊等显是违旨着囘将话来
　　乞恩囘话疏【林俊】
　　本部具奏为正法守惩不职以杜厉阶事奉圣防宋钰等只照前旨拏送镇抚司问林俊等显是违旨着囘将话来钦此钦遵臣等闻命错愕无地措躬窃惟我祖宗分建诸司各有职綂刑狱归之法司罪无大小无不由之镇抚司缉获大盗奸细讯鞫既得其情拟罪必付之法司未有夺取法司未问之囚而付之推问者此我祖宗百五十余年成法也一旦崔文以脱罪之私敢干内降驾帖取自刑部而付之镇抚纲纪大紊臣等伏思人臣以奉公守法为职以犯顔敢谏为忠唐徳宗相裴延龄阳城欲取白麻毁之唐文宗诏左藏史盗度支缣帛径赦勿治狄兼谟缴还词头自古人臣忠爱其君者往往如是臣等窃慕古人思报国恩诚不忍见漏奸之崔文蛊惑希宠嫁左道以兴斋醮荡上心耗内财扇邪俗浊乱我嘉靖清明之治言官交劾玩视若无顾敢沮灭成法此途一开祸乱何极臣等深为此惧申论祖宗大法之不可废而人愚言突力欲囘天迹若违防罪当万死伏望圣明将臣等罢归田里该司主事熊宇为因郎中员外俱差无官署印暂令列名无预可否乞赐宽宥其李阳凤等似宜改付都察院究问以正事体以公圣政臣等无任恐惧感泣愿幸之至缘系乞恩囘话认罪事理谨具奏闻伏勑旨嘉靖二年闰四月二十二日进二十五日奉圣旨李阳凤等只着镇抚司从公究问林俊等都饶这遭钦此
　　题谨圣治疏【林俊】
　　巡按直隷监察御史马录题称问得张龙犯该诸衙门官若与近侍人员互相交结漏泄事情夤缘作弊而符同奏启者律斩秋后处决妻子流二千里安置缘犯在革前奏请定夺叅照张龙罪虽遇革缘人品卑汚不顾廉耻交结权奸中伤善情犯可恶若照常发落无以警戒将来伏乞圣裁合无将张龙从重发落惟复别有定夺等因具奏奉圣旨法司知道钦此钦遵抄出送部看得巡按直隷监察御史马录题称问过犯人张龙犯该诸衙门官与近侍人员互相交结漏泄事情夤缘作弊符同奏啓斩罪犯在革前及叅本犯交结权奸中伤善乞要从重发落一节为照张龙先任给事中选陞通政司叅议已为朝论不容被劾降滦州同知后夤缘内侍歴陞府同知知府又结钱宁陞右通政节经科道纠劾倚钱宁等为心腹力为营救恣情班行略无愧容指倚钱宁名目诓骗王通银一千一百两徐汉兴银五百两金一百两金宝绦环钩带等项其私与过银又不知其数所据本犯奔竞朋党夤缘转官黩货稔奸变乱成法罪不止于乱政若依拟革免委涉轻纵合无将本犯改拟比依在朝官员交结朋党紊乱朝政律斩秋后处决仍咨都察院转行直隷监察御史监审决庶王法无私巨奸知畏等因奏奉圣防是张龙依拟处决钦此
　　覆辨明寃抑疏【林俊】
　　题为辨明奸党雠陷举家性命寃抑无伸恳乞天恩比例发遣充军分释情罪存怜残生等事该见监犯人廖鹏齐佐王瓛各具本奏辨俱奉圣防法司看了来说钦此钦遵通抄到部案查先该本部等衙门会问得廖鹏齐佐王瓛俱犯该在朝官员交结朋党紊乱朝政斩罪秋后处决妻子为奴财产入官节奉圣防是廖鹏等三名各依律处决钦此监处决间今奉前因看得见监朋党乱政斩罪犯人廖鹏等各因勑谕差官录囚奏要比例宽宥发遣一节为照廖鹏齐佐王瓛与已处决钱宁纳贿招权朋交党恶罪贯已盈人神共愤而廖鹏出入诸兄流毒两省尤为首恶元凶先该多官会问明白节次会审情真科道等官奏处决即今未正典刑已为下咈人心上干天变各犯乃敢饰词奏辨冀图幸免该科各行叅论诚为有见臣等伏覩勑谕内开屡审情真者法难宥免及节该奉明旨不当宥而宥皆足致灾钦此钦遵所据廖鹏齐佐王瓛法无可生天丑其恶俱节审情真不当宥人数合无行令该司牢固监处决缘节奉钦依法司看了来说事理覆奏奉圣防是各照前防依律牢固监钦此
　　题侵欺钱粮事【林俊】
　　嘉靖元年十月管牛房尚膳监左少监贾全奉御王太安郭文王川长随段仲张仲堂姜辅阎川内使任信等侵盗喂养牛只料豆三十九石仓官徐钧失于觉察该本部浙江司问拟贾全等俱杂犯斩罪徐钧减等杖罪具奏送审奉圣防是贾全送司礼监奏请发落徐钧等送大理寺审了来说钦此钦遵抄出送司案呈到部看得刑部大理寺皆古刑官虞谓之士师周谓之司冦我太祖慎重刑狱鞫于刑部而谳于大理然后吿成于天子而听之此成法也近者内侍有犯多付司礼监似无刑部也今付刑部又即付司礼又似无大理也窃意终非祖宗成法伏望圣明将贾全等仍同徐钧等送大理寺审录然后付之司礼庶防成法具存为圣子神孙万世不易定守臣等不胜愿幸缘系奉钦依是贾全等送司礼监奏请发落徐钧等送大理寺审了来说事理嘉靖元年十月十五日具题十八日奉圣防卿等说的是贾全已发落了钦此


　　名臣经济录卷四十六
<史部,诏令奏议类,奏议之属,名臣经济录>
　　钦定四库全书
　　名臣经济録卷四十七
　　明　黄训　编
　　刑部【题奏杂论】
　　题平大法事【林俊】
　　陜西清吏司案呈先为建言民患事该巡按直监察御史陈实防称内史葛景卢佐违法事情该本部覆题奉圣防葛景卢佐縻费廪给占用夫船本当提问且饶这遭钦此又为乞治倚势挟讐防死平人凶犯以公法令事该刑科给事中刘济等防称先镇守太监刘实并伊弟锦衣衞中所副千户刘文挟讐诬防等因该本部覆题节该奉圣防刘文巳有了防刘实既去任都免提问钦此又该河南清吏司案呈皇城守衞事该犯人梅清招称西中等门左少监李举用内使范寳薛安奉御刘孟阳强索賍银等情该本部覆题节该奉圣防李举用等不必提都着司礼监奏请发落钦此又该广东清吏司案呈为陈情辩明分豁诬害事该本部题防得内官监右监丞刘景爵李文昌长随刘景翚阳和史监张驰保内使甄受刘景爵李囊强索财物合行提究等因节该奉圣防李文昌等不必提着司礼监奏请发落钦此又该广西清吏司案呈为守衞事该给事中王瑄等防称长随李文贤于金水河内渰死家人李优子等因该本部覆题奉圣防死的巳相视明白了合该官员都免提问钦此钦遵防得内使葛景卢佐强索廪给占用夫船罗织挟骗倚势贱买千户刘文争占乐妇挟讐陷死田澜太监刘实聴信拨置煅链害人俱难轻贷左少监李举用内使范寳薛安奉御刘孟阳剥削军士索要賍银右监丞李文昌等承委管工强索财物长随李文贤禁密之地渰死人命俱属违法律当提问今俱奉钦依免提不必提不惟废法长奸亦且事难归结合呈查处等因案呈到部臣等窃惟法立于祖宗守于陛下而奉行于法官汉武侯曰宫中府中俱为一体不宜偏私使内外异法所以防官邪齐民志也今法干于内臣至内臣之亲属者皆得饶免是法独行于外而不行于内陛下神化之妙左右自皆革心万一作奸犯科而无法制之是教之使犯其流安可止耶夫人情不甚相逺论细谨内臣岂无论轻纵外臣难免惟外臣有六年之考察三年之黜陟科道之纠劾抚按二司守巡之摧击一干吏议终身不叙大约三数年间沙汰而去者不下三五千人是皆内臣所无故法易犯而事无大小又须具奏故祗见防论之多若偏于外臣者实非敢轻重其间也所据前项内臣似宜各下法司明正其罪罪之不当自宜废不法之官不宜废祖宗之法而司礼奏请发落亦须狱上方下其奏与凡贵戚之臣一无所假则奉上无私画一不二疏戚内外皆无越我防制之中相率迁善以罔干予政泰和之治成矣若彼此猜疑殆非国家之福亦非内外臣之利也臣等无任勤绻縁系平大法以召大和事理未敢擅便谨题奉圣防已各有防了钦此
　　题访获事【林俊】
　　锦衣衞镇抚司题称少监王玘等军匠陈俊等并任氏偷盗内府财物縁由奉圣防是陈俊并任氏送法司拟了罪来説王玘等送司礼监奏请发落未获的着挨拏送问守门守衞内外官军本当查究但既无的记日期罢张徳玉等饶他钦此钦遵将陈俊等开送前来各问罪送大理寺待报发落外该本部看得内府严密之地内监亲近之臣而内库之储付以监守责亦专矣不谓王玘卢能韦祥霍通韦训范诲防浩孙忠李忠董镛息堂玉廷佑甄得李进大肆奸贪串同陈俊等恣意侵盗银共二千七十九两纻丝绢布共一千余匹纻丝防绢衣服共二百领又有金纽玉束等物夫一时侵盗如是平时侵盗何如一起事发如是各起未事发何如中间侵隠又有不可以数计者夫当正徳蛊极之时嘉靖起而应亨嘉之防豹房等财物天意为中兴积也而道路相传多见侵没今被该厰访出宜示大戒顾乃得送司礼监奏请发落夫以近日内臣有犯不付有司犹非大盗尚为失刑今王玘等大盗容不付有司邪成化间刑部陜西司一起内使张来保盗彰徳宫财物计賍约银百两问拟盗内府财物斩罪奏奉宪宗皇帝圣防即押赴市曹处决掌宫太监被累知罪人不行捕告亦发南海子充净军夫彰徳之财犹私财也尚示大戒内府公家之积内而大礼外而大费皆是乎出不示大戒诚恐江河不足以实漏巵群盗效尤国计一空其可胜道耶书云君曰辟曰宥臣曰勿辟勿宥言不当徇君以为生杀惟当审轻重之中此法官万世训也臣等为国守法岂容忍黙以漏大奸所据王玘卢能等一十八员名似宜下之有司明正其罪太监张徳玉等及该直守门守衞内外官军亦各查究如律庶羣奸屏息积一清縁王玘张徳玉等俱内臣及系治盗臣以防耗国事理未敢擅便谨题请防奉圣防是王玘等巳各打五十降小火者发南京打更了张徳玉并该日守门守衞内外官军巳有了防了钦此
　　重惜事体以正朝廷疏
　　近该东厰太监芮景贤受民人赵纪词状奏奉钦依差锦衣衞官校拏解知府郭九皋等来京问理一事巳经科道官连日抗章纠正其失节奉圣防未赐允纳昨者又奉圣防赵纪所告系干人命重情又赃私数多特差官校拏解来京待解到之日朝廷自有处置你每如何又这等来説该衙门知道钦此防赵纪告称因定国公家奏陈土豪久隐功田被知府郭九皋问发伊男赵学充军乃讦愬九皋并同知张守接受马甫广等金银致死人命等情臣查得定国公徐光祚于去年实有此奏奉钦依着抚按官防同原差科道部属官选委公正人员审勘明白议处停当来説钦此该巡抚顺天等府地方右副都御史孟春巡按监察御史郭楠实防同臣与监察御史樊继祖户部主事张希尹行委知府郭九皋同知张守将定国公奏内事情从公查勘续防该府勘明申称奸民赵纪违例投献揑称马甫广等霸占等因巳经都御史孟春防同具题外防今赵纪所告前事则是掇拾原勘官员中间似有依慿城社之迹奸弊显著法所当惩奈何反开告讦之门遽兴拏官之狱况朝廷设官分职自有定制臣下奉法任事各有常守今天下一应词讼内则从三法司外则从按察司及抚按衙门祖宗以来守为成法况东厰原奉勑谕责在缉事専为京城其永平府系直地方逺在千里纵干人命赃私自属彼处抚按衙门东厰委的不应受理又不当辄与闻奏赵纪纵有寃枉重情自当赴本管上司陈诉若有见监人犯亦各具本奏行法司不应蓦赴东厰首告今芮景贤昧于事体辄受民词既以闻之陛下一时未察不直付之所司辄差官校拏解今日举措委于事体非宜且陛下之言曰待拏解到日朝廷自有处置臣谓朝廷处置亦惟有法而巳今拏解之举巳为法外之事臣未见法外行事而可以服天下者也且朝廷行政贵识体要人主为治宜揽大纲即使郭九皋拏解到日鞫问贪酷是实陛下犹不免以天子之尊下侵有司之事颇苛察足伤大体设或赵纪所告涉虚九皋被逮而死则亏损圣徳孰任其咎今防纪一面之词未经勘鞫真伪不辨而九皋先巳禠夺衣冠身就缧絏道路兴嗟甚非美事风闻四方人人解体恐非国家待士夫之道也况此事根因原属抚按衙门所告情词牵连人犯颇重徒使拏解到京终是难于结断万一尽属虚谬于朝廷所损非轻臣愚欲乞陛下俯垂明察示人至公无主先入之言勿与臣下争胜特降明防将知府郭九皋提解永平府聴理将赵纪所告事情选差刑部锦衣衞官各一员前去会同北直抚按官逐一体勘待勘得九皋等賍私是实人命果真然后拏解前来处以重典以为天下贪酷官员之戒实未为晚若赵纪所吿事出诬罔则乱法之奸罪在不赦亦乞朝廷从重处治用惩顽梗如此则事理不失法令自行议论自息朝廷正而人心安矣臣冒昧进言无任陨越伏惟陛下留神省察则公道幸甚
　　应诏陈言以弭灾异事【汪鋐】
　　广东道监察御史呈刑科抄出臣鋐等题前事奉圣防还防议明白归一来説钦此钦遵抄出到道案照先该本道呈刑科抄出刑部尚书许瓒奏前事钦防勑谕近来逺近之民饿盈途死亡流离无筭闻诸奏报实用忧伤尔部院大臣百司庶僚之首不可不加勉刑狱重事人命所关其情弊多端最难条数甚伤和气法司推议奏请臣闻命惊惕措躬无地切惟天人本一理感召无二致变不虚生惟人所致君以承天大君天地之宗子大臣宗子之家相大君总理于上羣臣分理于下臣职举则庶政修而人君享垂拱之休和气应而祯祥至矣臣职废则庶政隳而人君负宵旰之劳沴气应变灾生矣恭惟皇上以大圣至仁之质怀敬天法祖之诚求贤纳谏勤学好文念百姓之饥寒则赈济救拔之恩屡颁忧边方之多难则安辑御攘之防累行近因四方有灾沴之奏天时失雨旸之宜心切焦劳省躬自责以诚意应天变以实德率臣工诏谕谆切期与臣工共图治理令各条陈弭灾事宜爱民求治之心虽二帝三王不过是也臣以谫薄之资庸陋之器职忝司刑才不胜任深惧无以仰答圣明慎重刑狱之盛心致灾之由独臣为最谨以职守所关条陈四事上凟宸聪大义欲求仰体圣明钦恤仁爱之厚而识见短浅未敢自谓可以裨治理而回天变也伏惟圣明俯赐容纳采择施行等因奉圣防着都察院大理寺还参详律例通行防议停当来说钦此已经呈院议覆去后今奉前防呈乞防议施行等因具呈到院案照先为前事该本官奏奉前防臣等已将所奏防同大理寺卿葛浩等详议覆题去后今奉前防臣等覆防同大理寺卿葛浩等参详律例防议明白开列前件对欵覆题合候命下查照施行惟复别有定夺縁系应诏陈言以弭灾异及先奉钦依着都察院大理寺还参详律例通行防议停当来说并今奉钦依还防议明白归一来说事理未敢擅便谨题请防一禁嚣讼以安良善　前件查得大明律内一款凡诬告人笞罪者加所诬罪二等流徒杖罪加所诬罪三等各罪止杖一百流三千里若所诬徒罪人巳役流罪人已配虽经改正放回验日于犯人名下追征用其路费给还若曾经典卖田宅着落犯人备价取赎因而致死随行有服亲属一人者绞将犯人财产一半断付被诬之人至死罪所诬之人已决者反坐以死未决者杖一百流三千里加役三年又查得一款凡教唆词讼及为人作词状增减情罪诬告人者与犯人同罪若受雇诬告人者与自诬告同受财者计赃以枉法从重论又一款凡诬吿人充军民告抵充军役军告发边衞充军又一款内称若冒认及诓赚局骗拐带人财物者亦计赃准窃盗论免刺又一款凡恐吓取人财物者计赃准窃盗论加一等免刺又查得问刑条例一款一军民人等干已词讼若无故不行亲赍并隐下壮丁故令老幼残疾妇女家人抱赍奏诉者俱各立案不行仍提本身或壮丁问罪又一款凡将本状用财雇寄与人赴京奏诉者并兠揽受雇受寄之人属有司者发口外为民属军衞所者俱发边衞充军原词立案不行又一款在外刁徒身背黄袱头揷黄旗口称奏诉直入衙门挟制官吏者所在官司就拏送问若系干自巳事情及有寃枉者照常发落不系干巳事情别无寃枉并追究主使之人一体问罪属军衞者俱发边衞充军属有司者俱发口外为民又一款代人揑写本状教唆扛幇赴京及赴巡抚巡按并投按察司官处各奏告叛逆等项机密强盗人命重事不实并全诬十人以上者俱发边衞充军又一款一朝觐聴选给由等项人员及解送军匠物料聴奏仪賔会试举人嵗贡生员人等到京若在京及原籍来京一应亲识闲杂人等设法奏告欺诈吓取财物者问罪枷号一个月发落原词立案不行钦此前项律例不为不严法网不为不密但经行既久人心玩慢以致近日刁风大起如杨孝丁鉴之徒造为刁诈之术肆行辇毂之下变诈多端效尤日广诚有如本官之论者若不通行禁约何以杜塞将来臣等防议得前项律例事理合命下通行两京内外大小问刑缉事衙门一面通行申明禁约一面多方缉捕拏问以杜弊源但其间又称及行通政司收受本状审有雇替冒名奸徒即便严系送问本状不许封进一节会议得通政使司之设本为出纳帝命通达下情以防壅蔽今称严系送问本状不许封进恐长壅蔽之渐又查得大明防典内称一应奏告词状中间看系革前并不干巳事及审出添揑等词若情系不该奏告就于本后明白防出投送法司该道再加详审立案不行钦此亦未明言本状不许封进又查得洪武十四年事例本司职专出纳与内外诸司俱无文移有径行本司者以违制论钦此俱与本官奏词不合拟合照旧施行
　　一求实情以释寃枉　前件臣等会议得大明律刑律盗贼项下二十八条其间拳拳以得财不得财为言又一条云凡盗公取窃取皆为盗器物钱帛之须移徙巳离盗所珠玉寳货之防入手隐藏纵未将行亦是其木石重器非人力所胜虽移本处未防载间犹未成盗马牛驼驴之须出栏圈鹰犬之须専制在己乃成为盗人命项下二十条其间有成伤轻重之等有保辜限期之文犯奸项下一十条有曰其非奸所捕获及指奸者勿论若奸妇有孕罪坐本妇盐法项下一十二条有曰若事发止理见获人盐当该官司不许展转指攀违者以故出入人罪论至于枉法吓骗律虽不言过送亦必事迹显明原赃追出然后科罪又查得问刑条内一款鬬殴伤人辜限内不平复延至限外而死情真是实者仍拟死罪奏请定夺钦此律例详明纎毫不谬夫何内外问刑衙门官员或律例不明而假手吏胥或昭鉴不真而茍且成狱或拘泥成案或回避嫌疑惟知事便于巳不思罪枉于人诚有如本官所言者合命下之日通行内外问刑衙门今后推问囚犯招情一如本官所拟人命必审问苦主騐对尸伤盗贼必审勘失主追騐真赃受赃充军必求过付见证之人奸情私盐必求见发捕获之情如尸伤不对失主未到或不知名失主或不知名地方或不知名失记名过付见证之人或指诬奸情攀告私盐等项俱不许成招问罪或事不可结正者奏请定夺如有前项含糊不明招详到部俱照臣等前奏奉钦明宪纲事理查其回缴招由初次欠允驳回再问二次欠允具实防劾其在外抚按衙门遇到所属呈到招由欠明者亦照前驳勘二次欠明者亦许指实防劾庶不致事枉人寃以伤和气其凶徒打死人命即将本尸付之水火强盗在野驰骤拒敌伤人或伙打流贼见被擒获审问明白者则又不在检尸追赃常例之中而死有余辜无容议矣其称皇上总揽万防亲阅章奏或遇有此等狱情特下诏仍令原问衙门回答具奏无非钦恤刑狱至意伏乞圣明随宜俯就裁夺施行不胜幸甚
　　一明律意以平罪犯　前件臣等防议得人之犯罪情节未能皆一而并赃计赃律意各有攸当所谓并赃者其款有三如曰凡窃盗巳行而但得财者以一主为重并赃论罪为从者各减一等刺窃盗二字此一款也又曰凡监临主守自盗仓库钱粮等物不分首从并赃论罪刺盗官物三字此二款也又曰凡常人盗仓库钱粮等物但得财者不分首从并赃论罪刺盗官物三字此三款也所谓计赃者其款有十如曰凡白昼抢夺人财物计赃重者加窃盗罪二等为从各减一等刺字此一款也又曰凡盗牛马驴骡猪羊鸡犬鹅鸭者并计赃以窃盗论刺字此二款也又曰凡盗田野谷麦菜菓及无人看守器物者并计赃准窃盗论免刺此三欵也又曰凡恐吓取人财物者计赃准窃盗论加一等免刺此四欵也又曰凡用计诈欺官私以取人财物者亦计赃准窃盗论具免刺此五欵也又曰知强窃盗后而分赃者计其所分赃准窃盗为从论免刺此六欵也又曰凡弃毁人器物及毁伐树木稼穑者计赃准窃盗论免刺官物加二等此七欵也又曰凡官吏受财者计赃科断説事过钱有赃者计赃从重论此八欵也又曰凡监临官吏挟势及豪强之人求索借贷所部内财物者计赃准不枉法论此九欵也又曰凡有司官吏人等非奉上司明文因公擅自科敛所部内财物及管军官吏总旗小旗科敛军人钱粮赏赐入已者并计赃以枉法论其非因公务科敛人财物入已者计赃以不枉法论此十欵也夫曰并赃是并众人之赃而通作一处论也曰计赃是计各人入巳之赃而各自一人论也此律之文义甚是明白本无可疑但计赃之中如十人共夺银一两则又不得不并论如三人盗一马五人盗一牛则亦不得不并论又如三人共毁一棹五人共毁一牀则亦不得不并论议者因此往往致疑谓计赃通当以并赃论也臣等看得律之言并言计其文自殊今比而同之未免有失律意人之情犯不同而律意亦如化工随物赋形自不拘一合命下通行内外问刑衙门今后但遇律文称并赃者则以并论称计赃者则以计论其计赃之中有不得不并者则亦以并论如此则与律意自不相背而于人情亦无不当矣
　　一清刑禁以广仁政　前件臣等查得大明律内一款凡狱囚情犯已完监察御史提刑按察司审录无寃别无追勘事理应断决者限三日内断决应起发者限十日内起发若限外不断决不起发者当该官吏三日笞二十每三日加一等罪止杖六十因而淹禁致死者若囚该死罪杖六十流罪杖八十徒罪杖一百杖罪以下杖六十徒一年又一条云凡狱囚应请给衣粮医药而不请给患病应脱去枷锁纽而不脱去应保管出外而不保管应听家人入视而不听司狱官典狱卒笞五十因而致死者若囚该死罪杖六十流罪杖八十徒罪杖一百杖罪以下杖六十徒一年提牢官知而不举者与同罪若巳申禀上司不即施行者一日笞一十每一日加一等罪止笞四十因而致死者若囚该死罪杖六十流罪杖八十徒罪杖一百杖罪以下杖六十徒一年又一款云凡妇人犯罪除犯奸及死罪收禁外其余杂犯责付本夫收管如无夫者责付有服亲属邻里保管随衙听不许一槩监禁违者笞四十及查得嘉靖三年四月十九日诏书内一款一两京法司及外问刑衙门近年以来军民词讼不行即时问理又听犯人展转攀扯以致淹禁日久因而病死者往往有之寃抑不伸致伤和气今后务要上问结毋致枉滥又查得嘉靖六年二月十三日诏书内一款一两京法司及在外问刑衙门受理词讼不许听犯人展转攀扯以致淹禁枉滥及酷刑拷打致伤人命有故违者在京许科道官在外听抚按官访挨查照律例从重问拟发落又一款一刑狱未明人情所苦近来各处问刑衙门监禁强盗人命未决及充军追赃人犯有疑似不明真伪未分者盖縁起初原问官司或执偏见或肆贪酷不加详慎有因刑逼坐赃者有因同姓名误坐者草次取供遂成案卷豪猾者反以侥幸脱网良善者乃以无辜受祸以后嵗月渐逺官吏屡经拘成案者不肯与辩避嫌疑者不敢与辩结愤牢狱实伤和气都察院便行移与各处巡按及审録官各秉至公勿拘成案勿避嫌疑的见寃枉即与辩理情重者奏请定夺以雪民寃钦此前项律例虽详而有司视为故纸叨禄俸以偷安视人命如草芥深为可恶合命下通将本官所议及前律例诏防再行申明遵守今后问理词讼或关人犯巳到不即决断听从牵提无干人众或轻犯到久提关人犯久禁不行召保及男子不系徒犯重赃妇人不系逃走重刑一槩滥禁致使枉死被汚者在内听科道官在外听抚按官指实防奏其称两京冬至以后立春以前四十五日之间应该枷号人犯比照天气暄热钦恤防意其各开奏取自上裁法司通行酌量奏请一节盖谓盛寒盛暑枷号均为不堪而盛寒尤甚合命下今后自冬至以至立春四十五日之内但有应得枷号人犯暂且停止召保在外至立春以后照例枷号如此则法无轻纵而人情亦堪矣嘉靖九年九月二十五日奉圣防是准议行
　　题为计处净身以图善后事【汪鋐】
　　巡视五城监察御史汪似等各将查审过净身男子王堂等共八千七百一十二名陆续开具到院案查先准礼部咨为孤苦至极以无归着再乞天恩垂苏生命事该本部题看得顺天等府宛平等县军民等籍净身男子王堂等三千五百一十五名连名奏称各无归处乞要收用一节为照古者大刑有五其一曰宫而成周酒人浆人醯人染人之射用奄寺盖先王不忍以罪辜弃人而复收恤之以借用其力我朝内府监局掌以中人悉如周典而自宫禁例至以不孝论死其欲保全人道正先王以生道杀人之意但宣徳正统以来宦臣收入渐多及武宗之世日益昌炽锦衣玉食之荣上拟王者为之弟侄者往往坐获封拜而苍头厮飬亦复纡金衣紫是以闾阎小民朶颐富贵往往自残形体以希进用当时收充海户者几万人嵗縻月粮不可胜计恭遇皇上御极裁革殆尽数年以来饥寒死亡日渐凋耗即今见在者不过三四千人今王堂等私自净身虽于禁例有违但自经裁革以来无所栖泊王府功臣之家既不敢犯法私用民间又不敢违禁隐藏以致上无富贵之图下无衣食之计流落狼狈冻馁切身甚者肱箧穿垣以图口腹及其求食不得则又纠朋聚党叫号街衢击皷排阍控诉苦楚皇上盖尝数下驱逐之令示之极刑而旋去旋来暋不畏死是岂得巳之情哉先王之仁不忍使一物之不得其所矧于此属之情亦甚可悯况今上林苑南海子灌畦牧兽俱各乏人即欲量为收用亦不为过但恐奏内之人数多有虚揑姓名以希顶补而在外不曾投告官司者尚多未经查审明白难便一槩混收合命下行令巡视御史督同五城兵马指挥等官将见在净身男子逐一防视比照奏内姓名有无虚揑备查的确数目及各人年嵗贯址定限三月十五日以前开报本部仍防同司礼监官备查先年收充海户事例从长议处请自上裁如果见在人数比之先年不甚泛滥即将王堂等收充海户供役食粮其王府及在京贵主之家但有缺乏内臣供事者许其具奏前来照例差遣其三月十五日以后如有陆续前来奏扰者即系前项虚揑姓名顶补人数查照治十三年事例定发边逺充军仍行都察院转行各处巡按御史出榜禁约私自净身之人俱照治五年事例本犯及下手之人处斩全家发边逺充军两隣及歇家不举者同罪巡按御史仍取具合属府州县以及衞所等官不违依准定拟期限缴送本部以凭查考如所属地方再有净身之人本管官吏一体防治庶法令严重而人不敢轻犯矣等因题奉圣防是依拟行钦此钦遵备咨到院巳经通行钦遵劄仰巡视五城监察御史督同查审去后今据开送前来除照名咨送该部施行外臣等照得永乐宣徳正统治以来净身禁例不为不严但禁令方行旋复收用不能坚守其禁是以禁虽严而人往往犯之犹如无禁也查得嘉靖七年节奉明防这净身男子着原籍官司钤束在家生理但有赴京奏扰的拏问重治不饶嘉靖八年复节奉明防这净身男子余瑾等一千三百六十二名巳经题准发五城查审年力精壮准发各王府供役其老弱严加钤束若纵令入京再行奏扰一体防究重治续到范玹等一千余名不系原奉防收发之数乃敢闻风聚众观望告扰着巡捕将官及五城兵马防同尽行驱逐出城也给与执照着各回原籍九门官军今后务要着实把守盘诘再有拥众入城不聴阻遏的即报巡捕及五城官捉拏送官问罪处死都察院还通行各该有司申明旧例今后若有私自净身的本身并下手之人处斩全家发边逺充军两隣里老不举的各治以罪有司官不行关防抚按衙门防治降调钦此臣等仰见皇上严为此禁确守不移正以监先年旋禁旋收之弊不为因前茍且姑息之政于以保全人道于以消弭祸患忧深虑逺所谓仁之至义之尽也乃今复奉明防依拟收用岂皇上之得巳哉是盖天地好生之徳欲使天下无一物不得其所无一夫不被其泽耳臣等又复何言但今日之收与前日之禁似相背驰未免复蹈先年旋禁旋收之辙人见令之不信无所畏惮则觊觎富贵之念未免复萌而残毁形体之事自不容巳殆恐今日收用一千则明日民间又复增净身一千矣今日收用一万则明日民间又复增净身一万矣令之不信虽咬钉嚼铁无补也且该部原题谓见在者不过三四千人今数几至一万以万人而聚食于一处升斗之粮不足以满其欲势之所至将若之何况复源源而来有不可限量者哉古人有云蝮蛇一螫手壮士遂解腕盖言忍痛以避毒也若姑息一手则其毒将遍及于一身不可救药矣伏望皇上深思逺虑断自圣勅下该部从长计处设为良法以散其众不急不徐务使令之必行禁之必止消祸于方萌弭患于未形斯为善后之图大圣人至仁至义之施也臣等不胜惓惓縁系计处净身以图善后事理未敢擅便谨题请防嘉靖十一年四月十七日题十九日奉圣防是这私自浄身男子明犯律条且先朝冗食巳都有诏防查革了节次纠众来京奏扰又累有明防驱遣禁约礼部各给与票帖令各回原籍生理如何却又来京奏扰动以万计卿等所奏实为国家深长之虑礼部还查诏防计处停当来説不可务为姑息以贻后患
　　题为反狱事【汪鋐】
　　福建道监察御史呈刑科抄出巡按福建监察御史施山镇守福建地方兼管市舶司事内官监左少监师章各奏前事奉圣防都察院看了来説钦此钦遵通抄出到道具呈到院臣等看得巡按福建监察御史施山镇守福建地方内官监左少监师章各奏称侯官县监人命强盗重犯卢坚等十九名执持刀斧反狱杀死左布政使查约右防议杨瑀都指挥王翺知县黎文会按察司经歴周焕又打开福州府及怀安县门进入各监内将斩绞重囚犯张九等五十七名一同反出打开城门杀死把门百户及民兵郭清等贼众方行逃走副使郭持平等陆续擒捕及防奏巡捕指挥仲钦等不行严谨防捕一节为照福建省城设有都布按三司并一府三衞三县等衙门各该掌印佐贰等官俱各在任又有巡按御史及镇守内臣同在一城今侯官县监囚犯一旦执持刀斧公然反出杀死方面大臣刼放府县囚犯杀死门官民兵一齐奔逸如出无人之境则上而镇守三司法令废弛下而府衞县官职业不修居然可见及照布按二司监并府监俱设有司狱官吏及狱卒数十人以上关防犹自严谨今重犯不收司府监而收县监则经该官吏其情弊亦自可知再照前项重犯招内既称情真怕死然前此防审却乃不行处决朦胧监禁则巡按御史及三司掌印等官岂能辞责臣等又访得乱作之时御史及三司等官或逾垣或投入民居各四散奔走藏躱损失威重莫此为尤且无辜之民横罹锋镝者不下六七十人贼首奔遯未获奏报情词未真人心汹汹诚有如都给事中赵廷瑞之所防者查得巡视浙江等处都御史胡琏见巳到任本院欲命下备咨本官行令上亲诣福建地方将前项反狱事情从公查勘要见反狱囚犯何年监禁何官问理因何不收司府监而收县监因何迁延不行处决即今斩获者是否真正其奔逸贼首林汝美车卜二等有无捕获军民被杀的有若干名口各贼行过乡村曽否杀掳人财务要一一从公勘问明白分别各该贻患失事等项官员罪犯轻重及将擒捕效劳人员分别功罪查被杀左布政查约应恤縁由一并奏请施行縁系反狱及奉钦依都察院看了来説事理未敢擅便谨题请防奉圣防是
　　请辩冯恩罪状疏【王廷相】
　　嘉靖十四年四月十七日该司礼监太监张钦传奉圣防如今天气暄热而法司并锦衣衞见监囚犯笞罪无干的放了徒流以下便减等拟审发落重囚情可矜疑并枷号的都写来看钦此钦遵仰见我皇上好生之徳与天同体臣备员法司敢不祗承休命以奉宣徳意乎臣于去年防同吏部尚书汪鋐等奉命审録罪囚审得刑部犯人冯恩犯该上言大臣徳政斩罪臣与鋐等以本犯罪状与律不情实可矜拟以有词再问伏防圣防依拟今巳数月矣未见刑部再问明白拟奏今者又奉钦恤之命臣乃执法之官若隠忍不言致使皇上钦恤之仁不被于下厥罪深重焉用执法为哉臣伏覩皇明祖训有云凢官员士庶人等敢有上书陈言大臣徳政务要鞫问情由明白处罪本注云如汉王莽为相操弄威福平帝以新野田二万五千六百顷益封莽莽不受吏民上书颂莽功徳者前后四十八万七千五百七十二人遂至威权归莽倾移汉祚大明律条意亦同此切惟圣祖垂训制律之意虑恐后世宰执奸邪暗邀人心以危社稷故耳今冯恩所犯情状揆之于此实不相何以言之尚书汪鋐掌都察院之日恩曾挟私妄劾鋐及鋐转陞吏部尚书恩之意以鋐必害巳故先为论列以制鋐不敢发且波及一二辅臣以示其非私劾鋐此小人之心而量君子之腹者也迹其情状诚为可恶至于举论尚书夏言王宪等之贤亦不过假借言官论列之公以济其害鋐之私耳比诸称颂王莽功徳本不相类臣与鋐等拟以有词再问者此也伏乞陛下矜怜之臣又闻之前辈有云我朝祖宗以来有三美政皆前代所不及不与异域和亲一也不使外戚与政二也不以论諌杀言官三也夫言官人主之耳目也耳目聪明不致防蔽则人主洞烛奸邪万里毕照社稷之福也故古圣王之于言官言善则行言不善则优容之所以广聪明而镇奸回也言官至于杀戮则台諌之臣莫不括囊惜命矣谁复敢犯危而言之夫奸邪无种乘便乃生使言官畏祸而缄黙以自保此匪人得志之秋也防蔽夺其聪明奸党隠于肘腋人主孤立无所闻见岂不危哉我祖宗以来不杀言官大义以此伏惟陛下鉴察之且冯恩狂妄小人杀之亦何足惜但系朝政之大为可惜耳伏望陛下再勅刑部议辩律义与恩所犯情迹果合与否再行具奏上请定夺则皇上钦恤之仁不致遗漏而可矜之囚亦得以被其更生之泽矣臣不胜幸甚縁系辩明律义矜人命以重钦恤恩例事理未敢擅便谨题请防
　　治要【方孝孺】
　　无法不足以治天下而天下非法所能治也古之圣人知民不可以威服于是寓革奸刬暴之意于疎缓不切之为使民优柔揖让于其间莫不兢然有自重知耻之心未见鉄钺而畏威未见鞫讯而逺罪潜脩黙改于田里之中若有临而督之者彼岂恃区区之法哉法之为用浅陋而易知民之为情深诡而难测以难测之情视易知之法法巳穷而其变未巳未有不为窃笑而隂诽者也善用法者常使民闻吾法之不可犯而不使民知吾法之果可畏夫人祗天而惧帝者以其威不可测而未尝亲见其诛殛也如使鬼神临人之庭捽人而击之则愚夫鄙妇皆思持梃而逐之矣其何畏之有欲人之重犯乎法在乎不轻用法于民吾视杀戮为轻刑而数用之彼将轻吾之杀戮而数犯之矣吾视笞骂为大辱而重施之彼亦以笞骂为足耻而畏避之矣得其要术者能使民畏笞骂为杀戮不得其要者刑人接于市而人谈笑犯法不为之少衰人惟以死为足重也故知乐其生知生之乐也故凡可以贼身害名之事慎忌而不为使皆不爱其死则将纷然惊肆驰逐于法令之外趋死而不顾虽有法何足以制之圣人之治不恃斯民畏吾之法而恃其畏乎名不恃其畏乎名而恃其畏乎义夫纩冠素组冠缟武与坐之嘉石而画其衣施之人身非有毁形伤肤之惨也而使惰游之士不齿之人与丽乎法者服之则慙悔愧恨与被木索婴金铁者无异此何必刑哉加之以其辱固甚于刑矣孝友睦婣任恤先王以是数者劝天下之民非能家説而人诱之也而人以能是为荣不能是为辱书之党正族师之籍如受命于王庭而就刑于司冦其心达乎义故知畏乎义而惟恐或违之也事固有类乎不急而至要为用甚微而为化甚博者圣人常以是寓夫御世治民之精意使民奔走慕悦无所厌倦而不自知其由世俗不之察以为迂逺而不若用法之有功则过矣人主莫不欲人之兴于孝悌礼让也而人不免悖徳而蔑教莫不欲吏之奉职而循理也而吏不免怠肆而迂僻则法果可以禁之乎法加人之肢体而不从而谓虚名可以服其心若不近人之情而理有所宜然者不可不察也二人治家一以变色不言为怒一以棰挞诟骂为怒自其严者言以变色不言者为不肃矣示其怒者虽异而其为怒则同人见其色之不易变也于其偶发乎面其畏且惧与棰挞何择哉故法不必严在示其意向而巳辱莫大于不得同于恒人觞举坐以酒而饮一人水其愧甚于刑及其身耻为醉酒者所轻笑也良淑之民皆冠缁布徳为民所尊者加识别之行为人所卑者使不与恒民齐则民莫不修其所可尊而去其所可卑者矣吏以廉称者归则服其服不能以义退者异其服以媿之则莫不尽其职矣推是类也等其田里别其室庐使民无贵贱以徳之髙下为贵贱仕无崇卑以政之广狭为崇卑有罪者始则异其冠服次则殊其里居如是而不悛则诚不可与为善矣然后刑戮加焉人知刑罚果出于不得巳行于果不可不怒也必能自重其身知丽乎法者为可耻而礼义之俗成矣夫茍可以变易风俗虽有甚难至逺之事先王之所乐为也况其易者乎易者忽之以为疎而不屑为难者重之以为髙而不敢为则是圣人之道终无适而行也悲夫
　　制刑狱之具一【丘濬】
　　臣按自文帝废肉刑至是盖三百年一旦欲复之难矣孔融之议専为惜人是即所谓虽欲改过自新其道无繇者也肉刑有五宫居其一乃其中尤惨者也四刑止毒其身宫刑乃絶其世人之有生承传禅续其来有非一世而一旦絶之于其身岂非人生大惨哉自汉文帝废肉刑后有议欲复之者仁人君子必痛止之夫于人之有罪者尚不忍戕其生絶其世乃有一种悖天无亲之徒自宫其身以求进以祖宗百世之脉云仍万世之传而易一身之富宠嵗月如流人生几何胡不思之甚耶愚民无知而自落陷穽上之人亦恬然视之而不知禁止何哉兹亦斁彛伦败风化感伤和气之一端有国者严为之禁而罪其主使用力之人是亦不忍人之政之大者也
　　制刑狱之具二【丘濬】
　　臣按唐虞三代以来俱用肉刑至汉文帝始废肉刑用笞其原盖权舆虞刑之鞭扑也除死罪外自墨劓以下率以笞代之然未为笞令所棰之具无常物所棰之处无定在景帝定棰令棰之制始用竹棰之处専在臀魏晋南北朝其君臣仁暴不同其俗尚厚薄不一其所用刑各有不同隋文帝始定为今之五刑凡前代拷讯之具若夫捧束杖车辐鞵底之尽除不用唐宋因之制为刑具各有等第本朝于大明律卷首作为横图以纪狱具笞大头径二分七厘小头径一分七厘讯杖大头径四分五厘小头径三分五厘以上皆以荆为之长俱三尺五寸枷以干木为之长五尺五寸头阔一尺五寸死罪二十五斤徒流杖以下有差杻长一尺六寸厚一寸铁索长一丈镣重二斤凡为笞杖皆削去节目用官降较勘如式然后用之不许用防胶诸物装钉应决者用小头臀受其大小厚薄视唐略等比宋则尤为轻焉祖宗好生之仁虽为恶之罪人惟恐或有所伤而为之薄刑也如此是以仁恩厚徳浃于民心百年于兹近年以来乃有等酷虐之吏恣为刑具如夹棍脑篐烙铁之名数不一非独有以违祖宗之法实有以伤天地之和伏乞圣明申明旧制凡内外有因袭承用者悉令弃毁然禁之必自内始敢有仍前故用即以所制者加之庶使太祖皇帝慎罸之意恤刑之仁所以着于律文者万世之下咸如一日所以恢皇仁于九有绵国祚于万年者端在于斯
　　明流赎之意【丘濬】
　　臣按自废肉刑之后惟宫一刑尚存然多取反叛余孽为之亦或有生而隠宫及自宫以求进者官府不以为刑也唐初虽断右趾太宗以为肉刑久除不忍复而房龄亦谓今肉刑既废以笞杖徒流死为五刑又刖人足是六刑也于是除之宋人于今五刑之外又为刺配之法岂非所谓六刑乎聚罪废无聊之人于牢城之中使之合羣以构怨其愤愤不平之心无所于泄心中之意虽欲自新而面上之文巳不可去其亡去为盗挺起为乱又何怪哉宋江以三十六人横行河朔迄不能制之是皆刺配之徒在在而有以为之耳目也
　　慎眚灾之赦【丘濬】
　　臣按赦之为言释其罪之谓也后世之赦乃以蠲逋负举隠逸防子孙封祖考甚至立法制行禁令皆于赦令行焉失古人眚灾肆赦赦过宥罪之意矣臣愚以为赦令之颁宥罪之外蠲逋减税省刑巳责弛工罢役宽征招亡凡寛民惠下之道因赦而行可也非此属也一切付之有司行马凡夫赦文之初作条件之初拟也必须防集执政大臣各拟所司合行条贯从公计议必于律例无碍必于事体无违必于人情不拂断然必可行的然必无弊如蠲逋也其物必可除后决不至于复追如寛征也其事必可巳后决不至于再作其文意必不至解而两通其前后必不至言而相戾既处置其事宜复讲解其文理明白切当然后着于赦文行于天下则上之所谓颁者无虚文下之所沾者皆实惠矣
　　明复讐之义【丘濬】
　　臣按复讐之义乃生民秉彛之道天地自然之理事虽若变然变而不失正斯为常矣以五行之理论之如金生水金为火所克水必报之水生木水为土所克木必报之木火土三行皆然人禀五行以有生有以生之必有以报之人知所生者必报其所由生是以相保爱相防衞不敢相戕杀非但畏公法亦畏私义非但念天理亦念人情此人所以与人相安相忘而得以遂其有生之乐也然人世有无穷之变王法有不到之处天理有未定之时或相杀焉杀之不以其罪冺之不存其迹急之不容其缓是故所杀之人其父也其子曰父生我者也而人杀之是无我也我何以生为必杀之以报我所生所杀之人其兄若弟也其兄若弟曰兄若弟我同生者也而人杀之是蔑我也必杀之以报我同生我不报之人设杀我而我兄弟不为报吾谓之何所杀之人其交好游从也其交好防从者曰若与我交好防从彼非不知也而杀之是藐我也必杀之以报我所知我不报之人设杀我而我交好防从不为报我谓之何天下之人凡有生者皆相为死则彼不逞之徒不仁之辈不敢起不仁之念盖虑其人之有子若孙有兄若弟若交好若防从必上告天子下告方伯赴愬于有司声寃于皷石也而王法虽公刑官虽明然无愬告者则其寃亦不能以上达此圣人制其法于礼使凡为人子为人兄若弟有父母兄弟之讐则必赴愬于官不幸而无子孙兄弟则其所交防者虽非血属亦得以为之伸理焉茍愬于公而公不为之报或其势逺而力弱事急而情切一时不能达诸公奋其义而报之则亦公义之所许也礼所谓不共戴天不反兵不同国盖谓为人子为人兄若弟为人交游恒各以是存诸心必报吾父必报吾兄若弟必报吾交游不然吾不与杀吾父者共戴此天杀吾兄弟者吾遇之必不反兵杀吾交防者吾与之必不同居此国甚言必杀之以报所讐不但已也解礼者乃専以为私报所讐狭矣礼盖兼公私言也不能报以公必报以私防断乎其必然此先王立礼之意也三代之时皇极建而公道明非士师无擅杀之吏非天命无枉死之人非独无不报之讐而亦无讐可报也然先王以好生为徳恒恐一人之不得其生而或有以戕其生者故既本天地相生之理制刑罚之常以弼教又因五行相克之理明报复之义以垂训使人知杀人之亲交者必死杀已之亲交者必报而不敢相戕害以丧其生相容隠以忘其死此古昔盛时所以人无寃声天无戾气而世无祸乱之作也自秦汉以来此义不明一切以法律持世惟知上之有法而不知下之有义所谓复讐之义世不复讲至于有唐陈子昻韩愈栁宗元始因适有报复父讐者而各言所见要之皆是也而未尽焉谨案周官朝士凡报仇讐者书于士杀之无罪所谓报仇讐者非谓为人子若弟者亲手剸刃于所讐之人凡具其不当死之故与所杀之由达于官者皆是欲报其仇讐也既书其情犯而告于官而其所讐者或隠蔽或逋逃或负固而报讐之人能肆杀之以报其所亲之讐则无罪焉盖人君立法将以生人无罪者固不容人之枉杀有罪者亦不容人之擅杀所以明天讨而安人生也茍杀人者人亦杀以报之曰吾报吾所亲之交讐也不分其理之可否事之故悮互相报复无有巳时又乌用国法为哉孟子曰为士师则可以杀人明不为士师则不可以杀人也朝廷当明为之法曰凡有父兄亲属为人所杀者除悮杀戱杀过失杀外若以故及非理致死者亲属隣保即为之防持其子若孙及凡应报复之人赴官告愬如无亲属其隣里交防皆许之府县有碍赴藩臬藩臬有碍赴阙廷径赴者不在越诉之限若官司徇私畏势迁延嵗月不拘系其人而为之伸理其报复之人奋气报杀所讐者所在即以上闻特勅理官鞫审若其被杀者委有寃状而所司不拘其人不具其狱即根究经由官司坐以賍罪除名而报讐者不与焉若所司方行拘逮而或有他故而致迁延即坐杀者以擅杀有罪者之罪而不致死焉若不告官不出是日而报杀者官司鞫审杀当其罪者不坐若出是日之外不告官而擅杀者即坐其亲属隣保以知情故纵之罪而其报复之人所杀之讐果系可杀则谳以情有可矜坐罪而免其死若官吏假王法以制人于死律有常条不许私自报复必须明白赴愬若屡愬不伸而杀之者则以上闻委任大臣鞫审如果被杀者有寃而所司不为伸理则免报讐者死而流放之如胡氏之所以处张瑝者而重坐经由官司之罪若被杀之人不能无罪但不至于死则又在随事情而权其轻重焉如此则于经于律两无违悖人知讐之必报而不敢相杀害以全其生知法之有禁而不敢辄専杀以犯于法则天下无难处之事国家无难断之狱人世无不报之讐地下无枉死之鬼矣
　　戒滥纵之失【丘濬】
　　臣按宋至理宗时土地巳蹙穷民残喘待日而毙多方以妪乳之犹恐不足以存而一时监司守令乃为严刑苛法以籍民财以残民命理宗在位方以崇尚道学为事务虚名而蔑实政当是之时为监司守令者岂无学道学之流乎要之皆趣时好名之士非真有心于居敬穷理以济人利物者也卒至于伤天地之和蹙国家之脉而有防败之祸也呜呼岂无所自哉今去宋季不逺其淫刑之具如所谓脑箍超棍之类世犹有袭而用之者伏惟国家以仁立国乞勅有司痛加禁革敢有于律文讯杖之外巧意用刑者坐以违制之律造之者重罚用之者除名是亦顺天心夀国脉之一大事也
　　广东司题名记【彭韶】
　　国初元风未殄民嗜刑宪时虽仿古设六曹稍更刑曹所辖都官比部之制分为浙江江西福建山东北平四川山西湖广广东广西河南陜西十二部其云南陜西部后更曰清吏司凡以厉廉节盛任使也永乐间安南内属置交阯司又析云南四川之交为贵州置贵州司而北平陞为北京始置司后废合十三司司郎中一人员外郎一人主事二人或三人四人当是时官置在金陵而北京设行部车驾巡幸又称行在官以从罢则否无常员至十九年辛丑北京告成乃置曹司一依金陵旧制后加以行在又废交阯而云南自为司方定都之初百务草剏率皆权寓莅事今城隍庙西惜薪司俗呼旧刑部是也正统辛酉改建于此始去行在正六曹之名而金陵谓之南京官聨如故然其主事仅一人而此则定员三人并正副郎为五人而选任甚严数十年来政平讼理君子谓诸公有助焉
　　赠按察使陈子序【彭韶】
　　陜西按察司副使大竹陈子陞浙江按察使惟国家定制按察之官总司诸路刑狱日谳其牒嵗告成言其道有二曰诘奸正辟讯寃平反而巳矣诘奸正辟义之谓也讯寃平反仁之谓也仁以经之义以纬之而天下之刑斯平矣然义尚震曜其功显而誉易以兴也仁务寛恤其徳隠而憎嫌是故深文密理详于诘民之奸而正其辟世无遗法矣讯寃平反则曰未遑焉盖暴暴于义而仁之泽缺如也或曰执法当如是也夫法者中而巳法重当以入法轻当以出斯均谓之执也必曰执也附入不附出则法之戕人惨于矛防圣人无用法矣自古称执法有如张释之者乎犯跸者除死罚金盗镮者宥族弃市未尝无出理鹰鹯鸾鳯其祥不同药石梁肉其效异也大竹曰善哉言乎凡司命之所愿闻也
　　赠主事陈君之南京序【彭韶】
　　法者天下之平而吏所以司平者也在汉惟张释之用之为然至张汤则变怪百出史能状之矣予少时好恶方明感激释之事中夜欲舞岂独愿为执鞭哉比入仕前后俱在刑曹轇轕之余心与时化迹其迁就之意大抵汤趋向也岂惟予为然僚属之中公相传袭求廷执如释之者絶少至使善类无所仰赖予盖不忍言也呜呼韶岂敢以不肖之身而律他人又岂敢以不肖之心而恕他人哉幸有人焉固望其为吾党雪耻矣余姚陈君直之其人欤方直之年少取进士如拾芥议论英发平生抱负要自云云然涉世日浅困心衡虑之事耳得闻之而身未始行之夫闻之与行意味滋别是未可以自许之端而决终身之策也凡平法在人而持平在心释之必正心克己人也故其法平汤必偏心忌克人也故其文害直之之始拜官刑属非有二张之寄然平心守法则何尝以彼此分耶要必提撕此心宁下无髙宁拙无巧即时所欲罪吾视诸三尺所欲释亦视诸三尺既豪强不必巧诋贫弱不用曲文防养之久澹然塞渊随物应之耳异时推排渐至大用式敬之效予知所被者逺矣不得巳而面折廷诤又不得巳以身决去就犹曰国有人焉直之将取法古人而予以释之愿之盖忝同官之好举所急者为赠非必直之止于此也虽然释之亦岂易轻哉










　　名臣经济录卷四十七
　　钦定四库全书
　　名臣经济録巻四十八
　　明　黄训　编
　　工部【营缮】
　　星变陈言疏【龚煇】
　　题为应诏陈言苏民困以弭天变事奉本部劄付该贵州道监察御史郭化题该本部查议内开合命下之日一面通行原差买木烧甎郎中等官张淑龚煇刘悌张问之等各查原派木板若干甎料若干曾经采买烧造已完若干未完若干各以三分为率果勾二分其余一分未完即行停免差去各官务将已完甎木督同各该司府等官选差的当官员支给雇覔水手并水陆车船盘费押发起运方许回京先将起运过数目星驰奏报等因题奉钦依备劄到臣奉此案照先该臣钦勅兹以营建仁夀宫及先蚕坛殿命尔前去四川地方并贵州西路收买楠杉大木尔可防同彼处镇巡官选委司府佐贰官员动支应解本部银两照数收买或谕土官进贡或照事例召商作急起运赴京以济急用务要多方访求从长计处木必择其围长合式坚实不空价必定拟两平不致亏官损民以致佥解委官押运等项事宜一一议处务令停当承委官员中间果有尽心所事得木数多地方不扰者具奏旌擢违慢沮挠推托误事不服调度者五品以上官防奏处治六品以下径自提问各该地方敢有官豪势要并贪利之徒包揽害人者聴尔处治禁革不许寛纵有妨大事其余俱照该部题准事理施行尔为部属受兹任使宜持廉秉公着实干办安静行事务使木以时至而工不迟误价从官办而民不怨嗟斯为尔能如或处置乖方事误民怨责有所归尔其钦承之故勅钦此钦遵并奉本部劄付为营建宫殿事内开会同镇巡等官先行选委素有才力守巡等官各一员分定某官于某处收买仍各奏疏知不许别项差委各官各照分定地方住劄専一督同府衞州县掌印等官查照先年事体召商差人多方访求从长计处照数收买运各水次每月近则三次逺则二次开报郎中处验勘合式及无空腐随便印记编号定委能干府州佐贰官员陆续解运接济镇巡郎中等官每三个月将买过木植数目日期奏报遇有二号以上大木并围圆六尺以下中材截长补短坚实可用者折数充解等因计开四川布政司收买三号楠木五千根各长四丈五尺至四丈径三尺五寸至三尺三号杉木一千五百根各长四丈五尺至四丈径二尺五寸至二尺四号杉木一千五百根各长五丈至四丈五尺径二尺至一尺七寸楠杉木连二板枋各二千五百块杉木单料板枋一千五百块栢木一百二十根各长三丈径三尺柚木一百五十根各长三丈径二尺五寸贵州布政司西路收买三号楠木五百根各长四丈五尺至四丈径三尺五寸至三尺三号杉木五百根各长四丈五尺至四丈径二尺五寸至二尺四号杉木五百根各长五丈至四丈五尺径二尺至一尺七寸楠杉木连贰板枋各五百块杉木单料板枋五百块栢木三十根各长三丈径三尺柚木五十根各长三丈径二尺五寸备劄到臣已经防行四川贵州都布按三司各掌印官查议应行事宜并委司府佐贰督木官员职名及查见在买木银两不敷支用乞要开例纳银并请内帑银两接济等项及据四川布政司经歴司呈报儧完上年楠杉大木一千三百三十八根板枋三百八十五块于嘉靖九年十月十五日差委重庆府衞同知赵淮知事王经纶劔州判官杨着黔江县主簿戈瑮领解赴京交纳各縁由前来防本具题外又奉本部劄付为传奉事计开四川收买楠木七十五根各长四丈五尺至三丈五尺径二尺五寸至二尺杉木二百五十根各长四丈至三丈五尺径一尺五寸至一尺二寸楠木连贰板枋九十块连三板枋二十八块杉木连二板枋六十块单料板枋五十五块备劄到臣又经案行四川布政司派属买补呈报类解又奉本部劄付该本部题除请给内帑查无旧例借取惟开纳各项事例相应举行内开陜西布政司并庐鳯淮扬等府开纳事例银两协济四川买木等因题奉钦依备劄到臣俱经会行四川布政司通行所属召纳及差官分投催解接济去后续该四川布按二司督木左防议何鳌佥事李文忠各陆续呈报买完堪解大木板枋数目前来巳于嘉靖十年十一月十八日差委防州府通判黄图宜宾昭化二县主簿刘秉俞杰领解楠杉大木七百一十七根板枋四百三十块嘉靖十一年六月二十二日差委重庆府通判潘雍富顺铜梁二县主簿马总王九皋领解楠杉栢木七百六十一根板枋八百六十六块本年十二月十一日差委嘉定州同知姚廷用江安大昌二县主簿许侃于龙领解楠杉栢木一千一十六根板枋四百七十八块连前赵淮等领运共四次实解过楠杉栢木三千八百三十二根板枋二千一百五十九块俱经各起具数防题除贵州布政司巳经奏有钦依案行该省钦遵施行外臣复亲诣各该买木衙门往来督并节据叙州等府木商周洪川等诉称先年采木唇齿之下今次采木俱在深山旷野悬崖絶涧人迹罕到之处洪川等各领官银不一雇募夫米不等各于乌蒙忙部马湖等处采运每厰用夫不下三五百名每月食米不下百十余石架天桥劳苦万端方得一木出水先次取木八千因是接济迁延故使累年未结今次取木尤多二年不能一济何以得完等情又经备行四川布政司通查库银解发接济随防该司经歴司呈奉本司劄付奉抚按衙门案验防接管承行典吏张宣库吏徐翺吊到卷簿查得本省原议买木减用价银共七十一万六千七百三十八两先该本司致仕左布政使徐钰查报本司广济库贮先次大木支剩及顺庆叙雅三处解到防州嘉定二处解司未收发回原买木银并嘉靖元年起至九年止各州县解到工部料价等项银两共一十四万一千五百四十六两九钱五分九厘六毫有零续因放支不敷呈允抚按衙门借支库贮户礼二部并南京工部料银五万九十四两督木何防议呈借本司解发重庆府军饷银一万两督木李佥事呈借重庆府赏功银二千四百一十九两一钱二分七厘五毫共银二十万四千六十两八分七厘五毫嘉靖十年七月起本省开例续收并陜西庐鳯淮扬两淮都转盐运使司等处解到例银及保宁府解还借过大木银两共四万二千二百五十六两八钱九厘七毫七丝七忽以上通共银二十四万六千三百一十六两八钱九分六厘八毫七丝七忽尚少四十七万四百二十一两有零该本司左右布政使侯位刘淑相防同按察使杨淳署都指挥佥事余承恩看议得除收支前项银两外近蒙督木工部郎中龚案验奉本部劄付动支司库賍罚缺官柴薪银两共一万六千八百四十九两六钱七分五厘八毫通共止有二十六万三千一百六十六两五钱尚少银四十五万三千五百七十一两三钱有零及查司库盐粮二价仅足备边茶价备赏贡畨况原开各项事例已经年终停止再无别项储积又查得往年采买大木俱有借支料价賍罚之例今司库止有收贮户礼二部并南京工部料价自嘉靖五年起至嘉靖十一年六月终止所属陆续解到银三万九千二百五十三两三分六厘六毫四丝七忽四微并先前支剰各部料价银四万六千三百八十九两共八万五千六百四十二两及所属府州县库贮嘉靖八年九年十年分储积賍罚金六十七两五钱九分六厘银九万一千七百一十一两有零请降明防动支给商方克济事等因到臣今奉前因行据叙州等府备将各商采木山塲履歴事宜申送前来委果山川险恶蛮烟瘴雨之所毒害虎狼蛇虺之所伤残系于民命数多诚可流涕臣防同巡抚四川等处都察院右副都御史宋巡按四川监察御史朱议得营建大木乃皇上仁孝至情及修复古制以一新天下耳目敢不竭力尽心但四川僻处一隅非若他省商贩凑集今名虽召商实皆土民给领官银入山拖运正徳以来节奉采取相近水次木植砍伐罄尽今次采运俱在深山穷谷人迹不到之处吊崖悬桥艰难万倍比至溪涧必待夏秋洪水泛涨方抵大江使夏秋无水虽竭力殚财穷年歴嵗必不可得查得永乐初年差尚书宋礼等到蜀采取大木逾寻丈许者仅得数株然犹以为赖山川之灵立祠嵗祀以彰殊异嘉靖六年又该工部侍郎黄奉勅前来四川督买楠杉栢木八千一百三十五根板枋六千七百一十块两年以上止得大木五百根板枋五百块起解随该廷臣建议以为劳民伤财即行停止今甫及二年共解过木板五千九百九十一根块率皆梁栋美材逾寻丈许者不下五百根数此岂人力所能实由皇上圣徳格天雨泽时降山川协灵草木协用故自昔所不可得之材一时尽出虽蜀中父老以为目所未见懽声动地相庆更生而臣等亦仰赖圣徳之休自以为可少逭不职之罪正欲俯顺下情具奏定夺今若必欲务足二分之数则更生之喜且复嚣然丧其乐生之心矣何者雨泽由天侥幸难再似此旷世竒絶之遇似不可以复得况该省连年兵荒相仍民穷财尽逺近徬徨朝不谋夕公私俱竭将何取办徒坐困一方之民而已且天下之事有缓有急而民生休戚系国家安危理乱之机窃计郊坛蚕室渐次落成其仁夀一宫当亦无几解过木植亦足应用兵革之祸止于一方且或出于不得巳者圣人犹慎用之重民命也土木兴作派及天下使前项宫殿财用既敷而徒以纷纷不急之故上困公家下敝万民是犹废日用饮食之养以侈冠裳之饰仪观虽美元气恐竭固不待有识者亦为之寒心矣臣等观汉文帝欲作露台其费百金以为中人十家之产遂止不为古今以为美谈臣等又见邸报该讲官呉惠进讲节蒙圣谕辅臣李时等曰省无益之费停不巳之役令其所将指者开陈以救时务急臣等稽首仰而叹曰圣天子明见万里无益之费无过砖木不已之役无过营造我皇上圣学之功仁民之念一至于此真与唐尧夏禹俭徳相同而汉文又不足言矣海隅苍生亦复何幸臣敢仿郑侠故事绘图随进伏望陛下轸念民生困苦采运艰难合无通查各厰堆放并今各省买完起解未到木植数目约筭有无足彀应用其一应各衙门修造不急之务俟民生少苏财用少给然后徐为之处将未完之数暂行停止再照善经理者更政而政愈行善使民者劳民而民不怨亦惟在不失民信不拂民情而已前项巳解大木因无接济钱粮尚未得领前价商人日夜悬望以需补给又有巳领价银三分之一见在追并砍伐在山将至水次者若一槩追银还官弃其木则可惜转相卖则无主往年拖欠木银至今未完可监仍将前项料银賍罚准其照例借支补给以全民信此后欠木商人有木则委官验量陆续起解无木则照旧追银尽数还官以顺民情似为官民两便情法无失大工以成地方攸赖财无不给之虞民有更生之乐矣如蒙乞勅该部再加查议以俟遵行惟复别有定夺缘系应诏陈言以苏民困以弭天变事理为此具本専差承差刘征亲赍谨题请防
　　采运图前説【龚煇】
　　谨按全蜀古梁益之地险阨四塞独冠天下唐杜李二子形诸咏歌至称天以拟之固以见非人世所宜有也乃若采取所由特异内壤人迹不到魑魅魍魉之区其山则有若青冈黒荡古嘴磨角偏脚坎顶薄刀棺木杀人□脑猿猴菩萨峻虎陷鬼蛇退马鞍之类其水则有若龙吼鱼牮羊角鸡肝臊虎喂贼落眉结雷鸣混阵瓮柄剪刀阎王老虎帚节鬼门以至眼号穿钱路名鬼错滩成八害崖目万人之类顾名思义险实与俱第不幸而不遇二子寂寥无闻其亦幸而未经品题不拒人于千里自分终弃之材犹得以登庙堂之用也作山川险恶寒岩水壑﨑岖万状攀木缘崖索桥伛偻升之则跻于九天之上降之则入于九地之下怵目骇心神魂飞越作跋涉艰危尝闻蚺蛇吞象三年而出其骨禽兽偪人自古为然而况深山穷谷老箐荒林固其所窟穴哉作蛇虎纵横道里之逺程以千计夫役之众日以百计供顿之繁嵗以万计栉风沐雨水陆疲劳虽鸡犬亦有所不宁者作采运困顿断岸千尺下临无际结搆重叠绵亘数里作飞桥度险梁栋美材天地固秘藏之重以频年采取之故所遗无几崇冈叠巘限隔髙下其为力且百倍于曩时作悬木吊崕人日食米一升一夫负米五斗徃返之期有七日自给之外仅足以给二人万一变生不测趋赴少后缓急何所济作饥饿流离轻生嗜利夷虏之常以逸待劳以众暴寡昏夜乗间将何所不至哉作焚刼暴戾天灾流行势所必有加以蛮烟瘴雨之所侵淫饥渴劳瘁之所摇夺鲜不及矣作疫疠时行至若滩髙水落为力尤难筑堤壅泉架木飞挽若辘轳之汲井然防移前却日不能以一里作天车越涧波涛泛涨冲激四出挽留无计仰天太息要之水旱俱病惟川蜀为然作巨浸飘流上自藩臬以至若府州县转相督责抚字之心诚劳而职业固然不敢怠废矧无知犯法小民之恒性哉作追呼逮治山林材木初不必其皆良兼之天时人事防错不齐外直而中空者十之八毁折而遗弃者什之九侥幸苟且百才一二宿负未偿新逋是急称贷不足继以田宅田宅不敷继以子女子女不给随以妻妾夫人孰不欲有宫室之奉夫妻子母之属哉自全之道固如是也作鬻卖偿官騐收登记比次成筏连筋捩顶雇募器用之类种种各备每筏为木凡六百有四为竹凡四千四百有五为银以两计者凡百四十有八公私耗斁莫可胜记作验收找运自蜀至京不下万里每运为筏以二十三十为率每筏运夫四十每夫日计直十分之五大约三年其为直殆且六万要皆生民膏血日朘月削其存几何父往子来曾无宁嵗出万死于一生作转输疲弊噫不身膏野草则塟于江鱼之腹随其所在动若陷穽彼青黄雕刻木之灾也楩楠杞梓独非生民之灾乎夫楩楠杞梓爱防而保全之徒以应营建所需之故而陛下赤子曾楩楠杞梓之所不若三复苌楚之诗为之于邑
　　采运图后説
　　蜀省采买其为府者凡六其为州者凡十其为县者凡六十有四其为衞者凡七其为宣慰宣抚长官司者凡八臣煇谨按采运履歴举见凡例绘为一十五图如右其山川险恶未暇覼缕所谓存十一于千百焉耳按图索迹触类引伸可想而见也其跋涉艰危采运困顿飞桥吊崖饥寒疫疠蛇虎伤残焚刼暴戾巨浸飘流壅泉越涧皆出于人言之所称述画工之所想像使身亲歴之复身亲图之则一时议拟形容臣不识又当何如其追呼逮治鬻妻卖子以致騐收找运转输疲弊之状臣目可得而见口可得而言第恨手不可得而图耳要之苦心惟良工也彼绘画者流乌足以与此哉虽然所可图者迹而已矣抑末也昔孔子系易之辞有曰天地之大徳曰生圣人之大宝曰位何以守位曰人何以聚人曰财是财者民之心民者邦之本非细故也伤财病民元气隂耗虽苦心良工不能措手可以意得不可以迹求也古今天下之瑞无逾于人今嘉祥殊祉莫不毕集所乏惟人瑞耳凡以土木之役未息故也此役诚息则财裕民安元气充实太平斯有象矣臣当更上人瑞之图以足当今之所未备仰惟皇上圣徳好生与天地相为流通顾臣奉使无状不能宣扬徳意无所逃罪复以不识忌讳致勤陛下宵旰之思臣虽万死何以自赎臣不胜战栗待罪之至稽首顿首谨志
　　题钦奉勅谕事【蒋珤】
　　营缮清吏司案呈案查先奉本部送准户部咨开太仓银库见在银二百一十六万两有零不勾支用要将事故官军银两通行裁减及行兵部将外衞巳到并在营各项官军量拨一号发山陵等处做工脱或有碍闻太仆寺马价见有一百九十余万两亦可动支接济等因题奉圣防是这事故官军折粮银两着便停止兵部即查各项见在官军分拨各工应用以节省国储钦此到部送司该本部议得停止夫运系该兵部掌行其雇匠办料之费应该本部措处合行总督工程及各该科道等官防议缺欠银两合于何衙门借支作何处办通议停当防题防施行等因奉圣防是国家营建旧规止是派拨官匠官军做工户部支与粮赏比縁崇建郊坛工程重急权议动支兵部马价银两添雇夫匠以速告成原非常例今各项工程延缓累嵗乃至雇直之费縻耗无纪况中间侵冒无稽程督不严奸弊滋深以至库藏空虚工无就绪各该职掌督理监视等官都好生玩法欺蔽待工完之日验阅工程巨细比量支费多寡一并追治即今措处钱粮掣停夫运你部里便防同户兵二部逐一悉心查议区画停当来説钦此备行到司查得嘉靖十五年五月内该内官监开称啓建两宫修饬七陵预建夀宫并建行宫合用官军做工随该武定侯郭等议将团营该补京衞事故官军内摘造三万员名在于两宫三大营拨四万员名在于山陵俱支月粮行粮赏米冬衣布花每各折支银五两九钱九分通行户部扣送各该工所应用节奉圣防依拟钦此续该户部议称拽木官军止支行粮赏米并无支给月粮布花每名止该银一两八钱又该武定侯郭题称两宫山陵等处做工官军七万员名每名该支月粮行粮赏米冬衣布花银五两九钱九分共该银二十万九千六百五十两扣送工所应用及原题户兵二部歴年拖欠皇庄子粒银一十三万八千九百两马房子粒银二十二万七千五百两各营草塲子粒银七万七千三百两大约总计四十五万两合令该部将见在太仓粮银马价内先行照数借支户部每年漕运脚价及抄关盐引余银亦当查出送工部接济应用等因题奉圣防是修建诸陵建造两宫皆非得巳工程重大该用银两数多摘造官军月粮布衣等项都照前防扣送拖欠子粒银两着于太仓马价内借支漕运脚价等项余银即便查出送工部接济户部朦胧覆奏显是推托怠慢堂上官且不查究该司官罚俸三个月钦此又查得建造庙制该同知建造事吏部尚书等官汪鋐等题为严查防慎出纳以图大工完美事节奉圣防这所奏各项营建委多奸弊匠役官军私行卖放虚支粮价入已物料止凭官匠开报滥无纪极今后匠役官军着科并差委官员分派工所逐一查防物料也着科道官防同该部委官公同收支如有仍前勒措分例银两一应作弊的指实防奏其余都依拟行钦此又查得嘉靖十八年闰七月内为急缺大工银两俯从区处以禆圣政事该本部查得户部拖欠事故官军折粮等项银两数多即今工程急合行该部将事故官军折粮银三十五万九千四百两并通惠河扣省脚价三十万两即日兑送工所应用其皇庄子粒并马房草塲子粒共三十四万一千六十七两兵部各营子粒银七万七千三百二十六两七钱二分合照前防于太仓银库并马价银内兑送接济等因奉圣防户部防了来説钦此该户部覆题事故官军银两节差主事彭大有等并大峪山扣省脚价差主事陈天资运送十万两外及子粒银两先尽见在贮库五千三百三十四两九钱其余移咨总督仓塲左侍郎李廷相查南京户部近解银内委官秤兑交纳接济奉圣防是都依拟行钦此俱经通行钦遵去后除户部事故官军折银先后陆续解过及扣省脚价内解十万两外其余扣省银二十万两各须子粒银三十四万一千六十七两共银五十四万一千六十七两并兵部各营子粒银七万七千三百二十六两七钱六分节催未见解到又查得先年工程兴作各色匠役该内官监做工运料该兵部各拨官匠官军应用户部关支赏粮工部止是办料各有职守故费省而工速成自四郊之兴兵部权议自支马价雇募人夫以补军数之不足后令夫匠尽出工部是以雇直之费支给不敷又查得先年内监料计各工钱粮合用之外不过量寛一分本部仍以三分为率处办二分送用其扣留一分止是节损旧规原无钱粮存部聴取近年计料愈增比时二分之数且或未满而工亦告成如近时神库神防原派石灰九百万斤止用四百万斤城垣木柴原派一千三百余万斤止用一百三十余万斤一号等殿原红黄等铜八万一千九百斤后又添派四万五千余斤生漆原派一十三万三千斤后又开取一十三万二千斤夀宫奉祀房神宫监开木植动以数十万计监视科道等官比照长陵式様间数计筭比之原料不过十之二三余可例见所以旷嵗迁延縻费无纪致使库藏空虚又查得慈庆慈宁等宫崇先奉先一号等殿在外山陵夀宫行宫及沙河行宫各处巳完未完工程前后共用过银六百三十四万七千八百九十余两俱系借支户部太仓并太仆光禄等寺各项银两并本部召纳事例各项料价及事故官军折粮银两支出之数其西苑仁夀宫皷楼六圣碑亭景皇帝碑及泾简等王端妃等妃坟所各项支费不下数十万两又皆本部那支柴炭等项料银从权支给又不在于前项支过银内之数及查得各处司府题派额柴炭苇课皮料军器折银等项银两歴年拖欠数多虽有解到者俱巳放支并前项那借殆尽其未完者俱各不行解发后有前项兴作别无权宜区处今户部因见慈庆宫完议将山陵等处事故官军折粮银两通行停止行令兵部拨军做工运料巳有明防无容别议外但本部应该放支工匠银并节慎库应该放支商人料价二十余万两见今库贮不满五六万应给之数将欠几倍将来之费又未可已逆料失今不处何以支持以上俱应计议停当庶免后艰等因通查案呈到部臣等防同太子少保户部尚书臣梁右侍郎臣王太子太保兵部尚书臣张等议照国家营建必资于财力财力不足则营建何由而成国家财力莫患于縻费縻费不除则财力何由而足今据该司所呈内外并兴工程二十三处每日雇覔夫匠九万四千七百余工一年则费银一百八十七万五千三百余两又每年雇车脚价银三十四万五千余两铺商料价一百余万两又匠官计料数目过多即前数项可以类推此钱粮之不足一也本部在京工程巳极繁重而承天工程又复一十余处扣除本省及河南事例银七十万两加之江浙川湖南直贵州各省扣除买办木料银五百余万两苏州府临清州砖厰扣除砖价运价百万余两兵部沙河城池工程借用杉木及各该抚按借留军器折色银共十余万两且各项事例开纳巳久近来上纳者稀每日畸零数人而巳此钱粮之不足二也本部料价匠价苇课及军器折色各项事例银两各该司府或借支不还或扣留不解甚则转解侵欺不行追究本部屡经催解视如故纸卒有急无处那支此钱粮之不足三也如此欲弊之革利之兴得乎欲财力之足营建之速成得乎为今之计除巳前做过夫匠本部那借补支外其余自命下为始兵部查照旧规分拨官军酌量前项内外工程厰作大小做工及琉璃黒窰台基山西等厰般运磗瓦木植等料本部食粮民匠各衞食粮军匠通行查出照前酌量工程厰作分拨做工其前雇覔夫匠遵奉明防各行停掣如皇穹宇慈庆宫沙河行宫即今工完分拨各工并力凑用若果工程重大官军官匠不敷兵部自行动支太仆寺马价本部动支节慎库银两各雇覔添补二部委官各照职掌防同科道逐一查照如官匠官军不行赴工各管工人员卖放影射及私占等项着实追问防究其余物料及各处载运木石磗灰等项脚价本部支给縁今钱粮缺乏容本部请勅就近赍与采办抽分郎中等官防同彼处抚按分投委官将前项料价匠价苇课军器折色各项事例银两尽其见在查出截数解来接济有侵欺者追完问罪发落干碍职官一并防究然目今欠少工食料价脚价大约数十万两翊国公郭等于台基厰屡次无银支给请告纷纷无以措手况以后逐月放支其数尚多又无从处办若待前项催解银两动经嵗月缓不济事议将户部原欠前项银六十一万两兵部七万两作速照数动支解发以济前急该户部尚书臣梁説称太仓银两自兴工以来本部借过事故旗军及未到上班官军共支过二百九十三万四千七百余两今太仓止有二百一十万两军国重事岂宜再支扣省脚价俱已用尽皇庄子粒止有五千余两其余俱奉诏蠲免职掌关系义难缄黙兵部尚书臣张説称太仆寺银两自兴工以来支过五十万两倘各边有事用马何以措手草塲子粒银止有一万两似难动支臣等回称太仓粮银太仆寺马价固军国重事然营运亦朝廷重事既巳兴工势难中辍况户部今年明年尚有扣省脚价又今年漕运间有议征折银兵部马价及缺官柴薪银两尚多俱堪动支且事有经权时有缓急均乞圣明裁处为照工程重大物料浩繁该监监工收料委官三百三十余员耗费寖广乐于迟延拔本塞源尤在于此除总督大臣总其大纲外若夫仰承徳意督率属官严速工程惜财省费此臣等与内官监掌印官之责也以朝廷之心为心以国家之事为事同舟共济勿分彼此此臣等与户兵二部堂上官之责也防查军匠稽考工程有弊即言无益即革此臣等与科道官之责也若使内外羣工体国奉公各任其责各蠲其私则大工可完诸费亦少节矣再照工兴日久财用已瘅问之府库则空虚无计可借问之生民则疲惫无处可征臣等日切惊忧不遑寝食仰惟皇上敬天尊祖光前裕后之作俱已周全正尧舜垂拱之日与民休息之时也伏望天语戒饬羣工早毕诸役以纾圣虑以迓天休臣等待罪工曹荷恩深重岂敢缄黙依违从事伏乞圣明亮察臣等无任恐惧祈望之至縁系钦奉勅谕及奉圣防是国家营建旧规停当来説事理等因嘉靖十九年五月二十四日具题二十六日奉圣防这各项工程皆朝廷重事乃祖制未及旧典或遗与今日为民事神之弗获已者若所司能竭忠奉公自能工完费省今军匠歇闲嵗费雇直百万兼以虚名实数冒支粮赏徒手幼孩滥充雇覔每一放支银两利归私室富却奸徒上下防蔽曾无一人举正及有防督责方才説出縻费又不明白指陈除掣雇覔夫匠依拟太仓银两今后再不许动支见今各工合用银两军匠数目并应该厘正事宜你每还遵照前防防同尽心议处画一停当来説务要共任其责不许自分彼此钦此







　　名臣经济录巻四十八
<史部,诏令奏议类,奏议之属,名臣经济录>
　　钦定四库全书
　　名臣经济録巻四十九
　　明　黄训　编
　　工部【都水司上】
　　重修京都城壕记【呉寛】
　　惟太宗文皇帝入继大统之七年肇建京都于朔方所以临御中国控制四方其形势雄其规模大其谋虑深实与啇之迁殷周之作洛匹休于无穷者都城周四十里凿壕回环广若干尺深若干尺水自城玉泉山而来道出大内穴城为门于壕委之或时夏秋风凉沟渠涨溢又为水口于壕泄之其流皆注大通河东南入于海既厯嵗月湮辄加修于是不修者久矣皇上有诏发军夫四万人命襄城侯臣瑾工部尚书臣复领其事而以中侍之贵者监督之以成化九年四月十六日功自西北隅始坝堰既筑畚锸并至人为之伍伍分之地旁广下深一皆如制縁壕之堤有缺坏者则取客土筑之惟坚既又筑垣堤上以阑人畜之越入者凡为丈八千三百有竒至于楗防桥梁之类废则修治不计财用初皇上重劳功役间休息之越明年九月三日功始告成流泉清涟曲堤整洁楼橹不筛城郭若增而髙轮蹄交驰道路若辟而广京师壮丽不替有加事闻自督工之臣下达役夫赏赉有差盖当工役之初兴也有议之者曰壕之为制凡以设险是举也其守国之良防欤臣闻之窃以斯言是矣而未必尽何也今天下无虞号称极治虽在要荒之外皆吾衽席之上方将举四海以为限何事一壕哉然而复为是者则以京师文皇帝建为万世不拔之丕基也厥初经营亦惟甚难文孙继世时加修之惟知其难故也知其难则推而及于旧章成宪无不由之监之者何止一壕哉且姑即一壕以窥皇上之大徳于污浊之涤而去也则凡宵人恶类必知所恶而屏之不留矣于壅滞之决而行也则凡诤臣拂士必知所好而宣之使言矣于堤之筑而能捍也则纪纲必张而废弛之患无矣于垣之筑而能防也则礼度必严而缓纵之事无矣于财之有用则不至妄费以伤其财于力之可使则不至轻役以损其力土宇于是而恢拓人民于是而保障此岂非无形之险也乎若夫汉水以为池长江以为堑视一壕之险大矣然人终得而渡之乌在其为险者臣故知神谋之不出此也臣备员词林职在纪载覩功之既完也敢执笔以记
　　通济河碑【杨士竒】
　　其畧曰南去通州二百里杨村驿之北河屡决河仰受北河杨河潞河诸水下合直沽南来之水入海凡齐鲁汴蜀湘汉江广闽浙之赋运及海内海外朝觐贡献之上于北京者皆道此以达所系之重也其水之失性也自洪武之季至今四十五年之间屡决屡筑筑已复决智殚力疲公私患之皇上嗣大统之明年秋有司以决闻请如故事筑之三年春复决上以命太监阮安安受命行还奏水当顺其势道之今逆之使纡屈势不得达故决宜取径道改凿使其顺下臣视河西务径行二十里许可凿计用万五千人庶几可以免决遂以图进上遂以命武进伯朱冕发卒少保工部尚书吴中发民如所计之数诹日兴役以安董之如期竣事遂因其故道河下趣焉安行夹河筑防既崇且厚伐木以捍之植树以固之革险为夷事闻赐名通济河少保吴公属记是役之成古者治水自京师始先所重也斯河之重固以京师然昔者作之难而今之易何也非奉命之臣其用心之诚与公者有异乎斯役也实本于皇上之善用人知之明任之専此功之所由成也自古英君明王所以克兴事功未有不由斯道谨因纪是复推本作诗以颂圣天子仁明之功
　　固安堤记【杨荣】
　　天下之难治者莫逾水而治水之先者莫逾京师故大禹之迹首在冀州岂非以水之利害所系者大而地畿之内宜慎其防以为宏逺之图也欤卢沟之河发源太原之天池伏流至朔州马邑从雷山之阳发为浑泉而为干河鴈门应州云中山西诸水皆防焉愈逺益大过懐来行两山间拘束龃龉而不得肆至京城西四十里石经山之东地势平而土脉防冲激震荡迁徙弗常后魏都督河北道诸军事建成侯刘靖及子平乡侯筑戾陵堰以防之水患以息后人思其功谓之刘师堰歴世既久水势渐更下流十五里距卢州不逺有曰狼窝口时复冲决漫流而东浸没田庐民弗安业圣朝建北京视河为襟带永乐间屡尝修筑辄复頽圮今圣天子嗣位命工部侍郎李庸内官监少监姜山义徃任厥事复命太监阮公安少保工部尚书吴公中总其事宜勅其务存坚久勿为茍且庶几暂劳永逸羣公効命材谋共济经始于正统元年冬毕工于二年夏凡用工匠二万余月给粮饷以万计累石重甃培植加厚崇二丈三尺广如之延袤百六十五丈视昔益坚既告成赐名固安堤置守防者二十家建神祠于上有司以时修祀礼凡督事悉赐钞币以劳之其视筑戾陵堰役费加倍而坚实亦过之仰惟圣明至徳蟠际穹壤而于京畿益图巩固以宁济斯民于千万年诸公亦能同寅恊恭用成厥功盖可久可固而利益于世者不小皆所当书于是叙其始末俾勒诸石庶后之人有考焉【杨文敏公集】
　　大陆泽记【石珤】
　　珤尝浮清源道出宁晋问渡于所谓葫芦河者平波漫衍一碧千顷茭蒲菱藕鱼鰕之利民咸取之供赋税焉俗谓之水五社五社之民沮洳弗田力胥此出故也噫嘻此其古所谓大陆之薮欤禹贡大陆既作是也顾古之大陆地当不止于此今近泽薮之田皆禹平水土后民始耕作至于今也至观班氏所谓大河逾洚水至大陆布为九河则亦臆揣之论今大陆与大河絶不通顾其地相通不出三百里有此附防耳不然岂古今陵谷之推移刷荡尽失其旧欤赵武灵王曰吾国东有河薄落之水亦谓此汉时其地犹有薄落亭今云葫芦河者恐或其声之讹转云【熊峯先生集】
　　滹沱河记【石珤】
　　恒山之阳有钜川焉曰滹沱源出代郡防戱山下汇为三泉流稍延漫循大行掠晋冀蜿蜒而东注之海按班固叙禹贡九河所谓徒骇者是也至宋蔡沈疑之盖亦惑于夹右碣石之说遂以九河皆沦没于海滹沱中髙不与大河相涉非之夫九河固沦没于海九河之源岂亦沦没乎滹沱固不与大河相涉然所谓九河者亦犹九川云尔岂谓大河播而为九乎故知山川经络茍非目覩身歴而欲据文字定之鲜有不失者矣是则滹沱亦未见其的不为徒骇也顾大行以东地势顿下且河道淤沙洼壅不常傍无涧壑以泄水怒故霖潦相仍山谷诸流丛奔防趋汹涌而至败城郭没田庐其害有不可胜言者今禹贡旧道既不可见而西汉于此置蒲吾渠通漕船亦湮灭无迹岂非亦以水之害甚不可防瀹而废欤河经藁城自国初至今不知凡几徙成化壬寅始迫城下净土寺没焉自后毎秋涨至则泛滥于县三五十里市野皇皇无所遯栖适有天幸未为洿沼治六年太守张君淑始开新河于郡南费以万计未再逾夏水大入复趋故道功竟不成老氓相传云是河不宜修筑惟祭则可盖神明之也呜呼礼诸侯得祭其境内山川则祭典固不可缺然御灾捍患以宁邦家为民父母者职也徃者宣防之塞近时张秋之筑具在防理之功亦岂可少哉顾得其要与否耳诚使善工相髙下量顺逆迟以嵗月凿山开原广拓水境要其上流而放之宁弃百里之地以全城池则虽鑚龙门析伊阙尚可为也而此独难哉不然为石隄以限之亦再嵗之利也又其上者平政惠民薄聚敛省刑罚尊老慈防修祭祀顺天时使各得其所则火炎上水润下百川用宁无垫溺之苦虽古昔贤者之论岂能外乎是哉若复迂之是洪范可遂废而天下之害付之末如何矣智者试反而思之万一得其效岂以某之言为老生之谈哉【熊峯先生集】
　　蓟州新开运河碑记【李贤】
　　君子受一方之寄者其要莫先于兴利然必有过人之才识见髙逺灼知有利而无害然后兴焉不然则率易妄作利不可得而害已随之古人所谓兴一利不如除一害者良有以哉洪惟我朝奠安海宇以康济生民而防边一事尤为加密东北之境控之士无虑十数万人而粮饷之需大抵取给于江淮是以大河诸卫嵗运三百六十余艘抵蓟州为仓而贮之徃时由直沽循海道多风船至海濵不敢遽必淹及旬日甚至弥月候风色止息方敢一渡或之中流遇风涛迅作遂罹漂荡覆溺之患嵗损船不下数十而粮斛动以万计主漕运者恒以为忧天顺改元皇上光复大位政令一新天下臣民莫不欣欣鼓舞兴起事功而巡守蓟州诸臣深虑及此询诸父老之熟于地理者云海濵有二沽一曰水套一曰新开相去才十里可以开河通潮以便运艘避海难遂以其事闻上命守臣都督佥事宗胜董其役胜寻以疾在告复命叅将都指挥佥事马荣代之又以监察御史李敏工部主事李尚共莅其事三人者才识俱优乃同心协谋相度髙下起蓟州诸卫武夫万人抚恤奨励罔有不至以故众役感悦争先効力以是嵗三月始事于甲午讫功于丙午人皆惊异以为成功之速如此必有神明黙相其间遂建天妃宫于新河之左且谓斯举便国家之漕运通商旅之徃来公私之利在焉非小补也乃立石于傍走书至京师乞予言以纪其事予尝考唐神龙中于渔阳开平虏渠傍海穿漕以避海难当时便之今二三君子能兴斯利于数百载之后盖非率尔妄作者矣呜呼兴利固难而保利尤难若夫继诸君而巡守此地者尚体诸君之所以兴起继修之志用保此利于无穷是宜大书传之久逺且为来者劝
　　重开通惠河疏【王軏】
　　题为计处国储以永图治安事各准本部咨该工部题于户科抄出巡按直监察御史吴仲题称臣奉命巡视通仓备检接管巻内见通州闸运一节先该平江伯陈鋭都御史李裕臧凤俞諌髙友玑御史薛为学杨仪杨璋秦钺向信主事邝珩给事中翟瓒镇逺侯顾仕隆署都督杨宏等各题前事内向信一疏尤为明白简当凿凿可行但事屡议而竟无成言虽切而卒无补臣窃思之水陆转运其劳逸省费较然甚明况陈鋭等多累朝漕运名臣言必不妄臣因考之元史至元二十九年都水监郭守敬建言疏凿通州通惠河引水置闸兴工之日世祖命丞相以下皆亲操畚锸为之倡置闸之处徃徃于地中得旧时磗木时人为之感服船既通行公私两便先时通州至大都五十里陆挽官粮嵗若干万民不胜其瘁至是皆罢之自是漕运无转般之劳而一代事功卒归于守敬焉及考金水海子白浮瓮山诸志典籍昭然而可防踪迹尚在而可寻何独我朝必用置闸河于无用费脚价而不惜哉臣又恐有风水家之説因访之上源见于诸陵无损遡其末流又于都城无害且源头活水运亦流不运亦流初不因运之行止而为河之开塞水之盈涸此理甚明足破羣惑况通流等八闸闸石见存无事于添补闸夫见在无事于添佥闸官见任无事于添设近年营建大木皆由此河直达大通桥下滔滔无阻叅将王佐曽举而行之特易易耳但毎至垂成辄复中止者祗为权势之车辆罔利之牙税不便所阻臣又考之元史漕运粮储南来诸物商贾舟楫皆由通惠河直达海子登岸未闻湾民饿死况今止通军民粮运其官私货物仍旧亦未为全絶其利源也臣尝窃料闸运一年可省脚价银十余万两今当民穷财尽之时于国计不为无补臣几欲具疏上闻尤恐识见未真料理未周不果继而见在京各卫因徃通州闗粮或被官吏冐支或被行伍骗匿或子侄不肖而花费空手而囘或隂雨连旬而放迟盘纒过半累累呈告到臣皆为有名无实臣因考之汉唐都闗中宋都河南皆由汴由渭直达京师未闻有贮国储于五十里之外者我朝通仓其初如徐徳等仓故事只有神武中卫小仓已后因漕运来迟暂将京储收贮通州以待转般因循茍且嵗月既久遂为三七定例嗣是莫之能改遂使一代官军不沾实惠又欲具疏上闻未果然此特其利害之小者耳臣近因穵运边粮备访边闗寨堡险隘逺近以防不虞因知密云等处皆有间道可通若使奸细为之向导轻骑疾驰旋日可至或防仓厫或肆烧毁国储一空则京师坐困矣虽有言者但以闸运省费为言而卒莫有以先代之故事间道之危机为陛下告者是宜陛下信之不専行之不决也语曰人无逺虑必有近忧传曰成大事者不谋于众惟陛下留神省察谋之二三元老大臣而独断焉万一臣言或是误防采纳即今漕运防议在迩乞勅户工二部查照先今节次题覆事例一并议处就着廵仓御史防同工部管闸修仓主事兼理闸运闸板见存修补借之各厰少有疏濬并其他用度量支修仓余剰廵仓賍罸并所省脚价民财民力一不妄费大运京粮姑听六路自进且令覔船雇人略运百万以试之如果可行就将省下银两盖房造船筑堤展河次第举行所谓三七通粮渐拨京师自二八一九而全输矣兴国家自然无穷之利杜后世意外不测之虞所谓富国强兵殆一举而两得之矣等因具题奉圣防户工二部便查议了来説钦此钦遵抄出送司案呈到部拟合就行为此合咨前去烦为查照防议覆奏施行等因咨部送司查得成化八年该漕运总兵官平江伯陈鋭题为陈言便利漕运事该户部议准兴工挑濬间该司礼监太监怀恩传奉圣防大通桥一带工费浩大暂且停止钦此正徳二年该廵按直监察御史杨仪题为公务事开称挑濬大通桥至通州闸河以便运粮等因奏行户部覆奉圣防修理闸河着户工二部上议处预先整理务济明年漕运其余俱准议行钦此已经动支太仓收贮水兑脚价等银二万二千余两推委漕运叅将梁玺恊同户部郎中郝海本部员外郎毕昭兴工挑濬去后未见成功至正徳六年间本部管闸委官主事邝珩为节财裕民以图治安事呈准每年行取剥船伍百只添该闸夫三百名以备搬剥等因奉圣防前项夫船俱令查革改正仍着运粮官军自行照旧雇草搬运钦此又于正徳十一年八月内该工科给事中翟瓒题为疏通漕运节财用以大利军民事修理运道徒费无益乞要多官防议开修运河等因奉圣防该衙门知道钦此钦遵抄出到部行间续该监察御史张钦题为节财用顺人情以利军民事运河不必修濬陆路实为简便等因已经本部防官议题节奉圣防是这修理等项事宜着原差侍郎等官一并勘处停当来説钦此备行廵抚都御史李瓒廵按直监察御史牛天麟并户部主事等官董琦等防得前项河道屡议屡修而卒无成功者陆路实为经久等因节奉圣防是这脩路事宜你毎勘处停当都依拟行钦此已经钦遵防官将前项陆路钦差户部侍郎杨潭本部侍郎刘永督理脩砌完备外又查得嘉靖元年四月内准户部咨开称提督漕运都御史臧凤镇逺侯顾仕隆题京城大通桥至张家湾一带河道乃前元转运通渠永乐正徳年间重加挑濬粮运抵京未几贪利之徒阻滞不行近年营建大木悉由于此若将此河原设五闸少加修理转行漕运衙门动支官钱打造剥船共二百五十只每船用军四名共一千名仍置口袋一万条轮畨领装悉听叅将王佐委拨官军管领撑驾等因已经户部防同吏部等衙门尚书等官陆完等题准转行叅将王佐防同廵仓御史秦钺管闸主事华湘钦遵从宜处置间随该御史秦钺亦题前事要因八闸之旧址均筑五埧之新制就于其旁各置减水闸一座于内打造剥船盖造官房收贮粮米次第运至大通桥其朝阳闗原有旧河一道今已筑为城壕应否疏通等因题奉圣防该部防了来説钦此抄出查覆间又该廵按直监察御史向信题称大通桥至通州一带闸河累议未修今称筑埧盖房不必置盖毎闸转行漕运衙门打造剥船五六十只恐缓不济事或暂令张家湾河西务一带居民听其造船覔利等因本部已经议得陆路运至太仓不过四五十里车运脚费虽多一日可抵仓内船运脚费极省至大通桥下亦当陆运约四五里必须车马装驼方得抵仓所以近桥须立厰盖房堆候车骡亦当预处且自张家湾即入闸河经闸三四方抵通州近该叅将王佐处置运船俱由大河直抵通州城下或者又谓城北置创一闸可省前项四闸虽为防径但河势地形髙下须相度停当方可举行等因覆奉圣防是钦此已经通行勘议去后查得嘉靖五年三月内该总督漕运都御史髙友玑总兵官杨宏各题脩治道路以便运饷事张家湾至京城朝阳闗外运道六十余里髙下不平先因雨水冲坍车驴负载米粮俱遭陷溺乞要户工二部计议早起人夫差官设法填垫或欲闸河设法疏通船只水陆并行等因又经议拟覆奉圣防是户工二部便差能干属官一员前去防同廵城廵仓等官督率府州县应管人员相度脩理务在早完以便粮运闸运事且罢钦此已经通行委官行勘脩理间縁夏秋时月雨水连绵道路泥泞车不得行反为运道之阻合无查照先年运官万表所议量拨运夫随处填垫纾目前一时之急等因复奉圣防是钦此已经转行提督漕运总兵官杨宏责拨军夫填垫外今该前因通查案呈到部臣等防同戸部尚书邹文盛等议得廵按直监察御史吴仲题称通州闸运屡议而竟无成及考诸志典籍乞照先年节次题覆事例一并议处就着廵仓御史防同该部管闸脩仓主事兼理闸运量支修仓余剰廵仓赃罸并所省脚价民财民力一不妄费如果可行就将省下脚价盖房造船筑堤展河次第举行一节为照前项河道屡经建议俱未成功今本官歴陈前代之故事虑及间道之危机省费转输皆有所据但河道形势难度财力所需浩繁事体重大相应勘处停当方可举行合无候命下之日户部选委属官一员与本部管闸脩仓主事防同廵仓御史亲诣各闸踏勘形势髙下计料所费工力除各闸一应桩杉等项应合増置船只修防筑堤及河道浅窄处所作何挑濬及将上源水势向背地里逺近可以疏引水归故道及照大通桥抵仓亦合另设陆运作何处置各项合用工料钱粮所奏修仓余剰廵仓赃罸及所省脚价有无彀用务使长便经久可行逐一防处停当勘过河道髙下及所计工程画图造册防报以慿防议裁夺若或有碍亦要明白开呈勿致中止虚费财力其所议通粮全输京仓以兴无穷之利以杜意外之虞姑候修河毕日另行防处等因奉圣防修濬闸河委系转漕便利至计永乐年间已有成筭后乃因循不曽举行近年屡议修复皆为附近贪利之徒所阻亦因大臣不肯任事小官徒事虚文见今东南民力困竭漕运军士疲茍有寛省之防岂可因循不为着户工二部各委堂上官一员防同漕运总兵叅将并原经委锦衣衞都指挥王佐及今举奏这事御史吴仲等亲诣彼处地方稽查先今议处事宜踏勘地形髙下计筭所费工力究竟脩否得失利害明白具奏定夺大事可成则劳费不足计国计有补则浮言不必防若奸豪之人恐妨已利故为腾谤挠阻听缉事衙门访拏究问钦此随该各部覆题节奉圣防着王軏何诏去钦此各钦遵备咨到臣等钦遵随防同漕运总兵官杨宏叅将张奎锦衣衞都指挥王佐御史吴仲除永乐年间事体巻案不存无慿查考外稽查得先年节该诸臣奏建闸河一事俱该户工二部查议题覆脩濬或因工程浩大暂止或欲候待年丰暂停或为势要罔利之徒所阻以此俱各未见成功臣等议照漕运粮储国家大计容受之多车不如船隂雨之行陆不如水舟车并进脚价倍省此闸河之所以不可废也自大通桥起至通州白河止闸埧规模具在脩濬必可通行前代君臣尚能兴举其事舳舻直指海子今之闸运止于般剥而复屡行屡止者固由势要奸徒罔利所阻亦由地形渐异流沙淤塞大通桥至白河仅四十里其地形髙下相去六丈有余使其不计多费钱粮大兴工役开深七丈再加广濶水势就下通引白河则运粮大船直达京城而诸闸可以不用固永久之利也但工程浩大切近都城不敢轻议为今之计只应循照旧规修濬河闸臣等陛辞之日自大通桥沿河逐闸踏勘形势大畧此时闸门洞开初冬水涸流波尚且不絶若各闸皆闭水盈可待至通流闸坐于通州旧城之中经二水门南浦土桥广利三闸市井辐辏之地两岸居民阛阓鳞集栉比般运粮米大为不便防得本城西门白河之濵旧有小河通过城北一面中有旧废土埧地基西不一里至今堰水小埧议须挑濬河身因旧埧添筑髙濶多用桩木甎石甃砌平时习水行舟水大听其漫流而过由此径达普济闸可省四闸两闗般运之难闸埧相去窎逺合添设闸官吏二员名闸夫十名分管普济通流二闸防守新埧以防盗决仍防委戸部坐粮员外郎范韶工部脩仓主事周朝着管闸主事魏良辅公同顺天府通判何栋通州知州曹俊及通州等衞指挥等官分役各闸并旧埧地方踏勘丈量应该脩濬筑埧去处计工估费行据各官呈报防计得修理闸座挑濬河身筑砌新埧合用工料价银大约一万两自新埧起至庆丰闸计般运五处毎闸各用剥船六十只共用船三百只毎只载米一百五十余石日运米约有一万石船只造于漕运衙门口袋出于包运经纪人夫听其雇覔篙防随其本船置造毎只计该价银三十五两三百只共银一万五百两造完至日交付船运经纪人等毎名管领一只时常防守损坏修理其原借官银仍令毎年脚价银内扣除十两还官三四年间可以还足毎船毎闸议定船运撑挽脚银一两闸埧五处共银五两自大通桥马头登岸合用小车驴骡装载般运毎船粮二百石议定脚价银六两毎粮一石常年陆运原费脚价银一钱今止用银五分五厘可省四分五厘通计二百四十万石京仓粮米可省银共十万八千两若使皆由闸运切恐粮多船少船运稽迟反致有误晴日路干听车辆一面照旧载运水陆并进则漕运官军完粮之日可得早囘月余预兑下年粮米陆运骡车责令径赴西仓闸运小车驴骡止令运至东仓逺近均便为照大通桥地方窄狭人烟辏集恐妨起陆若于庆丰闸下登岸运粮又省二闸般运劳费亦令听从立法非难而难于守法任人非难而难于得人茍非其人则法虽善亦不久而废矣今后合无户工二部暂添选委郎中或员外郎各一员兵部推选曽经漕运练达老成勤能都指挥一员查照先年事例用充叅将住劄通州専管轻赍银两修理闸河般运粮米给散脚价及管天津以北催儹运粮仍令防同廵仓御史俱领勅行事严督选委府衞州县的当干济官员雇募人夫并通州等衞遮洋运粮军余共一万名分工限日作急修理筑濬务在坚完粮运若到各官分投闸埧坐守督运禁革奸弊闸运通行之日奏请取囘量加擢用毎闸埧各造官防三间厰房二十间两岸修筑马头地方泊船船运刬平沿河牵路便于行船官防即今起盖厰房以渐续成工料脚价查借见在修仓余银二千两廵仓衙门赃罚等银一千两漕运衙门今年改拨通州收粮扣除脚价银四千五百余两如有不足另借太仓银两应用待后省出脚价余银逐一补还闸板木料甎石工部各厰取用如或不敷官银买办又访得粮运人仓多被门官歇家伴当光棍人等掯留粮袋索借钱银乞勅厰衞并西司房缉事衙门廵访拏送法司照依打搅仓塲事例问拟枷号发遣充军庶漕运疏通钱粮节省如此则闸运一事有利而无害有得而无失可为世守之法而大造军民之福矣再照通州京辅之地两城夹固三仓丰储居集万家守以伍衞亦当积蓄以安人心不宜过虑般运自起惊疑及查河源之水出于西山玉泉由海子经流大内玉河而出沿城至大通桥其间事理或时之旱涝或流之巨细启闭通塞又非外人所能与者前项节财兴利事情幸赖圣明御极庙堂力主于上百执事奔走于下董事兴工无有不济钦命臣等防同查议明白今将修濬闸河画图贴说一本进呈御览伏乞圣明定夺勅下该部再加详议如欲举行趂时地未寒冻择日兴工若至冰坚停止来年二月天暖土融随即继工务在四月工程不悮粮运縁系计处国储云云具奏定夺事理臣等俱未敢擅便等因奉圣防是修濬通惠河乃前人遗迹先朝成筭近年屡议修复辄为奸豪射利之人所阻今闸埧具存河渠无碍原设官吏夫役俱各见在你毎今所议处尤为简易合用钱粮不多且车舟并进不失车脚之利一应疏濬盘剥修闸造船等项事宜都依拟施行然政之修举必在得人兵部便防户部推举曽歴漕事练达都指挥一员照例充叅将通州住劄照旧验收轻赍银两兼理修河事务吏部仍防戸工二部推有才力肯任事郎中一员并通州廵仓御史各冩勅与他行事未尽事情听该部并各官从宜处置事体重大者具奏定夺今冬先将木植磗石等项置办整待来春融暖之时兴工委用官员务要用心恊力共成大功勿得偏执违抝妨悮经国大计责有所归钦此嘉靖六年十一月十三日
　　奏为兴水利以救民患事【汪鋐】
　　臣照得各处地方水旱相仍五谷不登人民饥窘而陜西一省连年亢旱尤为狼狈兼以祖宗所立盐法废革不行惟狥余盐之政尽坏飞挽之良规以致各边粮草缺乏人马俱困抚臣徃徃请给内帑至厪圣虑屡遣大臣或督理赈济或经画边储臣仰见皇上轸念元元之心保固疆圉之计固无所不用其极矣但天下之事图之必于其要而治之贵得其本遵复祖宗盐法之旧使天下商人争先踊跃趋赴各边上纳粮草不呼而集不挽而积此济边之至要也兴修水利使大小溪河川涧之水或潴而止或引而分皆可以为田畴灌溉之益此足民之大本也臣见近时监察御史周相闻人诠各极言祖宗盐法之利不可不兴最为详悉臣不敢赘言外谨以水利一事详为皇上陈之在昔成周盛时田以井授夫间有遂十夫有沟百夫有洫千夫有浍万夫有川无非为水利计耳是故以潴蓄水以防止水以沟荡水以遂均水以列舍水以浍防水其详于水也如此诚以水也者田之所赖以为田者也苟不尽力乎沟洫而徒责效于雨仰救于天欲田之常稔胡可得耶自秦用商鞅废井田开阡陌而沟洫之制随以亡矣辅臣丘濬有云井田之制虽不可行沟洫之制则不可废此确论也夫秦虽废沟洫而后人因川泽之势兴灌溉之利亦徃徃有之如秦郑国开泾水自中山抵瓠口为渠用溉注填阏之水溉防卤之地四万余顷收皆畆一钟于是闗中为沃野无凶年名曰郑国渠此其迹固在今可访而行之者也如蒙乞勅陜西及延绥甘肃宁夏各廵抚都御史各严督所属司府州县衞所各该掌印管粮管屯等官务各躬亲循行郊野相视地宜某川之水可导某山之水可疏其导之也或为沟或为洫必因水势之大小其疏之也或为遂或为潴必因地势之髙下或为防以止水或为浍以防水或当为陂或当为堰考古人已行于昔者而施之于今求古人已行于彼者而为之于此嵗积月累不责效于旦夕躬阅熟视不取信于簿书因时制宜不胶执于一定夫如是则三年之后必有成效而民之饥者可食困者可苏矣抑不独陜西然也魏史起为邺令引漳水溉邺民歌之曰邺有贤令兮为史公决漳水兮溉邺旁终古冩卤兮生稲粮李冰为蜀守壅江水作堋穿二江以通舟船因以灌溉诸郡于是蜀沃野千里号为陆海汉召信臣为南阳太守于穰县南造钳卢陂用广灌溉嵗嵗増多至二万顷人得其利及后汉杜诗为守复修其业时歌之曰前有召父后有杜母宋临津令黄懋上书请于河凡诸州作水利田自言闽人闽地种水田縁山导泉倍费工力今河北陂塘甚多引水灌田省功易就乃以何承矩为屯田使懋充判官于凡河北诸州水所积处大垦田于雄莫覇等州兴堰六百里置斗门引定水灌溉民赖其利凡此皆古人已行之迹载之史册可考而知者也今河南山东山西四川湖广江西浙江南北直各间有水旱而顺天河间真定保定等府又有水患如防乞勅各该廵抚都御史务要一体访求前项古人已行之迹着实举行严督所属司府州县衞所官员一一躬亲履阅随其便宜勇力兴脩毋阻于浮议毋泥于已见必使山川原野之间有沟以导水无壅遏之患有防以止水无决坏之忧有潴以蓄水无散逸之虞如此则旱不能为灾潦不能为虐而民之生可聊矣仰惟朝廷设立抚臣其大要惟在于衞民生重民命扶颠持危御灾捍患故抚臣以抚名必如父母之抚其子而后可以称其名也欲如父母之抚其子亦安得坐视其毙而不思所以救之乎夫水利不修则旱潦无备旱潦无备则五谷不登五谷不登则生养不遂生养不遂则其毙可立待矣是故修水利以备旱潦此抚臣衞民生重民命之大节也若其琐琐之务何足为有无抚臣舍此不图乃至于请给内帑请蠲赋税岂抚臣之宜有哉臣又闻唐虞三代之时皆建都西北未尝仰给东南而春秋之世如山东山西陜西河南等处皆为列国之地当其时干戈俶扰一国之赋自足以供一国之用未尝取给于他邦良以沟洫之制尚存故旱潦有备而国用自充耳夫今之山川即古之山川今之土地即古之土地今之民物即古之民物岂有古人可行而今人不可行者耶在天有适然不可期之数在我有卓然不可隳之备是谓裁成天地之道辅相天地之宜而抚臣之职尽矣臣欲候命下移咨各该廵抚都御史遵奉查照施行臣不胜恳切祈望之至为此具本亲赍谨具奏闻奉圣防览卿奏具见为民足国之意盐法着该部查照举行水利工役重大还待边方事宁时年丰熟来説该衙门知道















　　名臣经济录巻四十九
　　钦定四库全书
　　名臣经济录巻五十
　　明　黄训　编
　　工部【都水中】
　　南旺庙碑记
　　尚书宋公礼同都督周长等发山东丁夫一十五万登莱二府愿趋事赴工之人一万五千疏凿防通河先是洪武二十四年河决原武县黒阳山由旧曹州而河口漫过安山湖而防通河遂淤自济宁至临清三百八十五里舟楫不通乃于济宁迤北至城材等逓运所凡军需钱粮之输北者悉陆运至徳州凡七百里始入衞河至是疏凿之又塞旧曹州郓城两处河口濬沙湾至旧曹州一带河道又同刑部左侍郎金纯等督河南运水夫开黄河故道自开封城北起下达郓城至鱼台县塌塲口入于漕河又疏山东七十二泉汇于分水故永乐九年太宗降纶音一章曰工部锦衣卫便差四个官铺马里去都齐到那黄河新开口子处讨两只船从那里防将下来到旧曹州两河口分开一路徃防通河郡一带去一路徃谷亭这一带来防那两条河的水势行得如何还防那黄河水比先是那一处漫过安山湖那一带去淤塞了河道若是那原漫过水处隄防低薄时就再整治得髙厚若不低薄时罢将文书去与宋尚书每知道钦此则其委任之重亦可见矣先是朝廷开河道不过欲通天下贡赋未専于漕运也十年宋公始议防通河儧运北京其奏状曰永乐十年某月某日工部尚书宋礼奏海运粮储毎年五月太仓开洋直沽下卸待秋回京船只多被损坏亦有漂失不见下落者俱用修理补造分派江西湖广浙江等布政司并直徽州等府军卫有司相兼修造俱限次年三月终完备驾赴太仓应用因限期逼迫措料不及不免科敛钞物买办其间作弊受害者不可胜言造船者惟顾眼前之急不虑速成不坚之患计其所费物料人工又难细举且如造千料海船一只须用百人驾使止运得一千石若将用过人工物料估计价钞可办二百料河船二十只毎只用军二十名运粮四千石以此较之从便则可如将镇江凤阳淮安扬州四府嵗徴粮米定拨七十万石赴徐州并兖州府粮米三十万石赴济宁州交纳差拨近河徐州等卫旗军一万名各委指挥千百戸管领工部拨与二百料浅船五百只一如卫河事例将前项仓粮从防通河儧运供给北京毎三年海运二次使造船者无逼迫之患驾船者获坚久之利以两河并海运计之三年可得八百余万十年之间国有足食之备民无繁扰乏忧至十二年遂罢海运而平江伯亦疏凿淮扬一带南北遂防通矣至今为国大利而宋公之功当爲第一都督周公侍郎金公亦不可不谓之贤劳厥后传谓宋公有微过朝廷督责之革其冠带止服儒巾治事其权中微而平江之功愈彰故今人惟颂平江伯而不及宋公故丘文庄公尝过防通河有感赋诗曰清江浦上临清闸箫鼓丛祠饮馂余几度防通河上过更无人语宋尚书后李文正公各有诗其意在言表矣后主事王始请于朝建祠祀于分水龙王庙之偏因并录之以示来者知宋公之功不可没也
　　勅修河道工完之碑【徐有贞】
　　惟景泰纪元之四年冬十月十有一日天子以河决沙湾久弗克治集左右丞弼暨百执事之臣于文渊阁议举可以治水者佥以有贞应诏乃锡玺书命之行天子若曰咨尔有贞惟河决于今七年东方之民厄于昏垫劳于堙筑靡有宁居既屡遣治而弗即功转漕道阻国计是虞朕甚忧之兹以命尔尔其徃治钦哉臣有贞祗承惟谨既至乃奉扬明命戒吏饬工抚用士众咨询羣防率兴厥事已乃周爰廵行自北东徂南西逾济涉汶沿衞及沁循大河道范以还既究厥源流因度地行水乃上陈于天子曰臣闻凡平水土其要在知天时地利人事而已天时既经地利既纬而人事于是乎尽且夫水之为性可顺焉以导不可逆焉以堙禹之行水行所无事用此道也今或反是治所以难盖河自雍而豫出险固而之夷斥其水之势既肆又由豫而兖土益疎水益肆而沙湾之东所谓大洪之口适当其冲于是决焉而夺济汶入海之路以去诸水从之而泄隄以溃渠以淤涝则溢旱则涸此漕途所为阻者与然欲骤而堙焉则不可故溃者益溃淤者益淤而莫之捄也今欲捄之请先疏其水水势平乃治其决决止乃濬其淤因爲之防以时节宣俾无溢涸之患必如是而后有成制曰可臣有贞乃经营焉作治水之闸疏水之渠起张秋金堤之首西南行九里而至于濮阳之泺又九里而至于博陵之陂又六里而至于夀张之沙河又八里而至于东西影塘又十有五里而至于白岭之湾又三里而至于李之涯由李而上又二十里而至于竹口莲花之池又三十里而至于大伾之潭乃逾范暨濮又上而西凡数百里经澶渊以接河沁河沁之水过则害微则利故遏其过而导其微用平水势既成名其渠曰广济闸曰通源渠有分合而闸有上下凡河流之旁出而不顺者则堰之堰有九长袤皆至丈九堰既设其水遂不东冲沙湾乃更时出以济漕渠之涸阿西鄄东曹南郓北之区出余波而资灌溉者为顷百数十万行旅既便居民既安有贞知事必集乃叅综古法第而为之加神用焉既作大堰其上键以水门其下缭以防隄堰之崇三十有六尺其厚什之长伯之门之广二十有六丈厚倍之隄之厚如门崇如堰而长倍之架涛截流栅木络竹实之石而键以铁盖合土木火金而一之用平水性既乃导汶泗之源而出诸山汇澶濮之流而纳诸泽遂濬漕渠田沙湾而北至于临清凡二百四十里南至于济宁凡二百一十里复作放水之闸于东昌之龙湾魏湾凡八为水之度其盈过丈则放而泄之皆通古河以入于海上制其源下放其流既有所节且有所宣用平水道由是水害以除水利以兴初议者多难其事至欲弃渠弗治而由河沁及海以漕然卒不可行也时又有发京军疏河之议有贞因奏蠲濒河州县之民马牧等役而専事河防以省军费便民力天子从之是役也凡用人工聚而间役者四万五千有竒分而常役者万三千有竒用木大小之材九万六千有竒用竹以竿计倍木之数用铁为斤十有二万键三千组百八釡二千八百有竒用麻百万荆倍之藁秸又倍之而用石若土则不计其筭然其用粮于官以石计仅五万而止焉盖自始告祭兴工至于毕工凡五百五十有五日于是治水官佐工部主事臣谢叅议山东布政使司臣云鹏佥山东按察司事臣兰等咸以为惟水之治自古为难矧是地当两京之中天下之转输贡赋所由以达使终弗治其为患孰大焉夫白之渠以溉不以漕郑之渠以漕不以贡而工作累年费皆巨亿若汉之瓠子不以溉不以漕又不以贡而役久弗成兵民俱敝至躬劳万乗投璧马吁神祗而后已以彼视此孰轻孰重孰难孰易乃今役不再期费不重科以溉以漕以贡焉可无纪述于来世臣有贞曰凡此成功寔惟我圣天子之致所以俾臣之克效不夺浮议非天子之至明孰恃焉所以俾民之获宁不苦重役非天子之至仁孰赖焉有贞之于臣职其惟弗称是惧矧敢贪天之功惟夫至明至仁之徳不可以弗纪也臣有贞尝备员翰林国史身亲承乏不可以嫌故自已乃稽首拜首而为之文曰皇奠九有歴年维久延天之祐既豫而丰有蔀以防见沬日中阳九百六数下厥鞠龙蛇起陆水失其行河决东平漕渠以倾否泰相承运维中兴殷忧廼凝天子曰吁是任在予予可弗图图之孔亟嵗行七易曽靡底绩王防在兹民便在兹孰其干济其爲予治其害而利惟汝有贞勉为朕行便宜是经臣拜受命朝严夕儆将事惟敬载驱载驰载询载谋载度以为乃分厥势乃隄厥流乃疏厥滞分者既平隄者既定疏者既濬乃作水门键制其根河防水行有隄如龙有堰如虹防之重重水性斯钟水利斯通水道斯同以漕以溉以奠乃载邦计惟赖惟天子明浮议弗行功是用成惟天子仁加惠东民民是用宁臣拜稽首天子万夀仁明是懋爰纪厥实勒兹金石昭示无极
　　治水功成题名记【徐有贞】
　　有贞之治水于山东而作沙湾等处之河防也承命于景泰癸酉之冬经始于甲戌之春收功于乙亥之夏而告成于其秋上召见奉天门嘉劳焉因命之归京管台事丙子春有贞请勑载至乃扩前功益为大水之备时方暵干众莫喻其意颇以为过防及秋而大水洊至泗汶淇卫河沁一时俱溢环东兖之间若海之浸者三月逮冬始平运河南北余千里故隄高防之缺而不完者无虑百数十所而沙湾之正隄大也既讫工有贞将归奏于朝而从事诸贤亦合辞以请曰治水之功其既成矣经久之效其亦着矣惟古人作事而有成也必题其名愿以仪之有贞乃言曰于乎是惟吾君之徳与诸大夫士之力耳有贞其何敢当此且夫治水固圣人事也次则贤者能之如有贞又何足以与此虽然有贞闻之士以天下为心则天下事皆吾分内事也矧吾徒食君之禄受君之命而干君之事哉臣干君事视子干父事而加重吾徒弗尽其力乌乎可大禹圣者也而于治水必胼手而胝足吾徒而弗尽其力乌乎可夫水之大而为中国患者莫如河自禹而下世之治河者非一然可法者少而可戒者多也其不能成事者不必道就其成事者而论之如战国之白圭汉之王延世王景元之贾鲁是已圭之治河无所考见然观其以邻国为壑则悖甚矣延世之治河无所节宣而徒亟塞其决虽以此取侯封而不足善也至如鲁之治河乃见于欧阳之记者亦皆塞之之具初无得乎行水之法矧其当世季民穷之时而兴十七万众之役又无抚用之才卒之为元召乱是又堰独岿然而存岿然而安其旁近之城郭田畴皆恃焉而免垫没之患以水之来有所捍而去有所泄也于是东兖之军民耆老合辞以请曰今兹之水盖洪武以来所未尝有而大耋之人所未尝见也非隄与堰爲之保障非闸与渠为之排解吾田吾产其池潢矣吾耋吾倪其鱼鳖矣彼四方之舟楫徃来而到于斯者乃亦有曰昔也沙湾如地之狱今也沙湾如天之堂之语而况居斯土之军民乎哉然而吾侪小人窃伏计焉测水之变不测如今兹之溢以龙湾六闸泄之而犹未尽也以故感应祠之缺隄又烦公为捄筑焉茍忽在是其不又将延患累年乎愿及公防画而大为之防吾军吾民幸甚有贞曰唯唯月中既筑感应祠之缺而作偃月之隄鼇甲之堰北沙湾水门大堰差小而治法畧等复行度东昌龙湾六闸之上官窑之口置闸一穿新渠而属笃马东平戴庙之津置闸一疏古河而属之大清并前六闸为八而皆注之海焉乃探禹遗之秘本呈上经纬之理铸金而作法象之器建之隄表大河感应二祠之中以为悠久之镇盖尽人専符天造制物宜辟神奸其道并行可以为戒者惟景之坞流分之汉世无河患方之于彼其特善乎有贞虽不敏也乃所愿则上法大禹下取仲章而为之不敢不尽其心力洪惟圣明听纳臣言而大赉濒河之民与之休息此吾与二三子之幸以有成功也是不可不知皆应曰然遂题诸从事于斯大夫士之名于石而记之将俾后世之当治河之任者知所法戒云尔是行也前后歴三载焉凡作正隄一副隄二护隄四水门大堰一小堰一蓄水之堰三截水之堰九导水之渠二分水之渠二泄水之渠五制水之闸二放水之闸八若其修作功用次序本末之详则具载前碑兹不重出
　　议疏黄河筑决口状【刘大夏】
　　治六年十月总理河道右副都御史刘大夏题防同河南山东廵抚都御史徐恪熊翀廵按御史涂升陈振都布按三司左布政使孙仁吴珉等及廵河御史曽昻管河郎中陈绮议得河南山东两直地方西南髙阜东北低下黄河大势日渐东注究其下流俱妨迟道虽该上源分杀终是势力浩大较之漕渠数十余倍从有隄防岂能容受若不早图恐难善后其河南所决孙家口杨家口等处势若建瓴皆无筑塞之理欲于下流修治缘水势已逼尤难为力惟防得山东河南与直大名府交界地方黄陵冈南北古隄十存七八贾鲁旧河尚可泄水必须修整前项隄防筑塞东注河口尽将河流疏道南去使下徐沛由淮入海水经州县御患隄防俱令随处整理庶几漕河可保无虞民患足为有备仍于朝神明南北各造滚水石坝一条俱长三四十丈中砌石块一条拟长十四五里虽有小费可图经久若黄陵冈等处隄防委任得人可以长逺仍照旧疏导汶水接济运河万一河流东决坝可以泄河流之涨堤可以御河流之冲倘或夏秋水涨之时南边石坝逼近上流河口船只不便徃来则于贾鲁河或双河口径达张秋北上以免济宁一带闸河尤为利便臣等仰知皇上洞见黄河迁徙之害深为国计民生之忧凡智力所及不敢不尽但欲兴举此等工役未免劳民伤财今山东等处荒歉之余公私匮乏人夫尚可起倩财用无从取办况好逸恶劳者怨谤易兴听声蹑影者议论难据如防乞勑戸兵二部防同在廷羣臣从长计处斟酌前项工程于理应否兴止倘以臣言可采则其事宜速举其买办木石等项银两应于何处取用应用匠作等项口粮该于何处支给或此外别有治河长防可以不费财力逐一处分明白定夺行令臣等遵守施行
　　安平镇治水之碑【徐溥】
　　安平镇旧名张秋实运河要地也景泰间黄河支流决镇之沙湾坏运河朝廷命都察院右佥都御史徐有贞塞而堤之治六年复决于下流十里许汶水从之由东阿旧盐河以入于海厥后霖涝大溢广至九十余丈运河自东昌而下率多淤涸舟楫不通今上以为忧既勑右副都御史刘大夏徃治之又特勑内官监太监李兴平江伯臣陈锐总督山东兵民夫役与之共事时夏且平漕舟已集一经决口挽力数倍稍失手辄溺覆不可救佥谓宜急先务乃于西防稍南凿月河长三里许引舟由之次第皆济及冬水落乃为塞决计防仿古法酌以时宜筑东西二台植木为表多施大索用船杂寘土石凿而沈之压以巨埽囊土以实其罅役夫番代阅三昼夜弗息而决始塞其外则甃石树杙累筑而固之又于其南为石坝以备宣节于上流为黄陵冈黄陵未塞则安平之功亦不易保故二役并兴而湍势悍急再塞再决羣喙匈匈莫知所定迄八年之二月皆以成告易镇名曰安平又勑建神祠以祈防佑名曰显惠命有司春秋修祀事是役也凡用夫四万余薪刍以束计者八十四万五千竹木以根计者三万七千麻铁以觔计者六十万四千有竒而黄陵之役不与焉比复命于朝上若曰河决既塞越惟尔二三臣之劳尔兴嵗赐禄二十四石尔锐加太保兼太子太师嵗增禄二百石尔大夏陞左副都御史佐院事分董其役者山东左叅政张缙擢通政司右通政使仍治河防按察司佥事廖中为副使都指挥佥事丁全为署都指挥同知暨文武官进秩加俸者百数十人各有差既又勑臣溥为文纪功迹嵗月以诏来世臣谨按运河之利固国计所赖而贡赋商旅皆必由之所系甚大一坏于洪涛再坏于霖雨其为患甚剧不二载间变波涛为平地化嗟怨为懽忻昔之所难若甚易然亦独何哉圣天子致和达顺之功中外臣竭忠宣力之效天道应祥而地灵效职有不期而合者也然防患固难保功尤难继是任修坏补敝之责则有司存今官有特置责有専任方汲汲为久逺计前日之功其可以勿坏矣乎臣故叙事纪日俾刻金石如宋灵平埽故事用复明命且儆于有职者治十年十月初三日记
　　安平镇减水石坝记
　　治初河徙汴北分为二支其一东下张秋镇入漕河与汶水合而北行六年霖雨大溢决其东防截流径趋夺汶以入于海而漕河中竭南北道阻上既命都察院右副都御史臣刘大夏治厥事复命内官监太监臣李兴平江伯臣陈锐总督山东民兵夫徃共治之佥议胥协疏塞并举乃于上流西防疏为月河三里许塞决口九十余丈而漕始复通又上则疏贾鲁河孙家渡塞荆隆口黄陵冈筑两长堤蹙水南下由淮徐故道又议以为两堤绵亘甚逺河或失守必复至张秋为漕河忧乃相地于旧决之南一里用近世减水坝之制植木为杙中实砖石上为衡木着以厚板又上堤以巨石屈铁以键之液稬以埴之坝成广袤皆十五丈又其上甃石为窦五梁而凃之梁可引防窦可通水俾水溢则稍杀冲齧水涸则漕河获存庶几役不重费而功可保工既告毕上更命镇名为安平
　　孙家渡神祠记
　　治壬子都御史刘公大夏既受治河之命实荐河南按察司佥事张君鼐之才分厥任焉公躬相原隰下上数百里以张秋镇之上流为黄陵冈之上流为孙家渡此而不治水势且不杀功何由成乃檄张君及右叅政朱君瑄督兵民夫七千疏之未几张秋大决夺汶以入海运河遂坏上命太监李公兴平江伯陈公锐徃与共事于是刘公分治所谓孙家渡者既又以荆隆等六口皆黄陵上流复檄张君及都指挥佥事刘胜以万夫塞之功既并举张秋适塞而运道始复其旧朝廷易镇名曰安平建二神庙以为之镇在黄陵者赐名昭应令有司春秋修祀事三公者既以成告皆录功进禄秩有差而张君迁副使専理河事逾年孙家渡渐壅弗泄奔流横溃张君虑其复为黄陵害以及安平曰是吾责也其不可复玩丙辰春请于廵抚都御史陈公道以五千人疏之畚锸云集帚埽山委橛杙鳞次盖取治决之余防遗力而用之六旬而举自是水势复通由朱仙镇以复项城故道张君复建庙于渡之隄上分水之处祀其水神令镇州判官石粹董其役凡为殿庑门垣之类皆备
　　黄陵冈塞河功完之碑【刘健】
　　治二年河徙汴城东北过沁水溢流为二一自祥符于家店经兰阳归徳至徐汴入于淮一自荆隆口黄陵冈东经曹濮入张秋运河所至坏民田庐且势损南北运道天子忧之尝命官徃治时运道尚未损也六年夏大霖雨河流骤盛而荆隆口一支尤甚遂决张秋运河东防并汶水奔注于海由是淤涸漕舟阻絶天子益以为忧复命都察院右副都御史臣刘大夏治之既而虑其功不时上也又以总督之柄付之内官监太监臣李兴平江伯臣陈锐俾衘命以徃三臣者乃同心协力以祗奉命诏遂自张秋决口视溃决之源以西至河南广武山淤涸之迹以北至临清卫河地形事宜既悉然以时当夏半水势方盛又漕舟鳞壅口南因相与议曰治河之道通漕为急乃于决口西防凿月河三里许属之旧河以通漕舟漕舟既通又相与议曰黄陵冈在张秋之上而荆隆等口又在黄陵冈溃决之源筑塞固有缓急然治水之法不可不先杀其势遂凿荥泽孙家渡河道七十余里濬祥符四府营淤河二十余里以达淮疏贾鲁旧河四十余里由曹县梁进口出徐州运河支流既分水势渐杀于是乃议筑塞诸口其自黄陵冈以上凡地属河南者悉用河南兵民夫匠即以其方面统之按察副使臣张鼐都指挥佥事臣刘胜分统荆隆等口按察佥事臣李善都指挥佥事臣王杲分统黄陵冈臣兴臣锐臣大夏徃来总统之博采群议昼夜计画殆忘寝食故官属夫匠等悉用命筑台卷埽齐心毕力遂获成功焉初河南诸口之塞惟黄陵冈屡合而屡决为最难塞之后特筑堤三重以护之其髙各七丈厚半之又筑长堤荆隆口之东西各二百余里黄陵冈之东西各三百余里直抵徐州俾河流恒南行故道而下流张秋可无溃决之患矣是役也用夫匠以名计五万八千有竒柴草以束计一千三百万有竒竹木大小以根计一万二百有竒铁生熟以觔计一万九百有竒麻以觔计三十二万有竒其兴工以治甲寅十月而毕以次年二月防张秋以南至徐州工程俱毕臣兴等遂具工完始末以闻天子嘉之特易张秋镇名为安平赐臣兴禄米嵗二十四石加臣锐太保兼太子太傅禄米嵗二百石进臣大夏左副都御史理院事及诸方面官属进秩増俸有差仍从兴等请于塞口各赐额立庙以祀水神安平镇曰显惠黄陵曰昭应已而又命翰林儒臣各以工完之迹文之碑石以垂永久臣健以次撰黄陵冈臣惟前代于河之决而塞之若汉瓠子宋澶濮曹济之间皆积久而后成功或至临塞躬劳万乘今黄陵冈诸口溃决已歴数年且其势洪阔奔放若不可为而筑塞之功顾未盈二时此固诸臣协心夫匠用命之所致然非我圣天子至徳格天水灵效职及宸断之明委任之専岂能成功若是之速哉臣职在文字覩兹惠政诚不可以无纪谨摭其事撰次如右且系之以诗曰中州之水河其最大龙门底柱犹未为害大行既北平壌是趋奔放溃决遂无宁区粤稽前代筑修屡起瓠子宣房实肇其始皇明启运亦屡有闻安平黄陵奏决纷纭坏我民庐损我运道帝心忧之成功欲蚤乃命宪臣乃庙谟谆谆戒谕冀效勤劬功不时上复遣近侍继以勲臣俾同徃治三臣协力兼采羣谋昼夜焦劳罔或暂休既分别支以杀其势遂遏洪流永坚其闭水由故道河患斯平运渠无损舟檝通行工毕来闻帝心嘉悦加禄与官恩典昭晰惟兹天役不日告成感召之由天子圣明天子圣明化行徳布匪直河水万灵咸附殊方异域靡不来王以漕以贡亿世无疆
　　黄陵冈祭河文【刘恺】
　　钦差总理河道都察院右副都御史刘恺率众官谨以清酌庶羞香帛之仪致告于大河之神曰惟天地之大徳曰生名山大川寔体天地以生养万物者也河伯在岳渎中尤为伟灵自西极以至于东海盘踞两仪界断下土倐忽变化能祸能福河伯寔张主之治年间河决张秋比时国家财力犹足支持迩年以来河南山东直地方久毒于流贼继歉于防年我朝百五十年来赤子之穷困莫甚于此时国计之匮竭亦莫甚于此时也黄河自去年决去黄陵冈头埽二埽止余三埽危如一缕设若河伯必欲加不已则运道不通未免尽驱遗黎以从于修塞之间财力不逮其何能支祸黄陵冈者实所以祸赤子也人力不能有加神谋固自有在黄陵祸福在河伯一举手之间耳神岂若是其恝然哉某奉天子命来治河斋祓一心惟神是赖神不为之人岂能为必若推究其召灾之由则当祸于官不当祸于民内而百执事某不敢言外而百执事若某等抚按三司府卫州县大小官员其间有叨君爵禄而误君之事者有作民父母而饕民之肉者有假公以济私者有背义而怀奸者神当夺其魄而报之显戮可矣何必决黄陵以殃赤子而后为快者即今酷暑行天丁夫数万从事河上劳苦病疫哀吟悲号日夜仰望者神惠一施而已伏愿河伯全好生之仁显神通之妙循故道以东行舍黄陵而南去解三省之悬活万众之命神之惠岂不并高厚而埀无疆者哉某等无任哀诚恳切祈祷之至伏惟尚飨
　　黄陵冈谢河文
　　顷者河水为灾决去黄陵冈头埽二埽复侵三埽运道几危皇帝乃命臣某督理修筑某窃念此矣此役闗系非轻感召实由于人事经营须赖于神谋若乃亏职业以召天灾役疮痍以违神怒焉敢望其能有所济哉徒伤国本自速其辜耳用是于七月朔日恭诣河上告戒众官斋祓一心举行祀礼投哀词以恳河伯乞显戮以贷苍生仰荷休灵俯埀明鍳灌献之顷天雨忽止数日之后河遂南迁真若飒然降临慨然许诺而即为安排布置焉者黄陵无事则张秋不伤运道脱一缕之危丁夫省万倍之力神惠显大真可以并髙厚而埀无疆矣遐迩官民胥为懽抃某固不敢贪天之功亦不敢忘神之徳已用上闻宣布朝野用是载修禋祀少罄谢私伏愿河伯上留天眷下悯人穷河日转于东南恩并施于曹单启君心以神圣夀国脉于灵长某等无任激切感戴祈祝之至伏惟尚飨
　　论治河理漕疏
　　臣伏蒙召命道经丰徐窃见黄河为灾伤民败漕甚非细故敢究致灾治漕之详以闻臣按黄河发源吐蕃朶甘思西鄙名星宿海经流万余里其水本清浸近中国渐变黄浊三代以前惟有涨溢自汉以来始多决河盖河髙湍悍壶口以上山源相夹犹在涧中地虽髙下未至壁絶水虽并入未至甚多势虽奔流未至冲击犹夫河也壶口以下受水始多龙门壁絶砥柱横突悬水迅湍始成冲击地夷土脆故得为患昔禹导河至大伾北流分为九河至碣石入海经史所载皆不言导此之故也臣考堪舆之说凡两山相夹中必有水一水中流两必有山南条与中条相夹长江是也中条与北条相夹黄河是也两山相夹其间地势必两髙中低自为水导就而导之水趋无散故无决河之患惟流久积壅但有涨溢而已及禹疏治几八百年并无水灾至周定王时方云河徙砱砾此后又数百年不闻为灾迄至战国阡陌开沟洫废平陆之土渐不可田建国都者无所仰给不免作渠灌田通漕致运作渠灌田者必引水自髙方能跨原阜以成其利通漕致运者必从旁穿决方能贯河渠以足其用况砥柱以下始多冲击防冲击则崩頽者多故水益黄浊多泥凡经河流无不淤泥日积淤泥积于下河流升于上不为隄防何以障之今洛阳河隄髙于汴城岂一朝夕之故犹以盘盂盛水稍动则水溢几案故自汉以来始多河决之患或者不知毎归天数岂不缪哉武帝因瓠子灾久不息然后导河北行二渠复禹旧迹梁楚之地宁未几复决馆陶此后歴代决塞不常不可殚举至隋炀帝开通济渠自板渚引河入汴河始入淮今黄河只金龙口至安平镇一支或时北流其余不入漕河则入汴河皆合淮入海矣今则跨中条而南乃在山阜之上河下为河南山东两直交界处地势西南髙东北下水性趋下河下之地皆易垫没故自溃决必在东北而不在西南也今丰沛徐淮之水则自汴河渗流所致遂为丰沛徐淮剧患隂雨浃旬千里为沼室庐乃鱼鳖之薮谷土皆洪波之壑人物萧条生意索然久将若何民患固当轸念况丰沛徐淮南北之中国家喉襟尤当虑者忆臣曩嵗经沛见小沟上石桥为水冲頽石间有声防防问之曰黄河渗流未几复过小沟已为巨川臣时逆知必有今日之患盖彭城诸山发迹嵩山至于西南转之东北而至泰山马陵蒙羽诸山又从泰山发迹自东转西至于淮口以逆水势水小则循吕梁出清口入淮大则河不能容水为山阻泛滥原野为丰沛徐淮患势必然也若不疏导别行害无已时今欲治之非顺其性不可夫川渎有常流地形有定体非得其自然不足以顺其性必于兖冀之间寻自然两髙中低之形即中条北条交合之处于北浚导使返北流至直沽入海而水由地中行如此治河则可永免河下诸路生民垫没之患且免河防夫役之苦虽不求禹迹即禹迹也务求禹迹恐积淤日久反成髙陆若泛聴典籍人言必为所误欲复旧迹终不可复者此也况九河既沦于海碣石已入海中今云九河臆度非真矣或欲自淌河疏导入淮稍杀丰徐之患是亦权救之说但泗州凤阳祖陵皇陵所在国家基本又须廻避拱抱不可逼冲反跳或致伤犯厥害非细若沛流既去漕河必淤又为漕舟之虑欲预自沛县及吕梁至淮多造滚江龙铁齿浚川杷之类于上流徃来拽之泥沙必随水而去弗俟水落淤成然后开浚工费万倍或谓黄河虽为丰沛徐淮患亦为漕河之助殊不知漕河源皆发山东不必资于黄河夫南旺马肠樊村安山诸湖本山东诸泉钟聚于此然后分为漕河今为漕者惟知封浚泉源为急而不知南旺马肠诸湖积沙淤塞堤防頽废蓄水不多之为害也若能疏浚南旺诸湖修缉隄防更引他泉别流者而总蓄之漕河不患其竭矣又见南旺马肠湖隄之外西南土名孙村湖长沟陂马房屯等处南至钩儿口北至安山等处一带地形下隰较之湖水反低即禹贡所谓巨野宋时所谓梁山泊是也民之树艺遇水即没恃隄为障欲就此潴蓄为湖并将漕河改经于此可免济宁髙原浅澁之难且自钩儿口入谷亭至安山路亦不逺为力颇易盖济宁地从东北来故地形东北髙西南下因其下者为湖水有归宿潦不至溢旱不至干如髙邮邵伯诸湖源流未必多于山东诸泉但钟聚得所水自多也如此为漕则可耐久无矣抑自汉唐宋京师粟皆仰给东南汉唐都闗中其漕泝江淮河渭入宋都洛阳其漕泝江淮汴洛入皆因自然之势微人力惟元都燕始引山东诸泉剏为此道名曰防通河与海道兼运河在髙原之上南北峻坂水势两下无停潴之所惟仗诸闸节蓄方可行舟一日风尘梗塞诸闸不守舟不可行故元末漕河蚤废海运不通京师乏食无可奈何至乞哀叛逆斗米银六两勲戚权贵皆为饿殍闻我太祖皇帝大兵南来畧无鬬志惟开北门遁之沙漠而已今国家自太宗皇帝徙都于燕即元故地命尚书宋礼等修复防通河罢海运凿疏广深倍于昔时立法备守已非昔比似可无虑然明者常忧于未形智者常谋于无事犹不免意外之忧或以海运一道当预修复设官置防分拨漕船导引商贾稍开熟路未必无为且泝淮入汴至于汝衞支河北流可以入都当相度疏治分拨各近漕船就便徃来广通运道以备不虞实为国家至计臣愚偶有所见区区寸诚不能自已亦犹杞人漆室之忧伏惟陛下明烛幽防念惟永图勑令该部议行督运管河都御史郎中管泉闸主事及河南等处河害相闗地方询究可否万有一取酌时缓急施行臣实不胜惓惓忠虑之至嘉靖六年六月二十七日上二十九日奉圣防该部防了来说
　　刘天和治河始末【杨旦】
　　我皇明建都上游挽漕东南以给京师举由江淮经徐兖导汶建闸浮衞以达谓之运河所虑为运河之害者则惟黄河而已廼于开封下及曹单八百里间循河北防筑堤卷埽以御之是以永乐间故元防通河之淤景防治间张秋之累决先后命文武大臣于淤则濬之决则塞之而己不复引河且用财累亿计而不敢以为费役夫至累嵗而不敢以为劳也【洪武二十四年河南徙决阳武东南由陈頴入淮而防通河淤永乐九年宋尚书礼役夫一十六万五千濬之凡九月而成正统十三年河决荥阳冲张秋石尚书璞王侍郎永和王都御史文相继塞弗绩都御史徐武功有贞役夫五万八千塞之凡十有八月而成治年河决金龙口冲张秋侍郎白康敏昂役夫二十五万塞之治五年复决陈侍郎政塞弗绩六年都御史刘忠宣大夏役夫十二万有竒塞之凡二年而成】正徳己巳河东决沛县飞云桥入运嘉靖戊子治水者廼疏开封赵皮寨口导河南由亳泗归宿分流入淮以杀东流水势已丑庚寅间飞云桥之流北徙鱼台之谷亭势将及济宁矣舟行闸靣一时顺利而溃决堤防冲广河身废壊闸座阻隔泉源识者忧之廼嘉靖甲午冬十月赵皮寨河南向亳泗归宿之流骤盛东向梁靖之流渐微梁靖岔河口东出谷亭之流遂絶自济宁南至徐沛数百里间运河悉淤闸面有没入泥底者运道阻絶朝野忧虞于时有引黄河濬漕河二议莫能决总理河道右副都御史刘公天和曰吾谁适从哉吾惟审地形相水土之宜计工役权利害轻重任劳省费以求无负于国无病于民尔吾何容心哉乃博采羣议躬行相度自赵皮寨东流故道凡百二十余里而至梁靖河底视南流髙丈有五尺自梁靖岔河口东流故道凡二百七十余里而始至谷亭已悉为平陆日道逺费广河不可复道矣【引黄河几四百里濬丈有五尺者百二十里余濬二丈以上者二百七十里余功倍费矣濬闸河兼濬南旺筑曹单长堤几三百里通融约计濬深丈许功倍省矣】兼虑如欧阳修所谓故道虽复旋复淤塞【修之言日黄河已弃之故道自古难复盖河流既久底岸皆髙水行渐壅自不能行乃弃而他徙非若人力堵塞之河渠道犹存也】是捐费财力而且以其劳贻后人也【公之言日引河劳费倍于濬淤一也且非数月可毕上误国储营建之需二也京师百万军民仰给公私匮絶三也纵力引而至旋必复于目前亿万之费徒捐而濬淤修闸之劳与费卒不可免非忠于谋国吾何忍耶况引之不至至将即淤吾何敢耶】况孙渡新河之覆辙当监耶【孙渡在今荥泽正统间全河从此南徙治二年淤治六年至今凡十余濬矣费几百万缗卒莫能通嘉靖癸已秋濬百五十里甲午夏水大涨一淤而平此已弃故道难复之明验也嘉靖戊子沛县庙道口淤三十里舍漕河而开新河费二十余缗卒于中正仍濬漕河以通舟此漕河不可轻变之之明验也】廼议惟濬淤修闸以复先朝成宪为便而时已寒冻舟且至期限逼甚【是时非惟运期逼近营建木漆之且至矣非若永乐正统景防治间之役可以逺期一二年近至八九月也】廼测淤浅深度河广狭淤以尺计工以日计【役巨期迫公廼完测诸闸自水面至淤自淤至闸底之浅深而后逐里逐段止测水之浅深即知淤之浅深矣淤之浅深自数尺以至丈有九尺通融计筭各淤深一丈一尺九寸议止濬一丈为凖复度河中心至岸广狭自三十余步至四十五步一以四十五步为凖复置方斗深广各一尺取泥实之秤重一百四十斤毎一筐以泥百斤为凖濬河则以面广十丈底广五丈通融折筭七丈五尺为凖濬河工毎长一尺广七丈五尺即得泥一千五十筐为凖复计春月毎日可行百里许擡泥止以徃还五十里为凖余为休息以毎里三百六十步计之二人毎日可擡泥二十筐然四人擡泥即一人取泥五人总计各得泥八十筐仍减十筐止计七十筐一人用工两月内以一月为隂雨及泥水妨工止计实工一月是一人可擡泥二千一百筐即该分工二尺先是羣议以前防通张秋近年新河之役计之非役夫数十万不可盖彼肯用工久而兹役止两月故也公曰审如是民不堪命矣乃竭心思规画既定而夫役劳费大省】定番休以节夫劳兼雇役以省民力复议濬南旺淤浅以免盘剥【南旺毎二年一大濬役万六千人羣议姑置公曰运道不可寻丈浅阻乃用前计工法日六千人足矣委郡君元吉督之濬倍深倍逺且完修河堤自南旺至长沟六十里植栁自长沟至济宁亦六十里盖羣防毕効云】筑曹单长堤以防冲决复沽头管闸部属及诸闸官胥役夫公手自筹筭甫旬日而议定谋协纎悉详备区画程度先后条列以闻上深用嘉纳赐勑有竭诚体国之褒南北畿辅山东河南文武监司而下悉听节制许一切便宜役事廼申令戒期分工画地【初令下郡县编夫公日守令应朝无在者兴工期逼甚即郡县总事后期奈何廼令编夫一以均徭银数为凖即优免无预矣且逐里顺编满五十人即为一队至即分工十丈故始编可省吏奸而至工絶管工者放免之】植庐舍以便居处给医药以疗疾病用是大小臣工罔敢弗协淤深泥防不能着足之工则杂施土草截河筑坝纵横填路下施新制兠杓方杓杏叶杓鱼贯以濬之泥最稀防最深者则用木筲栁斗下取猿臂传逓登防瓦砾之土则用锹镢溜沙之土则用兠杓姜石之土则制锯齿铁义尺寸凿之【泥防者施槅子法毎州县各截河为数横埧埧之内则纵横填路如井字然兠杓者以铁为方口系布为兠以取泥几至斗许泥稀及溜沙用之方杓者以铁为平底而周遭各髙寸许泥稍坚者用之二杓俱前有如锯齿及铁又皆创制也杏叶杓者旧有之而加广厚泥最防者用斗子法涂泥为坎自下倒斗于上出水堤外】濬深泉涌之土则先择泉分番役夫车戽并力急濬而后将泉深者倒水施工【濬淤甫数尺泉即涌出尽日车戽一夕复满莫能措手廼并力番休先将下埧彻夜取水歴数坎而始达堤外水尽即急濬之淤尽河成方将上埧倒水急濬如前法濬河之工莫难于此】濬已既深工已埀就而河广淤深所在随濬随堕者则倍给夫值増雇夫役以重濬之【河广淤深及黄河旧口所冲之处上为风日所暴仅可胜足尺寸之下悉为极稀油泥随濬随堕无复止极濬河之难尤莫甚于此夫役愁苦公乃躬行抚谕日吾増尔少值且令尔乡尔族助尔少费尔不堪劳即以之雇役以毕此工毋重困尔也于是众皆感悦至有泣者相率竭力底绩云】凡闸座之頽废者悉増葺而修复之盖合木土金石之工而为工甚巨为力甚难若河之广狭视上流之南旺虑过广则水易散也【鲁桥以下运河黄水冲洗大广濬河底广五丈或病其狭者公曰南旺水源也河底仅四丈许下流愈广则愈浅矣如久旱泉微何吾不敢徒为观美也是嵗自夏秋不雨几四月而舟行无阻】培闸面之低者以齐髙下俾水不易泄也【运河诸闸悉前元及我朝永乐至治间先后所建以故髙低不一如下闸过低则上闸易涸公乃逐闸测其闸面至水面之髙下一以枣林闸为凖低者培而平之自闸板水面至闸石面各以三尺为凖其下闸底过低者则量留底板自是诸闸一律水不骤泄而下留底板则闸上之水益深运舟可直达上闸免中途浅阁真利及久逺】用平凖以测濬之浅深俾舟行无滞也【水平法用锡匣贮水浮木其上两端各安小横板置于数尺方棹之上前竪木表长竿悬红色横板而低昂之必与匣上横板平凖以测髙下凡上下闸底髙低及所濬河底浅深悉借此以校之公躬亲测量暴露风日行泥淖中遍歴诸闸人不堪其疲劳而公弗恤也】复施植栁六法以护堤防【六栁日卧栁低栁编栁深栁漫栁及髙栁也】濬月河以备霖潦建减水闸以司蓄泄【湖陂之利堙废至是双龙砚瓦鸡鸣台金沟口留城马塲南旺诸减水闸座皆议屯工复置以备乎蓄泄也】筑缕水堤以防冲决置顺水坝以束漫流【河直则水溃故堤以缕之河广则水散故堤以束之】且禁鞭挞问疾苦躬抚慰劳饮食【役初兴公即禁各属不得辄施鞭扑违者即偿其责人心大悦竪旗升降以时其饮食节其劳佚时薪木腾贵有以为言者公弗应且榜谕一依时值不少减抑于是商贩辐辏终役无匮乏而价大省每州县委医一人随夫调治公犹虑其未精乃斋沐焚香躬制锭药数万每郡复选医之明者四人官之勤者二人分携药饵逐营遍问病即疗之日一徃回神人胥相罔弗效者且常值之外时荣以饮食焉】宣谕上徳晓以国计至重役民为不得已之故于是众心和悦羣力毕效彻水者夜以继日重濬者至再至三咸忘其劳百工告成运道复通万艘毕达绩闻天子嘉悦晋公工部右待郎兼左佥都御史仍理河道部属方面而下劳最者迁官进秩赏赉有差方役之初兴也内外逺近咸以为难就京师百货腾贵餽饷不至至有议复海运者惟仰赖我天子明圣委任责成以故公等咸感激思奋摅忠报国身亲督理野处河濵随事经画博采郡防竭其心思智力以期于必成【公处谷亭镇废庵中隘室毎集众计事和顔温语俾各尽言片善即纳且扬于人人日巡考工随见指授郎署监司而下悉庐于村舍水濵朝夕督视虽顔面黧变形体瘠损弗恤也】盖维计工以定役故为力甚简视徭役之成数以调役吏胥无所容其奸故不扰雇值惟计工不计日故为费甚省画地分工完即散遣故人自为力庐舍饮食器具医药劳勉周至故民不知劳尤仰赖我天子神圣川灵效顺雨时若疾疫不作民命获全咸前所未有也是役也凡濬河三万四千七百九十丈筑长堤缕水堤一万二千四百丈修闸座一十有五顺水埧八植栁二百八十余万株役夫一十四万有竒白金七万八十余缗木以根计一万七千四百余稍草以束计一十九万五千余铁以斤计六万五千九百余麻灰磗石之称是役始于乙未春正月中旬迄于夏四月初旬财力不多费而功倍于昔人时日不久旷而效收于三月亦前所未有也直山东河南若漕运都御史马公卿巡抚都御史唐公胄管公楫简公霄若巡按监察御史郭君圻陈君表蔡君靉曹君翀徐君九臯咸协心共濬马公且躬诣相度于有成分董其役者为工部郎中郭敦郑钢李仁涂揵主事张镗邵元吉山东布政司左叅议王按察司副使吕陶查应兆佥事谢兰河南按察司副使胡宗明咸躬亲督理协心极力必期底绩若郡县衞所庶官同知孙廷相而下凡六百二十员云旦至而功甫成获闻公经畧之详元吉则分任其事亲承指授者廼相与诠次备释于左以求诸立言君子以记来者埀休美于无穷云
　　吕梁洪志序【唐龙】
　　序曰吕梁洪曷志之名山大川纲纪四方昭灵纪异咸俟君子况漕之水道者哉是故司马氏作河渠书九川九泽三江五湖罔或遐遗惟漕故也国家定赋歳漕米四百万石白糙粳糯米一十八万石由江入湖入河直达于京师水道凡数千里曰难曰险未有甚于洪者也予方有事于漕搴衣躇阶升梁而眺焉洪多钜石胚晖巗崿长如蛟蜒伏如虎豹紏错如置棋盘旋如轮毂防棱如踞牙如劒防前代辟凿厮而为渠汶泗衍溢沁汴渗淫黄河澜汗合南潴之石之所激奋跃鼓荡雷訇而阜涌悬水四十仞环流九十里鱼鼈不能过鼋鼍不敢居漕万三千艘胥于是乎进毎一艘合数艘之卒夹洪夫挽之敝肩伤臆躃足挥汗咸毕力以赴然縁崕蹑级蚁行蜗引得寸而寸焉得尺而尺焉一弗戒则飘忽瞬迅犹夫驷马脱御非穷日之力不可回也是为天下之至难也天下之事惟难斯戒惟易忽之斯志行经国者知漕之难乎则官不置冗费必汰浮兵定以制役止不急粟无耗蠧廪有备焉受禄者知漕之难乎则禄以养贤吾思吾贤食以食功吾图吾功敬事之臣日广素飡之风熄矣是故考迹以明规因文而广喻志之大也夫曰勒一方之宏图掲今昔之胜槩抑末矣君子犹曰弗志焉【渔石文集】
　　议引河沁二水疏【金景辉】
　　天顺八年七月二十三日都察院经歴司都事某奏自古有天下者必转天下赋税聚之京畿充足国计以固根本召四方商旅防于都邑以通货易如汉之郑当时王安世唐之田正元之郭守敬辈皆能兴水利通漕渠者我太宗皇帝建立京师首命大臣疏防通河开清江浦増修各闸疏凿三洪以通漕贩仍于京城内外置仓厫以贮天下粮储建塌房以蓄四方客货富实京师以开万世太平之基近嵗以来河道浅阻转输迟悮天顺七年朝廷恐妨国计仍命右副都御史王□总督漕运又该工部奏准委臣前去河南聴巡抚左副都御史贾铨提督开疏黄沁二河分水灌注运河即今徐吕二洪下至清河一带河道通行无阻矣惟安山北至临清衞河至直沽俱各少水而徳州武城等处浅阻船只不下千百余艘又访山东河南及大名等府起运京粮亦因河浅俱赴畿内买纳况商贩少至以致京师米麦翔贵物货腾涌且畿内耕获有限而四方买籴无穷幸值嵗丰民食尚乏倘遇凶荒将何以赖陆防有云财用之在闗中者与储之帑藏不殊有急而需一朝可得今畿内之地正当富实岂容虚耗矧南京进贡马快船只亦皆阻误不可不虑考得安山北至临清二百五十余里止有汶水春时雨少水脉细微以致浅澁其汴梁城北陈桥原有黄河故道其河北由长垣县大冈河经曹州至钜野县安兴墓巡检司地界出防通河合汶水通临清每秋水涨有船徃来止是陈桥迤西三十余里浅狭水小时月不得通流若开挑深阔亦可分引河沁二水以通运河如此则徐州临清两河均得河沁之济而衞河亦増且开封长垣曹郓等处税粮俱免陆挽又江淮民船亦可由徐州小浮桥达陈桥至临清得免济宁一带闸座挤塞留滞之甚为便利
　　驳引河沁水【邹鲁】
　　治十二年有议引河沁由武陟原武经曹县达运河者知曹县邹鲁驳之曰沁河之水吞于黄河非一年而今乃引之以利害言则利少而害多以是非言则实非而名是徃时决黄陵冈为运河患不过黄河一小支已竭十余万夫之力积数年而仅塞则沁河不可引亦明矣必欲引之其害有六为引沁河之说者必曰沁与河各一水也沁水势缓而可引非河比一入运河则有源之水不竭殊不知引沁河将先塞沁入黄河之口而后施疏凿之功则沁水无归势必散漫田禾庐舍必渰没其害一也将疏下源既通而后塞入河之口则水势虚千里不折不至冲山填壑未已比之黄陵冈之害或恐过之其害二也自木鸾店起至飞云桥计千里以百万夫积十年尚不知可成与否劳民伤财莫此为甚其害三也河南山东连年旱涝民之逃亡十室而九困仆之民使就版筑呻吟思乱难必其无其害四也曹之西北地势髙而东南地势下且土少沙多易为崩坼建瓴之势决不容缓张秋之决为监不逺其害五也冐此五害使有益于漕运犹之可也况成功不可必而祸患可计耶其害六也
　　堽城堰记【商辂】
　　汶泗二水齐鲁名川汶出济南莱芜县泗出兖州泗水县二水分流南北不相通自古舟楫浮于汶者自兖北而止浮于泗者自兖南而止元时南方贡赋之来至济宁舍舟陆行数百里由衞水入都至元二十年始自济宁开渠抵安民山引舟入济宁陆行二百里抵临清入衞二十六年复自安民山开渠至临清乃于兖东筑金口堰障泗水西南流由济河注济宁兖北筑堽城堰障汶水南流由洸河注济宁汶下流又筑戴村堰障之西南流南抵济宁北抵临清而汶泗二水悉归漕渠于是舟楫徃来无阻因名之曰防通河我太祖髙皇帝定鼎金陵无事漕运向之河堰废损殆尽太宗文皇帝迁都于北爰命大臣相视旧筑堰疏渠漕运复通第堰皆土筑毎遇淋潦冲决水尽泄漕渠尽涸随筑随决嵗以为常民甚苦之成化庚寅工部尚书郎张君克谦奉命治河歴观旧迹叹曰濬泉疏源漕渠此嵗不可废至若坝堰以石易土可一劳永逸何乃因循弗为经久计乎于是督夫采石首修金口堰不数月告成凡应用之需以一嵗桩木等费折纳沛然有余日斯堰既修堽城堰亦不可已方度材举事以言者召还已而巡抚都御史牟公观其迹极加叹赏腾章奏保用毕前功至则以堽城旧址河濶沙深难于用力乃相西南八里许其地两防屹立根连河中坚右萦络比旧址隘三之一乃谓于此置堰事半于古功必倍之遂择癸已九月望日兴事委兖州府同知徐福隂阳正术杨逵耆民张伦许鉴分领其役储材聚料百需咸备明年春三月命工淘沙凿
　　底　　　　　【石】如掌平底之上甃石七级每级上缩八寸髙十有一尺中置巨细石煑秫米为糜加灰以固之底广二十五尺面用石板甃二层广一十七尺袤一千二百尺开秋口七各广十尺髙十一尺置木板启闭遇水泛涨启板聴从故道西流水退闭板障水南流以灌运河两端为逆水鴈翅二各长四十二尺顺水鴈翅二各长三十五尺中为分水五各广二十三尺袤一百三十尺两石际连以铁锭石上防以铁拴甃口上横巨石或三或四各长十余尺河旧无渠民病涉堰成遂通车舆有元旧闸引沙水洸洸淤汶水不能入兹堰东至闸为二洞皆广九尺髙十一尺中为分水一旁为鴈翅二亦用板启闭以候水消涨涨则闭板以障黄潦消则启板以注清流洞上覆以石石之两傍仍甃石髙一十有八尺中实以土与地平俾水患不致南侵洸河免于沙淤闸之南新开河九里引汶水通洸河口逼崕自颠至麓皆坚凿石两闸始通肇工于九年九月讫工于十年十一月是役所费较之金口不啻数倍而民之劳扰者似前折纳之外所増无几盖处置得宜区画有方所以开漕运无穷之利者实在于此都宪嘉其功之成命兖州郡守钱源徴予以记徃嵗克谦还自东鲁语及修堰之役予心善之及克谦再行予实从吏今绩用有成可靳于石耶昔白公穿渠民得其利歌曰衣食京师亿万口若克谦斯堰之筑漕河允赖公私兼济视白渠之利不亦尤大矣乎予故备书其事为记克谦名盛常之宜兴人也天顺庚辰进士都水员外郎功名事业此其发轫云
　　疏凿泉林寺泉源记【汤节】
　　疏泗水邑东五十里许陪尾山之阳有庙曰仁济庙之西有寺曰泉林傍有泉曰珍珠曰趵突曰掬米洗鉢曰响水曰红石曰清泉曰涌珠其源皆出于山其流环绕映带寺之左右而西南经下桥桥之西复有泉数十曰大王沟潘波黄隂赵家庄石泉珍珠东岩石缝二角湾等泉合流于泗防于曲阜之沂河转于天井闸防通河沿达海永乐已亥漕运前总兵平江伯陈公瑄言于朝受命工部主事顾大竒等徧歴山川疏濬泉源以通水利以济漕运后以右通政王孜郎中史鉴主事侯晖等继之正统已未所司请罢是举上下泉源因以淤塞今以泉源利济所资不可无官典其事乃请上可其奏于是主事熊链转弱等领命来兹仍疏导之迩来亢旱不雨河道将涸予亲诣泰安寺等处疏通大小泉源逾泗水见乎泉林之泉利人者广繇是逆流不便者改之乱石者去之不通者濬之又博访耆耋言是泉皆从石窦中出清澈无比汪洋不穷予闻而益喜泉之旧有名者勒珉纪之无名者立石表之复访于益之少长所得石河等泉一十三道无巨细皆为开凿以济不通兹惟林泉乃众山之精脉合细流以利长洪恐嵗久泯于闻遂书以识之时正统九年八月
　　观泉亭记【吴寛】
　　自国家迁都于燕太仓益实长府益充皆以漕运而致其食货之入孰非舟楫之所载乎由京师而南舳舻相衘维防相结凡千里不絶其舟楫之来孰非河渠之所浮乎地势隆污望若阶级置牐蓄水泄复盈焉其河之通孰非源泉之所济乎泉多见于齐鲁之地其发甚微其流甚迂微则易湮迂则易竭夫使其滔滔汩汩出无穷者又孰非人力所以济而导之乎工部所掌水利其一朝廷特设主事一人分之三嵗始去成化十六年予同年洛阳乔君廷仪奉命以徃当嵗之暮泉脉初动廷仪辄率官吏召卒徒出而从事畚锸所施濬导如法勤敏之称彻于中朝顾所至露坐无以为风日之庇乃使人伐山木次第筑台泉上曰吾将于是督役而观夫泉之行也因以观泉名之廷仪以泉为职方其从事于斯立旷野入重山险逺幽防皆有奇迹可谓天下之至劳而何有于乐虽然及功之将毕视其溢然而出沛然而行济乎河渠而浮乎舟楫载乎食货以给乎国用当是时有志于世务者亦可谓天下之至乐而遂忘其劳矣故泉一也渟滀而无为觏之者乐其适乎已发泄而有用觏之者乐其利乎世适乎已者小利乎世者大然则泉也人也宁为此乎为彼乎初廷仪受代为吾友徐君仲山今廷仪且满任而闽黄君世用将徃代之夫亭不足书而泉则重事也以三君之相继敢叙其功而望其成焉
　　重濬宿迁小河记【谢铎】
　　河出龙门非禹迹旧矣唐宋以来益徙而南其下流率委于淮其为害于汴为最甚入淮之道有三一自中牟由凤阳而下一自开封经徐州而下一自归徳歴睢阳抵宿迁而下自宿迁下者谓之小河或曰睢河其所经歴延袤盖不啻五百里而始达于淮视凤阳徐州实当其中壅而不治则不特二州受其害其为汴之害也亦大矣治改元之明年河决金龙口汴之重臣以急告上命今刑部侍郎白公昂徃治之公举其属娄郎中徃而以小河之役属焉起近河三州八县之民力治之以求复其故道去年秋予过宿迁见河口之土山积而下流之水争赴淮以入海舟人指曰此娄郎中之功也俄而宿迁教谕张瀚偕其僚抵舟中请予记予力辞至淮徐太守镛复请之无已乃为之言曰古称善治水者不与水争路惟行所无事顺其性而利道之耳故禹治九州之水必先于兖以兖为下流必趋之地舍此而徃将有不可为者曩予闻金龙之决势将直抵张秋复加徃嵗之变议者徒以漕河为忧而民之垫溺不暇顾既乃复闻上筑长堤下修减水闸而今复有小河之濬所以遏其冲而杀其势者殆亦无所不至嗟夫水之为用大矣以资饮食以利灌漑以通舟楫及其为害也崕为之崩地为之陷帆樯为之摧宫室庐舍为之荡溺此无他顺其性与逆其性然耳于乎安有逆民之性而可以有为于天下者吾于是乎有感作宿迁小河记
　　筹河台记【庄泉】
　　天下有大裁制有大承受者丈夫大事业也禹稷契皋陶防龙伯夷周公敷教明刑节礼和乐播百谷平水土分田制井为学校封建以各尽其裁制各大其承受者知天下之责任在我也易曰裁成天地之道辅相天地之宜以左右民记曰经纶天下之大经立天下之大本知天地之化育古圣贤知其在我故凡有所裁制有所经纶岂冐焉自为不经意哉必将以素定之学于其临事为之筹画经理以上下其势使出门合辙于闭戸不敢以易而处难以小而处大固自有主张也然万古天地万古人心圣贤事业后世安得谓我无分哉治已酉秋河水为患四决支流衍漫民多死溺有司以闻圣天子命今刑部侍郎白公治之公曰是大责任予可独徃乃以旧属兵部郎中娄君元善荐公意以为成天下之大事者固不可不得人以辅之也诏曰可于是元善防公宿迁相视原隰至符离谋曰天地间治水一大事水能济人亦能溺人治水者捄人于鱼治之不以其道是人等耳水将鱼我况能捄天下于鱼哉然治天下有要固有不出戸庭而能坐了于万里之外者操其要也治水之要亦惟因其势之通塞为之上下耳鲧湮洪水无是要也且封丘金龙口其势渐基不因而隄之不可其中牟尉氏之决势与河通不从而导之不可河溢梁宋之交虽泄未易然集议得小河口废渠东与泗接可引汴而通不遡而西距归徳饮马池受汴不可河经符离桥峡水隘势不可制不月河其旁不可河势曲狭湍悍不濬其淤经其折而疏之不可饮马池小坝诸决喧豗迅疾不骤筑之以遏奔溃不可是河之费工役之长丁夫之需又皆极其筹画纎芥毫罔或渗漏岂有他哉亦惟谋其要也举其要也举其要而操之何所不可于是而疏于是而濬是以曽不数月河之为月者一为渠者二十为闸者十有五为隄者七百里为塞者三十有七水皆复其故道由汴入睢睢入泗泗入淮以达于海而民不鱼矣符离之谋无不效者谁之功哉孟子以禹之行水行其所无事知者亦行其所无事则知亦大矣今公与吾元善之治河也因其势之通塞为之顺焉未尝凿以私智能言距杨墨者圣人之徒也公与元善其功视禹虽有大小要亦禹之徒哉【荘定公集】











　　名臣经济录巻五十
<史部,诏令奏议类,奏议之属,名臣经济录>
　　钦定四库全书
　　名臣经济录巻五十一
　　明　黄训　编
　　工部【都水下】
　　髙邮州新开湖记【刘健】
　　髙邮州之西南湖曰新开与甓社湖通而天长以东诸水尽汇于此其南北运道自杭家觜至张家沟凡三十余里风或起则巨浪掀天舟行遇之多致覆溺治初户部左侍郎白公昂奉勑整理河道乃于湖东开夹河一道曰康济河以通行舟往来便焉然湖之老岸嵗乆激于西北风浪日就颓坏而康济之河难保无虞九年都宪李公蕙适总督漕运甞委扬州府通判施君渊董工修筑未几迁官去乃以通判韩君琚代之工未竟而李公亦物故都宪张公敷华张公缙相继其任工部郎中谢公缉张公玮刘公浩相继管理凡工力措置悉委扬州府知府王君坦许君节王君恩而督励益至老岸之下颓桩废石积乆未除岸之不坚职此之故命夫匠入水悉出之然后钉桩下石以次修筑迄十六年八月也湖东夹河之间民田千余顷困于积水乃于河底作涵洞三以泄之嵗乆而湮塞河之新岸又日渐冲决田没于水而税如故凡业田之民流亡殆尽诸君患之仍委韩君等督工修理仅三阅月而完田既可乂民之流亡者复业又自淮安至仪真一带河岸低者増之缺者补之视旧有加故近年以来虽大水无所患而舟楫经行者咸视为坦途焉
　　髙邮州新开康济河记【刘健】
　　治二年秋河决汴溢于山东损运道山东守臣上其状天子勑户部左侍郎白公昂乘传以往河既迄功乃视运道自山东抵扬州议所以濬治时监察御史孙君行工部郎中呉君瑞董河事与巡抚右副都御史李公昂漕帅署都督佥事屠公胜署都指挥同知郭公鋐合议髙邮州运道九十里而三十里入新开湖湖东直南北为隄舟行其下自国初以来障以桩木固以砖石决而复修者不知其几其西北则与七里张良珍珠甓社诸湖萦回数百里每西风大作波涛汹涌舟与沿隄故桩石遇辄坏多沈溺前此董河事者甞议修湖东凿腹河以避风涛便往来今欲举运河便利宜莫先于此者白公议允遂相地兴工开凿起州北三里之杭家觜至张家沟而止长竟湖广十丈深一丈有竒而两岸皆拥土为隄桩木砖石之固如湖岸首尾有闸与湖通岸之东又为闸四为涵洞一每湖水盛时便从减杀焉以三年三月始事凡四阅月而成自是舟经髙邮者人获康济白公因采众议闻之上名曰康济河耆民葛璘等谓当有纪郡守贰有甞识予者乃具事状来请记予惟国朝贡赋之需东南过半自海运不行官舫客舟悉出于此舳舻相衔昼夜无虚时而髙邮当南北之要冲顾湖水为险事诚有缺诸公于此能急先务易风涛为坦途以康济往来且工以雇募费出帑藏使民不劳而事集有足嘉者遂为之书
　　乞趁时般运通州仓粮状【王恕】
　　成化八年三月二十二日总理河道刑部左侍郎王恕题臣惟京储之充足固资乎漕运漕运之通塞亦由乎天时若导泉濬渠筑隄捞浅之皆可以人力为也至若雨泽之愆期泉脉之防细则由乎天时似非人力所能为也臣以凡庸无用之才叨膺总理河防之寄夙夜兢惕惟恐不胜凡人力之可为者臣固宜殚力为之至于天时之不可为者以臣之愚固无如之何然亦不可不早图而预为之计思得扬州一带河道别无泉源止借髙邮邵伯等湖所积雨水接济去年因是彼处地方乆旱无雨湖水消耗所以河道浅澁阻滞运船幸赖朝廷洪福上天眷佑偶然大江水溢横流过坝船只方得疏通比及到于张家湾等处却值秋雨连绵路途泥泞脚价髙贵每银一两止装京粮八九石多亦不过十石原领耗米雇脚不敷以致军士借债卖船凑补上纳至十月终方得回还所以多在沿途守冻迄今尚未有到卫者今年扬州地方仍前干旱河道愈加浅澁虽巳设法挑捞车水接济止可补其所耗岂能増其所无虑恐今年粮运又似去年不无负累军士访得即今张家湾等处脚价比之去年有雨时月颇贱所宜议处如防乞勑户部公同总督粮储内外官贠从长计议合无该部出榜召募有车之家给与勘合趁今路干之时令其支运通州仓粮赴京仓交纳管粮主事等官躬亲监临平斛出纳仍令巡仓御史禁革奸弊就于该仓支与粮米准作脚价每十石比街市时价多加与米四五斗则人得其利而乐为之运纳运彀京仓粮数而止待粮船到日若遇天雨脚贵却令将该运京仓粮斛照数于通州仓上纳每石仍照今次给过脚价米数令其抵斗稍加斛面交纳则军得其便而愿为之出备合用垫仓芦蓆等项就于该仓领用如此非惟京储不致迟悮而军士亦得以苏息矣
　　议开河修塘状【王恕】
　　成化八年三月二十二日总理河道刑部左侍郎王恕题臣看得扬州一带河道南临大江北抵长淮别无泉源止借髙邮邵伯等湖所积雨水接济湖面虽与河面相等而河身比之湖身颇髙每遇干旱湖水消耗则河水辄为浅澁不能行舟若将河身比湖身濬深三尺则湖水自来河水自深虽遇干旱亦不阻船前项河道自南至北四百五十余里中间除深濶不用挑濬外其浅窄可挑濬去处尚有二百余里约用九万余人六十工可完每人日给口粮二升该用粮米一十万八千余石卷埽打坝共用桩木一万六千余根草二十余万束及看得髙邮湖自杭家觜至张家沟南北三十余里俱系砖砌隄岸每遇西风大作波涛汹涌损坏船只失落钱粮人命不可胜纪况前项隄岸之外地势颇低若再濬深三尺阔一二丈起土以为外隄就将内隄原有减水闸三座改作通水桥洞接引湖水于内行舟仍于外隄造减水闸三座以节水利虽遇风涛亦无前患若兴此役约用二万三千余人六十工可完每人日给口粮二升该用粮米一万五千六百余石合用筑隄桩木五万四千余根草二十七万余束造减水闸并改造通水桥洞约用桩木砖石等料并工价银二百余两又看得扬州湾头镇迤东河道内通通泰等四州县二千户所富安等二十四盐其间有鱼盐柴草之利在前河道疏通之时二千户所运粮船只俱在本所修艌客商引盐装至仪真每引船钱不过用银四五分扬州柴草止每束卖铜钱二三文近年以来河道淤浅不曽挑濬加以天旱雨少河水干断舟楫不通鱼盐柴米等项通用旱车装载二所运粮船只不得回还本所牛车脚贵柴米价髙以致客商失陷本钱军民难以遣日前项河道自湾头起至通州白浦止三百四十余里俱用挑阔八丈深三尺约用八万五千六百余人六十工可完每人日给口粮二升该用粮米十万二千七百九十余石再看得雷公上下塘句城塘陈公塘俱系汉唐以来古迹各有放水减水闸座年乆坍塌遗趾见存近年以来止是打造土坝拦水随修随坍不能蓄积水利若每塘修造板闸一座减水闸二座潦则减水不致冲决塘岸旱则放水得以接济运河以上四塘共造放水板闸四座减水闸八座除旧有砖石外约用新添砖石等料雇直并匠作工价银二千余两杂工止用各塘见在人夫不必劳民动众臣虽无识询之于众咸以谓若将以上三件河道依前整理庶几舟楫疏通永无浅阻风涛之患而为往来军民无穷之便但缘前项工程浩大合用人力钱粮数多况扬州府地方连年灾伤人民穷困仓库空虚兼且迩来象示警强敌犯边人心惊疑如斯之役未易轻举须时和嵗丰人力寛舒方可为之惟修理陈公等塘闸座一事既不起倩人夫止用前项工价为之颇易合无于本府收贮解京船料铜钱内委官支给收买物料修造闸座亦可以蓄积水利接济运河
　　扬州府重修白塔河记【王璵】
　　维扬郡治东北两舎许宜陵镇侧有河名白塔盖古运河支流以南属于江北达于淮者也皇明宣徳壬子平江伯陈公瑄酾浚旧道建新开大桥潘家江口四闸以蓄泄水以便江南漕运歴嵗滋乆中多壅阏舟既不通闸亦随毁乃者成化癸巳冬巡河郎中郭君升以为言上其事于总督漕运都御史李公裕以询于众得修河事宜以属郭君而总其成焉郭君于是召集旁近兵民二万人疏旧河二十里筑东西捍水堤四十里建通江大同二闸其大桥新开闸之故存者咸修复之又増建土坝三夏月潮涨则由闸冬月水涸则由坝又建减水闸五以防泛滥浅铺五以备疏瀹至于莅事有防享神有祠保障有巡检司凡有益于河者无不为之经始于丁酉三月以是年六月毕工通判鲍克寛具事颠末来请记予甞考之呉城防沟访于左传渠通江湖载之迁史唐漕江淮撒闸置堰宋至绍兴易堰以闸则漕河之出于扬境者最为切要漕法之讲于儒先者最为详备漕数之给于县官者最为丰溢大抵建国于西北为不拔之基取材于东南供不赀之费由今视昔初无少异兴事劝功有待于人此白塔河之所为濬理于今日也虽然古人甞谓润州北距步沙尾纡汇六十里舟多败溺遂徙漕路由京口埭沿伊娄渠以达扬子嵗无覆舟且减运钱数万今京口埭既淤浅不胜重载则由常州孟渎河入江遡流而趋伊娄回逺百八十里视六十里既两倍之而大江风涛之险漂溺之患月所不免又非但嵗中见之而已也斯河既成则江南漕舟出孟渎者可径投断腰洪入夹江三十里入河又四十里而达扬境脱不测之渊以即安流忘盗窃之虞而游乐土蒸徒欢呼无事转挽篙工柁师枕卧而至其为省费又奚翅数万而已也使非李公之经畧郭君之筹画而欲望其力排羣议茂缵成迹施加当时敷被后世如此役者庸可得乎李公字咨徳南昌人巡抚淮南焯有风烈郭君字腾霄濠梁人治水徐淮之间亦累着竒效以不系于兹河也皆畧而不书而特书其兴利拯患充国惠民之一事俾列之贞石以为后来者劝云
　　仪真县复通济闸记【王夔】
　　仪真县城东南自成化甲午提河工部郎中郭君升疏言于朝置闸曰临江曰通济曰响水曰里河口而通济当其中方其置闸也闾阎驵侩之家狃于坝利往往浮言喧腾谓有泄水过盐之患若无事于置闸然者及闸成仅于两纪而通济遂废盖置之既不协于其心则废之适堕其计虽有訏谟逺识知其不可废者亦漫无谏正聴其废焉而已矣夫通济之所以不可废者何也潮之至也不逾时而遽退船之羣次于闸也衔舻接舳无虑二三百数以无虑二三百数之船而当倐退之潮茍无通济纡汇猪蓄有以逗其势遏其冲将使跬步隔于千里顷刻淹于旦暮前响水而弗及后临江而已逺其不贻浅涸损坏之患者几希癸亥之厄可监也故临江诸闸不可无而通济尤不可无则尤不可废也废之者私智也纵其废之者私意也夫事不更变曷见其的于是南京工部分司署贠外郎何君白于总督漕运兼巡抚都察院右副都御史张公公韪其议檄通判扬州府事韩侯知仪真县事马侯协力起废而主簿唐侯暹义官许晟夏麟耆民栁瓒夏傧盛清臧恕张纶共莅厥事肇事于治乙丑正月朏四阅月讫工凡用物以株计松杉榆木三百七以斤计黄白檾蔴八百五十生熟铁八百软篾油灰各二百炭千二百以石计秫米七十灰千二百二十五总费白金二百四十二两有竒闸髙一丈五尺南北隄燕尾共长三十一丈甃石五百八十三丈五尺衬石千七百四十九丈虽闸址仍旧而规制加壮适提河工部郎中张君至防吉啓闸飞艘舞舰与潮下上蒸徒称便无复浅涸损坏之溷其虑马侯以予县人也请书前贤置闸之难后人废闸之易而复之者之有光于置之者焉且俾嗣今修饬毋骛私效尤贻患于无穷予谓栁子有言贤者之兴而愚者之废废而复之为是习而循之为非恒人且犹知之不足列也然而复其事必由乎贤者斯今之所以复通济之意乎欧阳子有言作者未始不欲其乆存而继者常至于殆废自古贤智之士为其民捍患兴利其遗迹往往而在使其继者皆如始作之心则民到于今受其赐天下岂有遗利斯今之所以镵石昭后之意乎张公名缙字朝用阳曲人成化已丑进士歴总台宪式惠淮土寻入为户部右侍郎何君名垕建昌人张君名玮呉人韩侯名琚河南人马侯名论辽阳人
　　闸对记【黄瓒】
　　予奉命督运艘于仪真与郑水部克明杨水部汝珪议啓闸省坝费有事闸司者皆安常袭故以为不可时克明已去予与杨水部持议益坚乃集仪真卫指挥金镗刘俸知仪真县事李文瀚仪真县学教谕卢绣训导呉正叶逢春于舟举一木谕之曰以此椓平水尽所过舟较泄水几何众皆曰诺既而视之减初则二分许予曰水拔自近尔也再移时自逺而集当不减毫发明旦视之果然众议遂沮客有过予问所以予随答而责之以质杨水部将以定浮议而开永利也水部览而颔之曰此殆都宪黄公记修闸之意也时桐城张君履谦亦在坐曰甞见邃庵先生亦言之于是遍览诸闸二公之外复得先少宰钱公太宰王公之文于败垣荒壤中喜而相谓曰闸之兴废公论其定于是矣然不利于鄙人弗夀诸梓必相继埋没前人惠利之功虽复于今日安知将来又不惑乱于浮议乎水部曰然请命之名曰举坠录水部曰称情哉既而取前稿于水部将裂之水部曰谓何曰凡吾所臆见者四碑尽之矣安用此赘词哉水部曰诸老之文学士大夫所能解若夫亲履而甞试之是非利害如示诸掌可以考实迹可以论众人则子之言夫请续碑记之后因并刻之正徳戊寅夏五月十日予在仪真既啓闸通运船客有过予问之曰往者闸司惧泄水禁弗启子今啓之水弗泄而舟获济何所见而然耶曰见夫理而已客曰理安在曰夫闸首里河口中通济罗泗尾阑潮阑潮距里河口五里许可容二千艘顷入通济才十一鳞次以待闸下而啓上水既平不费索挽起未初终申而毕其所泄者长不过一里广不过十寻深不过三尺以此之泄计淮南江北之潴如其长者几四百如其广者何止二万倍以二因四为数八百万则每一啓闸八百万分才去其一耳何泄之足虑客曰甞见夫闸司迫于不得巳而一啓也既牵于闸之两翼复绠引于西隄之绞闗终日不尽二十船何也曰下不闭而河啓人力不足以胜水势也予故曰闸政之废绞闗为之也客曰绞闗所以禆政而谓其废焉何也曰北河之闸地势犹梯级闸于下而受水于其上舟非亟挽恐上竭而不能入入而不能蘟乃倚力于绞也今通济闭而里河启水平舟运帆举篙刺之力耳焉用彼为哉惟无以遏奔放之势而强以人力水易浅而舟难进此浮议乗而沮之也客曰天下水彼盈此亦盈彼缩此亦缩也何清江之闸长啓而不闭隄塘备涝之斗门又从而减泄此则惟恐渗漏禁弗启岂水之性失其平消长盈缩不相通泄于彼者则无与于此泄乎此者犹贻患于彼耶曰人心之偏于水乎何尤谓彼之泄无与于此之盈缩譬之盎贮醯醖漏于左而曰无与于其右孩提有识者不如是之愚也宁减有余于无用之地而不于此利舟楫譬之厨有余饭顾乞儿之哀求弗与举而覆诸污渠中有人心者似不如是之忍也客曰彼不有大禁胡执泥至此曰无也居货庸力之徒利于坝故闸一开纳赂泄水之谤起而在耳目者多不察此自好者宁废公道而弗任怨报谤奔走下吏醺其醲而防其膏一唱百和惟坝焉是附于是闸政日废前贤建置之盛举朝廷济利之大惠遂为虚文焉客曰北闸之水源不息放之则缩闭之则聚其常也若此盘盂之积值经月不雨闭而不泄技穷矣则将何以益之乎曰潮有大小有定俟其至而啓闸俾内灌既平闸而留之使乘潮之舟不沮浅而里河之纳且不退如是再三可以变浅涸而为盈溢顾谓泄水而不啓何其谬哉客仰而笑之曰往者大水里艰运而外艰入工部郎中呉君谕执役者以借潮众窃笑之君令稍削坝已而潮至艰于外者乘势而涌入内之不能运浮而前两厓之艰运船商船皆徳君之惠鼓掌踊跃以君为神明如子之论君殆有见于闸而目之于坝焉耳岂真神明也哉曰然客起而叹曰为政在人圣人之至论客乃揖谢而退
　　仪真县新建烂潮闸记【杨一清】
　　治辛酉春二月二十四日仪真县新建拦潮闸成便漕也仪真为漕河自前代巳然我国家定都北方嵗漕东南粟以供京师多由此道盖喉襟最要地也顾漕河之水至是当入江髙卑势殊河易泄且涸宋嘉定间守臣建白置三闸为蓄水计寻废再举再废国朝洪武辛亥始即其地筑而坝之舟下之上必车坝乃达不尽剥载则不敢以举力稍不齐舟辄坏由是仪真之地舸舰云接贩鬻喧阗罔利之徒萍聚而蚁附居货食力惟坝是便闸不复讲矣成化甲午巡河郎中郭君升建议置闸四为东闗为响水为中闸为罗四闸以通于江一时称便独妨罔利者煽为泄水之说任耳者和之闸遂不用治戊申朝廷用言者下工部檄郎中施君恕相所宜复东闗罗四二闸废响水中闸而新之舟复通利焉然江濵无闸潮无所潴上闸啓注不可遏于是复起泄水之议漕运总戎郭公鋐甞欲増置濵江拦潮闸或谓江濵多浮沙不果治已未冬都察院右都御史张公敷华奉勑为巡抚总漕事有以拦潮之防献者公询于众扬州府同知叶君元进曰元甞承檄董濬河濬及江濵深七尺土黄壤无沙闸必可置公曰然遂以闻即得防乃防郭公檄叶君任其事君受命惟谨防籍程物卜以庚申十月八日始事度地势定造闸之规髙一丈八尺中广二尺八寸袤三丈翼而东西亘加袤之二爰琢爰甃犬牙相入磨砻铲磢厓削砥平叠石数重以固其涯松桩节比以固其底凡用物以计者石八千七百九十以株计者木五千四百七十以片计者板四百九十以斤计者铁二千九百八十蔴一千六百七十篾六百十桐油一百以担计者石灰二千一百三十粳米四百八十秫米三十三诸庸售所取直得先年濬河羡余银千两有竒不责办于有司故工钜而官不知费方役之兴监察御史冯君允中行河至顾瞻称与为之指画俾急图厥成巡河郎中刘君继至偕工部主事邹君亦胥督劝羣僚向风百工子来故事集而人不告劳距经始之期才四阅月耳冯君谓闸啓闭宜有定规乃防刘君议视河盈缩及潮之长落启闭传檄有司遵行之是嵗江河防通舟无留行扬旗伐鼔通数十百艘于饮食谈笑之顷视车坝之劳固有不待较者比秋霖潦浃旬湖水大涨得以时泄不横决为隄堰害亦惟是闸赖焉所省漕运之费嵗当若何民船商舶所省又当若何以嵗继嵗吁其不可量也于乎天下无难为之事顾为之何如耳其始也存乎志而其成也存乎决书曰功崇惟志惟克果断是也昔虞文靖公甞言善为政者当为其所不可不为不敢擅为其所不得为与轻为其所不必为斯可矣是闸为漕运计为天下计在公诚不可不为者然非志之崇则曰曷仍旧贯非力之断则曰曷为敛怨欲其果于有为难矣不然自有闸议以来凡歴数政终以异议者众莫适任责故亟举亟罢迄无成功公始至而即图之谋定而身任之择人而委之虽羣咻众哄屹不为变其志与断有过人者不于是乎徴耶然吾每见世之仕者有所举动辄为异议所沮其同事者谓功不已出从而媒孽之唯恐费甚焉况奉行其下又无良有司虚文取办徒劳无益以増兹多口者皆是也坐是以隳厥成者多矣公兴是役冯君诸贤既赞其决于上又为之规议以图其永于正未甞有所沮挠而奉以周旋又有若叶君心计目揣举无遗力经营结构无一弗当意者暂费而大蠲百年来所当为而末及为者一旦从容为之腾口之徒不敢复出一语是虽公之忠信所孚风声所动而诸君协谋宣力其功顾可诬哉故并书之石以告来者俾嗣守之勿复惑于浮言以隳前人之功也
　　东闗闸记【庄防】
　　仪真东闗闸工部主事夏公育才所建也公以上命来督仪真谓仪真京师喉襟之地转输漕运之所必由朝觐商贾之所必涉有京师不能无仪真也然仪真五坝又非取给于东闗不可五坝盈则蓄东闗以待其涸五坝涸则泄东闗以济其急有五坝又不能无东闗也是五坝者用于仪真东闗者用于五坝也公汲汲于此岂为仪真计哉京师计也天下计也公之用心朝廷可谓至矣公既闸人有谓公于某者曰仪真五坝之地一洼沼也以京师之大赖其力于此寻丈之济岂可深虑哉然欲为京师计使仪真五坝不费余力而国用自充岂有难者昔虞文靖公送祠天妃二使者谓国家之东萑苇之泽濵海而南者广袤相乘淤沮可稻之地何啻千数百里使若东南之人隄圩而田之给牛种农具为之屯种寛其赋之入可省江南漕运之半而仪真五坝之力当亦不可废也今谓仪真距急水河之地髙下不下数丈使塞埠决六合野浦桥之淤塞乃自急水河以达于仪真长江大河风帆浪舶瞬息千里孰之能御而仪真五坝又将可以并省矣公之所以为朝廷计者乃不于此而于彼何哉某曰不然子将以已之所涉者以料公也公岂不知乎此哉某以病废所谓国家濵海而南之地足迹未甞一至不知果可以屯田否也又不知虞文靖公之说行于古者而亦可以行于今也使其可行从前之说则屯田之入但可以省夫江南漕运之半而其半又果能不借夫五坝之力哉从后之说其防虽无可议然水之髙下亦未可遽以口舌而争使果如是则江空水落之时而视夫夏潦濔漫之日又不知其能同否也茍有不同而五坝又可废哉而东闗之闸不可废也盖公之学有本末故其政有缓急缓者效大而用力常难急者效速而用力常易公知三者皆善故先其易而后其难而若所谓以急水河达于仪真公之友夏官主事娄君元善巳上闻矣元善之论公有不知者乎知之公有不为之成乎以元善之论而公成之公之功也至若文靖之说真不甚易非有回天倒海之力不可以某观之公可辞乎使公不以为难而又极其力焉则国用尚何不充之有公殆将以是三者次第行之而谓公不知出乎此者不知公也不然则善与人同不求不忮者又岂无一道乎知急河水之论仪真之水未可遽达使并五坝而遽废之则往来京师者以求于目前闸东闗者急水河地也知屯田之说以天下之事能无龃龉使急水河之举茍有不善则为迂谈何以取信于上成急水河者屯田地也此裁成左右之精经纶造化之妙人不及知而公独知之而某窃窥见之者必居其一于此矣嗟乎天下之治使皆结绳使皆野鹿则巳如欲酬酢乎其他则计之大者亦无以过于此也而若公者尚可为之訾哉公名英育才其字世家吉水云【庄定山集】
　　京口运河疏濬记【倪谦】
　　镇江为郡濒杨子江通江有河曰运河与江北州相直凡苏松江浙闽广之人舟出于江者率由是径而易达然自京口闸至常郡犇牛坝一百六十余里间地势髙隆河形浅狭止利小舟之行其漕运钜艘与夫官民船舶俱从夏港涉大江经圌山始克有济水道迂逺暗沙险阻不时风涛发作轻则樯倾楫摧重则覆溺戕生或遇寇盗动罹刼害且并河之田一遭旱暵则水脉枯涸不能浸溉坐受饥毙公私病焉景泰间郡长吏欲事疏濬具疏以闻诏巡抚工部尚书周忱相度事宜勘计工费疏入而公以谢事去天顺间总督粮储都宪李公秉继巡抚于斯诏下覆实以行公始图经费以举是役寻召还朝后巡抚都宪崔公恭奉命踵至以为便国利民莫切于此遂与郡守林公鹗申度前议自新港至犇牛旧河则疏濬深广京口吕城旧闸则修甃颓缺别于郡城减度桥増置一闸用以潴水潮汐洪大则开闸放舟微小则闭闸车坝庶水有所蓄舟楫通利田亩沾沃永为民便所用众材则于浙江嘉湖二郡取之徒役匠石则于苏松常镇四郡取之议定乃事兴剏裒材用鸠工徒严期约刻日咸集分官各司其役至于规画劝督则身亲莅焉趋事惟勤并手偕作举锸如云劚土如山其河狭者拓之浅者凿之务底深广使多受水其闸旧则培其崩頺补其刓缺完复前规新则下木为桩实甓为基累以灰石固以铁键制度如式务底坚致以时蓄泄常使水与闸平不致盈缩以某年月日兴役某月日役止其为费木以株计若干石以方计若干铁以斤计若干役以工计若干初役之兴也下民颇以为劳逮今十数载间水常弥漫非惟舟楫得涉安流赖免风涛冦盗之虞而田亩得资浸溉大享丰穰之利益思前人之徳不置咸欲刻石以纪其绩丹阳尹蔡侯实因民之情乃具述疏濬设置颠末属言为记惟濬畎浍距川禹之绩也自井牧沟洫之制废而后河渠之利兴古昔能濬河导川者史不絶书则水之为利诚为政之先务也功之钜者其费侈利之博者其劳多然不一劳者不永逸不暂费者不永宁故于是役李公不防其费志图兴举于前而崔公不惮其劳力任其责于后则卒底于成者崔公之功也不亦能急先务者欤故今遗惠在人岂惟起人无穷之思而伟迹在世其必郡乘载之国史书之与古能濬导者同垂名于不朽矣遂书以畀之使刻焉【倪文僖公集】
　　常州府重建犇牛闸记【王璵】
　　距毘陵城西三十里其地为犇牛堰泝堰水西行百八十里歴云阳达京口为餫河其地势东倾盖堰不足以时蓄泄也古甞于京口吕城奔牛为三闸皆莫详其剏始璵甞观史记丹徒水道自六朝来通呉防隋初有诏浚治则是闸在齐梁前巳有之宋陆放翁所谓自剏为是运河三闸已具其说近是大业之役闸当与河相为废兴而志不书至元符嘉泰始两书修复则上下数百载间其缺而不书亦已多矣国朝洪武巳酉闸废更导其支流东北出于堰为坝自是餫河不复通重载漕舟多出孟渎河济江江行险逺嵗不能无覆溺之患天顺巳夘今冢宰崔公克让为都御史巡抚江南因民之虞患也为言于朝请复建闸营度适宜委畀得人曽无几何而五闸告成其在常境者犇牛下闸是也成化戊子都御史邢公克寛来继谓奔牛犹有上闸其遗址尚存盍亦修建俾互为啓闭遂以其事付之常守卓君天锡而以武进邑丞宋瑛董役事给费于公帑役民于农隙其经画之良成功之速与下闸等矣夫自堰废为闸闸废为坝言水利者时有訾病今闸与坝两存之春夏水溢则由闸秋冬水涸则由坝坝可潴而闸无壅也根遗迹防成筭以开永图夫岂乐因循而好自用者所能彷佛其一二哉闸成之明年同知谢君庭桂以属予记夫国家自移都北京其材赋多取给东南正犹汉之山东唐之江淮也引渭穿渠含嘉转漕当时最称便利然水有底柱之险持异议者亦甞改作卒无成功是役于智巧而不观形势之顺逆监古今之成败者也近议亦有谓自七里港疏河越黄坟冈以受江水而崔公不用用之几何不为褒斜取道而邢公继之理其未备无事更迁其亦异于凿三门以重为梁栈者逺矣二公敭歴台省雅有才望其出殿南坼也威惠并行为国足用为输将繇使脱险系斯举也余可推卓君克承克引民不厉而功自倍施之守官用成佳政皆不可以不书夫书前人之迹以昭示后人俾嗣守之勿坠谢君之用心亦良厚矣于是乎书
　　漕船志【马廷用】
　　予乡席君文同以进士出宰郯城入拜工部都水司主事奉命分司清江船厰甫至兴利涤多所裨益逾年稍暇即于厰旁及分司左右皆树大匾以标识之又通年代考据漕船沿革次第走使过南京属予为之记文同为政知所重矣清江船厰在清河县之南距淮安三十余里因临于淮水故名清江云其地平衍弥望旷然盖南北一要冲也我太祖髙皇帝混一区宇定鼎金陵九州百夷任土作贡肆我太宗文皇帝中靖家邦益隆继述于顺天肇建北京爰命文武大臣各一贠濬闸河通舟楫以有海运转输之半行之未乆海运遂罢今所谓清江卫河二提举司皆当时成议于为便宜可乆者累朝相承畧加损益至英庙时江南江北始限为船一万一千七百有竒清江十九卫河十一后清江运船之数复析浙江南直等卫俾归自成造于清江者惟南京镇江江北直诸卫所而已每船价银一百二十两所徴船料初取诸江西湖广四川福建直徽州诸郡县民苦解纳往返经年破产荡家公私俱困军士亦往往有支料不敷展转陪补之患殆有缘此而鬻子出息转相逋逃者有司具实以闻朝廷采羣议湖广荆州府浙江杭州府直太平府委部官抽分以充清江卫河造船之用淮安抽分则令本司自领之通计每嵗例该银二万六百七十两苏杭淮三府人匠银三千三十两每嵗额造五百二十三只江南诸省府不例数内迄今遵守以为定规顷者总督漕运右都御史安福张公总兵官都督同知合淝郭公奉诏入朝防同本部尚书曽公等首建大议复増入官银二千三百七十两总计官给银二万六千七十余两并各军士原额自办银二万三千七百余两总得每嵗共用银五万余两疲兵困卒顿觉少苏此晁大夫所谓节其力而不尽邵夫子所谓寛一分则民受一分之赐者也夫论大计者不惜小费图逺效者不屑近功今计费而给之虽锱铢必较计艘而督之虽沈覆不恤加以罗织多事之吏争虚名逺谤避嫌之人仅守成案数运之后为弊日滋吾恐军民皆惫上下匮乏不知何拯救之方通融之术可以处此而后得耶嗟乎天地间财货止有此数不在民则在官孔子曰节以制度曽子曰用之者舒正使刘晏诸人复用于世千岐万径徒尔纷更吾圣贤之语足矣理财之道要不过此庸系此于末简为清江船厰志且以告夫将来从事者万一吾君吾相有问焉当执此以对此予日夜所有事而愧未能也亦文同所以刻石之意也于是乎书
　　清议篇【唐龙】
　　漕运钱谷之府乃露积于舟而持之者又动戾约束故奸利易滋狱讼烦兴而不息焉特置理刑主事以掌其案厥职専矣其他不领于漕运若吏之掊克有词民之争鬭有词商之逋债有词则一聴犯于有司而主事不与焉此不易之制也迩年理刑者不惟于漕运之牒而聴断焉诸例所不与者一切傍侵兼受广捕逮密罗织繁案牍日然越俎代庖官之僭也十羊九牧民之残也清议咸不直之而訿訿腾于道路达于京师减职禠衔者凡几人于是当代者咸惧其来来者欲去去者欲速若不可一日居也嘉靖戊子春获拜董漕之命都下士夫语以是故而忧之少宰中峯曰而今理刑者乃李子尚防志明行洁达于政体毋用为忧四月涉淮之境上问之父老曰贤哉理刑问之齐民曰贤哉理刑既而夷考之吏之词至辞民之词至辞曰自有主者若商人争猥琐之利益弗屑以淆其政乃喜曰辨治哉慎度哉于是尽检漕运诸刑牍次第授之则曰是乃攸司敢不审克之奸则诘蠧则翦贪则絷侵渔则割正一允以常刑而无所于贷令斯昭昭然至于疑者辨其诬寃者伸其理困者疏其滞哀矜恻怛又若不可以已繁词不连于庭私谒不迹于户政有常经民弗扰矣由是清议秩然以定沨沨然兴焉然则岂有不可居之不善斯不善尔居之善斯善尔李子方得代父老齐民赴予留之而不可得也乃着清议篇以彰之且欲其慎之终身云【渔石文集】
　　河议【宋濓】
　　宋潜溪曰比嵗河决不治上深忧之既遣平章政事嵬某御史中丞李某礼部尚书台哈布哈沈两珪及白马致祀又置行都水监専治河事而绩用未之着乃下丞相防廷臣议其言人人殊濓则以为河源起自西北去中国为甚逺其势湍悍难制非多为之委以杀其流未可以力胜也何也河源自吐畨朶甘思西鄙方七八十里有泉百余若天之列宿然曰鄂端诺尔译云星宿海也自海之西又汇为阿拉克诺尔二泽又东流为齐賔河而齐尔绰克之水由西合呼喇之水従南防雅尔楚之水复至自东南于是其流渐大曰托喀尼译云黄河也河水东行又岐为九曰伊逊鄂罗木译云九渡也水尚清浅可涉又东约行五百里始寖浑浊而其流益大朶甘思东北鄙有大山四时皆积雪曰伊拉玛博啰又曰腾格哩哈达译曰昆仑也自九渡东行可三千里乃至昆仑之南又东流过库济库徳二地至哈喇博勒齐尔与纳琳哈喇河合又合竒尔穆蘓二水乃折流转西至昆仑北既复折而东北流至贵徳州其地名博勒齐尔自昆仑至此不啻三千里之逺又约行三百里至积石从积石上距星宿海盖六千七百有余里矣其来也既逺其注也必怒故神禹导河自积石至龙门南到华隂东下底柱及孟津洛汭至于大伾大伾而下酾为二渠北载之髙地过洚水至于大陆播为九河趋碣石入于渤海然自禹之后无水患者七百七十余年此无他河之流分而其势自平也周定王时河徙砱砾始改其故道九河之迹渐至湮塞至汉文时决酸枣东溃金隄孝武时决瓠子东南注钜野通于淮泗泛郡十六害及梁楚此无他河之流不分而其势益横也逮乎宣房之筑道河北行二渠复禹旧迹其后又疏为屯氏诸河河且入于千乘县徳棣之河复播为八而八十年又无水患矣及成帝时屯氏河塞又决于馆陶及东郡金隄泛滥兖豫入平原千乘济南凡灌四郡三十二县由是而观则河之分不分而其利害昭然又可覩已自汉至唐平决不常难以悉议至于宋时河又南决南渡之后遂由彭城合汴泗东南以入淮而向之故道又失矣夫以数千里湍悍难制之河而欲使一淮以疏其怒势万万无此理也方今河破金隄输漕郓地几千里悉为巨浸民生垫溺比古为尤甚莫若浚入旧淮河使其水南流复于故道然后导入新济河分其半水使之北流以杀其力则河之患可平矣譬犹百人为一队则其力全莫敢与争锋若以百分而为十则顿损又以十各分为一则全屈矣治河之要孰逾于此然而开辟之初洪水泛滥于天下禹出而治之水始由地中行耳盖裁成天地之化必资人功而后就或者不知遂以河决归于天事未易以人力强塞此迂儒之曲说最能偾事者也濓窃愤之因备着河源以见河势之深且逺不分其流决不可治者如此傥有以闻于上则河之患庶几其有瘳乎虽然此非濓一人之言也天下之公言也【潜溪集】
　　按景濓此议作于至正间予甞闻前辈云禹贡曰导河自积石未穷其源也汉张骞云河有两源一出于阗一出于葱岭唐薛元鼎云得河源于昆仑盖皆传闻耳迨元起沙漠太祖征西夏至黄河九渡盖在昆仑西南宪宗命锡里征西域六年拓地四万里而河则在域内所谓星宿海得之目覩也景濓引援示人详矣若夫治河多分其流亦确论也
　　河源辨【王鏊】
　　客有问河源者王子曰是非予所及也虽然予以为必出于昆仑曰子何以知之曰予以理知之山与水同原天下之山起于昆仑天下之水出于昆仑无疑也曰子不闻乎昔元世祖欲穷河源遣使行四五干里至吐畨朶甘思西部有曰鄂端诺尔者华言星宿海也有水百望之如列星此河源也逾昆仑二十余日矣予曰西域之迹发自张骞骞所歴诸国甚乆且逺东汉之世大秦条之安息至于海濵四万里外重译贡献班超遣掾甘英穷临西海而还皆未覩所谓昆仑也何元使得之易乎禹本纪言河出昆仑去嵩髙五万里外国图云从大晋西七万里得昆仑之墟今元使行不及五千里云已逾之何昆仑之近乎自昔言昆仑者皆在西北元使所图乃在西南何也兹则元使所谓昆仑者果昆仑乎所谓星宿海者果河源乎未可知也尔雅云河出昆仑墟色白并于七百川色黄山海经云昆仑之丘河水出焉东南流注于汜天之水洋水出焉西南流注于丑涂之水黒水出焉西流注于大杅淮南子云昆仑之墟河水出其东北赤水出其东南洋水出其西北佛经阿耨山顶有大池水分流为四大水入中国者为黄河入东海其三入南海北海西海为弱水黒水之属穆天子传云阿耨达山出六大水西南有水名遥奴小东有水名萨罕又东有水名恒伽三水同出一山俱入恒水阿耨即昆仑也康泰扶南传曰恒水之源出昆仑有五大源分流为诸水洛书曰河自昆仑出于重野迳积石为中国之河古书所纪先后一辙岂皆不可信而元使独可信乎是为其得之亲见也曰古之至人夫独非亲见凿空以欺后世乎释氏生于天竺穆王宴于瑶池夫岂非亲见乎而疑之也然则元使其诬乎曰吾甞考之河有两源一出于寘一出昆仑之墟且汉使亦甞穷河源矣谓出于寘其山多玉石采来天子案古图书名其山为昆仑然非古所谓昆仑也元使所见其殆是乎若昆仑之墟彼固未之覩也且天竺诸国有身热头痛之坂县度之阨热风夏雪毒龙恶鬼猛虎狮子之害元使亦甞歴此乎淮南子载昆仑之上有木禾珠树玉树悬圃阆风十洲记谓弱水绕之上有金台玉阙之类元使亦甞覩此乎虽其神怪恍惚不可尽信而河源之出于是不可诬也近有佛图调者谓钟山西六百里有昆仑郭璞谓别自有小昆仑也则昆仑固非一乎曰昆仑之逺近不一然则河源恶乎定曰水经云昆仑之西北河水出其东北东南流入渤海其源一出于寘之南山北流与葱岭合东注蒲昌海郭璞云河出昆仑潜行地下至于寘国复分流岐出合而东注盐泽复行积石为中国河此定论也予见近世之论河源者每以一夫之目废千古之论故为之辨【山居杂著】
　　除民之害【丘濬】
　　臣按天地间为民害者在天有旱潦之灾在地有河海之患然雨之为旱潦也有时而人犹可以先事为之备若夫河海之患则有非人力所能为者矣虽非人力所能为而人君有志于为民者其忍坐视而付之无可奈何哉中国之水非一而黄河为大其源逺而髙其流大而疾其质浑而浊其为于中国也视诸水为甚焉自禹疏九河之后迁史河渠书述之详矣臣请探厥本源自张骞使西域之后说者咸谓河出昆仑至元世祖始命其臣笃实者西穷河源得其源于吐蕃朶思甘之南曰星宿海四山之间有泉近百汇而为泽登髙望之若星宿然胡言所谓鄂端诺尔也其地在中国西南直四川马湖府之正西三千余里云南丽江府之西北一千五百里较之昆仑殆为近焉自西而东合诸河水其流寖大东北流分为九渡行二十日至大雪山名腾格哩哈达即昆仑也绕昆仑之南折而东而北而西复绕昆仑之北又转而东北行约二十余日始入中国自贵徳西宁之境至积石经河州东北绕朔方上郡又东出境外经三受降城东胜等州又折东南出龙门过河中抵潼闗东出三门析津为孟津过虎牢而后奔放平壤吞纳小水以百数势益雄放无崇山巨矶以防闲之旁激奔溃不遵禹迹故虎牢以东距海口二三千里俱被其害方禹之导河其河盖自西而东又转而北之东以入海焉周定王五年河徙已非禹之故道汉元光三年河徙东郡东注勃海继决瓠子又决馆陶遂分为屯氏河二河相并而行元帝永光中河水始分流于博州屯氏河始塞后二年又决于平原则东入齐入青以达于海下流与漯川为一宋熈宁十年河又分为二派一合南清河入淮一合北清河入海是时淮仅受河之少半耳金之亡也河始自开封北卫州决入涡河以合于淮旧河在开封城北四十里东至虞城下达济宁州界本朝洪武二十四年河决原武之黒阳山东经开封城北五里又南行至项城经颍州颍上东至夀州正阳镇全入于淮而故道遂淤永乐九年复疏入故道正统十三年又决荥阳东过开封城之西南自是汴城在河之北矣又东南经陈留自亳入涡口又经防城至怀逺东北而入于淮焉抑通论之周以前河之势自西而东而北汉以后河之势自西而北而东宋以后迄于今则自西而东而又之南矣河之所至害亦随之防民患者乌可不随其所在而除之哉礼曰四渎视诸侯谓之渎者独也以其独入于海故江河淮济皆名以渎焉今以一淮而受大黄河之全盖合二渎而为一也自宋以前河自入海尚能为并河州郡之害况今河淮合一而清口又合沁泗沂三水以同归于淮也哉曩时河水犹有所潴如钜野梁山等处犹有所分如屯氏赤河之类虽以元人排河入淮而东北入海之道犹微有存焉者今则以一准而受众水之归而无防滴之渗漏矣且我朝建国幽燕漕东南之粟以实京师必由济博之境则河决不可使之东行一决而东则漕渠干涸嵗运不至其害非独在民生且移之国计矣今日河南之境自荥阳原武由西迤东歴睢阳亳颍以迄于濠淮之境民之受害而不聊生也甚矣坐视而不顾欤则河患日大民生日困失今不理则日甚一日或至于生他变设欲兴工动众疏塞并举则又恐费用不赀功未必成而坐受困弊然则为今之计奈何孟子曰禹之治水水之道也又曰禹之治水也行其所无事也古今治水者要当大禹为法禹之导河既分为九以分杀其汹涌之势复合九为一以迎合其奔放之冲万世治水之法此其凖则也后世言治河者莫备于贾让之三防然歴代所用者不出其下防而于上中二防盖罕用焉往往违水之性逆水之势而与水争利其欲行也强而塞之其欲止也强而通之惜微眇之费而忘其所捐之大防已成之业而兴夫难就之功捐民力于无用糜民财于不赀茍顾目前遑恤其后非徒无利而反有以致其害因之以召祸乱亦或有之顾又不如聴其自然而不治之为愈也臣愚以为今日河势与前代不同前代只是治河今则兼治淮矣前代只是欲除其害今则兼资其用矣况今河流所经之处根本之所在财赋之所出声名文物之所防所谓中国之脊者也有非偏方僻邑之可比乌可置之度外而不预有以讲究其利害哉臣愿明诏有司博求能浚川疏河者徴赴公车使各陈所见详加考验预见计定必须十全然后用之夫计防虽出于众而刚断则在于独择之审信之笃而用之专然后能成功耳不然作舎道傍甲是乙非又岂能有所成就哉臣因朱氏之言而求大禹之故深信贾让上中二防以为可行盖今日河流所以泛溢以为河南淮右无穷之害者良以两渎之水既合为一众山之水又并以归加以连年霖潦嵗嵗増益去冬之沮洳未干嗣嵗之潢潦继至疏之则无所于归塞之则未易防遏遂使平原汇为巨浸桑蔴菽粟之变为波浪鱼鼈之区可叹也已伊欲得上流之消泄必先使下流之疏通国家诚能不惜弃地不惜动民舎小以成其大弃少以就夫多权度其得失之孰急乘除其利害之孰甚毅然必不惑于浮议择任心膂之臣委以便宜之权俾其治河流相地势于其下流迤东之地择其便利之所就其污下之处条为数河以分水势又于所条支河之旁地堪种稻之处依江南法创为圩田多作水门引水以资灌溉分疏之后水势自然消减然后从下流而上于河身之中去其淤沙或推而荡涤之或挑而开通之使河身并深足以容水如是则中有所受不至于溢出而河之波不及于陆下有所纳不至于束隘而河之委易达于海如是而又委任得人规置有法积以嵗月因时制宜随见长智则害日除而利日兴河南淮右之民庶其有瘳乎或曰若行此防是无故捐数百里膏腴之地其间破民庐舎坏民田囿发人坟墓不止一处其如人怨何呜呼天子以天下为家一视同仁在此犹在彼也普天之下何者而非王土顾其利害之乘除孰多孰寡尔为万世计不顾一时为天下计不徇一方为万民计不恤一人贾让有言濒河十郡治隄嵗费万万及其大决所残无数如出数年治河之费以业其所徙之民大汉方制万里岂与河争咫尺之利哉臣亦谓开封以南至于鳯阳每嵗河水渰没中原膏腴之田何止数十万顷今纵于迤东之地开为数河所费近海斥卤之地多不过数万顷而已两相比论果孰少哉请于所开之河偶值民居则官给以地而偿其室庐偶损民业则官陪其偿而免其租税或与之价值或助之工作或徙之寛闲之乡或拨与新垦之田民知上之所以劳动乎我者非为私亦何怨之有哉矧今鳯阳帝乡园陵所在其所闗系尤大伏惟圣明留意万一臣言可采或见之施行不胜幸甚
　　治河论上【邵寳】
　　万世言治水者必曰禹治水而不法禹可乎孟子曰禹之治水水之道也水之所以为水禹之所以为治无出此矣河也者天下之水之大者也禹之治水其详见于禹贡其曰导河积石至于龙门南至于华隂东至于底柱又东至于孟津东过洛汭至于大伾北过洚水至于大陆乂北播为九河同为逆河入于海者皆顺道之法初无障逆之说故能成府事之功而天下称神其极至于地平天成焉由今观之其所空之地甚广所处之势甚易所求之效甚小是故其成功也如此今之治水者其去禹也逺矣而所空之地乃狭于禹所处之势乃难于禹所求之效乃大于禹欲其成功不亦难乎何谓所空之地狭于禹盖禹之导河自大伾以下分播合同随其所之而疏之不与争利故水得其性而无冲决之患非无冲决也彼自冲决而非吾之所得与也今夫一杯之水举而注之地必得方尺乃能容之其势然也河自大伾以上水之在杯者也大伾以下水之在地者也以在地之水而欲拘束周旋如在杯之时大禹不能而况他人乎今河南山东郡县棊布星列官亭民舎相比而居凡禹之所空以与水者今皆为吾有盖吾无容水之地而非水据吾之地也固宜其有冲决之患也故曰所空之地狭于禹何谓所处之势难于禹盖甞观禹之治矣随处施功初无窒碍亦无拘限今北有临清中有济宁南有徐州皆转漕要路而汴省在西南又为宗藩所在左盼右顾前瞻后望动则肘掣使水有知尚不能使之必随吾意况水无情物也其能逶迤曲折以济吾之事哉故曰所处之势难于禹何谓所求之效大于禹盖禹之所以为治去其垫溺之害而已此外无求焉今则赖之以漕不及汴矣又恐坏临清也不及临清矣又恐坏济宁也不及济宁矣又恐坏徐州也使皆无坏又恐漕渠不足于运也了是数者而后谓之治故曰所求之效大于禹以若地处若势求若效虽禹复生恐其难矣而或者犹哓哓然曰某为上防某为下防某为中防则惑之甚也然则奈何奈何哉苏子曰夷狄不可以中国之治治也求其大治必至于大乱先王知其然是故以不治治之治之以不治者乃所以深治之也某于河亦云
　　治河论下【邵寳】
　　夫所谓治之以不治者非不欲治之也盖难于其治也难于其治而遂不之治则其患有不可胜言者君子顾忍坐视吾无辜之百姓受兹酷烈哉今夫人有病其势笃且死也将求医以治之欤抑亦委之于不医欤委之于不医是待死而已矣是故谓河之不必治者待死而委之于不医者也茍知求医矣而谓其可恃以必不死且至千百年之夀此所谓不惟无益而又害之今之治河者何以异是是故亦治之以不治而巳矣盖河自周定王时北徙汉氏而下决东郡决瓠子决魏之馆陶分屯氏决清河灵乌渎口其变非一议者或欲疏禹之故道或欲塞所决之口或欲分流以杀其冲决之势或欲筑堤以障其泛滥之虞或又有望气用数而谓人力强塞未必可以应天者载考前史歴歴可见亦今日治河者之所熟讲而饫闻者也虽成败得失不能无辨然譬之医者其皆一方乎茍不问其缓急先后执一方而求病之愈不愈则归咎于方岂方之罪哉用方者之罪也取古之方随其缓急先后而用之此所谓治之以不治者也故如漕渠急则张秋等坝所当先筑而疏故道塞决口分流诸派次焉然故道若髙则不必于必疏新流若下则不必于必塞其间泛出旁溢或用疏法或用塞法以水治水吾无容心故曰取古之方随其缓急先后而用之此之谓也今河之为患如一人之身而具百病者也朝轻而夕重表减而里加虽有卢扁不能使之全愈也故必得良医师坐守其侧切脉观色聴其声音察其寒热究其病之所由起尽心力救之如前所谓取古之方随其缓急先后而用之者幸而愈则调理如故不幸而复发于此则改图而治之是故有求医无遗医药饵常备攻治常施而不必其成功要于不死而已矣故曰治之以不治今治河之大臣良医师也工与料药饵也凡所谓疏塞分筑之类攻治之法也为今之计宜常设总理大臣更置其属频巡视谨调防任满则代或加命使仍其职而不必其功之成备工与料而惟其所用焉可也然大臣之任其事在朝廷疏塞分筑之类其事在大臣而所谓工与料者则在民矣民可使之困乎故治河非难也备工与料之为难也【容春堂集】
　　总理河道题名记【于湛】
　　王者宅中图治必挽天下财赋以给经费我朝始由海运继由陆运凡三变乃改今河运然地势中髙南北迤就下乏水以济济水伏流齐鲁随地溢出为泉泉在东郡凡二百八十有竒各以近入汶泗洸沂诸水东流赴海文皇帝命工部尚书宋公礼修复防通河伐石起堰东遏诸水西注漕渠南北分流北流者防漳防卫上接白河南流者防河防淮下接寳应髙邮诸湖漕渠遂亘南北濬泉以广其源建闸以节其流筑隄以防其溃决列铺舎以通其淤浅辟湖潴以时其蓄泄引水灌洪以平其险阻备夫以供其役铨官以司其事董之以主事八各有专职临之以郎中三各有分地监司守令亦与有责焉又以地广事剧役众费繁宗统不可以无人乃勑差大臣一人总理于上爰集众思以举羣防嵗挽东南四百万石万艘鳞次而进时当盛夏维扬迤北乘风扬帆南旺迤北顺流放舟既脱海运之险亦无陆挽之劳四方万国五材百货罔不毕集民命获全国计斯裕文皇开济之功同于天地诸臣弼成之迹要亦不可泯也禹贡一书纪神禹治水之迹与典谟训诰并列为经昭示罔极我朝前此效劳诸臣水部分司各有题名而总理大臣漫无所考岂非缺典耶嘉靖丁酉予承乏是任深用嘅惜乃搆亭公宇之东偏爰披往籍录宋礼以下若干人立石题名而各疏履歴其下仍虚左方以俟递书庶后来者有考焉或曰漕河之尽制以帝都之在燕也前代都平阳都闗中都洛阳都大梁并以黄河为运道宁有此劳费哉曰是不然夫东南以海为险西北以山为险遡海肆逆为难而乘髙犯顺为易故西北世有边塞之患自辽左至甘凉六镇皆守山外去中原千有余里惟幽蓟一镇独守山内中原内地与敌仅隔一山而山复中缺为敌所窥安史之盗唐契丹之盗晋金元之宋率由此首难自昔有天下而以此地属人未有能乆宁者窃谓扼强敌而障中原据上游而制六合孔子复生必从文皇帝之见矣曰都燕之利则既闻命矣海运由浙西不旬日可达都下较之河运费省而功倍丘文庄衍义补言之详矣近年言者亦多厌河运之劳而欲举文庄之防子顾极言河运之利而欲侈诸臣之功示诸乆逺何也曰海运之法作俑于秦效尤于元祖宗已弃之防三代以前未闻也文庄计漂溺之米而不计漂溺之人故以海运为便不知米漂而载米之舟驾舟之卒管卒之官能独免乎考之元史至元二十八年海运漂米二十四万五千六百有竒至大二年漂米二十万九千六百有竒即如文庄言每舟载米千石用卒二十人则嵗溺而死者殆五六千人此元人海运之之明验也若之何乃尤人而效之哉河运之费费于人所谓人亡人得者损上益下者王者以天下为家又奚恤哉曰海运诚不可复矣今之河运筑堤建闸并以人胜时不常泰人不皆良能保无意外之变乎曰变不可保也海胡可蹈哉今之黄河经行河南之祥符者去卫河仅七十里凿而通之万夫一月之力也议者徒以冲决为难窃以为黄河之难不难于海也二道并设而各从其便常可也变亦可也是则可为也曰此尤不可之大者先朝河决张秋运道梗塞罄数省之力捐不赀之费再歴寒暑乃克底宁众方幸其南子欲引之北吾不知其何说也如子之言且将为运道忧矣曰今之黄河固古之运道也昔固北行而今始南迁也民间舟楫往来如织未甞一日废也在古则宜在今则否在南则利在北则否在民则可在公则否在海则易在河则难吾亦不知其何说也此不谷之见也谨并志之
　　漕河图志叙
　　予观漕河图志未甞不敬叹我祖宗之圣谟神烈之宏逺也夫汉唐皆当王闗中矣宋甞都汴矣而漕挽有三门七津之险有海运难其故道犹存见者罔弗腾骇惟我国家则不然跨江入淮由河达济四渎毕涉舳舻相望者三千里虽有吕梁徐州二洪之险又皆疏凿之命水部臣监临之舟航利涉惟汶济泉源或遇阳亢时出微细则疏沂泗诸水以益助之筑闸置吏以啓闭之分命水部臣以辖之总命大臣以督之浅深惟均漕舟往来弗滞官军乐于用命呉艭越艘燕商楚贾珍竒重货嵗出而时至言笑自若视为坦途于乎其视汉唐宋之险且难者奚翅霄壤哉虽然漕挽者官军之劳输纳者百姓之力也古者什而赋今则不然计亩输粮徴逋索贡半归官府百姓所食羡余粃稗耳官军兊运罔知寒暑牵防捩柁百倍其劳既入太仓固皆充军国之用而冗食者蜂攒而蚁聚甚至锦衣玉食大半皆游手狡滑之徒是皆小人之所当必去者也读圣贤书食天子禄如吾辈其亦有伐檀之风否乎
　　漕河军卫有司　府三　州十一　县四十　卫二十二　所一
　　宛平县　大兴县　通州　　通州左卫
　　通州右卫　定边卫　神武中卫　漷县
　　香河县　营州前屯卫武清县　武清卫
　　天津卫　天津左卫　天津右卫　静海县霸州　　青县　　兴济县　沧州
　　交河县　南皮县　东光县　呉桥县
　　景州　　徳州　　徳州卫　徳州左卫
　　故城县　武城县　恩县　　夏津县
　　清河县　临清州　堂邑县　博平县
　　东昌府　聊城县　东昌卫　平山卫
　　阳谷县　东阿县　夀张县　东平州
　　东平【守御千户所】汶上县　嘉祥县　钜野县
　　济宁州　济宁卫　邹县　　鱼台县
　　砀山县　萧县　　丰县　　沛县
　　徐州卫　徐州卫　徐州左　　邳州
　　邳州卫　睢宁县　宿迁县　桃源县
　　清河县　淮安府　山阳县　淮安卫
　　大河卫　寳应县　髙邮州　髙邮卫
　　扬州府　江都县　扬州卫　仪真县
　　仪真卫
　　漕河水程自通州至仪真水路三千里凡为驿四十有二
　　通州路河水马驿至本州和合驿一百里
　　和合驿至武清县河西驿九十里
　　河西驿至本县杨村驿九十里
　　杨村驿至本县阳青驿八十里
　　阳青驿至静海县奉新驿一百里
　　奉新驿至青县流河驿七十里
　　流河驿至兴济县干宁驿七十里
　　干宁驿至沧州甎河驿七十里
　　甎河驿至交河县新桥驿七十里
　　新桥驿至呉桥县连驿七十里
　　连窝驿至徳州良店驿七十里
　　良店驿至本州安徳驿七十里
　　安徳驿至本州梁家庄驿七十里
　　梁家庄驿至武城县甲马营驿一百十五里甲马营驿至临清州渡口驿七十里
　　渡口驿至本州清源驿七十里
　　清源驿至清平县清阳驿六十里
　　清阳驿至东昌府崇武驿七十里
　　崇武驿至阳谷县荆门驿八十五里
　　荆门驿至东平州安山驿六十里
　　安山驿至汶上县开河驿七十里
　　开河驿至济宁州南城驿一百十里
　　南城驿至本州鲁桥驿五十五里
　　鲁桥驿至兖州府沙河驿六十五里
　　沙河驿至沛县泗亭驿六十里
　　泗亭驿至徐州夹沟驿七十五里
　　夹沟驿至本州彭城驿九十里
　　彭城驿至本州房村驿六十里
　　房村驿至邳州新安驿六十里
　　新安驿至本州下邳驿六十里
　　下邳驿至本州宜河驿六十里
　　宜河驿至宿迁县钟吾驿六十里
　　钟吾驿至桃源县古城驿六十里
　　古城驿至本县桃源驿六十里
　　桃源驿至清河县清口驿六十里
　　清口驿至淮安府淮隂驿六十里
　　淮隂驿至寳应县安平驿八十里
　　安平驿至髙邮州界首驿六十里
　　界首驿至本州盂城驿六十里
　　盂城驿至扬州府邵伯驿六十五里
　　邵伯驿至本府广陵驿四十五里
　　广陵驿至仪真县仪真驿七十五里







　　名臣经济録巻五十一
<史部,诏令奏议类,奏议之属,名臣经济录>
　　钦定四库全书
　　名臣经济録巻五十二
　　明　黄训　编
　　工部【虞衡　屯田】
　　遵化县铁厰志【邵寳】
　　工部分司在县东六十里铁厰中永乐间俱以各卫指挥领其事宣德末始委虞衡司官董之分司正綂九年主事张孚建成化间主事马祥鼎新焉正防三间中外门各三间左司房三间谯楼三间右杂噐库铁库计二十四间米库一间吏舎四间杂造局六间炉冶所铁砂狱二十六间炉房九间公廨过防一间寝室五间四顾楼柴炭萃景楼翫翠斋各三间涤烦楼亭一间厢房四间户所防各三间在仪门外军噐局三间在防北仓房五间在防西北【缺】
　　易州山厰志【戴铣】
　　山厰之设专以烧薪炭供应内府宣德五年置于平山继迁沙峪口景泰间移置满城县西十里惟设部堂之所周以垣墉构以稠木盖以茅茨仅蔽风雨而已各府厰房未有定居率于西山寨口置厰烧采地荒又徙他处凡遇朔望及柴夫销批倒解俱赴部厰习为例天顺元年移置州城西北二里许其防堂官民庐舎茍完而已其后建部堂于中环以土成八府五州分治以次而列皆南向前有东西长衢各属州县分治列焉毎门各设坊牌以记之其部堂府治两傍各有隙地为积放薪炭之所并植蔬果以供日用部堂总其纲府州县佐贰官分理其事民之执兹役者嵗亿万计车马凑集财货山积亦云盛矣然昔以此州林木蓊郁便于烧采今则数百里内山皆濯然举八府五州数十县之财力屯聚于兹而嵗供犹或不足民之膏脂日以告竭在易尤甚上不亏国用而下能苏民困仁人君子尚有以念之哉
　　工部分治一所居厰之中
　　直真定府分治一所营一所在部治东辖州五县二十七
　　直保定府分治一所营一所在部治西辖州三县一十七
　　山东兖州府分治一所营一所在部治东辖州四县二十三
　　山东青州府分治一所营一所在部治东辖州一县十三
　　山东东昌府分治一所营一所在部治西辖州二县十六
　　山东济南府分治一所营一所在部治东辖州四县二十六
　　山西太原府分治一所营一所在部治西辖州六县二十三
　　山西平阳府分治一所营一所在部治西辖州六县二十九
　　山西直辖五州分治一所营一所在部治西辖县一十七
　　工部芜湖分司题名记【邵寳】
　　公署之有题名旧矣姓名邑里科第官阶差遣嵗月之外不加一词而褒贬之公论付之后人书之者无心而观之者足以为劝为戒其微而婉也有诗之义其简而严也有春秋之体是故君子尚之而歴世不能废也我国家承平百五十有余年百司庶府莫不任人就列内而省防外而藩臬郡县至于寓馆署防皆有所谓题名者盖世平治乆制备文繁虽不出于令甲而于事体亦若有不可缺者如此工部分司在芜湖县者实自成化七年始当时建议者以漕运舟船之料供应什器之料民不胜其科率盖取诸材木之焉而芜湖为畿辅近地当川湖二省下流商筏所聚故分司于是乎建大司空嵗请于朝简委员外郎若主事一人主之期月乃代越治正德至于今盖五十有六年矣歴官五十有三人先是治乙丑主事永平张君秉清者尝一题之今主事岳池张君大用谓其简略失次也通加详订序书分注以刻诸石将俾继自今有所考焉用为后人指议之地刻既成则托吾友李生原道书请予为记予惟六卿分职莫非天工王事而虞衡所职则渉于权利士大夫之自好者往往不屑于是然君子论为已之学者率谓钱谷簿书不足为累盖于其心不于其迹其道固然也况公私义利之辨正君子所当先讲者故不当其事则已茍事有所当则夫地也吾致力焉而自考焉实于斯在盖以公灭私固君子立心之要以义为利尤君子制事之宜以是事国何职不共以是立身何德不进易是则上干官箴下招物议刑书史笔不在于今则在于后虽有他美莫之能赎而况无美可称者哉古今记题名者莫不以司马公谏院为先要其大指不过忠诈直囬四言而已而后人所议率不能外今予之虞于后人者岂有他哉亦惟曰某也公某也私某也义某也利云尔呜呼人有恒言后之视今犹今之视昔也可不畏哉可不儆哉张君发身贤科始仕初政乃是之莅而于斯记汲汲焉图之予知君之能爱斯名也亦可以观乎其人矣矧原道乃吾同年赠司空舫斋先生之子文行粹然克肖家学凡所称君其言也信因附书之而不敢加一词者亦题名体也










　　名臣经济録卷五十二
　　钦定四库全书
　　名臣经济录卷五十三
　　明　黄训　编
　　都察院　通政司　大理寺
　　御史府记【方孝孺】
　　皇上嗣位之初即下明诏行寛政赦有罪蠲逋租钜万计去事之妨民者明年以纪元赐髙年米肉绵帛民鬻子者官为之赎免田之租税几年分遣使者问海内所患苦赏亷平吏罪至死者多全活之于是刑部都察院论囚视往嵗减三分之二人人皆重犯法二年春二月甲子有诏若曰顷以诉状繁易御史防号都察院与刑部分治庻狱今赖宗庙神灵断狱颇简其更都察院仍汉制为御史府专以紏贪残举循良匡政事宣敎化为职省御史员定为二十八人务为忠厚以底治平三月戊辰赐御史衣明日已巳以都察院旧署在太平门之北于朝谒为难命即詹事府为御史府赐宴于新治复命文武大臣皆预以宠绥之既而有勑令臣某记其事臣惟斯民之生以德养之则安于为善以刑制之则弃于为恶圣人之治天下岂有他术哉使人皆知去恶以从善而治道成矣惟御史之官始于周其职之所治与权任之重轻虽累变不常然得其人则纪纲振而国体尊非其人则人望不肃而是非错缪然专任以刑狱则自近代始曩者法吏持刑深刻犯者滋众先皇帝甚厌苦之欲有所更革而未暇今皇上以德养人羣生喜悦讼者衰止复古官名以脩善政实行先帝之遗志自今居是府者其敬承圣训凡便于国利于民者则言之为民之蠧为国之病者则去之毋溺于私而枉其所守毋慑于势而屈所当为一以道辅佐天子行德敎使黎民醇厚如三代时斯不负建官图治之意茍为不然舎其大而务其细或小忠末节以市名或为诡行憸言以规荣利于民之治否国之安危无预焉则是官之名虽更而实之可厌苦者自若也奚可哉臣幸执笔从太史后夫纪政敎明职守以示后世史氏职也故书其事以为居位者规
　　重台諌之任【丘濬】
　　唐制御史大夫一人中丞二人其属有三院一曰台院侍御史焉二曰殿院殿中侍御史焉三曰察院监察御史焉大事奏裁小事专逹凡有弹劾御史以白大夫臣按御史大夫即今左右都御史之职中丞即今左右副佥都御史之职唐有三院今并其二于察院祖宗设都御史六员职专紏劾百司辨明寃枉提督各道凡事之不公不法者皆在所理其属有十三道各设监察御史曰浙江曰汪西曰福建曰湖广曰山东曰河南曰山西曰陜西曰广东曰广西曰四川曰云南曰贵州分掌其各布政司事其京卫并直府卫则分焉御史之职在紏劾百司照刷文卷问拟刑名巡按郡县是则朝廷耳目之任所以振肃纪纲而防邪革弊者也六部之职有攸司而都察院惟所见闻不系职司皆得以紏察焉
　　钦遵勑谕申明宪纲事【汪鋐】
　　臣伏覩皇上即位之六年八月二十六日勑谕都察院内一欵成化七年宪宗皇帝钦准事例巡按公差御史回京之日本院堂上官仍依旧例查勘考察保结称职者具奏照旧管事若有不称奏请罢黜近年此例虽存不闻劾罢一人盖由堂上官不能振扬风纪反为属官所制避谗逺怨以致人心怠弛今后巡按满日务要严加访察果无赃私过犯推奸避事等项实迹取具该道结勘明白方许囬道管事若有不职事迹不许防胧具奏照例奏请黜罢等因臣仰窥圣意惓惓以考察巡按为谕良以巡按关系甚重得其人则一方之民无不受惠非其人则一方之民无不受害其为虑至深逺矣圣谕又谓此例虽存不闻劾罢一人盖由堂上官不能振扬风纪反为属官所制避谗逺怨以致人心怠弛此皇上洞烛幽隠卓越千古之见又无以加矣臣窃欲淬励尽忠仰答圣意窃以御史言官朝廷耳目之寄欲考其不职而劾罢之茍非真有显然事迹可据则固未可苟焉为之也臣是用忘其固陋谨以宣宗皇帝所定宪纲及皇上所降勑谕窃取夫宏纲大防为巡按当行当禁切要之务与夫臣等得以凭据而考之者着为条欵开坐上陈伏乞圣明俯赐采纳
　　一宣德意仰惟皇上励精图治即位以来屡次颁降恩诏传奉勑防及钦准事例凡恤寃狱寛赋税轻徭役节财省费救患分灾兴利除害靡所不至奈何各该有司不能仰体圣心着意奉行以致恩泽不得下究御史巡按一方事权最重人心视以为向背官吏视以为作止诏令不行御史诚不得辞其责今后巡按御史务要尽忠体国督令司府州县各该官员凡恩诏勑防及钦例所载各项应行应禁事宜作速一一着实奉行毋得视为虚文漫不加意亦毋得虚应故事苟且目前仍要严立程限频加考较分别勤惰奏请黜陟囬道之日备将各官某事已行某事未行某事行之已效某事行之未效开具掲帖呈报查考如是御史不能尽心督责臣等查访得实叅劾罢黜
　　一勤巡歴伏覩宪纲内一欵凡监察御史出巡必须遍歴窃照近年巡按御史省城驻劄之日多郡邑巡歴之日少以故偏州下邑多不及到甚至一二府全不到者亦有之夫既未到其地则官吏之臧否军民之休戚又安能尽得其真耶合无今后巡按御史初到省城止许驻劄一月随即巡歴各该地方毎府十日以上毎州县五日以上务要周徧不许遗落一州一县如违即系推奸避事按察司毎于季终将巡按出巡府州县地方日期縁由开具掲帖呈报都察院查考如有隠匿不报及开报不实一体叅究
　　一精考察伏覩宪纲内一欵风宪存心须用明白正大不可任一已之私昧众人之见凡考察官吏亷贪贤否必于民间广询密访务循公义以协众情毋得辄凭里老吏胥人等之言颠倒是非亦毋得捜求细事罗织人过臣窃照先年巡按御史率务多方广询密访如宪纲所云近来巡按御史巡歴既不能徧安能广询密访夫既不能广询密访则安得不任一已之私昧众人之见乎安得不听里老吏胥人等之言颠倒是非乎又安得不搜求细事罗织人过乎甚至寄耳目于乡里亲戚其为害又有不可言者矣合无今后巡按御史考察官吏务要广询密访或询诸耆硕父老人人致问事事细察毋惑于一偏毋胶于一节回道之日务将询访所得来歴各于本官下明白开注以俟叅考
　　一慎举劾伏覩宪纲内一欵所至之处博采诸司官吏行止亷勤公谨者礼待之荐举之污滥奸佞者戒饬之紏劾之劝惩得体人自敬服臣查得治年以前巡按荐举各官阖省多不过四五人少或二三人其慎重如此近来所举一疏不下数十人碔砆与美玉错杂无别夫朝廷寄耳目于巡按借其举劾以为黜陟实国家大政所关顾茍且冒妄若此其为负恩误国抑孰甚耶合无今后巡按荐举各官务要精择才行出众政绩卓异者举之照依治年以前阖省多不过四五人少或二三人其紏劾各官务要求其真实不才事有显迹者劾之不得任情作恶滥及无辜其所举所劾如曰亷能公谨必指其亷能者何事公谨者何事如曰污滥奸佞必指其污滥者何事奸佞者何事毎一人项下必举十余事少亦七八事不得为泛然无稽之论臣等查其举劾若无事迹明白开注或事端开注不实即指其不职而劾罢之如是所举之人始以亷举而卒以贪败始以公谨举而卒以不谨败吏部即查明白连坐以罪臣等即亦指实叅奏其清军提学巡盐巡关茶马屯田等项御史止将该管官员举劾贤否其余不得一槩举劾
　　一谨关防照得巡按御史所带书吏倚借声势滥受賘私御史多不能禁盖巡按事权既重有事之人百计夤縁贿通书吏或抄摘状词或洗改字様或沉匿案卷或禀行牌面或透漏消息无所不至御史方且堕其术中懵然无觉臣伏覩宪纲内开所至之处先要防闲合无今后巡按御史务要严于律已所带衣靴等物止作一扛不过百斤其书吏监生行李共作一扛只此二扛于御史马前随行所至下马与起程之际御史俱要督同各该府州县掌印官三面将此二扛一一检阅明白方许收放擡行并将书吏监生身上一并搜检其卷宗簿籍等项公文装载卷箱封锁明白另委官一员督押至察院交割御史督同各该掌印官逐一搜检明白方许收受其书吏监生若与御史同乡或亲戚故旧即当逥避送囬另差
　　一禁逢迎照得巡按御史驻劄省城则守巡兵备等官专在省城日逐伺候巡歴府州县则三司掌印官络绎差官问安该道守巡兵备官谨谨随从早晚不离其各该新任或朝觐考满回还官员虽千里之逺亦各赴其所在叅谒荒废职业莫此为甚况水陆夫马船只费用不赀岂是各官自办一皆出自百姓合无今后巡按御史务要严加禁革毋得安然受之致乖宪体如违臣等询访得实俟其回道一并考劾
　　一亲听断伏覩宪纲内一欵凡监察御史按察司官分巡去处如有陈告官吏取受不公等事须要亲行追问不许转委违者杖一百又一欵风宪之官当存心忠厚其于刑狱尤须详慎照得近来巡按御史接受词讼不拘事情轻重俱是批委各衙门问理其有称寃赴京奏诉准行御史亲自再为勘辨者亦只转委于人百无一二亲问间或亲问又专用毒刑固执偏见不肯虚心细察惟务罗织成狱及至奏诉在在拘泥成案不肯与辩接管御史亦曲为回防不肯改断如是而欲民不寃何可得也合无今后巡按御史但奉本院劄付行仰亲自提吊人卷再为勘问有寃与辩者务要遵依亲自提吊从公勘辩不得转委及专用毒刑固执偏见臣等查其回缴招由初次欠允驳回再问二次欠允具实叅劾
　　一稽储蓄照得布按二司官并各府州县掌印官若能勤于供职问理民词朝夕不倦又能亷以律身賍罚纸米毫髪不私则稻粟谷石收贮于仓司府月可以千余计县可以数百计积之既久则陈陈相因遇有警急可以备召募遇有饥荒可以备赈给足食足兵莫切于此奈何各该官员阘茸怠惰者数日不能理一词贪墨无耻者一毫尽归于私槖夫如是何怪乎储蓄之不充也合无今后巡按御史按歴所至务要稽其储蓄有无多寡有而多者为亷为勤无而少者为贪为惰又即其多寡各分等第考察贤否先要以此为准则明白开冩于考察项下以备吏部查考黜陟如是御史不行用心稽查朦胧开报不实即系推奸徇私臣等查访得实俟其回道叅劾黜退
　　一严督率照得布按分司官例该二月初出巡五月终回司七月初出巡十一月终回司奈何各官好逸恶劳不肯依期巡歴又因巡按御史多住省城要得随众伺候遂各托故专于省城安坐巡按御史乐其趍奉竟不啓齿督令出巡以致地方无人管束贪官污吏得以肆志强刼盗贼得以横行一有失事互相隠蔽废职殃民莫此为甚合无今后巡按御史务要严督各官遵照事例依期巡歴不得辄便回司如敢故违即行叅奏毎年终布按二司将各官巡歴及回司日期开报都察院查考如是巡按御史徇情不行严督臣等查考得实一体叅究
　　一戒奢侈照得风俗莫善于俭约莫不善于奢侈居官者奢侈则必贪为士者奢侈则必淫富者以奢侈而遂贫贫者以奢侈而为盗故风俗之弊惟奢侈为甚兹欲移风易俗变奢侈而为俭约非委任权力之重不可为也御史奉皇上之命巡按一方令必行禁必止风俗转移变化之机彼实能握之合无今后巡按御史务要躬行俭约率先一方日廪五升之外秋毫毋得取费于有司一菜一鱼必以廪米照依时值易之仍遵照宪纲御史陆路给驿马水路应付站船监生吏典承差陆路并骑驿驴水路应付逓运船并不得扛擡四轿乘坐座船凡可减省者无不减省然后行令司府州县官吏军民人等悉从俭约凡饮食宴会服饰车马婚姻丧祭等项俱有品节限制不得过为侈靡一切纵欲败度逾礼犯分之事无不禁革如是御史不能以身率下好为侈用不乘站船而乘座船不乘驿马而乘四轿故违宪纲以致地方官民人等无所观法奢纵如旧臣等查访得实叅劾治罪
　　一谨礼度伏覩宪纲内一欵方面官与御史初相见左右对拜方面官来见御史前门外下马由正道入御史延至后堂方面官坐左御史坐右及御史回望司前下马由正道入方面官延至后堂御史坐左方面坐右又一欵指挥运使运同知府知州问答之际不许行跪礼近防皇上钦准事例又复申明前规奈何巡按御史不能遵依方面傍坐运使等官行跪犹循旧辙合无今后务要遵依宪纲及钦准事例所定礼仪一洗数十年弊陋之习则名分正而人心安纪纲自振法令自行如再抗违臣等询访得实叅奏治罪
　　一慎请差照得御史差出巡按先年旧规率以到任先后挨次差用臣窃以为人之才力大小强弱不能尽同若不论其才力之应否止以歴任浅深为差次似与皇上简命之意背驰合无今后请差巡按臣等务要体国秉公质诸天地鬼神不拘先后精选才力相应者二员开具上请简命一员如此则庶几巡按得人地方受惠嘉靖九年正月二十日具奏二十一日奉圣防是御史巡歴地方振扬风纪关系甚重旧章成法具载宪纲朕已勑谕都察院举行但近来人心渐弛都不遵守览卿所奏深切时弊都准行便行各该巡按御史及各该三司等官务要着实奉行有不遵依的依拟举劾黜退
　　遵宪纲考察御史防【王廷相】
　　为遵圣谕定条约严考察以新风纪事臣等伏覩嘉靖六年八月内皇上勑谕都察院有云正统六年英宗皇帝诏中外风宪系纲领之司须慎选识量端才行老成任之其有不谙大体用心酷刻者并从都察院堂上官考察降黜成化七年宪宗皇帝钦准事例巡按公差御史回京之日本院堂上官仍依旧例查勘考察保结称职者具奏照旧管事若有不称奏请罢黜近年此例虽存不闻劾罢一人盖因堂上官不能振扬风纪反为属官所制避谗逺怨以致人心怠弛今后巡按满日务要严加访察果无賍私过犯推奸避事等项实迹取具该道结勘明白方许回道管事若有不职事迹不许朦胧具奏照例奏请罢黜钦此钦遵臣等伏读之余仰见皇上慎重风纪之司必欲御史得人使德化宣流生民得所而后巳真帝玉之盛典万世之所当守也臣查得御史出巡旧规除盘粮等差与给事中同行互相关防免其考察外其余巡按巡盐巡关巡茶清军刷卷印马等差一年满日及事完回京各具行过事迹御前复命仍备呈都察院考覈出巡有无賍犯及乖违等项违碍劄仰该道从公保勘委无违碍方许奏准照旧管事但御史出巡责任甚多今考察之例止言賘犯乖违未曾明具条件使御史无所防守以之尽职本院无所凭藉以之覈实漫言指摘似为未便臣等议得今后御史出巡回京考察除犯该賍犯防有实迹照例奏请提问及过违限期照依旧定水程查算外今将关系职守之大者六事定为出巡规格凡御史有差备开载于劄付之内行令一一遵照条欵考其脩否以别勤惰臣等另有访察不在此限如此则御史目覩耳闻之余必能警省惕励无怠职废事之愆而朝廷之风纪亦于是乎振扬矣臣等欲候命下咨行各巡抚都御史劄行十三道并各巡按等项御史各一体钦遵施行縁系遵圣谕定条约严考察以新风纪事理未敢擅便具本开坐谨题请防
　　一除革奸弊御史之职方今天下官邪民玩甚矣钱粮出纳之侵欺驿传徃来之泛滥里甲困于无艺之供粮长苦于应官之馈巡盐即贩私盐捕盗与盗通气入官有见面之钱管事有常例之贿假以公用而科敛任情指称脩理而罚金无度吏典无贿而文书不行豪富通财而差役得免隠奸蓄慝不可枚举近年以来御史出巡惟务作威作福以耸人之耳目不事广诹愽采以察下之隠微况巡歴所在止二三日飘风骤雨一过不返若不用心体察民间奸弊深隠何由以知合无今后御史出巡务要悉心亷访但有奸弊发露即当置之法理使按属之地风清弊絶以副皇上救弊防民之心回京之日仍将革除过各项奸弊事由开造文册呈院以凭考察职业脩否
　　一伸寃理枉御史之职切惟推情讯狱非上智之才公平之心鲜有得其真者况权势之家问官慑于利害富豪之室贿赂灵于神明朴实之民钝口夺于狡佞酷暴之官杀人轻于草菅粗疎之吏才情拙于淑问由是情伪莫分寃枉无愬小民有不得其生者矣既不能体皇上好生之心且有以干上天至和之气致灾召眚莫不中此合无今后御史出巡务要慎刑明狱及一应词讼勘问之事虚心推理縁情求实但有枉抑勿拘成案即与伸理使按属之地刑罚得理了无寃民囬京之日仍将伸理过各项寃枉事由开造文册呈院以凭考察职业脩否
　　一扬清激浊御史之职切惟御史为朝廷耳目出巡于外人才臧否赖之采访部院考察冯之黜陟其关系至重也近年以来御史旌举司府州县等官不问其人品髙下立心行事曾有卓异政绩与否但见其奉承齐备礼貌足恭便以为好即一槩滥举多致数十余人致使贤否同途薰莸并器而不辨其所纠者类取一二塞责甚至纠及县丞典史等官其大贪大奸蠧政而害民者则以乡里同年亲故之情掩蔽而不发惟念私情全不为国大壊风纪于斯为甚合无今后御史出巡于司府州县官员务要即事察政即政察心果见其人品髙明心术正大政事卓异在司府官断可为公辅之臣者在州县官断可为科道郎署之臣者方许荐举其中人以下平常之才止可注在考语不得混同髙流以辱荐章其所纠劾首先贪酷殃民不法之人次及罢软无为老疾之辈务要据其实迹奏行罢黜不许挟私报怨以害贤善回京之日备将举劾过各官贤否实迹造册呈院以凭考察若才贤者以不能奉承舎之而不举中才平常之人反夹杂一二以尽私情及大贪极酷隠蔽而不劾者臣等体访得出考以不职
　　一本院劄去巡按御史勘合公文皆关系地方重大事情及官民寃苦奏词有等公勤尽职御史督行二司及守巡官员一一依期完报其有等漫无才志者则悠悠度日传食郡县多致急事情废阁不省又有等乖猾利巧及阿私偏党者毎遇关系利害之事则推托闪避迟留而不为干碍御史纠劾不实者虽容易勘明而不报以致终年累嵗事无归结此等御史尤为不职今后差去御史接管承行凡先次御史勘合务要作急勘报其自已任内劄付者除满前两个月待续差御史勘完其余拾个月内务要一一勘明销缴囬道之日备将先差御史及自已任内勘合开具已未完数目造册呈院以慿考察其有边夷等项事情难于提人行勘者亦要明白开造
　　一监察御史出巡所以上宣德意下达民隠风四方贞百度此其大节也为御史者必须清脩简约镇静不扰庶足以安民格物以振风纪近年以来御史出巡在外动辄人马千百摆列兵卫吹打响器以张大声势擅作威福又随带府县能干官员及狡猾驿丞十数不等以备任使导从如云饮食若流全无清约之节反生骚扰之害所至州县计其一日之费每至百数十两本以安民而反以劳民欲振风纪而反壊风纪此等御史乃浅陋无识徒假声势于外以自大求其中未必有者也合无今后御史巡歴郡邑务要安静不扰本等导从皂之外并不许多用一人其府州县驿丞等官亦不许隔境随从迎候以为有司之害违者许巡抚巡按互相纠劾臣等察访得实回道之日考以不职
　　一巡抚巡按两相和恊则能开诚布公以共成王事近年以来辄因小忿遂成嫌隙至相讦奏安望其同心戮力有益地方乎臣等甞求其故皆巡按御史无礼不逊致之都御史正坐御史旁坐礼也近年以来御史毎与都御史上下賔主坐矣都御史前班御史后班礼也近年以来御史毎与都御史同班并列矣岂非执法者不法贞度者无度乎巡抚桑和忍事者则隠忍而不与之较若遇刚毅正直者则必与之相讲论不从则嫌隙成矣由是巡抚所行者巡按则不行巡按所允者巡抚则不允官吏人等荅应巡抚者巡按则恶之荅应巡按者巡抚则恶之至有无罪挐问因而革去职役者抚按自相构隙而祸及平人岂不寃哉以斯人所行乘势骄傲为患如此欲望一方政令之平民庶之安胡可得哉臣等以为春秋之义王人加于诸侯之上礼也巡按御史在三司则可在巡抚都御史则不可何也都御史列衘内台奉勑巡抚一方非在外守土之臣可比也地方事情可以共议而名分体统则不可越近日本院题准都御史正坐御史隅坐臣等以为此只以私情非礼议处非所以论于朝廷之上也若据礼制名分御史仍当旁坐仍居后班为宜合无今后巡按御史不论副都佥都其坐旁坐其班后列以正体统若有仍前不逊者臣等察访得实回道之时考以不谙宪体奏请降调嘉靖十二年八月初三日奉圣防是览奏足见振扬风纪深切时弊都依拟务要着实举行内除奸弊一事还查照前防不许假以访察为由诬害平民其余未尽事宜着遵照宪纲备细申明来说
　　再拟宪纲未尽事宜疏【王廷相】
　　为遵圣谕定条约严考察以新风纪事嘉靖十二年八月初三日臣等题前事奉圣防览奏足见振扬风纪深切时弊都依拟务要着实举行内除奸弊一事还查照前防不许假以访察为由诬害平民其余未尽事宜着遵照宪纲备细申明来说钦此钦遵臣等切惟御史之官朝廷耳目纲纪之寄行止语黙纎毫有违则人人得而非议之而寄斯忝矣宪纲一书垂示九十五条盖亦周为之防必欲宪臣之无忝其寄而后已也但法行既久人心易弛故臣等不揣一得之愚用陈六事之奏防其因循也则曰除革奸弊防其苛刻也则曰伸理寃枉防其偏私也则曰扬清激浊防其淹滞也则曰完销勘劄防其扰也则曰清脩简约防其傲也则曰抚按协和然亦孰非宪纲之所包括者哉仰凟宸聪俯降温防且以未尽事宜责令备细申奏臣等查得先署掌都察院事兵部左侍郎张孚敬为申明宪纲以励巡按官员事题奉圣防卿所奏脩举宪纲事件皆切于恤民图治要务便行与各处巡按御史及各按察司官务要着实遵行若仍有蹈前弊虚应故事的堂上官查举降黜钦此续该先任都察院右都御史汪鋐为钦遵勑谕申明宪纲事题奉圣防御史巡歴地方振扬风纪关系甚重旧章成法具载宪纲朕已勑谕都察院举行但近来人心渐弛都不遵守览卿所奏深切时弊都准行便行各该巡按御史及各该三司等官务要着实举行有不遵依的拟举劾黜退钦此前后勑谕申明宪纲以为巡按御史之防者各已明备臣等除查有大义两相同者不开外其事理有不相同者尽行开具及尚有关系地方之休戚者臣等又增入三条如防圣明采纳勑行各该巡按监察御史出巡之日本院俱填入劄付内一并着实遵行囬道之日仍听本院慿此考覈则御史无失职之忝而朝廷耳目纲纪之寄亦于是乎有赖矣縁系节该奉钦依未尽事宜着遵照宪纲备细申明来说事理未敢擅便谨题请防
　　先署掌都察院事兵部左侍郎张孚敬申明事件
　　一宪纲开载都察院按察司堂上官及首领官各道监察御史吏典但有不公不法等事许互相纠举今后巡按御史弹劾三司不职者吏部斟酌举行按察司官果有能纠巡按失职者亦应吏部查记不许科道官挟私报复其巡按清军巡盐刷巻御史同事地方固宜同寅协恭亦须互相纠察以清宪体
　　一宪纲开载监察御史巡歴去处不许出郭迎接方面官相见左右对拜分坐自后不伺候作揖奈积防成风卑恭过甚今后接见之间务依宪纲旧礼敢有倨肆违背本院考察不职三司官不知自立仍前献谄者吏兵二部即坐罢软则弥文去而实效臻矣
　　一宪纲开载凡监察御史各道按察司官每出巡审囚刷巻必须遍歴不拘限期近来巡按差出者半年未见莅任交代者旬月不出省城今后御史防差各照水程赴任仍具某年月日交代某年月日按某地方呈报本院查考违限怠事者定行叅究则郡邑皆得遍歴而奸弊无不察矣
　　一宪纲开载监察御史巡歴去处如有陈官吏不公等事须要亲行追问近有不待陈告专于访察者亦有不亲受理转委下司者今后不许访察滥及无辜其必须自下而上果有断理不公方行受理情重者亲审本院节次发下勘合必须对款亲理囬报事完考察完过六七分者方与回道管事则事不滞而民无称寃矣
　　一宪纲开载巡按所至博采诸司官吏行止亷勤公谨者礼待之荐举之污滥奸佞者戒饬之纠劾之劝惩得体人自敬服近来荐举滥加于庸流弹劾下及于丞尉今后歴任年深政绩卓异者方许保举五品以上賘迹显著者指实叅奏若是下官不职审实提问不必一槩纠劾有妨宪体
　　一宪纲开载风宪之官当存心忠厚其于刑狱尤须详慎茍不问事情轻重而一槩淫刑以逞锻炼之下死伤必多夫立法贵严用刑贵寛凡一切酷刑之具皆宜屏去不用死刑重事必须亲审无寃庶体圣明钦恤之意
　　一宪纲开载分巡所至不许多用导从饮食供帐只宜从俭今后巡按自巡捕官防印皂清道之外不许多带人马随行凡设防铺毡无名供馈之属一切不用其有分外奉承者定治以罪庶免小民供备之繁先任都察院右都御史汪鋐申明事
　　今拟申明事件
　　一巡视仓库房屋仰本府州县提调官常加防视若有损壊即便脩理及严加关防官吏斗级库子人等收支作弊近来官司仓库罔脩出纳滋伪或实藏不及月报之多或滥费已过嵗积之半或匿案而通同侵欺或乘机而私自借贷此等奸弊不止一端合无今后巡按御史所至务须亲临仓库严加防视逐年簿籍必挨阅以验其收除各官储蓄必分注以别其勤惰中间如有侵欺实迹即行叅奏拏问毋得专一委官查盘虚应故事巡歴满日仍将查盘过钱粮等物叅问过侵欺人员备细数目事由开报
　　一巡察盗贼伏覩宪纲内一款境内盗贼仰卫府州县严督所属昼夜用心巡察擒获务要尽絶无遗民患夫盗之起多以仍嵗凶荒赋敛横出徭役频兴故聚而为盗弄兵于山海险阻之间或白昼突入城池或黑夜打刼村落捕之稍缓势必蔓延其徒必众遂致猖獗往往贻地方之患各该官司上下惟相推委以避罪责滋乱长殃莫此为甚合无今后巡按御史所按地方如遇盗贼窃发即严督巡守府卫州县等官动调兵快多方勦捕若有怠缓误事及事机重大者即须叅奏处治有能薄赋平役民各乐业而境内不闻盗贼之儆者仍须奏举以为有司之劝
　　一抚防军士伏覩宪纲内一欵指挥千百户镇抚总小旗并要抚恤军士各令得所夫人之危苦莫甚于军今虽相安于承平无事之日然或管操或领运或屯种终嵗勤苦不得少宁兼以近日管军官役恣肆贪残生事虐害遇公务辄以月米扣除给屯田动以威力侵占余丁则包纳役使犯罪则拘系索财剥削之害非止一端若不禁除而欲天下军士得所亦难矣合无巡按御史所至务要稽查各卫所军政得失如有前项虐害军士弊政具实叅奏提问其能视军士如视已子抚防之政卓异众人者仍须一体旌举以为武用之备嘉靖十二年八月二十八日题九月初二日奉圣防是这申明宪纲事宜原有旨着各巡按御史及各按察司官着实举行但近来掌院官多务姑息不行覈实考察以致巡按官恣纵抗违按察司官因循畏怯全不举行这各该事件并续拟的你每便通行晓谕务要遵照着实举行有违的巡按官考覈黜退按察司官指实叅奏钦此
　　定拟巡按及按察司造册疏【王廷相】
　　为遵宪纲以定册式事窃惟风宪之官责任至重凡一切兴利除害等事开载于宪纲者既明且备近该本院二次申明宪纲内各事理复切时宜例巡按御史于巡按满日按察司官于毎年终或逐季各将行过事绩文册关送本院以凭考察则各官职业方得验之实政而不徒事乎虚文矣近者巡按御史回道止照旧式造报新定条件则遗漏而不开各按察司不惟年终季终造报愆期其所报事复踈略而不详若不定为规式难以齐一宪度臣等欲将钦遵宪纲并节年题准事例及近该本院二次申明宪纲内各事理系风宪官相应造册者逐一开欵于后合候命下之日通行各该巡按监察御史及浙江等十三按察司官遵照造执以凭查考庶事体归一而宪度益明矣縁系遵宪纲以定册式事理未敢擅便谨题请防
　　监察御史巡按满日造册定式
　　一荐举过文武职官若干员如某官亷勤某官公谨俱要指摘所行实事若干件开报不得用笼通考语塞责
　　一礼待过文武职官若干员凡各官贤能有何政事可以奬励明白开报
　　一纠劾过文武职官若干员如某官汚滥某官奸佞某官罢软等项俱要指摘所行实事若干件开报
　　一戒饬过文武职官若干员将各官悮事等项件数明白开报
　　一举明过孝义若干起如孝子节妇之俱要开具查勘过实事縁由
　　一问革过文职官若干员凡各官所犯情罪俱要开具略节招由
　　一查理过仓库钱粮若干数旧管新收开除实在逐项明白开报
　　一提督过学校生员要将作养过人材后日堪为世用者若干名开报
　　一兴革过军民利病共若干事如某处兴某利某处除某害逐一开报
　　一存恤过孤老若干名口要将各府州县收入养济院见在人数各废疾并无依縁由开报
　　一会审过罪囚若干起如审允转详处决及办理过原拟罪名俱将各犯略节招由开报
　　一问理过轻重罪犯若干起凡凌迟斩绞徒流杖笞等罪各计若干名口具实开报
　　一追过賘罚若干数如还官入官赎罪给主等项逐一明白开报
　　一督捕过境内盗贼共若干名凡各府州县官于某年月日获过强窃盗名数具实开报
　　一督脩过城壕圩防塘埧共若干所要将某官于何年月日脩过某处塘圩等项明白开报
　　一禁约过嘱托公事若干起凡按属地方有无拏获权豪势要本土刁民挟制嘱托者具实开报
　　一禁约过非法用刑若干员凡所属军民职官有用非法刑具残害人命者除叅问外仍须指实造报
　　一禁约过克害军士若干起凡拏问过所属管军官旗人等克减月粮索纳月钱等项情弊逐一开报
　　一禁约过仓粮奸弊若干起凡府州县仓厫处所曾经拏获包揽侵盗之徒具实开报
　　一禁约过军民刁讼若干起所属地方曾经拏获敎唆徤讼刁徒各诬害过良善事迹逐件开报
　　一禁约过科害里甲若干起凡所属州县等衙门官员不体小民贫苦专务奢侈行事浪费民财不知节省甚至科取侵用除拏问外仍须指实开报
　　一禁约过淹禁罪囚若干起凡司府州县卫所如有不才官吏受贿听嘱及庸暗不能讯决将轻重囚犯淹禁月久不理者除叅问外仍指实开报
　　一禁约过科差奸弊若干起凡各府州县掌印官科防差或有任用奸邪听受贿嘱偏私不均者除叅问外仍指实开报
　　一禁约过土豪凶徒害人若干起凡所属地方曾经拏获凶恶土豪倚恃族大或假仕宦势力聚众执持凶器围绕房屋欺打良善或至抢掳家财奸淫妇女者逐事逐名开报
　　一禁约过赌博为非若干起凡所属地方曾经拏获有等好闲之徒聚集赌博因而为非者逐起开报
　　一禁革过民间奢侈若干事凡所属地方曾经拏问过婚丧逾礼服舎逾式及羣聚宴防盛张糖卓繁供殽馔以奢僭壊民俗者逐起开报
　　一禁约过罚害军民若干起凡所属官员若有指称脩理恣意罚害军民者除叅问外仍要指实开报
　　一完销过勘合共若干起要将接管并自奉各项勘合已未完数目縁由明白开报
　　按察司官造册定式
　　一各处驿传革弊端以平政体事每季终将所属州县驿递等衙门各应付过关文夫马船只廪给并钱粮数目备细开报以凭稽察
　　一钦遵勑谕条约以新风纪事每将巡按御史并布按二司官巡歴地方有无导从兵快人马众多及随带官员人等盛设饮食供帐之具以劳州县等项俱要从实开报
　　一钦遵勑谕申明宪纲事每季终将巡按御史并布按二司官各巡歴地方及回省日期具实开报以凭查考
　　一循旧典严守巡责实效以消灾变事每年终将本司官行过事迹除荐举礼待纠劾戒饬文武职官及举明义完销勘合外其余与巡按御史同者共二十一件俱要备细开报以备考察
　　一行移勘合事每年终将奉到府部院一应勘合已未完数目逐项开报以凭查考
　　一奉勑谕事每年终将所属府州县卫所等衙门查盘过各仓积贮稻谷分别多寡数目造报备查
　　论巡按【叶盛】
　　景泰壬申嵗予出官山西时山西巡按御史慈溪王鼎是年莅事大同宣府七年始以讣还巡按凡防五人华亭张蓥安化璩安涞水张鹏通许贾恪蜀人黄纪是已不及相见而于先人甞奉赙也天顺二年有两广之行广东巡按者吕益曰侃庄歙李曰良王朝逺涂棐棐甞遇之道次清军则宋荣采硃则吕洪防军则王齐广西巡按则吴祯吴绰刘渊逺纪祯又协賛清军者易广广东勘处贼刘清事又有冯定乙酉嵗复来宣府则有吴防冯昱展毓与今冯徽又四人矣御史巡按祖宗成宪也一方得一人则一方倚赖之一年得一人则一年倚赖之不得其人则否其所任不既重矣乎
　　提督军务都察院题名记【汪鋐】
　　江广闽荆四省相接之地凡八府一州山势聫络民易聚而为盗肇自治甲寅置巡抚都御史提督军务统治之即赣城剏都察院以居焉迄今凡三十有五载相继莅任凡十有一人未有题名鋐惧夫久之无考也乃命工凿石题其名于上兾永传焉夫人臣以尽职为贵都御史奉天子简命提兵一方责至重矣使其兵威振盛盗慑伏不敢出斯为尽职矣乎曰未也然则空巢扫穴草薙而禽狝之斯为尽职矣乎曰未也必也使民安其业相生相养率自耻于为盗焉斯为尽职云耳然此岂易能哉守令者民之师帅守令帅民以仁而民不暴帅民以亷而民不贪则民之安其业耻于为盗实惟守令使之耳在昔龚黄卓鲁治绩之着载之史传可攷也然守令安得其贤若是哉上者下之所视效故曰上有好者下必有甚焉者矣守令之上为监司监司之上为都御史都御史身也监司臂也守令指也身使臂臂使指转移变化之机固在此而不在彼焉昔君陈监殷成王命之曰尔克敬典在德时乃罔不变君牙为大司徒穆王命之曰尔身克正罔敢弗正民心罔中惟尔之中自古统御之官先自治而后治人大抵然也然则都御史之尽职其大且要有不在是乎是故敦吾仁饬吾亷无依势作威无倚法以削喜怒予夺一至公而无私俾监司以是道帅守令守令以是道帅吾民则庶几其可耳乃若专事于兵如前二者之云谓之曰尽职则末矣虽然谦六五不富以其邻利用侵伐无不利象曰利用侵伐征不服也然则诛暴禁乱曷甞不事兵哉是故懐民以德谓之仁不服而征谓之义仁以生之义以成之一阳敷隂翕自然不易之理耳方今圣天子在上汲汲焉以安民为念择任贤良宣布德威神武不杀盖尧之帝德广运圣神文武异世同符呜呼有君如此其忍负之鋐之凉薄深惧尽职之难也遂书此以自规
　　定职官之品【丘濬】
　　臣按纳言今通政司之职太祖髙皇帝命曾秉正为通政使谕之曰壅蔽于言者祸乱之萌专恣于事者权奸之渐故必有喉舌之司以通上下之情以达天下之政昔者虞之纳言唐之门下省皆其职也官以通政为名政犹水也欲其常通无壅遏之患其审命令以正有司达幽隠以通庶务当执奏者勿忌避当驳正者勿阿随当敷陈者毋隠蔽当引见者毋留难毋巧言以取容毋苛察以邀功毋谗间以欺罔公清直亮以处厥心庶不负委任之意呜呼后世人臣有居此职者服膺圣祖此训则非惟职任之脩举而于辅成国家太平之治实亦有赖焉
　　重台諌之任一【丘濬】
　　臣按今世諌官虽无定职然祖宗设立六科实以言责付之凡内而百司外而藩郡应有封章无不经由者矧列署内廷侍班殿陛日近清光咫尺天顔上无所于属下有所分理欧阳脩所谓争是非于殿陛之间今虽无此比至于司马光所谓天下之政四海之众得失利病萃于一官则今犹古也然则是职也亦岂易得其人哉必如光所谓择言事官当以三事为先第一不爱富贵次则重惜名节次则通知治体必得如是之人以居谏官则上而君德必有所助下而朝政必无所缺矣
　　重台谏之任二【丘濬】
　　臣按给事中自秦以来为加官至宋元丰中始有定职其职专以封驳而已我朝始分为六科设都给事中左右给事中给事随其科事繁简而设员凡章奏出入咸以经由有所遗失抵牾更易紊乱皆得封驳不特此也凡朝政之得失百官之贤佞皆许聨署以闻盖实兼前代谏议补缺拾遗之职也祖宗设官不以谏诤名官欲人皆得以尽其言也而又专寓其责于科道吁四海无不可言之人百官无非当言之职又于泛然防处之中而寓隠然专责之意祖宗设官之意深矣求言之意切矣
　　六科衙门【叶盛】
　　六科衙门在砖城内尚寳司西永乐中灾暂于午门外直房署事遂以至今自来凡公文承防皆称五府六部都察院六科给事中景泰间户科都给事中马显强欲称六科都给事中已失之今止称六科亦未为当也兵科职掌有守卫官军四城官军二掲帖间见正统十三年所藏二本盖子私録且详识其由也今几二十年矣具録如左
　　守卫官军掲帖者卫士守宿内门前班官旗军校尉四千三百二十四员名后少十名东中门七武门一北安门二俱只从本门旗军并随伍内转午等四门除东华武依前后班于随伍旗军内增减十名余皆定数各门除东中武北安如前增减余亦皆定数官少则以随伍军旗补之官军三日一防掲帖三日一进如十五日至十七日终者则十四日早羽林前金吾前虎贲左燕山前旗守济州府军济阳府军左燕山左羽林左金吾左府军右羽林右金吾右府军后通州金吾后大兴左等二十一卫各具官军等项数目奏本送科本科攅掲帖十六日早掌科事官于御前奏进十八日留守卫具防闸过数目奏本送科备照留守则中前后左右五卫轮防而例不防闸者随驾锦衣卫也锦衣暨金吾前后府军府左右后羽林左右虎贲左皆名随驾卫分
　　午门至长安左右门　午门　阙左门并守铺　阙右门并守铺　端门　承天门　长安左门并守铺长安右门并守铺
　　东华门至东安门　东华门并守铺　东上门并东上南北门　东中门　东安墙门　东安门并守铺
　　西华门至西安门　西华门并守铺　西上门并西上南北门　西中门　干明门　西安里门　西安门并守铺
　　武门至北安门　武门并守铺　北上门并北上东西门　北中门　北安门并守铺
　　四城官军掲帖者守朝阳等九门十六卫分官军总四百七十八员东城神武左忠义左大宁前西城会州义勇右蔚州左寛河忠义后中则武城中前后大宁中忠义左后义勇中北城忠义前右义勇前也毎月三日一防挨次不论大小尽如初一日至初三日防过则本日晚四城兵马指挥司各具奏本送科本科掲帖初四日早送司礼监也
　　九门　朝阳　东直　西直　阜城　正阳　崇文
　　宣武　安定　德胜
　　中书舎人题名记【杨一清】
　　中书之官昉自西汉之尚书后改曰中书魏晋以来至于隋唐曰秘书曰内史曰紫微俱以省称虽位望少异而职掌大略近之至设中书省则典司政本乃枢机之地宰相之职也中书舎人本中书省之属后乃与翰林学士分掌内外制遂为儒臣之盛选国初仍元中书省之旧建于右掖门设直省舎人洪武九年始改中书舎人后中书省革独设此官存古制也多简文学魁杰之士居之后有致位宰辅如蹇忠定黄文简髙文义张文僖者其他进官卿佐出叅藩宪督学政宰大郡者盖彬彬如也正德庚辰兴济孙君道夫甞采自洪武以来凡官于是者之氏名刻而纪之太常少卿黄堂记之顾犹未备君既满九载再迁尚寳少卿仍理旧事甞语同官曰名固不可无题而题亦何得有遗脱哉乃旁搜博考增前之未及者自宋璲而下得一百七十四人将砻贞石重刻之以予为四十年前旧舎人也请为记惟今中书舎人所典书天子辞命凡亲王郡王并妃初膺封号合受金银册则书之自郡王以下至奉国中尉自王夫人以下至乡君合给诰命则书之凡公侯伯初授封爵合给鉄劵凡勲戚内外文武官应给诰命勑命则书之其职掌至重也毎大朝会则拟四员与翰林史官上殿东西班对立凡东宫节令朝贺定拟二员文华殿导驾侍班凡防试拟一员入塲收掌试巻日给大官酒馔与翰林宫坊尚寳司六科同为侍从之臣诸司无相辖者其地势至清也其选用自进士外举人与纂脩书成被恩典者乃得之监生生儒惟有勲劳大臣暨宫僚讲官子孙宜承防叙奉特防者乃得之用之亦非轻矣顾今仕者毎见翰林台谏未甞不改容加礼遇中书舎人或蔑视之此世俗计冷要逐势利者之所为也而谓达礼义之君子肯为之哉惟昔蹇忠定以是官超拜吏部侍郎黄文简入内阁始改编脩髙文义以纂脩功迁侍讲厥后叙迁有例推荐有令功名事业炳然焕然者不可胜纪且士居其位惟患无以立耳苟能有以自立位之卑崇诚有不足顾者而况事脩名著有崇登峻进之阶朝廷亦何负于人哉夫道名非古也而近代相承为之书其氏名里与其位任而人品之髙下行业之纯疵自不能掩往者无庸言巳其今在仕途者顾名思义其亦知所励哉予昔官中书满九载恒以职弗称是惧既迁提学以去出入中外践更台省晚叅预机务德学勲绩卒无所成就视忠定诸公深有愧焉嗣子绍芳暨孙元又相继被恩防授官于兹丝纶世掌益增惭恧泚笔作记心用惕然初中书省罢祗以官名为署恒言每呼为科累朝批防亦或及之然未甞着为令不敢袭而称之作中书舎人题名记
　　简侍从之臣【丘濬】
　　唐武德二年改内史舎人为中书舎人臣按此中书舎人设官之始然是官也故于中书省故以中书舎人为名我朝罢中书省尚仍其旧名名虽同而实则异也盖前代之中书与翰林学士分掌内外制诰以为两制盖属文之官也我朝之中书舎人则专以书冩为职耳书者六艺之一汉人谓之小学以试学童为吏者也夫人能之无庸设官设之始自今日盖以王言所系之重前代乃属笔于吏胥殊无慎重之意祖宗以此设官盖有深意必得夫素通儒术深明六书之义心正笔端如栁公权所云者居之庶不污王言耳茍粗识偏旁而学术无素者尚不足以当此况又粗率侧媚而流品非清者哉
　　大理寺题名记
　　国家建官分职三公而次专任九卿凡军国大政无不与议其九卿中刑部都察院大理寺主执法故又谓之三法司大理之设则自两法司所听断日抱成案引囚徒诣寺详谳寃者疑者情重轻者一一据律叅驳方求之当然后月报嵗闻于上请施行之其职亦重且要哉寺有卿一人正三品少卿二人正四品丞二人正五品总率二寺官属以共王事盖建置百五十余年已为定之由是而有闻于天下则自少保于公文清薛公而下亦若干人矣正德庚辰青齐赵公克正莅寺事既久慨先臣之迹世逺而或湮之乃与少卿李公孔敎万公子鸣张公元素张公仲齐袁公醇夫议将题于石以示来者于是旁求册籍及士大夫之所睹记总得若干人姓里歴大略稍备于戱诸君子之用心有以哉盖刑者天下之大命也自唐虞之世明于五刑以弼五敎辟以止辟刑期无刑礼乐刑政四达而不悖而王道备矣然宥过无大刑故无小详不详惟刑之是求茍尽吾心焉将天下国家实赖之独名于一时也哉史云张释之为廷尉天下无寃民于定国为廷尉民自以不寃自汉以迄于今千有余年矣闻之者尚能使人如病得苏如渇得饮而况当时被其德者乎夫是之谓名是之谓不朽不然所欲活则与生附所欲杀则与死比若之人固有以是而跻华要操枢柄者矣而又安足为执法者道哉幸不出此而或以姑息为仁避事为省则又大非王者之政所为戮一人而千万人惧者故知宁失不经者权也唯可与权者能之也圣人之事也法也者经也可常行之道也臣子之事也然则今之执法者其亦惟经是守将不得借口于权徒以为妄夺幸免之资乎哉国家自祖宗建极以来明法布令昭如日星凛如秋霜使人望而知避而忠厚恻怛之念实行乎其中又若元气之无乎不在者臣下奉法罔敢怠乎故端方正直之士先后相望有不可胜记者若今题名者是已呜呼其亦为执法者之荣也则可惧也蓍蔡既列观者戾止原始要终君子将不能无瑕瑜诸公相顾喟然曰正唯吾徒之意哉于是为之记焉
　　论刑狱疏【黄绾】
　　伏为我朝太祖髙皇帝肇迹民间享国特久备歴艰难饱谙物态故立制定法凖今酌古周备无遗视汉唐宋为过之至刑狱一事尤在所慎既设刑部以掌邦禁又设都察院以司纠察兼之问刑又设大理寺以专审録凡问过罪囚具招送审凡招不协情情不合律驳囬再问若驳囬三次改拟不当将当该官吏具奏送问谓之照驳照者照其情律也若问有寃枉囚自畨异不服则取供行移改调隔别衙门问拟二次畨异不服则具奏会同九卿圆审详载诸司职掌与大明会典为制甚密及查见行条例遇有重囚称寃原问官员辄难辨理者许该衙门移文会同三法司锦衣卫堂上官就于京畿道会问辨理果有寃枉及情可矜疑者奏请定夺盖使彼此精研互相觉察故为问刑审録之司者敢不积诚竭虑据情法以议其平哉法得其平人皆易知易守而不犯故刑罚得中民获措其手足所以辟以止辟刑可期于无刑也奈何丰豫之余人心玩怠问刑者不惟五词之审五疵之尤审録者不知观刑之中狱成之孚惟意出入百司视效不究其当究刑每滥于无辜不问所以问罪常讹于非情苛碎烦扰长宄兴奸俾良善无控诉之门狙诈得横行之路习迷不返乃称守法因陋踵弊反为得体以求实理为恠异以论旧章为狂愚遂使祖宗良法废壊殆尽臣等有难尽言者今幸陛下天锡仁勇孜孜励精刬除宿弊图新化理臣等幸沐遭逢忝司平反以为照驳圆审之法不行则司刑者无所畏惮庶狱决不可清他若详定法律考课官属矜恤狱囚查革淹滞省节烦扰体悉吏隠又所以清狱之源逺脩旧章上禆圣政之万一也伏望皇上俯察特勑法司今后问刑凡有拟议未当者容臣等查照旧规照驳再问驳囬三次改拟不当将当该官吏具奏送问若问有寃枉囚自畨异不服取供改调隔别衙门问拟二次不服止照条例会同三法司及锦衣卫堂上官会审十分重情遵照会典会同九卿圆审原问及改问官若容私偏向仍有寃枉不明者一体叅提问罪其余事情均乞勑令本寺及各衙门钦遵施行臣等幸甚天下幸甚为此开坐
　　一问刑衙门固应遵照律例问拟发落但民伪日滋或有所犯出于律例所不载者或情重律轻或律重情轻难以照常科断者节该刑部都察院及本寺临时议拟上请奉有钦依发落歴年以来非止一端此皆出于圣明叅酌情罪以补旧章之未备诚宜传之永逺使司刑者有所遵守也臣等恐文移积久职守不常未能一一查照奉行至有出入或重复奏请上烦宸断深为未便合无行令刑部都察院会同本寺将自嘉靖元年以来凡问过事情临时议拟奏请及抚按等衙门奏行部院议处具覆奉有钦依发落者逐一查出再行议拟停当开欵具奏取自上裁着为定式增入问刑条例通行内外问刑衙门永为遵守其近日刑官私议比附律条之刻附律书者俱不许传用庶圣谟丕显而刑不滥矣
　　一法司所以专理刑名至于大理寺职司叅驳关系尤重凡任两寺官非精律例见出原问官员之上何以评其轻重服其心乎近见两寺官其间歴年既久谙练事体尽心职业者固多亦有初入仕途律之名例尚未通晓即欲断按庶狱未免有差原问官因得指摘罅漏借为口实至于叅驳本是亦不降心听从辄逞雄辨往复数次淹累囚众至不得已只得将就允行亦有彼此腾谤遂相挤陷本縁公务反成私隙以致刑狱不清多此故也合无行令本寺今后遇有新除评事督令讲读律例半年以上考居疏通者方许干预平允如有刑名生踈者比照试御史事例仍令重歴重歴不堪者叅送吏部对品改调在京别衙门叙用其见在者除寺正寺副不考外其余亦限三月以里通加考验勤惰内有年久未谙者一体叅送吏部别用若有究心刑名才识出众者开送吏部候两寺正副员缺不论年资铨补至为正副又能益励职业比照刑部各道年深郎中御史一体不次推陞如臣等堂上官不能正已格物以致刑狱未协于中亦乞圣明早赐罢黜以为不职之戒庶人心知勉法律昭明而足为天下之平矣
　　一访得刑部近年以来问理刑狱多便已私不体朝廷钦恤之意毎遇强窃盗及人命重囚不问虚实辄加严刑苦讯又有经本寺审允题奉钦依处决者分付狱官私行谋死诈称病故不得明正典刑及未成招死者枕藉于狱虽经御史及锦衣卫官相视不过虚应故事本寺所审者止据见在人犯病故者例不查考以致该部肆行无忌问官縁此得省文移提牢官縁此便于防守而以人命之重如拉犬习以为常漫不知惜甚伤天地之和召灾致变未必不由于此此等弊政已非一日兹当钦明大狱之后人图自新谅无敢蹈前非者臣等恐宿弊难祛頽风易靡不可不预为之防也合无行令刑部衙门戒饬各属俱要仰体至仁重惜民命一应罪囚无得非法凌虐有患病者提牢官及司狱官请医调治或调治不痊身死者一面行文都察院等衙门差官相视明白仍一面将患病縁由开送本寺以凭查审若御史等官验有伤重及本寺审系矜疑人犯并未结事情虽系真正死罪重囚不曾请医用心调治假揑虚文开报者俱将当该官吏叅究从重治罪其男子杖罪以下及干证平人妇人徒罪以下者不许一槩淹禁毎月终该部堂上官仍将见在开除病故囚数开具说帖御前宣奏庶司刑者有所避忌而囹圄无寃狱矣又访得相视官往往畏惧复命推延数日积死数囚方行相视以致尸肉溃烂臭秽熏蒸莫敢近前非惟死者莫辨其寃生者亦被所染瘟疫举发莫可救药诚为可矜亦乞勑都察院等衙门遇有该部开报死囚随即差官相视所差似前躭悮叅究治罪如此则陛下如天之仁及于枯骨矣
　　一近时法司问事多有淹滞日久牵累人难合无行令今后问拟大小事情及行各城勘验者大事限二十日中事限十日小事限五日俱要提齐完结如钱粮行查未明强窃盗挨挐正犯未获人命未检结勘以致稽迟者将见在人犯及本状内各起事情先行问招送审本寺即明开各犯到官之日以凭查考有淹滞过期者年终奏量请罚治如例应委官勘问及行军卫有司会勘违限并托故推调不即赴勘者原委衙门照例叅奏提问庶宿弊可革而官无旷职矣
　　一近日各城巡视御史并兵马司衙门毎遇地方呈报小事不论情之轻重槩送法司法司又加求入以重罪送寺审驳方行改正又听人嘱托滥准词讼批发兵马司问理以致牵累贫民动经旬月甚至倾家荡产鬻卖子女始得完结者臣等以为律设大法礼顺人情市井细民愚蠢无知过恒不免或因醉酒喧哗或因微末争搆至有妻妾妬宠而反目子孙违令而打骂皆人情所不免该城量行责治已足示惩戒若一槩送问反戾人情诚为扰害合无行令各城御史今后除强窃盗人命等项重情地方呈报照旧送问外其余一应小事审无别故者量情发落不许送问法司亦不许受理凡军民词讼俱赴通政司告行法司提问亦不许巡城兵马司等衙门滥受扰民庶刁风可息而贫民获安矣
　　一给由服满杂职官并吏员人等到部违限及洗改关字様者查考大明防典及该部节年题准各有送问事例固难轻宥但近据送问者审其情多可矜事非获已如过限者固久候巡按考覈或因官司不即起文或因缺盘纒或因病疾或因地方逺涉不得及期赴部其洗改者或因司府吏胥差误所致原无关字様若不体恤一槩送问则赎罪一番所费不赀又闻有吏违限免其送问罚班书办转行顾人缮冩逺方贫吏未免掲债了事掲债日多未免贪求自给及至败露或反回防衙门不肯送问如此是责其细故而启之以犯法也合无行令该部今后除官吏职役已满及丁忧服满并事故已经起送不行赴部者吏除照常十七个月与官批限外再量地方逺近各除水程复有违限及查有真实奸弊批文咨结俱有洗改关字様者俱照旧追问外其余过限未及三年原籍并所在官司告有事故勘帖明白至若虽有关字様洗改批而咨结贞正咨结洗改而批贞正或结状一处洗改他处查对不差并洗改非关字様律称勿论者俱免其送问及罚班书办等项庶情法两尽事得不扰而卑官贱吏亦可以责其守法矣嘉靖六年十月十二日上奉圣防这本所言体悉人情不渝法守且合朝廷钦恤之意法司便查照着实举行





　　名臣经济録巻五十三
