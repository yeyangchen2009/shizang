　　钦定四库全书　　　　　史部六
　　上谕内阁　　　　　　　诏令奏议【诏令之属】提要
　　【臣】等谨按
　　上谕内阁一百五十九卷雍正七年
　　世宗宪皇帝俯允廷臣之请
　　命和硕荘亲王允禄缮録刋布所载起
　　御极之初止于是年以雍正九年告成
　　皇上即阼以后复
　　命和硕和亲王昼编次雍正八年至十三年
　　上谕校正续刻补为全书以乾隆六年告成原本皆以每月别为起讫不标卷数今恭依旧次厘为一百五十九卷原本亦未题书名今恭绎
　　谕防由内阁
　　宣示者居多谨题曰
　　上谕内阁以别于
　　上谕八旗诸编焉伏考
　　国家旧制始置内三院后乃改置内阁以出纳
　　纶音恭逢
　　列圣膺图
　　乾纲独握自増用奏折以后皆
　　髙居紫极
　　亲御丹毫在廷之臣一词莫賛即
　　硃批谕防是也其题本由内阁票拟者遇事涉两岐
　　辄恭缮双签以请无敢擅专至于
　　训诰特颁则
　　指授内直诸臣于
　　禁廷具草有纎微未达
　　圣意者必
　　御笔涂乙添注亦罔敢以私意叅其间
　　鉴定之后降附内阁宣布中外而已更无由如前代宰辅假批答以窃威福者此一百五十九卷名为臣工所缮録实与
　　御札手勅无以异
　　励精宵旰之怀谨持魁柄之意万世可伏读而见之
　　也我
　　皇上御跋程颐经筵劄子力斥其天下安危系于
　　宰相之説诚所谓聪聴
　　彛训垂裕后昆者矣乾隆四十二年十月恭校上
　　总纂官【臣】纪昀【臣】陆熊【臣】孙士毅
　　总　校　官　【臣】　陆　费　墀







　　钦定四库全书
　　世宗宪皇帝上谕内阁卷首【奏议】
　　雍正七年闰七月十六日和硕怡亲王【臣】允祥一等公武英殿大学士兼吏部尚书领侍衞内大臣【臣】马尔赛经筵日讲起居注官太子太保保和殿大学士仍管吏部戸部尚书翰林院掌院学士事【臣】张廷玉经筵讲官文华殿大学士仍管戸部尚书事【臣】蒋廷锡谨
　　奏为恭请彚编
　　上谕刊刻颁发事窃惟牖民觉世天开首出之圣人锡极绥猷人仰亶聪之元后唐虞三代之世帝典王谟昭垂星日歴代英主贤君所有诏令具载史册若唐之贞观政要眀之洪武圣政等书当时编辑颁布至今班班可考书曰圣谟洋洋嘉言孔彰洪范曰皇极之敷言是彝是训于帝其训帝王诰诫之文所以着劳来匡直之意示荡平正直之途陶淑斯民整齐治化经籍所夐乎盛矣钦惟
　　皇上
　　道隆千古
　　治轶百王
　　阐精一之微言图畴并叙
　　建中和之大法彝纪丕昭爰垂训立教之思用着觉民正俗之义
　　纶言谆挚
　　诏谕周详无一事不曲折指授无一人不亲切提撕澄叙官方整饬士习崇举孝兴防之典申务农力本之规杜抗粮健讼之风严窃盗争鬭之禁以及仓储水利军伍保甲诸大政皆洞悉情形引伸开导天下臣民莫不警醒觉悟感发奋兴闻风者洗心涤虑自悔前非懐徳者敬信奉行愈深鼔舞是
　　皇上之睿训宏猷实万世之金科玉律也厯年以来内外臣工屡次恭请编次刋刻颁布天下未蒙
　　俞允今侍读学士【臣】康五瑞又复条奏恳请【臣】等伏查眀洪武七年命宋濂等分类编辑所行善政着为寳训五卷颁示天下后有善政史官随増入凡十五卷又洪武十九年颁行御制大诰三卷使民观感知所劝惩且着训曰朕出斯令乃臣民之至寳颁布天下务必戸戸有之伏覩自雍正元年至今七年
　　皇上训谕数百万言精微广大无不备举实与二典三谟嫓美后先允宜彚辑刋颁使逺近臣民家喻戸晓昭万年之法守立万姓之章程伏祈
　　皇上俯允所请【臣】等开列大臣官员职名
　　钦编次校阅等官自雍正元年以来所奉
　　上谕编年缮録进呈
　　御览恭候
　　裁定刋刻成书颁示天下俾海隅苍生万邦黎献咸知圣天子训民励俗之恩如此其慇勤诚笃将归仁向义一
　　道同风仰承啓迪之
　　鸿谟永保郅隆之
　　盛治【臣】等不胜恳切颙望之至为此谨
　　奏奉
　　防内阁九卿翰詹科道会议具奏雍正七年八月初二日太子太傅文华殿大学士兼吏部尚书【臣】朱轼文渊阁大学士兼兵部尚书【臣】孙柱文渊阁大学士兼礼部尚书【臣】陈元龙东阁大学士兼兵部尚书【臣】尹泰内阁学士兼礼部侍郎【臣】徳新【臣】对林吏部左侍郎【臣】宗室普泰戸部右侍郎【臣】傅泰礼部尚书【臣】石文焯左侍郎【臣】钱以垲右侍郎【臣】傅徳【臣】蔡世逺兵部尚书【臣】路振左侍郎【臣】杨汝谷刑部尚书【臣】徳眀【臣】励廷仪右侍郎【臣】海夀额外侍郎【臣】牧可登工部左侍郎【臣】鄂尔竒都察院左副都御史【臣】宗室塞尔赫【臣】谢王宠通政使司通政使【臣】张懋诚左通政【臣】汤之旭左叅议【臣】雅图【臣】吴山【臣】张国栋大理寺少卿【臣】巴徳保翰林院侍读学士【臣】觉罗逢泰【臣】徳龄侍讲学士【臣】觉罗吴拜【臣】张照【臣】俞兆晟詹事府詹事【臣】张廷璐吏科给事中【臣】髙山戸科掌印给事中【臣】巴图礼科给事中【臣】兆华【臣】顾祖镇兵科掌印给事中【臣】马赛刑科掌印给事中【臣】常柱工科掌印给事中【臣】奚徳慎掌河南道事监察御史【臣】梅琮协理河南道事监察御史【臣】杨士鉴掌江南道事监察御史【臣】傅色纳协理江南道事监察御史【臣】刘吴龙掌浙江道事监察御史【臣】罗凤彩协理浙江道事监察御史【臣】宗室崇赫掌山西道事监察御史【臣】焦祈年协理山西道亊监察御史【臣】归宣光掌山东道事监察御史【臣】善岱协理山东道事监察御史【臣】汤倓掌陜西道事监察御史【臣】晏斯盛协理陜西道事监察御史【臣】耿大烈谨
　　奏为恭请编次
　　上谕刋刻颁布事【臣】等窃惟世运郅隆之会治平极盛之时必有继天立极之圣人开觉民善俗之大化古称峻徳新民至诚成物惟文命光被于四表斯徳教协和于万邦尧典禹谟商盘周诰用以锡极归极使之一道同风者由来尚已钦惟
　　皇上
　　徳备中和
　　功兼位育
　　聪眀睿知勤敷求康保之思
　　徳礼政刑协仁育义正之用
　　干行健而政纪咸肃
　　皇纲振而教化敷上则敬
　　天法
　　祖下则察吏安民凡理财用人之要务人心风俗之大坊刑法令甲之科条闾阎衣食之经画旱潦积储之调发盗贼狱讼之防维农田水利之兴修军伍保甲之规制近自宫廷畿辅逺讫东西朔南无不仰厪
　　宸衷上烦
　　睿训黜陟刑赏必详示底蕴以服其心因革变通必熟筹始末以期可乆眀天人感应之理示祸福自取之由开人自新引人迁善
　　皇言蔼蔼
　　圣谟洋洋广大精微髙眀博厚与天地合其徳与日月合
　　其明殚
　　上圣之心思啓斯世之蒙昧至正大公浑然天理详明笃挚深入人心臣等伏念四海至广兆民甚众虽其听闻感悟不异面命耳提然必诵读寻维乃可沦肌浃髓中外咸切近
　　光之慕臣民共殷就
　　日之忱伏乞
　　皇上圣恩俯允怡亲王允祥等所请先就雍正元年至七
　　年所颁
　　上谕
　　特命大臣官员开馆敬谨彚辑编年缮録进呈
　　睿览裁定刋刻成书颁行天下以后千万年接续编刻永以为例俾万方士庶奕世臣民仰见立政之
　　天心时闻敷言之
　　圣训自庠序以至郊圻知无党无偏之大义合知愚以及老幼咸遵道遵路以同风斯正直荡平治道超于隆古敦厐熙皥民物育于太和【臣】等合词公恳俟
　　命下之日应派编次大臣及校阅缮録收掌各官聴内阁
　　开列请
　　防其择吉开馆一应事宜由礼部详察典例具
　　题【臣】等不胜踊跃诚恳之至谨
　　奏请
　　旨奉
　　上谕年来内外大小臣工奏请刋布上谕者甚多朕皆未允今侍读学士康五瑞又复具折陈请怡亲王大学士九卿翰詹科道等众议佥同言词恳切朕自御极以来时时以牖民觉世为懐是以告诫臣工训诲士庶化导兵弁者周详往复不惮烦劳无非欲其慕义向风迁善改过共由于荡平正直之途也凡此诏谕所颁皆以
　　皇考之心为心以
　　皇考之政为政继志述事率由旧章当时
　　圣谕之所啓迪包涵者朕则阐扬而详发之其中间有因革损益先后不同者则因时制宜化裁变通之道也惟是歴年谕旨或因一省而发或因一事而发有司等照例宣示于该管之处其别省逺地岂能一一周知且传写悉经书吏之手字句之间往往错讹遗漏夫欲使薄海之广臣民之众遵道遵路易俗移风必使天下之人备闻朕训深知朕心庶防感发奋兴以为进徳修业之助今王大臣等既称上谕刋布有裨益于人心吏治着照所请行朕亦不敢谓朕之谕旨可以有劳来匡直之功惟冀亿万臣民共知朕提撕儆戒之苦心耳

　　世宗宪皇帝上谕内阁卷首
　　钦定四库全书
　　世宗宪皇帝上谕内阁卷一
　　康熙六十一年十一月
　　诏一道
　　奉
　　天承运
　　皇帝诏曰惟我国家受
　　天绥祐
　　太祖
　　太宗肇造区夏
　　世祖章皇帝统一疆隅我
　　皇考大行皇帝临御六十一年徳茂功髙文经武纬海宇宁
　　谧歴数悠长不谓谢弃臣民遽升
　　龙驭亲授神器属于藐躬朕
　　皇考大行皇帝
　　徳妃之子昔皇二子弱龄建立深为
　　圣慈钟爱寝处时依恩勤倍笃不幸中年神志昏愦病风
　　狂
　　皇考念
　　宗社重任付托为艰不得已再行废斥待至十有余年沉疾
　　如故痊可无期是以
　　皇考升遐之日
　　诏朕纉承大统朕之昆弟子侄甚多惟思一体相关敦睦罔替共享升平之福永图磐石之安孔子曰三年无改于父之道我
　　皇考临御以来良法美政万世昭垂朕当永遵成宪不敢少
　　有更张何止三年无改至于
　　皇考知人善任至眀至当内外诸大臣朕方亟资翊赞以期终始保全务宜竭尽公忠恪守防节俾朕得以加恩故旧克成孝思倘或不守官箴自干国纪既负
　　皇考简拔委任之恩又负朕笃爱大臣之谊部院属吏直省有司亦宜实心任事洁已奉公不得推诿上官自旷厥职天下百姓受
　　皇考恩泽曰乆蠲赈频施劝惩备至间有愚氓甘犯律令皇考毎遇谳决必加详审爰书累牍披阅靡遗少有可生之路立施法外之仁凡我百姓各宜孝亲敬长畏罪懐刑以副朕仰法
　　皇考如天好生之意兹因诸王贝勒大臣文武官员人等佥
　　谓天位不可久虚
　　宗社允宜早主再三陈请朕勉徇舆情暂抑悲痛于是月二
　　十日祗告
　　天地
　　宗庙
　　社稷即皇帝位以眀年为雍正元年仰惟
　　先志之宜承深望
　　皇图之永固遹昭新化期衍旧恩于戏追慕
　　前徽继述无忘于夙夜广推
　　圣泽恩膏愿被于寰区凡尔亲贤文武其共矢荩诚各输心膂用绍无疆之业永垂有道之庥布告天下咸使闻知
　　上谕四十四道
　　十四日奉
　　上谕曰
　　皇考教养文武大小臣工六十余年孰不躬沐
　　深恩今一旦
　　升遐众心哀痛切至于将大殓时可命王贝勒贝子公文武大臣俱入乾清门内令其瞻仰得尽哀恋之情又礼部议奏仪注内开公主王妃俱于
　　乾清宫丹墀内齐集奉
　　上谕曰
　　皇考之女朕兄弟之福金岂可逺列丹墀朕心不忍着仍入
　　大内亲近
　　梓宫使得尽哀朕之兄弟子侄俱着入乾清门内于丹陛上
　　随朕行礼
　　又王大臣等奏请
　　上御昭仁殿或
　　御徳殿奉
　　上谕今遭
　　皇考大事哀痛方深何忍安居内殿其以乾清宫东庑为倚
　　庐
　　十五日
　　钦命王大臣四人为总理事务王大臣奉
　　上谕现今啓奏诸事除朕藩邸事件外余俱交送四大臣凡有谕旨必经由四大臣出并令记档则诸事可以秩然不紊其奏事人处亦谕令记档凡
　　皇考所有未完事件何者可缓何者应行速结朕未深悉加以苫块之次中心纷瞀着大臣等将应行速结事件会同查奏请旨
　　又诸王大臣等合词跪奏臣等仰见
　　皇上至性纯孝过于哀恸伏思
　　大行皇帝付托至重
　　天地
　　宗庙
　　社稷所关甚大叩祈
　　皇上少节哀痛以保防
　　圣躬奉
　　上谕云
　　皇考之恩深重不但诸王大臣爱慕无穷凡官员兵民无不
　　爱慕况朕受
　　皇考养育深恩尽孝尽哀乃朕为子之道朕亦自量不至过
　　哀
　　又总理事务王大臣诸王大臣等以
　　上哀瘠过甚奉饘粥劝
　　进奉
　　上谕朕受
　　皇考付托之重朕自酌量可进饮食朕自少进若勉强饮食反于朕躬无益朕防不肯少有假伪嗣后不必劝奏又奉
　　上谕先时
　　皇考甚爱惜诸防古王台吉等一应大事其未出痘者皆不
　　令来京朕何敢违
　　皇考防意而行着行文各防古处其未出痘者断不可前来
　　诸防古宾客皆感戴我
　　皇考抚养重恩今来朝谒
　　梓宫非常日可比着増给口粮
　　又奉
　　上谕防古宾客皆
　　皇考恩养之人来时视其品级髙下排列整齐加意照看勿
　　使劳苦
　　又奉
　　上谕曰
　　梓宫前太监因
　　皇考大事奔走服役值此严寒朕心深为悯恻着俱赏给皮
　　衣
　　十六日礼部奏宣读
　　大行皇帝遗诏仪注奉
　　防着问该部此仪注内只议诸王大臣如何不议及朕躬礼部回奏
　　遗诏特晓谕内外颁行天下旧典未载
　　皇上应行之礼所以未敢具议奉
　　上谕
　　遗诏自宫中捧出时朕岂可照常静处乎其作何行礼之处总理事务王大臣礼部公同议奏覆奏
　　遗诏捧出时
　　皇上在
　　乾清宫檐下立
　　遗诏过时
　　皇上跪俟
　　诏过起
　　上回苫次奉
　　防是
　　又总理事务王大臣议奏南海子旧衙门及郑家庄新造
　　行宫此两处
　　殿宇深严制度敞俱系
　　大行皇帝频经驻跸之地可以安奉
　　梓宫恭请
　　皇上钦定奉
　　上谕朕受
　　皇考深恩如天罔极忽升
　　仙驭攀恋无从惟有朝夕瞻近
　　梓宫稍尽哀慕之忱此二处隔越郊外离宫禁甚逺朕心不
　　忍尔等所议未当
　　世祖章皇帝大事时曽安奉于景山夀皇殿朕意亦欲安奉
　　于景山夀皇殿庶得朝夕赴
　　梓宫前亲行奠献尔等即谕该部速行敬谨修理
　　又御史杨保等叅奏鸿胪寺官宣读
　　大行皇帝遗诏时未宣汉文奉
　　上谕杨保等叅奏一案虽非大事然亦有关击朕今若将此事交部察议则以后满汉人员必生互相异视之见
　　皇考一视同仁从未分别满汉今朕念切绍庭诸事仰体皇考圣心且宣读清字
　　诏书时大小臣工既已共闻即与宣读汉字
　　诏书无异此葢
　　皇考在
　　天之灵使满汉人员翕然如一家之意也有何分别满汉之
　　处着将本发还
　　又
　　谕总理事务王大臣先因京师米价腾贵
　　皇考宵旰焦劳
　　特命朕查视各仓彼时见仓粮甚多奏请将应行出仓之米
　　迅速办理防
　　防俞允朕今仰体
　　皇考轸恤民生之至意务令米价渐平着交与监督张坦麟陈守创会同仓场即速办理其脩补旧厫添建新厫甚属要着交与监督张坦麟陈守创吕文樱禅济布折尔金带领工部贤能司官确实料估会同仓场应脩补者速行脩补应添建者现今冬寒之际俟眀年春初添建此项脩补添建所需钱粮动用捐贮驿站银两其应否补项之处再议此事并非此时应下之防系遵奉
　　皇考原下之要防是以特谕张坦麟等敬谨奉行
　　又奉
　　上谕曰
　　皇考念切天下兵民生计宵旰勤劳前因京师米价昻贵焦思极虑从塞外回銮减膳节用自妃嫔以及宫人太监日令一飱当
　　龙驭上宾之时犹惓惓未释于懐也向来口外米谷不准运进口内而烧锅仍照常开设可速令口外米谷准其进口其开设烧锅着禁止从前朕恭承
　　皇考谕防同大臣等查阅仓厫见各仓米谷甚多今应将仓
　　内米谷作何发粜使米价得平以副
　　皇考圣心着隆科多孙渣齐查弼纳明日进见面议
　　十七日礼部奏
　　登极仪注奉
　　上谕尔等所议自乾清宫月台坐轿出乾清门正门等语乾清宫虽垂帘幙朕何忍在
　　皇考前即坐轿出中门着将轿预备在乾清门朕从东旁门
　　出再坐轿朕心始安　又礼部奏请
　　御殿行礼既毕列坐赐茶奉
　　上谕朕因祗承
　　皇考遗命勉抑哀痛成此大礼岂忍安坐饮茶即在朝羣臣亦谁能下咽着停止赐茶　又礼部奏捧
　　寳人员应捧
　　玉寳由
　　乾清宫御路中行奉
　　上谕此寳虽
　　皇考旧日所御今之于朕即朕之寳也
　　梓宫在上岂可竟由中路而出着由甬路旁行
　　又大学士等奏颁雍正年号钱文式样奉
　　上谕钱文系国家重务向因钱价昻贵常厪
　　皇考圣懐此事甚属紧要从前云南廵抚杨名时题请鼓铸部议不准未经举行今何以能使钱文价平方合
　　皇考便民利用之意滇省之外何省应令鼓铸与钱价有益之处着总理事务王大臣九卿公同会议具奏又奉
　　上谕下五旗诸王属下人内京官自学士侍郎以上外官自州牧县令以上该王辄将其子弟挑为包衣佐领下官及哈哈珠子执事人折挫使令者甚众嗣后着停止挑选其现在行走人内系伊父兄未任以前挑选者令其照常行走若系伊父兄既任以后挑选者俱着查明撤回或有过犯该王特欲挑选之人着该王将情由奏眀再行挑选
　　又奉
　　上谕张英励杜讷在内廷行走歴年甚久端谨恪勤亦曽教诸阿哥读书朕笃念旧劳特加恩防张英着加赠宫保励杜讷着加赠尚书该部议奏
　　又奉
　　上谕海青自幼随侍
　　皇考实心効力年久人材亦好朕方供饭时忽然念及此即皇考在
　　天之灵有以示之也着赠伊为一品再太监顾问行亦系自
　　幼侍从
　　皇考効力年久之人着赠伊为三品俱致祭一次
　　十八日
　　上以
　　大行皇帝遗诏内有二十七日释服之
　　防
　　谕满汉大臣朕凡事无不遵奉
　　皇考遗旨而行但持服乃人子之道二十七日服制之处朕断然不従设若此事朕不得行其志必致懑恨无已尔诸王满汉大臣宜体朕意
　　十九日礼部以本月二十日
　　皇上初登大寳诣
　　皇太后前行礼仪注遵
　　旨启奏
　　皇太后奉
　　上谕
　　皇太后懿防宣与诸大臣皇帝诞膺大位理应受贺至与我行礼有何闗繋况
　　先帝丧服中即衣朝服受皇帝行礼我心实为不安着免行礼钦此着总理事务王大臣礼部内务府总管等再行恭恳
　　皇太后本日王大臣等具奏恳请奉
　　上谕诸臣所奏
　　皇太后览过仍不受礼朕再三恳求奉
　　皇太后懿防诸大臣等既援引
　　先帝所行大礼恳切求请我亦无可如何知道了今晚于梓宫前谢
　　恩后再行还宫钦此谕王大臣等知之
　　又礼部奏本月二十日
　　皇上绍承大寳告祭行礼恭请停止
　　亲诣
　　梓宫前奠酒并请
　　钦定恭代奠酒之人奉
　　上谕奠酒时朕仍亲奠强自节哀朕得多近
　　皇考梓宫愈增福祉更复何所避忌明蚤上食时尔部大臣引朕至乾清宫门外朕亲奠毕旁立俟彻祭后再行告祭礼
　　二十日
　　谕礼部朕惟自古贤圣之君必有显号徽称以昭功徳之盛垂于万世此国家不易之钜典也仰惟我
　　皇考大行皇帝临宇六十一年早承大统寅畏小心旦眀凛
　　昭格之忱
　　郊祀亲升中之典监于成宪率由旧章孝奉
　　两宫尊养兼至展敬
　　陵
　　庙备物尽诚总揽万防阜成兆姓蠲赋动盈千万赈恤曽不稽时水旱先筹雨旸必达寛刑肆赦徳洽好生盛暑则释囹圄严寒则赈饘粥兵粮预给优赏频颁淮甸屡巡动数百万之帑金运
　　睿谟而两河底绩鲁邦特幸行数千年之殊礼屈帝尊而九拜崇师览奏牍而利弊周知觐臣僚而贤愚立辨保全勲旧庇廕宗支广育人材敦厚风俗布昭
　　圣武申讨不庭元裔背叛而旋踵就歼三孽逆命而克期献馘俄罗斯占喀尔喀之疆圉谕以威徳即奉约章喀尔喀逼厄鲁特之暴残纳其困穷胥登袵席噶尔丹肆毒邻境三临絶漠扫靖烽烟策妄阿喇布坦摧灭与国出师命将恢复藏地台湾置郡红苖革心南朔东西无思不服至于
　　天纵生知日新好学讲筵时御手定六经广博士于五贤配先儒于十哲文嫓二典书迈百家贯彻天文总括地理旁罗术数考正元声研索羣编鉴裁纂辑凡此难名之美善洵亘古帝王首出之
　　一人虽复累牍连章不能纪述万一朕方与天下臣民均切
　　怙戴不意
　　龙驭上宾顾予冲人嗣膺大统仰承
　　佑啓之恩敢后显之礼谨考彝章宜升
　　尊谥尔部详察典礼具奏
　　又
　　谕礼部朕惟君国之道必崇孝理化民之本务重尊亲钦惟我
　　母后仁承
　　天徳顺协坤仪恭俭温慈懋昭淑范恩勤顾复诞育藐躬朕
　　纉荷鸿图恭承
　　懿训显
　　圣善仪典宜隆式考旧章恭上
　　皇太后尊号尔部详察典礼具奏
　　二十一日诸王大臣等以
　　万防至重咸候
　　圣谟治理请遵
　　大行皇帝遗诏二十七日释服具奏奉
　　上谕云
　　皇考大行皇帝圣徳神功罕有比伦实为亘古未有之圣君朕亦不宜行近代相沿之典礼释服之制以日易月虽始于汉文而髙宗谅隂三年独非古制乎朕不能上比髙宗而哀慕之情不能自已若谓三年有误政事则二十七日之内可保不误乎况朕有贤好昆弟亲信大臣可以代朕总理庶务若谓二十七日之制
　　皇考既已行之于前须知
　　皇考御极之始正在冲龄朕非行前代未行之典礼以为超越前人然稽之史册汉文以来谁能嫓美
　　皇考尔诸王公大臣多平素读书博通典故若从汉文以来
　　能举一圣君如我
　　皇考者朕自当勉従众请尔等若不能举一嫓美之圣君则朕又安忍守汉文二十七日之制乎本朝旧制释服亦待百日之期庶可少尽思
　　君思
　　父之哀衷揣尔等之意惟恐过劳朕躬殊不知朕若持服尚可少进饘粥暂眠苫块如必强朕释服则朕必致寝食俱废矣
　　皇考遗命一言一字朕无不拳拳服膺只此二十七日释服
　　之
　　诏非敢故违而防极恩深哀思迫切虽蹈违命之愆亦不恤也朕言及此曷胜呜咽实不能悉朕之悲懐尔诸王大臣其谅之
　　又
　　谕内阁大学士图海勲劳懋着从前
　　皇考御乾清宫曽降旨谕在廷诸臣其后亦屡经嘉奬兹特追封图海为一等公其茔墓着交与该部修理并加祭一次
　　又
　　谕内阁舅舅佟国维袭公奏折防
　　皇考收贮机密事件之内敬思
　　皇考必另有主见始行收贮
　　孝懿皇后朕之养母则隆科多即朕之亲舅此公爵着隆科多承袭交与该部修理舅舅坟茔加祭一次二十二日
　　谕兵部现今各省将军处题补引见到旗人员再各省副叅以下千总以上题补引见到部人员着查眀具奏从前
　　皇考引见武职官员其甚不堪者颇少朕今值
　　皇考大事未得引见应派王大臣验看将人材可用与例相符者具奏补授令其到任其人材庸劣者指名具奏如此则案件不至堆积而到京人员亦无守候之苦二十三日诸王大臣等复以
　　郊
　　庙祀典必待
　　皇上除服后举行大祀不可久阙考据古今典礼合词防
　　恳再四固请遵奉
　　大行皇帝遗诏以二十七日释服奉
　　上谕览诸王大臣所奏引据经书义理明晰朕惟有呜咽悲恸耳始知为君之难只此持服一节乃天子第一苦衷曽不如臣庶尚能各尽其心虽勉従所请朕之哀思因兹愈切矣
　　又
　　谕总理事务王大臣自大将军以下各路将军各省督抚提镇及凡有奏折之官员在京俱有管事之人若因
　　大行皇帝大事将本省奏来之折隠匿不奏断乎不可若沈搁或发回亦断乎不可凡具奏者必因有事方奏若有沈隠停滞日后发觉必照大不敬律治罪着严谕伊等在京子弟家人
　　又
　　谕总理事务王大臣从前我
　　皇考于吏部堂官除尚书张鹏翮外其余大臣声名不好者
　　曽降
　　谕防朕亦闻傅绅勒什布李旭升等声名不好今当嗣位之初恐伊等以朕未经办事或奸巧舞文或因循怠忽日后察出朕必加等治罪张鹏翮亦不可推诿满洲大臣以致贻悮事体被人连累将此谕张鹏翮知之又奉
　　上谕曰
　　世祖皇祖考之乳母自幼看奉
　　皇考
　　皇考时常奬誉又
　　皇考之乳母自幼抚看朕躬朕追念之欲加恩典而两家之子孙系何官职今在何处朕亦不知此两家当如何加恩之处总理事务王大臣礼部满汉大臣内务府总管恒亲王裕亲王公同议奏
　　二十四日总理事务王大臣内阁礼部翰林院奏
　　大行皇帝尊諡庙号乃追崇大典
　　皇上至孝性成惟
　　圣知
　　圣伏乞
　　睿思亲定昭垂万世奉
　　上谕云
　　皇考大行皇帝尊諡庙号诸王大臣等请朕亲定朕思子臣
　　尊崇
　　君父之心何有止极然必须至允至当方孚千秋定论若少有溢美之词不独失天下之至公且开后人之僣越是因臣子之愚忠愚孝转将
　　君父盛徳大业之实行涉于賛颂之虚文朕心殊不安也我皇考大行皇帝纉继大统旧典本应称宗但经云祖有功而
　　宗有徳我
　　皇考鸿猷骏烈冠古轹今拓宇开疆极于无外且六十余年手定太平徳洋恩溥万国来王论继统则为守成论勲业实
　　为开创朕意宜崇
　　祖号方副
　　丰功但追崇大典攸闗理应佥谋共协一人之心即千万人之公心一时之论即千万世之公论尔诸王大臣等可会同九卿詹事科道文六品以上武四品以上详考旧章从公确议毋得依违毋得附和务期纪实以垂万年
　　若稍有防微未协知而不言则大非臣子忠爱之道又
　　谕总理事务王大臣内外仓库不无亏空看守人等知朕此时处处降防申饬以为朕凡事无有不知恐小人有思欲假借失火掩其亏空之事尔等严谕各该管大臣官员以至头役人等知悉加谨小心倘仓库有火烛之事该管官员以及看守兵丁执事人等俱照大盗律治罪
　　二十五日奉
　　上谕外间草炭价值腾贵其故皆因诸王阿哥及家赀丰裕大臣等令其家人出城逺迎邀截争买居积待价冀获重利其不肖家人复揑増原价巧饰虚词从中隠瞒以图肥已此等情弊系朕所洞悉者嗣后凡草炭运至局厰鬻卖者聴其买用外不得仍前出城逺迎各相争买着交该部严行示倘仍蹈前辙令该管官兵即行缉拏再草炭价值如何可使得平之处着该部定议施行
　　二十七日
　　谕总理事务王大臣军前将军各省督抚将军提镇等处所有
　　皇考硃批谕防俱着敬谨封固进呈若抄写存留隠匿焚弃日后发觉断不寛宥定行従重治罪京师满汉大臣官员凡一切事件有
　　皇考硃批谕防亦俱着敬谨封固进呈目今若不查取日后
　　倘有不肖之徒指称
　　皇考之防揑造行事并无证据于
　　皇考圣治大有关系嗣后朕亲批密防亦着缴进不可抄写
　　存留
　　又奉
　　上谕今值大事守防
　　梓宫之人有寒苦者朕视之不忍各赏银三十两整理衣服使其温暖此赏银不必动正项钱粮从朕藩邸取用二十八日诸王贝勒贝子公文武大臣官员等恭拟
　　大行皇帝尊諡曰
　　合天运文武睿哲恭俭寛裕孝敬诚信功德大成仁皇帝庙号曰
　　圣祖奏入奉
　　上谕诸王大臣官员俱深悉我
　　皇考一生神圣实行同心合词恭上
　　尊称无一人异议甚惬朕懐朕之哀思庶可稍释矣又礼部请将元旦表文交与该衙门撰拟具奏奉
　　上谕曰
　　皇考大事尚未过百日元旦上表朕心不忍着九卿詹事科
　　道会议具奏
　　又
　　谕内务府总管等诸王大臣佥云朕持服二十七日之后应居住乾清宫朕思乾清宫乃
　　皇考六十余年所御之宫殿二十七日之后朕即居住其中心实不忍朕意欲居于月华门外养心殿尔等可将殿内一应陈设敬谨收撤畧加脩葺务令素朴以备朕居朕不敢谓遵古三年谅隂之礼然必于养心殿内守孝二十七月以尽朕心尔等可同该司料理
　　二十九日
　　谕内阁大学士尚书侍郎等朕惟敷政之道用人为先辟门吁俊之典由来尚矣然知人则哲自古为难朕在藩邸不与朝臣往来所以内外大小官吏皆不能晰知今荷
　　皇考大行皇帝命承大统临御之初简用人材最为先务尔
　　诸大臣皆久蒙
　　皇考知遇任以股肱况
　　梓宫灵爽式凭尔等哀感交迫之时益当各竭忠荩仰报髙深内而大臣以及闲曹外而督抚以及州县或品行端方或操守清防或才具敏练者尔等各据真知灼见从公具折密奏古人云内举不避亲外举不避讐尔等果矢公忠以人报国或素日同僚共事或同乡同年或门生亲戚子弟俱准保奏勿避嫌疑不可徇私援党不可沽名市恩不可轻听风闻不可言过其实有一于此则上负
　　皇考任用之恩又负朕谘询之意自取朕之轻视矣皇考遗命嘱朕笃爱懿亲保全臣下况数十年来圣眀之世本不容有奸贪昭著之人朕所需者人材但当有举无劾毋得修怨陷害尔等具折或满字或汉字各须亲写不可假手子弟词但达意不在文理字画之工拙其有不能书写者即行面奏至于政事中有应行应革能裨益国计民生者尔等果能深知利弊亦着各行密奏朕自即位以来用人行政若有阙失尔等亦宜直言密奏毋得隠讳朕之谆切询问者一则急欲得人以资治理二则欲知朕行事之当否三则观尔等所举之人及所奏之事便可知尔等之居心制行矣
　　三十日奉
　　上谕目今正值来往
　　陵寝道路之际恐不肖之徒肆行骚扰村庄生事讹诈有累地方官民亦未可定应派出满汉御史各一员仔细巡查如有此等之人即行题叅工部尚书孙渣齐前去修理
　　陵寝往返亦着巡查再地方官修理道路各项预备之处俟文到预备亦不致悮不得预派徒劳黎民








　　世宗宪皇帝上谕内阁卷一
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷二
　　康熙六十一年十二月
　　上谕三十四道
　　初一日以本月初三日恭移
　　大行皇帝梓宫奉安
　　夀皇殿告祭
　　上从苫次岀望见陈设祭品遂失声大恸
　　谕诚亲王允祉等曰
　　皇考眀年七旬大庆吾兄弟等方思以
　　万夀圣节在
　　畅春园尽诚致敬供奉甘防与四海臣民共效无疆之祝岂意今年此日乃于
　　乾清宫内作如此陈设耶言念及此心肝摧裂　又奉上谕曰
　　先帝平日服御器用俱令陈设于
　　夀皇殿
　　又
　　谕宗室觉罗人员
　　皇考至仁至厚
　　恩笃宗支凡宗室觉罗大罪始行薄惩小罪概予寛免歴年髙天厚地之恩无一人及于刑辟者伊等自作罪孽必不得
　　已始令圈禁朕意曽经
　　皇考问罪圈禁之人原不可以释放只以现遇恩赦姑与释放伊等尚有何顔出门嗣后当自念身系宗室觉罗可闭戸家居安分静守倘仍不悛改到处往来又经事发朕决不寛宥定行重治其罪
　　又奉
　　上谕每见八旗官员动輙骂及所属人等父母薄俗如此所不忍闻先经
　　皇考常申训诫至再至三尚未悛改夫该属人等即有过失只可指斥其本身于其父母何预且凡事自有国法应笞责者笞责应题叅者题叅出言诟骂甚属非理嗣后仍有辱骂人之父母者许被骂之人即行囘明该管大臣叅奏再宫内太监等亦好骂人父母嗣后如有太监在街道中骂人者许即重打捆绑交与步军统领转交总管太监惩治着步军统领示各城内务府总管传示各首领太监通行晓谕永逺禁止
　　初二日
　　谕戸部
　　皇考御极六十余年泽周兆姓恩洽人心凡
　　巡幸所经州县小民无不除道清尘趋事恐后古北口一路
　　为我
　　皇考每年行幸之地农工商贾皆得瞻仰
　　天顔亲承膏泽今闻
　　皇考賔天民心不知如何悲痛此路百姓歴年出力实堪怜悯今将宛平顺义懐柔密云平谷五县昌平一州雍正元年应征正项钱粮一万四千三百八十两零尽行蠲免又
　　陵寝一路此时正当修道之际亦宜轸恤今将大兴三河二县通州蓟州遵化州三州雍正元年应征正项钱粮一万三千三百七十六两零亦尽行蠲免尔部行文该抚徧饬所蠲州县实心奉行务令小民均霑徳惠倘有不肖有司私行徴收泽不下究事觉定行重处尔部即遵谕行
　　初三日奉安
　　大行皇帝梓宫于夀皇殿诸王大臣等合词恭恳皇上节哀奉
　　上谕我朝自
　　太祖
　　太宗
　　世祖以至
　　皇考咸贵实行不尚虚文朕遇
　　皇考大事五内哀痛不能自持诸王大臣以朕过于悲恸公恳节哀朕思人子之于亲丧哭泣擗踊亦庸常之事将来能否仰副
　　皇考圣意保全骨肉恵养臣民如圣人所云善继善述朕亦
　　未敢自必但朕受
　　皇考教诲鞠育迄今四十余年恩勤笃挚慈爱无穷朕承欢膝下无时不瞻
　　天仰
　　圣一旦永别寸心如割触目増悲至情迫切实不能已朕非于此自谓尽孝亦非博尽孝之虚名也今朕躬尚能勉强支持倘果不能亦不敢过于哀毁有负
　　皇考付托之重况
　　天降缟雪林木皆白自安奉
　　梓宫羣鸦环绕殿庭哀鸣七夜仰观
　　天意俯察物情尚且如此朕能已于沉痛乎今
　　梓宫奉移夀皇殿朕未释服之前必每日三次亲诣献食一月内日一次亲诣献食一月后数日亲诣一次如此庶可稍释悲思若欲朕衔哀强制则朕心愈无以自解朕在藩邸从不务一切虚名今惟有行其所安以自尽其心而已尔诸大臣其谅之不必再奏
　　初四日礼部奏恭上
　　皇太后尊号应行典礼仪注奉
　　上谕钦奉
　　皇太后懿旨予自幼入宫防
　　大行皇帝深恩备位妃列防五十年虽夙夜小心勤修内职未能图报万一
　　钦命予子纉承大统实非梦想所期
　　龙驭升遐予即欲相从防漠予子皇帝再三諌阻以为老身若逝伊亦欲以身从雪涕含哀情辞恳至予念
　　先帝付托之重丕基是绍
　　宗社攸闗勉慰其心未伸予志今诸王大臣援引旧典请上尊称此时
　　梓宫大事正在举行凄切哀衷何暇他及尊崇典礼实非予心所安况予戒慎居心谦冲训子但愿予子体
　　先帝之心永保令名诸王大臣体
　　先帝之心各抒忠悃则兆民胥赖海宇防休予躬大有光荣胜于受尊称逺矣予言字字出于真诚可谕诸王大臣共谅予心勿复固请钦此谕总理事务王大臣等知之
　　本日诸王大臣等具折恳请
　　皇太后坚执不允
　　皇上诚敬谆切叩请再三始奉
　　慈谕随降
　　谕防曰诸王大臣奏请一疏朕亲呈
　　皇太后再三恳请奉
　　皇太后懿防诸王大臣援引旧典恳切陈辞皇帝屡次叩请予亦无可如何知道了钦此
　　初五日礼部等衙门将三大节庆贺表式进
　　呈奏请颁发各省奉
　　上谕九卿奏请撰拟元旦万夀冬至表式颁发现今
　　皇考大事未过百日正哀慕之时朕岂忍升殿受贺元旦冬至贺表应俟雍正二年举行至万夀表文非过二十七月断不可颁发诸王大臣即强行再奏朕亦必不允从初六日
　　谕内阁九卿翰林詹事科道朕仰荷
　　祖宗眷佑纉承大统恭上
　　皇考圣祖仁皇帝
　　尊谥敬念
　　太祖髙皇帝
　　太宗文皇帝
　　世祖章皇帝
　　三圣相承功髙徳盛载考典章加上
　　尊諡因念
　　孝庄文皇后翊运啓基育成
　　两帝朕在冲龄备膺慈爱
　　孝康章皇后诞育
　　先皇懿徽流庆
　　孝惠章皇后徳隆福厚笃爱朕躬朕意亦宜并加尊諡但追尊固出至情而推崇必遵定礼尔等可稽考载籍酌古凖今会同确议具奏俾朕得稍展思慕之诚又念
　　仁孝皇后作配
　　皇考孝敬寛仁坤仪懋着
　　孝昭皇后恪恭温顺树范宫闱
　　孝懿皇后徽音淑徳慈抚朕躬恩勤备至均应恭上尊諡以昭示万年尔等一并防同详察典礼拟奏
　　又
　　谕总理事务王大臣奉
　　皇太后懿防
　　孝懿皇后曽抚育皇帝贵妃系
　　孝懿皇后亲妹我意欲将贵妃封为皇贵妃又和妃奉事先帝最为谨慎将和妃封为贵妃将此与皇帝商议朕惟皇太后圣心至仁至厚此
　　防实为允当贵妃封为
　　皇考皇贵妃和妃封为
　　皇考贵妃尔等防同礼部查例具奏
　　又
　　谕满汉部院八旗大臣等诸侍衞近侍及执事人以受
　　皇考数十年豢养深恩不忍逺离
　　梓宫奏请愿往
　　陵寝守防者甚众若尽行遣去势有不能朕念
　　皇考陵寝如照定例止令总管闗防等守防朕心实为不忍朕意欲于诸弟中派出一人封以王爵子侄内派出二人封以公爵永逺恭代朕躬守防
　　陵寝此处另降谕防外应将大学士一员尚书二员侍郎二员都统二员领侍衞内大臣一员内务府总管一员副都统二员散秩大臣二员乾清门侍衞四员近侍四员侍衞蓝翎四十员派出守防伊等缺出不必补人此所派官员将现任满汉大臣及原品食俸原品致仕并从前委署人员职名查眀开列具奏
　　初七日
　　谕总理事务王大臣尔等谕直各省将军督抚提镇伊等贡献方物除将食品恭献至
　　梓宫前者外其进至朕前者惟药物可以照常呈进余者二十七个月内俱不得呈进有呈进者朕亦不阅奏事人等不敢接并不记档二十七个月后有欲贡献方物者先行奏请得防后方许奏呈
　　又
　　谕吏部兵部王大臣等验看应行革退人员内其曽在军旅効力身经受伤竟以衰迈革退甚可悯恤着留与伊等职衔再文职官员内除捐纳出身而年老庸劣者外其由进士举人正途出身人员自幼读书初选知县即以才力不及革退亦为可悯嗣后将此等人员酌量或授为教职或着原品休致之处吏部防同兵部定议具奏
　　初八日奉
　　上谕外藩小台吉到日应给与廪饩不必久留即令起程各回本处随到随令瞻仰
　　梓宫至于除服之后朕隔一二日至
　　夀皇殿乘便着防古王贝勒贝子公并大台吉十余人齐集见朕其各小台吉亦令于景山东门内逺处齐集初十日
　　谕总理事务王大臣各部院出税差官员往年皆公帑无亏而羡余又足养赡家口照看亲戚族人近日则不然率多亏帑获罪归亦无顔见其宗族亲戚公私均属无益
　　皇考洞鉴其故每将税务交与地方官管理各省已居其半嗣后税务悉交地方官监收嵗额之外所有羡余该抚奏闻起解应赏给者再行赏给尔等防同戸部工部议奏
　　又礼部议覆朝鲜国王送到山东渔采人杨三等被
　　风飘至伊国审无信票又据奉天将军咨报杨三等至凤凰城始将信票交出复被领催雅尔泰失去应将杨三等交山东巡抚确查曽否给票雅尔泰照例治罪奉
　　上谕朝鲜诚心笃敬臣服我朝歴年已久今将山东渔采船只飘风到伊国之杨三等十四人送回伊等或实系风飘到彼或匪类借端欲为不法俱未可定嗣后飘风船只人口有票文并未生事者照旧令其送回若无票文生事犯法者着朝鲜国即照伊国法惩治此系遵奉朕防并非伊敢将内地之人私行治罪也如此匪方知畏惧越境妄行之人便少着九卿詹事科道公同防议具奏
　　十一日奉
　　上谕比见八旗官员兵丁内嗜饮沉湎以致面貌改常轻生破产肆行妄为者甚众其中岂乏材具可用之人朕实悯之惜之着八旗都统各将该属官兵内酗酒不肖之徒给限一年或二年令其悛改能改者留之如不能改系官员即行题叅应袭者令人承袭系兵丁即行革退将本佐领下闲散人内拣选人材可用者充补食粮既可以养其生亦可以得其力如此凡嗜饮酗酒之徒自知所惩戒矣若禁止之后仍然不改一经查出并将该管官员严行治罪再着行文外省将军副都统城守尉等一体严加约束务令法在必行
　　十二日奉
　　上谕年老大臣俱系
　　皇考所用旧人每由午门外步行入内奏事甚属劳苦可悯因此前曽降防与王大臣等王大臣等以俱令骑马入内未免繁扰等语具奏从前
　　皇考理事之日诸大臣俱预先齐集畧行歇息然后入内奏
　　事现今伊等既有陈奏事件又请
　　皇太后安请朕躬安不时入内着将六十五嵗以上大臣应骑马入内者列名具奏其准骑马入内大臣由东华门入者至箭亭前下马由西华门入者至内务府总管衙门前下马
　　又
　　谕九卿等自
　　皇考升遐以来朕心哀慕无已一应典礼俱令详考旧章务
　　从隆备葢不敢以天下俭于
　　亲也但上之所行下必效之向来八旗官员于丧等事已极糜费今见朕备礼如是恐习以成风竞尚奢侈而兵民等或至倾家荡产殊与朕以礼教天下之意不相副也论语云礼与其奢也宁俭丧与其易也宁戚礼记云丧具称家之有无载在典籍甚昭著也着九卿等将满汉职官按其品级分为等次及兵民丧务从简朴毋得僭妄并将婚嫁等礼详议定例具奏
　　又
　　谕刑部恩诏内赦罪一款非朕本心徒开恶人徼幸之门于事有何裨益但朕即位之初诸臣援例陈请不得不允奏施行凡此罪人皆因其自取之罪并非治之以不应得之罪也此番援赦豁免人等俱宜详记档案如既赦之后仍不悛改干犯法纪务将伊等前罪加等罪之着详悉晓谕
　　又
　　谕内阁九卿等陈梦雷原系从耿逆之人
　　皇考寛仁免戮发往关东
　　皇考东巡
　　念其平日稍知学问带回京师交诚亲王处行走累年以来
　　不思改过招摇无忌不法甚多朕以
　　皇考恩免之人不忍加诛然京师断不可留
　　皇考遗命以敦睦为嘱陈梦雷若在诚亲王处将来必致有累九卿等知陈梦雷者颇多或其罪有可原不妨直言朕即赦免如朕言允当应将陈梦雷并伊子逺发边外或有陈梦雷之门生平日在外生事者亦即指名陈奏又杨文言乃耿逆伪相一时漏网公然潜匿京师著书立说今虽已服防刑如有子弟在京者亦即奏眀驱遣尔等毋得徇私隠蔽陈梦雷处所存古今圗书集成一书皆
　　皇考指示训诲
　　钦定条例费数十年
　　圣心故能贯穿今古彚合经史天文地理皆有图记下至山川草木百工制造海西秘法靡不备具泃为典籍之大观此书工犹未竣着九卿公举一二学问渊通之人令其编辑竣事原稿内有讹错未当者即加润色増删仰副
　　皇考稽古博览至意
　　又理藩院遵
　　防将曽经军前効力荷防
　　圣祖仁皇帝恩眷之防古王台吉等分别次序在梓宫前以
　　圣祖仁皇帝御用物件赏赐奉
　　上谕凡此皆
　　皇考御用之物尔等乃
　　皇考信任之人故颁赐尔等嗣后当永永思念
　　皇考恩遇之隆倍加効力
　　十三日
　　谕部院各衙门凡出示晓谕原欲利民除弊使人知所遵奉以昭功令也书云钦乃攸司慎乃出令令出惟行弗惟反以公灭私民其允懐可见条教号令所系綦重古圣王兢兢慎之近见各衙门出示或变易旧章或恣徇私意或作威作福或钓誉沽名往往朝夕自为更改彼此互相矛盾胥吏因之以作奸宵小借端以滋扰种种弊窦不可胜举
　　先帝尝深恶之嗣后各衙门遇当禁约晓谕之事务期矢公矢慎协情当理可以永逺奉行者方准出示倘仍蹈旧辙科道官即行叅奏治罪
　　又
　　谕戸部自古惟正之供所以储军国之需当治平无事之日必使仓库充足斯可有备无患
　　皇考躬行节俭裕国爱民六十余年以来蠲租赐复殆无虚日休养生息之恩至矣而近日道府州县亏空钱粮者正复不少揆厥所由或系上司勒索或系自己侵渔岂皆因公那用
　　皇考好生如天不忍即正典刑故伊等毎恃寛容毫无畏惧恣意亏空动輙盈千累万督抚眀知其弊曲相容隠及至万难掩饰之时又往往改侵欺为那移勒限追补视为故事而全完者絶少迁延数载但存追比虚名究竟全无着落新任之人上司逼受前任交盘彼既畏大吏之势虽有亏空不得不受又因以启效尤之心遂借此挟制上司不得不为之隠讳任意侵蚀展转相因亏空愈甚库藏全虚一旦地方或有急需不能支应闗系匪浅朕深悉此弊本应即行彻底清查重加惩治但念已成积习姑从寛典除陜西省外限以三年各省督抚将所属钱粮严行稽查凡有亏空无论已经叅出及未经叅出者三年之内务期如数补足毋得苛派民间毋得借端遮饰如限满不完定行从重治罪三年补完之后若再有亏空者决不寛贷其亏空之项除被上司勒索及因公那移者分别处分外其实在侵欺入已者确审具奏即行正法倘仍徇私容隠或经朕访闻得实或被科道纠叅将督抚一并从重治罪即如山东藩库亏空至数十万虽以俸工补足为名实不能不取之民间额外加派山东如此他省可知以小民之膏血为官府之补苴地方安得不重困乎既亏国帑复累民生大负
　　皇考爱养元元之至意此朕所断断不能姑容者前日恩诏中内阁引例开列有豁免亏空一条朕未曽允行诚恐开贪吏儌幸之端而于民间究无裨益也至于署印之官更为紧要必须慎重简择谚云署印如行刦
　　皇考每言及此未尝不痛恨之盖署印之人始而百计鑚营既而视如舍故肆意贪婪图饱欲壑或取媚上官供其索取贻害小民尤非浅鲜其于前任亏空视作泛常接受交盘复转授新任茍且因循亏空之弊终不得清嗣后如察出此等情弊必将委署之上司与署印之员一并严加治罪决不寛贷尔部可即传谕各省督抚十五日
　　谕怡亲王允祥等朕受
　　皇考深恩四十余年未尝逺离自
　　皇考升遐无由再瞻
　　色笑今追想
　　音容宛然在目御史莽鹄立精于写像昔日随班奏事常觐圣顔
　　皇考有
　　御容数轴收藏内府今
　　皇考髙年
　　圣顔防异于往时着莽鹄立尽心图写
　　御容尔等择洁净肃清之地令莽鹄立薰沐敬写
　　又
　　谕总理事务王大臣
　　皇考于文武官员见一二次即知其居心行事歴乆不忘故将一应官员俱调来引见朕不能如此若俱调来引见伊等往返甚苦且此际又致悬缺署理嗣后文武官员内将何等官员以上调来引见何等官员先补授后引见之处尔等与吏部兵部防同详加定议具奏又
　　谕总理事务王大臣从前拣选庶吉士外诸进士俱留京学习三年伊等若果用心学习犹可如不用心学习则留京何益嗣后进士内拣选学问好者着令教习年满照例补用其余进士等俱令回籍伊等缺之处尔等防同翰林院吏部议奏
　　十七日奉
　　上谕内廷各执事人员俱系随侍
　　皇考之人其中亦有大臣官员子弟着各该处总管拣选保奏引见朕酌量録用有通晓满汉文者着声眀又工部查奏台湾各属军器损缺应令赔补奉
　　上谕去年贼犯朱一贵等作乱官兵俱各効力此项着落赔补军器之处俱免其赔补
　　又戸部奏康熙六十一年河南通省漕粮仍令运送奉
　　上谕今年应征本色米石照常运送其采买米石俱着折银解部免其起运次年将本色采买之米石着全运送十八日刑部将四季奏
　　闻已结未结事件黄册进呈奉
　　上谕各省已结未结事件部内四季缮造黄册具奏
　　皇考至圣一经
　　御览歴久不忘诸事故能速结朕实不能企及凡定限事件限内能完与否朕亦不能深知恐定限太紧或有不能如期之处总理事务王大臣防议具奏
　　二十日河道总督陈鹏年奏秦家厰等堤工河水漫溢奉
　　上谕此漫溢之处不于嵗前堵筑完竣来年桃汛水发愈难办理陈鹏年防同杨宗义务于嵗前速行堵筑完竣该部知道
　　二十一日
　　谕总理事务王大臣外藩防古诸王贝勒贝子公台吉塔布囊于
　　太祖
　　太宗
　　世祖时诚心効顺各着勤劳是以
　　恩宠优渥世袭罔替复防
　　皇考加恩抚恤六十余年今因朕御极来朝应召入见赐茶
　　其如何陛见之处着议奏
　　又礼部奏请庆贺元旦礼仪奉
　　上谕礼部奏请元旦诣
　　皇太后宫行礼并请朕升殿受礼朕转奏
　　皇太后奉
　　皇太后慈谕皇帝登极钜典攸闗是以前日勉从诸王大臣之请今雍正元年元旦尚在百日之内何忍即行庆礼钦此谕尔等知悉至朕元旦升殿前请颁发表式之本已降谕防










　　世宗宪皇帝上谕内阁卷二
　　钦定四库全书
　　世宗宪皇帝上谕内阁卷三
　　雍正元年正月
　　上谕二十六道
　　初二日
　　谕户部恩赐老人原爲崇年尚齿而地方赏老人者每州县动支数千金司府牧令上下通同侵扣吏役复任意需索老人十不得一上负旷典罪不容逭今饬令督抚严查务令有司亲自沿乡访察照看据实造册给发不许丝毫侵扣如仍蹈前弊立即叅防如督抚奉行不谨朕若访出必加以失扵觉察之罪再老人九十以上者州县不时存问其或鳏寡无子及子孙贫不能养赡者督抚以至州县公同设法防养或奏闻动用钱粮务令得霑实惠
　　初三日奉
　　上谕前年因黄河冲决
　　皇考特遣牛钮齐苏勒等堵筑修理堤工一切完竣交与杨宗义乃杨宗义不能时时加谨防守致修筑之处又复冲决经九卿议将杨宗义革职拏交刑部从重治罪
　　皇考未即将伊治罪从寛恕免将一切河工俱交与伊令其効力赎罪今被冲决之堤工俱已合龙似属成功仍着交与杨宗义加谨防守不时修筑春日氷融之先务期预爲防守坚固断不可似从前疎忽又致冲决果能加谨防防即可赎其前愆如将已完堤工再致冲决朕必重治其罪
　　初四日总理事务王大臣等议奏八旗官兵米石应准仓塲衙门所请将所有六七成米折算添给支放奉
　　上谕所给之米照伊等所奏米色防髙尤善如不及所奏米色支给务将仓塲大臣该仓监督从重治罪初六日奉
　　上谕旧大臣内原任大学士阿兰泰王熙李光地原任尚书赵申乔伊等俱系在
　　皇考时宣力効忠之人作何追恤加恩之处总理事务大臣防同大学士白潢尚书张鹏翮左都御史朱轼查例议奏
　　初七日
　　上召来京叩谒
　　梓宫之科尔沁逹尔汗亲王和硕额驸罗卜藏固穆布等入
　　养心殿
　　赐茶奉
　　上谕尔等先世俱在
　　太祖时归诚効顺竭力同心谊若一家懋着勤绩尔等皆深
　　沐
　　皇考加恩爱养之人今闻
　　皇考升遐相率匍匐奔谒
　　梓宫哀号擗踊朕心深爲悯恻仰惟
　　皇考视尔等如子孙于兹六十余年恩隆情笃今龙驭上賔属大位扵朕躬朕仰承
　　皇考付托之重当视尔等亦如一家深加爱养尔等皆仰承皇考恩养之人
　　皇考虽已升遐朕嗣大统一如
　　皇考在位尔等亦宜感念
　　皇考深恩和衷共励竭诚効力扵国家再尔等众札萨克等俱有办理旗务统辖众庶之责旗下人员皆系尔等下属凡事务期秉公矢愼各抚恤尔属下人等愼勿扰累十二日
　　谕理藩院防凌东洛卜着封贝勒连嵗西边军兴青海王以下台吉等以上各着劳绩
　　皇考曾降
　　谕旨扵凯旋之日议叙着总理事务王大臣与议政大臣等将青海王台吉等歴年功绩公同查明作何加封施恩之处定议具奏
　　又
　　谕署直隶廵抚赵之垣河南廵抚杨宗义朝廷设官置吏原以养民遇有灾荒即多方抚恤方不负委任之重今据山东巡抚黄炳奏称直隶河南邻境小民资生无防间有携家就近覔食者朕览奏恻然当此春初农事方兴若任其流离则小民何所依归着即遴选贤员招辑复业核实赈济务令得所勿失农时仍督饬文武官弁稽察奸慝以安善良方副朕惠养元元之至意十三日理藩院以来谒
　　梓宫之防古王贝勒贝子公额驸台吉等奏称世受国恩至爲深重不忍即归拟住京师候送
　　梓宫安奉
　　陵寝享殿等语转奏奉
　　上谕候送
　　梓宫尚须两三月若去而复来殊属劳苦时当春季马匹必致羸瘦来而复归必更艰难矣着照王等所请在京候送
　　梓宫俟安奉
　　陵寝享殿礼成后令回本地至九月内
　　梓宫安奉
　　地宫伊等必复来送正値秋草马肥可即从伊本处前诣陵寝是时朕亦必徃
　　陵寝也
　　十四日奉
　　上谕各省奏销除地方正项钱粮及军需之外其余一应奏销积弊甚大若无部费虽当用之项册档分明亦以本内数字互异或因银数几两不符徃来驳诘不准奏销一有部费即糜费钱粮百万亦准奏销防将无関紧要之处驳囘以存驳诘之名掩饰耳目咨覆到日旋即议准内外通同欺盗虚冒此等情弊尽在
　　皇考睿照之中
　　圣恩寛大未行深究朕今不得不加整理嗣后一应钱粮奏销事务无论何部俱着怡亲王隆科多大学士白潢左都御史朱轼会同办理
　　十五日
　　谕九卿朕受
　　皇考付托之重抚育羣黎夙夜孜孜惟恐闾阎失所昨山东巡抚奏称东兖二属上年二麦失收小民未免困苦直隶河南邻境之民资生无防亦有携家覔食者朕览奏恻然比即饬谕直隶河南廵抚加意抚绥招集复业但两省巡抚并未奏闻朕恐其视为泛常奉行不力尔等可防同确议防特遣大臣或交与该抚作何赈济安辑之法务使穷黎得霑实惠又前嵗河南黄水溃决泛溢扵直隶地方比年以来两省近水居民耕种无资衣食匮乏均应加恩抚恤尔等一并议奏
　　又
　　谕戸部原任两江总督常鼐劾奏两淮廵盐御史张应诏科派加觔银两经工部尚书李先复等审明覆奏尔部驳诘以爲加觔银两去年众商既已供为张应诏所派今常鼐身故众商遂改前供所审未为允协朕闻常鼐居官本无令名
　　皇考亦曾向朕言之其所奏岂可爲准
　　皇考当日不肯据常鼐所奏定案故遣大臣前徃察审今既已审明不必再行驳诘况张应诏本无科派之事眞实难掩众商安得不改易前供乎至于商人欲以此项银两充饷朕岂需此其已交十三万余两准其抵算往年商欠其未完银二十余万两尽行豁免我
　　皇考恤商爱民若办理此事亦必如此归结也至扵众商歴年所欠正项关系国帑应作何限年征收之法尔部确议具奏
　　十六日奉
　　上谕八旗举人生员内有在防军执事人行走者俱着退囘若系生员给与二两钱粮米石系举人给与三两钱粮米石令伊等得以读书
　　又奉
　　上谕八旗满洲人等除照常考试汉文秀才举人进士外至扵繙译技勇亦属紧要应将满洲人等考取繙译秀才举人进士并武秀才举人进士着总理事务王大臣等防同该部将作何考试额数多少之处定议具奏又
　　上以庄亲靖王薨逝降
　　防临奠诸王大臣等恳请停止奉
　　上谕王大臣等所奏虽是但朕之长辈止有庄亲王一人宗亲谊笃朕心必欲亲徃着宗人府并有执事之王大臣等随徃其余不必前去
　　二十三日
　　谕总理事务王大臣提镇副将俱系
　　圣祖仁皇帝简用之员特将
　　圣祖仁皇帝所遗弓矢櫜鞬等项宝物赏与伊等所赏物件
　　伊等应作何敬谨领受迎接供奉将
　　圣祖仁皇帝恩泽贻及子孙累世永戴之处尔等防同兵部
　　议奏
　　又
　　谕工部去年黄河漫溢冲决秦家厰一时不能堵塞朕念数省生民暨东南漕运攸关特遣齐苏勒前往堵修幸将秦家厰马营口俱经堵筑完工但冬日冰冻所修工程或未必坚固目今氷觧流凘之时水势定行稍长况三月桃花水降其堵筑堤岸不可不加保固今杨宗义丁忧布政使牟钦元署理廵抚印务凡齐苏勒所需河工物料及所用官员着牟钦元即行给与毋得迟误该部速行文牟钦元知之
　　又
　　谕直省主考官尔等俱系
　　皇考选用之人朕谅尔等必能自好是以特简为主考官尔等到彼处务至公考试取其眞实学问优长者尔等果能不徇私声名好则不但无负朕之选用亦不负
　　皇考爱养之恩矣回京之日朕自加陞擢如有徇私之处经
　　朕访闻定行从重治罪决不寛贷
　　二十四日奉
　　上谕从前每逢考试常有无赖匪生事扰犯此风断不可长着总理事务王大臣传谕该管衙门考试之前即严行晓示倘有此等无赖匪务将为首之人从重治罪以示儆戒
　　二十六日
　　谕都统阿拉锡理藩院尚书特古徳尔等传旨与防妄阿喇布坦之使人曰尔之台吉在我
　　圣祖皇考时虽有防劳亦多罪戾又无故侵我哈密发兵往昭杀害喇藏毁坏佛教惟天子统御万邦理宜兴师问罪我
　　圣祖皇考至仁如天祗陈师边境俟尔台吉深悔前非即加恩寛宥并无意扵殄灭尔国也其后因泽卜尊丹巴胡土克图再三请赦防妄阿喇布坦之罪我
　　圣祖皇考念其旧日防劳又怜念胡土克图老人恳请特允所奏许令遣使往谕防妄阿喇布坦待其伏罪陈奏到日即降
　　恩防今
　　圣祖皇考升遐朕缵承大宝胡土克图老人逺来再爲奏请故复遣使扵尔若尔台吉即使亲信之人诚恳陈辞朕即寛宥以宁尔土宇若防顽不灵特欲搆兵亦可明言其意欲广我
　　圣祖皇考之仁恩亦在尔之台吉欲振我
　　圣祖皇考之武烈亦在尔之台吉朕仰承
　　圣祖皇考之心以行我朝兵威亦尔台吉所知也今胡土克图大喇嘛又已圆寂从此亦无有爲尔台吉奏请之人矣可作速定夺具奏若仍前支吾则兵自尔起无与朕也因尔非专使不与尔勅书尔其谨识朕言往谕尔台吉
　　二十七日奉
　　上谕前引见满洲翰林之日因成文行止不端特加训谕成文妄奏不知所陈何语近朕令诸翰林各据所知条奏成文奏折内有兴利除弊等语
　　皇考圣治又有何弊朕何以除之伊又奏请八旗十五嵗以上俱令读书如此则挑取防军之处复用何人所奏无一要欵恣意渎陈又复恳辞敎习二十阿哥之职人甚狂妄胆大着革职跟随二十阿哥行走若能改过则己若仍不改必锁拏监禁
　　又署直隶巡抚赵之垣题请领卖通仓变色米石戸部议覆准行奉
　　上谕此案系朕亲率尔等办理之事
　　皇考因直隶各州县内有米谷短少之处将通仓变色米石粜卖扵民有益并非勒令每处着落粜卖若干不但水次遥逺之州县虽近水次之地若扵民无益亦不勒令粜卖今赵之垣不能领会
　　皇考原降谕旨之意以二百里以内附近水次之州县派定数目粜卖具奏如此不但无益且又多此一事户部即照赵之垣所议准行甚谬此案无庸另批着晓谕赵之
　　垣将此项变色米石扵米谷短少之州县领去粜卖若扵民有益即行领卖若领运繁难无有益处即行停止如民间有因米谷短少情愿赴通籴买此项米石自行运回者亦听其买去
　　又兵部以三等侍卫李景泰拟补云南提标右营守备引
　　见奉
　　上谕李景泰系直隶人伊母年迈云南地方甚逺着以山东河南地方守偹员缺补用
　　二十九日奉
　　上谕镶黄旗防军叅领赫色常格正白旗防军叅领赫逹镶白旗前锋叅领费扬古防军叅领巴尔泰此五人年已老迈皆曾多年効力军前着以原品致仕准食半俸各赏银五十两
　　三十日
　　谕山东巡抚黄炳朕纉承大统父母斯民普天之下皆吾赤子凡身任封疆者当深体朕心遇有灾荒及时赈济使穷黎实被其泽据奏东兖两属去嵗二麦失収小民未免困苦直隶河南邻境之民资生无防亦有携家覔食者朕览奏恻然尔奏欲各捐己赀以为赈济朕思尔等赀从何出势必仍取之扵民是赈民实以累民也不如动用仓储遴选贤员确查乏食穷民分路赈济小民庶得均霑实惠至邻省流移之民亦宜一体抚恤毋令失所又奏请平粜仓谷扵民食大有裨益必得实心任事之人方副朕惠养元元之意再奏请漕粮十万石分贮各县往年曾经屡次截留此项曾否支用所存多寡并如何分贮之处着具本奏闻
　　又
　　谕山东巡抚黄炳山东运道浅阻旧例派拨民夫挑浅济运朕思东省连年薄收百姓困苦未必堪此重役将来流亡日多民生日蹙深为可悯古人救荒之防有大兴役以济民食者不若竟动正项钱粮雇募民夫给以工食挑濬运河则应雇既多散者复聚民资工食稍延残喘民心鼓舞工程易就运道早通扵兴役之中即寓赈济之意莫便扵此已有旨命佟吉图署理按察使速赴河南与总河齐苏勒商定回任料理运道俟其到日尔可与公同竭力料理务使小民得霑实惠
　　又户部议覆审理两淮盐务工部尚书李先复覆奏一疏奉
　　上谕李先复等所奏两淮行盐国课攸闗凡闗盐务之事督抚理应防同该御史酌量料理等语部覆定例遵行已久应无庸议但督抚与该御史如相和好即长盐价以致病民如不相和好即不巡缉私盐以致累商嗣后倘各有臆见着将情由达部听部定夺



　　世宗宪皇帝上谕内阁卷三
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷四
　　雍正元年二月
　　上谕二十五道
　　初二日
　　谕总理事务王大臣等凡事当效法
　　祖宗成宪方爲尽善
　　皇曾祖妣孝庄文皇后大事当发引时
　　皇考亲自恭送
　　皇祖妣孝惠章皇后大事发引之时
　　皇考圣躬违和足疾甚重尚且
　　亲送
　　梓宫启行诸王大臣岂能劝止乎朕今亲送
　　皇考梓宫至
　　山陵朕意已定诸王大臣勿再强奏
　　又办理土黙特事务刑部郎中福住等奏披甲阿纳
　　等盗牛二头照例立绞奉
　　上谕偷盗一二牲饩即将防古立绞人命重大嗣后应定拟绞监之罪尔等遵防暂行一年与徃年盗案相较若防古从此盗案渐少则照此例行倘防古无知法轻多玩而盗案比徃年较多则仍照原定之例拟罪初四日
　　谕礼部陈鹏年洁己奉公实心爲国因河工决口自请前徃堵筑寝食俱废风雨不辞积劳成疾殁扵工所闻其
　　家有八旬之母室如悬罄此真鞠躬尽瘁死而后已之臣传谕该抚赐司库银二千两其母赐以封典陈鹏年赐以优谥以一品廕其一子
　　初五日奉
　　上谕国家养育人材首重翰苑既读中秘之书必当立品端方居心谨慎方爲不愧官箴闻有侥幸之徒平昔结党营私至科塲年分则互相援引转为请托遇谨守之人畏干法纪不肯通同作弊反羣相排诋飞语诬防此风甚不可长亟当甄别勒令觧退回籍以示劝惩着大学士张鹏翮尚书田从典徐元梦朱轼侍郎张伯行李绂会同满汉掌院学士将翰林院詹事府官员有不安分生事有玷官箴者指名具奏不可徇情
　　初八日
　　谕吏部直省教官専司训廸士子今年防不通文艺之人捐补敎职即爲年长学优者之师可乎伊等既已捐纳应照其品级补用别职之处该部议奏
　　又
　　谕吏部嗣后铨选月官内有应补应扣者各将何以应补应扣之故明白晓示众人庻使人心允服
　　初九日奉
　　上谕左都御史朱轼系
　　皇考简用大臣居官素清朕缵承大统以来实心行走孝行昭著闻伊家有八旬之母恩诏内应封夫人着加赐一品夫人封典并赏该省藩库银二千两爲伊母养赡之
　　资
　　初十日
　　谕总理事务王大臣诸王大臣等外间匪揑造流言妄生议论谓朕钟爱十六阿哥令其承袭庄亲王王爵承受其家产朕爲君上多封诸弟数人爲亲王何所不可而必借承袭庄亲王以加厚扵十六阿哥乎现今亷亲王怡亲王履郡王朕皆封以亲王郡王矣不特此也大阿哥之子昉一闲散宗室而现居亲王邸第岂伊本分所应得乎朕欲扵诸弟内择一人封亲王令居右翼尚且不得其人而小人议论乃如此且如发遣一人即议朕报复旧怨不知其人自犯凌迟重罪本无可生之理而朕特寛贷其死也又如擢用一人即议朕恩出扵私以新进加于耆旧之上今诸大臣具在歴年以来谁是朕藩邸往来者如其有之能揜众人之耳目乎如朕所用佛格尹泰等扵朕何私之有皆朕平日素不相识之人也佛格系宗室辅国将军品端学优在
　　皇考时无荐举之者故未録用朕闻其人可用擢伊尚书特欲有裨扵政事耳朕前岁徃盛京时始识尹泰之面见其为人甚属明达伊系四格亲戚或向曾在二阿哥处行走一二次亦未可定
　　皇考惜其材品不加罪责授伊盛京佐领置之闲曹而已凡
　　经
　　皇考治罪者朕又何尝録用一人乎即欲评论伊等亦待两三年后果其劣迹昭彰然后可加指摘乃畧无所据即以朕所用之人为非何其狂妄古者殷髙宗举傅说扵版筑之间朕爲天子简用所知之人乃人君分内之事臣下何得妄议也勒席恒者憸邪小人伊父苏努系七十之党结为生死之交举国孰不知之七十等朋比为奸揺惑人心扰乱国是朕于苏努父子宥其罪戾叠沛恩施封苏努爲贝勒授勒席恒领侍卫内大臣御前行走亦冀其感念朕恩悛改旧恶岂朕畏惧伊等而然耶勒席恒不但不知感戴而且心无餍足仍然结党营私防庇贝子允禟代为支吾巧餙将朕所交之事颠倒错谬将朕所降谕防任意增减致诸王大臣每事掣肘难于办理又朕诸弟兄家有奸恶太监数人种种引诱伊主伊主不法之事皆由伊等而起朕若明正其罪详审究拟则牵连甚多伊主亦不可当朕念兄弟之情特欲保全不加明讯将此辈奸恶小人免死发遣以消释其事曽谓勒席恒曰此不过惩治家下恶奴其事甚细不必存记档案而勒席恒显悖朕旨记载档案其意特欲后人疑爲事不明白漫将数人治罪以此不令之名归之扵朕也勒席恒于
　　皇考时并无竭诚効力之处其爲朕効力又复如此乃敢以恳给佐领冒昩陈请狂妄悖谬至矣极矣勒席恒不但不可在内廷行走并不可在外廷行走着革职发徃西寜以便伊跟随允禟爲其効力前大将军王允禵未到京之时众人意甚恭敬既到京之后恭敬者转爲怠玩朕不知此等下愚何所见而然我朝旧制行军之处必派王公等前往大将军王允禵到京后未定应行回任与否是以诸王大臣议请将贝子允禟派往军前驻劄西宁此不过爲国家边疆起见允禟怠慢不肯起程奏云俟过百日又云俟
　　陵寝回来后起程屡次推诿耽延时日诚属何心朕所不解朕曾诘允禟曰尔不愿往岂不显背朕防乎且允禟之太监何玉柱一至防至贱之人而使有家产至数十万伊家何人不可用而用一汉给事中秦道然爲伊府管领岂非欲图大事耀内廷太监以财利而要外廷汉人之称誉乎如此作爲朕即明正其罪禁锢髙墙有何不可即置之极典亦有何不可朕今并未革其贝子降其俸禄撤其家奴也代伊惩治家下奸恶太监反谓朕凌逼弟軰扬言无忌悖乱极矣诸弟兄受朕委曲保全之恩不思图报日每淆乱朕心激朕之怒尔等若自谓忠臣孝子悌弟并无干犯国法之处朕即明指所犯之事宣示扵众朕屡屡寛宥并不知感而反议朕凌逼弟辈有是理乎朕受
　　皇考恩歴年身居藩邸享安闲之福登极以来不辞劳瘁事事必求至当治益求治安愈求安诚以
　　皇考付托神器至重思欲仰副
　　皇考知人之明否则如前安逸可也何苦乃尔劳瘁耶尔诸臣理宜感发天良靖共尔位体朕宵旰勤劳以期仰副
　　皇考知人之明之志同心协力翼赞朕躬俾每事必出扵至是斯乃尔等之职分今辄欲与朕各执其是意欲自居于是而居朕扵非乎朕爲普天率土之主尔等莫非臣下若任尔等之纵恣朕何以对
　　圣祖皇考乎鲁论有云三年无改扵父之道可谓孝矣朕受皇考鞠育教诲深恩四十五年今承大统惟思永永无改何止三年此念出扵至诚朕之弟兄及诸大臣一切过犯无不施恩寛宥岂意众人并不知感百日之内淆乱朕心者百端伊等其谓朕寛仁不嗜杀人故任意侮慢乎此启朕杀人之端也夫启朕杀人之端者其人族灭犹不足以蔽其辜矣如陈梦雷罪大恶极朕尚询问九卿大臣云陈梦雷如应寛宥尔等秉公具奏佥云陈梦雷罪大恶极断不可留应行正法朕犹免其死罪将伊一切恶欵俱未详究止坐以发遣之罪系狱待遣孰知陶赖张廷枢竟将陈梦雷二子擅自释放陶赖张廷枢之罪甚大朕犹欲保全大臣免其治罪止以降级结案讵意伊等心懐怨愤谓大臣等及朕御前行走之人凡事何必奏闻夫有事预先奏闻朕犹得爲之潜消黙化倘事端初起不即奏闻迨至彰明较着方始具奏不但扵事无益且必连累多人矣况奏事止论虗实岂可漫以奏闻之人爲非其以爲非者特欲壅蔽朕之耳目也朕承
　　皇考大统自临御以来诸王大臣人人得享太平之福朕并无此时姑且容忍待一二年后渐加诛戮之心如朕果怀此心
　　天地
　　宗社
　　皇考神灵鉴之尔等各宜砥砺勿失臣节敬谨遵奉君上果能悛改恶习竭力供职一二年后言语面目之间必有诚扵中而形扵外者朕自必知如不悛改不思
　　皇考六十余年教养深恩不感戴朕保全寛宥之意妄生事端干犯法纪似此犯法之人朕断不寛宥必行正法前者睿亲王将伊同列之王诛戮伊不过摄政王耳如四辅臣时伊等欲诛何人不可朕虽庸懦既爲人主何难将犯法之人正法使朕推广
　　皇考之仁慈唯尔等自勉之使朕昭宣
　　皇考之天威亦尔等自取之朕之诸弟及诸大臣应知朕仰
　　体
　　皇考圣心仁爱思欲保全尔等之意出扵至诚务必成全朕之孝思各自竭力供职慎毋干犯国法
　　十三日
　　谕礼部致治之要首在风化移风易俗莫先扵鼓励良善使人人知彛伦天则之为重忠孝亷节之宜敦古帝王
　　劳来匡直所以纳民扵轨物者舍是无由也朝廷每遇覃恩诏欵内必有旌表孝义贞节之条实系钜典迩来直省大吏徃徃视爲具文并未广谘逺访祗将有力之家嘱托赂遗者漫慿郡县监司之申详即为题请建坊而山村僻壤贫寒耕织之人或菽水养亲天性笃孝或柏舟矢志之死靡他乡邻嗟叹为可钦而姓氏不传扵城邑幽光湮郁潜徳消沉者何可胜数尔部即行传谕督抚学政诸人嗣后务令各属加意捜罗虗公核询确具本人郷评实迹题奏旌奬勿以匹夫匹妇而轻为沮抑勿以富家巨族而滥为表扬以副朕成俗化民实心彰善至意
　　十四日都察院奏请道员内陞外转奉
　　上谕陞转拘定年限未爲允协如外任好官因一盗案诖误不得陞迁岂不可惜嗣后科道官员内陞外转不必拘定歴俸年限俱行开列
　　十六日
　　谕六部尚书侍郎等各部属员既各分司则各有职守彼此不得干预况每司满汉共有六员不可谓办事无人若皆阘冗贪庸何难指名题叅另易其人安可他司越爼代庖孔子曰不在其位不谋其政岂罔闻乎明系钻营包揽爲渔猎之计嗣后不论何司不论满汉永逺不得借才能之名一人兼摄数司之事若有紧要事件暂时出指办一二事尚可
　　又
　　谕户部治天下要道莫过安民朕纉承大统以来轸念苍生痌瘝时切直隶山东河南连年歉收朕特降谕防缓徴遣官赈济毎嵗京师五城设立粥厰自十月初一日起至三月二十日止交五城御史煮粥赈饥今尚在青黄不接之时着展期一月煮粥散赈至四月二十日止但就食之民来京者多每日各增加银米一倍务使得霑实惠以副朕悯念穷民至意
　　又
　　谕礼部国家抡才大典首重试官主考慿房考阅荐之文定其去取则一榜衡鉴之当否系扵分校诸臣之贤不肖亦匪轻矣近科以来
　　皇考愼重辟门吁俊之典扵顺天乡试及防试房考官虑其人邪正不一特命每房各用二人同阅试卷使之互相觉察彼此钤制用意良爲周密但法久弊生一房两考官岂皆遇秉公持正之人设有一狡黠者叅杂其间即爲贤者之累况两人或皆不肖则朋比作奸其害更甚嗣后仍着照旧定科塲条例各房止用一人校阅其责既专其功罪亦难推诿朕缵承大统思欲善继
　　皇考旁求俊乂之志务俾锁闱清肃尽得真才故特酌复旧
　　章防杜弊窦尔部即遵谕行
　　又
　　谕都察院从来各衙门募设书办不过令其缮写文书收贮档案但书办五年方满爲日既久熟扵作弊甚至已经考满复改换姓名窜入别部潜踪掩迹无所不爲更有一等积棍名曰缺主独掌一司之事盘踞其中事无大小一手握定而不肖司官交通贿赂倚为腹心上下朋奸莫可查究书办尚有更换缺主总无改移子孙相承竟成世业各衙门奸弊丛生未有不由扵缺主者自今以后书办五年考满各部院堂司官查明勒令回籍选逗遛不归者着都察院饬五城坊官稽查遣逐至扵缺主多捐纳官职原有势力可以抗违尔衙门职掌纠叅立刻查明缺主的名题防革究押觧回籍庶作弊之本原永絶而官方可以肃清矣着各部院衙门会同确议具奏　又奉
　　上谕嗣后缺主与年满书办发回原籍之处着各部院一年一次保结具奏倘仍有潜居京师者或经朕闻知或被科道题叅将保结具奏之大臣官员一并治罪又
　　谕六科给事中监察御史
　　皇考临御六十余年至圣至明无日不以国计民生爲念凡所以咨访吏治通逹民情之意至爲殷切乃迩年以来无知小人见科道上疏者少遂疑
　　皇考不甚信纳科道之言又讥言官皆缄黙自容此大失皇考本怀眞所谓坐井观天也殊不知内而满汉大臣外而督抚提镇皆许密折言事葢因各省地方事务督抚身亲阅歴自能详悉周知较言臣风闻无稽之谈弗询之谋胜什倍矣以此
　　皇考据所闻见折衷行之大小国政措置咸宜言官无所用
　　其建言补阙是以
　　皇考不务求谏之虗名而实于天下之利弊无不洞观也朕仰承大统一切遵守成宪首以求言为急在京满汉大臣外省督抚提镇仍令折奏外尔等科道诸臣原为朝廷耳目之官与朕躬最亲与国家最切凡有所见自应竭诚入告皆当絶去避嫌顾忌之私乃爲忠荩也尔等今虽备位台垣即将来之公卿大吏爲科道时若不能尽言则后日官至大僚岂能期尔建白谋猷乎今着尔等各科道每日一人上一密折轮流具奏或二三人同日各奏一折一折祗言一事无论大小时务皆许据实陈之即或无事可言折内亦必声明无可言之故在外防或召进面见或令且退其所言果是朕即施行即或未甚切当朕亦留中不发决不令一人知之倘有狥私挟仇顕系情弊巧为渎奏者亦不能惑朕之耳目也密折不许与人叅酌如有漏泄或同僚中知而言之则同僚即可据以密闻朕将两人之折合騐情事尔等能隠讳推诿乎至扵有能面折廷诤或弹劾权要或更革弊端不妨仍照旧露章奏闻朕亦不拒又朕居藩邸时在朝大小官员及
　　皇考御前之人以至艺术之流从无熟识徃来者即藩邸岂无素所任使之人然从不假以顔色信用其言今朕躬揽大权茍欲加之富贵何所不可而肯偏听其言引为私人乎但朕登极以来所用一二大臣皆深悉其人可用而用之非有念旧偏徇之心诚恐向日効力微员借称
　　王府旧臣在外招揺吓骗生事干法其害甚大断难姑容尔等可不时留心察访一有闻见着即刻密叅切勿畏忌尔诸臣其敬承明谕各抒忠悃毋负朕悬鼗设铎之意又
　　谕直省督抚尔等抵任毎使家丁管理事务号为堂官徃徃串通中军旗牌威吓勒索且使潜徃各属探听事件各属皆有坐省家人与督抚司阍一气相通尔谓甚宻而彼已知之因得预为贿嘱若误信其言则是非颠倒为害滋甚至走差赍本之人毎至驿逓抑勒多端骚扰百出尤属不法嗣后着永行禁止不许出入衙门堂上办事则遣佐贰官轮班值日奔走出差则于衙役中择家道殷实谨厚熟练之人分任仍严加察访若招揺生事即行革退
　　十九日礼部以恭上
　　合天运文武睿恭俭寛裕孝敬诚信功徳大成仁皇帝尊諡仪注具奏
　　上谕尔部所奏阅
　　册
　　宝仪注内并未议及朕躬行礼之处凡阅
　　坛庙祝帛悉皆行礼今阅
　　圣祖仁皇帝册宝亦当行礼为是尔等酌议具奏礼部恭议
　　得
　　皇上圣谕甚是凡阅
　　坛庙祝帛并皆行礼今阅
　　册
　　宝亦应照阅祝帛仪行一跪三叩头礼奉
　　防是
　　二十日奉
　　上谕孙思克之妻系公主长辈且功臣之妻朕意欲令公主穿孝此事交与该部议奏将内库银赏给二千两大臣一员侍卫十员将茶酒徃奠东西旗除有承办事件之大臣外俱着前徃发引之日仍着徃送
　　二十一日户部折奏江苏巡抚吴存礼奏请寛免康熙三十三年以前旧欠芦课银两奉
　　上谕此项亏空钱粮屡经部驳而该抚仍请豁免此案歴年甚久如果当免即应照所请议行倘不当免则应将该抚一并议处若徒徃返驳诘是此事终无结案之期矣着将歴年所奏原案逐一查明议奏
　　二十三日诸王大臣等奏
　　皇上追念
　　先皇悲思笃切躬襄
　　大事劳瘁倍常伏恳
　　皇上仰惟
　　先皇付托之重强抑哀情其诣
　　夀皇殿拜奠之处乞多隔数日奉
　　上谕朕哀慕之情诚因
　　皇考付托鸿基之重故爱惜此身扵臣子之道十分未尽二
　　三朕非强饰以取孝名但朕受
　　圣祖皇考四十五载顾复教育深恩此举国所共知者今一旦永诀中心悲痛何能自已目今尚得瞻仰
　　梓宫罔极哀思乗此犹可稍展至
　　梓宫暌隔之后何由再得瞻仰
　　皇考乎朕躬尚能自持朕亦尽力强制诸王大臣所奏知道
　　了
　　二十五日奉
　　上谕向来奏销钱粮不给部费则屡次驳回勒索地方官朕欲革除此弊特设防考府衙门前降谕防甚明近见各处奏销之事并不送会考府各部有擅行驳回者如此则勒索之弊尚未革除也嗣后有应驳之事定须送会考府查看如果应驳会考府王大臣官员列名驳回二十六日奉
　　上谕从前土黙特因迁移台站殊爲扰累乃伊等扵用兵之际知为国家大事看守台站毫无迟悮甚属可悯除赏给米粮之外作何按人数加恩赏赐及前徃赏赐巡察台站或另委人前去或即交与管理台站人员之处总理事务王大臣等议奏
　　二十八日
　　谕理藩院衙门额驸敦多卜多尔济防凌贝勒丹晋多尔济公傅贝等俱自军兴以来効力有功之人深爲
　　皇考所轸念傅贝前扵
　　皇考时奉使徃和托辉地方甚有劳绩其人材亦可用着优封郡王四额驸敦多卜多尔济効力行间大兵徃西藏时着有勲绩着封亲王贝勒丹晋多尔济自军兴以来办理伊等喀尔喀各项军务着有勲绩着封郡王此数人者皆扵国家鞠躬尽瘁宣力効忠之人朕特先加恩赏其军前効力勤劳之众喀尔喀人等自台吉以至兵丁俱着内扎萨克查明具奏朕将加以重恩二十九日
　　谕吏部亏空钱粮各官若革职留任催追必致贻累百姓伊等既已获罪革职岂可复留原任嗣后亏空钱粮各
　　官即行革职着落伊身勒限追还若果清完居官好者该督抚等奏明着通行直隶各省督抚知之













　　世宗宪皇帝上谕内阁卷四
　　钦定四库全书
　　世宗宪皇帝上谕内阁卷五
　　雍正元年三月
　　上谕二十一道
　　初一日奉
　　上谕颁发诏书礼部笔帖式人少不足以供各处颁诏之用且必得少知自爱材尚可用者方可差徃其酗酒妄行无所顾忌之人岂可派去着将各部院笔帖式令各该堂官与总理事务王大臣会同拣选派徃又
　　谕兵部福建福州府驻防汉军兵丁向因伊等不思効力不安本分生事健讼
　　皇考欲令伊等改过将马兵一半改为歩兵裁减马匹俟伊等知过能改再与施恩朕今询问石文焯知彼处兵丁人口蕃众度日艰难深爲悯恻着将福州府马兵及马匹数目俱复其旧额以仰副
　　皇考矜恤兵丁之
　　圣心一切应给之项俱照原数支给该部即行文将军总督廵抚通行饬谕兵丁嗣后俱应各安本分熟习骑射遵奉法度约束务思効力边疆仰体朕豢养之至意如仍不悛改再蹈从前恶习国法具在断不寛恕初二日
　　谕副都统阿思海朕闻防古地方牧羊一事兵丁甚为苦累又有历年赔偿一项尔到彼将作何料理之处会同将军议奏
　　初四日奉
　　上谕佟图赉佟国纲佟国维着照公遏必隆之例建立祠堂每年二季致祭夫人并附祭再公图海亦建立祠堂每年二次致祭
　　初六日
　　谕部院各衙门凡一应衙门卷案各有典守之官稽查引据全以旧档爲凭此固一代之典册六官之掌故不得
　　视爲具文也收贮卷案封禁虽严而翻阅查对不能脱书吏之手盗取文移改易事迹百弊丛生莫可究诘皆由司官漫不经心或且通同作弊遂至扵此嗣后司官迁转将所掌卷案新旧交盘各具甘结説堂存案如有疎失换易等弊一经发觉与受同罪尔各部院衙门急宜查核清楚设法封贮永杜弊端不得因卷案浩繁畏难退沮其交盘事例尔部院诸臣公同确议具奏初九日江苏巡抚吴存礼奏同知郑山亏空钱粮请革职留任勒限赔还奉
　　上谕江苏巡抚吴存礼将署理上海县同知郑山题请革职留任催追亏空钱粮郑山既系贤能遴选署印之员何至亏空钱粮此项亏空应将遴委郑山署事之上司查明令其分赔嗣后凡委署印应遴选贤员署理如署印官亏空钱粮着落遴委署印之督抚布政使分赔如有将亏空钱粮勒逼接任官收受情由着接任官开列情由竟报部科该部科即行据实奏闻
　　初十日
　　谕都察院巡视五城御史甚爲紧要一城满洲汉军汉人三员殊爲太多难得如许好官有一不肖即掣肘废弛一城之事嗣后一城只派二人汉军着归并于汉人班内笔帖式亦着随御史更换如有生事不守分者即行题叅若该御史徇情罢软或被尔等查出或朕另有所闻将御史从重治罪尔都察院堂官不时访察该御史内有声名不好者不必等待一年量其轻重或题叅革职降级或掣回本衙门其声名好者即行保留廵城二三年
　　十一日奉
　　上谕阅看通本每日交刑部事件甚多刑部具题事件甚少人命事件闗系重大断不可稽迟日期其何处如此稽迟之处着大学士严查并令三法司各将迟悮情由自行具奏
　　又奉
　　上谕侍郎王懿在军前効力已久亦有年纪着王企埥前去更换协办军需钱粮现今大将军处事少渣克旦张连登王之枢着俱交与年羮尧在布隆吉尔地方开垦地亩筑城効力伊等俱负
　　皇考任用之恩贪婪至极举国皆知朕仰体
　　皇考保全故旧大臣之
　　圣心不忍将伊等置之于法着仍带原品効力如能改过朕仍从寛起用倘不自知罪戾不感激朕寛容包含予以自新之路将所交差使推诿于人隠匿赃私心懐怨诽朕满二十七个月之后必行明正其罪置之重辟王之枢渣克旦所遗员缺着开列具奏伊等四人之亲子十五嵗以上者俱着跟随伊父前徃効力现今在内在外有居官者俱行离任暂带原品发徃其员缺俱着另补如不悮所交之事尽心効力着年羮尧保举议叙王之枢王企埥等俱扵到亰之时再降旨发往
　　十三日
　　谕总理事务王大臣吴尔占所犯之罪甚重即应交与伊族处死但朕即位伊始未曾诛戮一人吴尔占又系宗室朕不忍将伊即正典刑着从寛免死从前伊父获罪于
　　皇考贬其亲王之爵伊等怨望肆行诽谤
　　皇考深知伊等承袭王爵者不知感恩不承袭者又生怨望是以未令承袭伊等希图王爵互相倾害陷伊宗嗣于死地色亨图又觊觎王爵各处钻营卒不能得复生怨望去年在南海子举止傲慢以致
　　皇考震怒伊等俱属无知妄乱不安本分之人不可容留亰师经锡之子并吴尔占父子色亨圗父子给假五日料理发往盛亰到盛京时无论城内城外令其在五十里内居住伊等属下佐领交与该旗请防朕另有处置包衣佐领内令其酌量力能养赡人数带往其余交该旗请防至扵一切器用交与伊随往之家人限两个月务令收拾清楚起身前去不可潜留一人倘仍来往亰师
　　暗通音信彼时朕不得已定按律治罪
　　十四日
　　谕总理事务王大臣朕降防速议事件每至迟延应定限速结议政九卿防议事件亦有待一二人不至以致耽延者嗣后议政九卿会议事件纵使一二人有事不至现在之人即列衔定议其未到者不必列衔经朕查问本人各自陈奏
　　又福建巡抚黄国材奏琉球国进贡头号船内贡使表文及方物一半沉海所到二号船内彜目准其返国补具表文方物再来进贡礼部议准具奏奉
　　上谕琉球国进贡使臣毛健等所坐头号船内人员俱冲礁覆没甚属可悯所失表文方物免其补进准作送到亰师二号船内所存方物交与来使带回仍准作进贡到京其赏给之处着察例具奏俟降谕防所赏之物行文该地方官赏给令其起程
　　十五日
　　谕内阁礼部
　　至圣先师孔子道冠古今德参天地树百王之模范立万世之宗师其爲功扵天下者至矣而水源木本积厚流光有开必先克昌厥后则
　　圣人之祖考宜膺崇厚之褒封所以追遡前徽不忘所自也粤稽旧制
　　孔子之父叔梁公于宋真宗时追封启圣公自宋以后歴代遵循而叔梁公以上则向来未加封号亦未奉祀祠庭朕仰体
　　皇考崇儒重道之盛心敬修崇德报功之典礼意欲追封五代并享烝尝用伸景仰之诚庶慰羮墙之慕内阁礼部可防同确议具奏
　　又刑部等衙门议覆山东省地方盗刦髙汝爵厐夫起杨化麟三案盗首获日另结现获爲从各犯照例免死减等发遣奉
　　上谕览该部议覆山东省盗案三本皆以未经拏获之邵廷贵杨秃子髙明显作爲首犯明系地方官吏不肯追捕全伙研审确情避重就轻草率结案现获各犯若概置重典则原非首恶若悉从末减又何以惩凶暴而安善良寛严之义未得其中滋盗长奸莫此爲甚此三案首犯交与该巡抚着落印捕各官设立赏格勒限严缉务令就擒毋使漏网逾限不获从重议处庶几法无枉纵盗风可望少息矣
　　十六日礼部等衙门奏钦天监官恭诣
　　陵寝相度地界议覆奉
　　上谕
　　陵寝重地凡有闗扵风水者理合严禁但将相隔甚逺本无闗碍之地俱以有闗风水论则无知小民以私窃耕种樵采而获罪者必多矣前因
　　陵寝地方柴薪甚艰曾令钦天监防同总管副将详确相度将遥逺无碍之地令众樵采此等田土或交皇庄耕种或应作赏给之用着总理事务王大臣会同户部礼部工部钦天监定议
　　十七日刑部议奏台湾叛贼家口分别定罪奉
　　上谕凡谋反大逆以及谋叛重罪均无可宥按律凌迟处死正犯之祖父父子孙兄弟及同居之人期亲及伯叔父兄弟之子不限已未析居男十六以上不论笃疾废疾皆斩但此案事起仓卒远隔海洋亲属人等有身在台湾者亦有身在内地者若槩从诛戮情堪悯恻除身在台湾者依律正法外其在内地者从寛免死觧部给与功臣之家为奴该督抚逐一详查应行正法者正法应行觧部者觧部
　　十九日
　　谕理藩院传防与追勦厄鲁特罗卜藏锡拉布等之王贝勒贝子公台吉大臣侍卫暨兵丁等尔等一闻厄鲁特潜遁俱各亲率兵丁奋力追勦诛斩擒获无一漏网甚属可嘉尔等皆因感戴
　　圣祖皇考仁恩所以爲朕抒诚効力如此况贼人无多尔等尚且亲率兵丁追勦如遇大敌其必努力前驱更不待言矣尔等忠诚朕已深悉甚爲欣悦凡効力之人着查明具奏朕将特加恩赉将此谕防缮写交与来京之防军郭莫多领催白尔和图七十四等赍回通行传谕再主事多尔济等现在彼处即令伊等将追缉贼人効力身亡得伤人等逐一查明具奏
　　二十日工部奏广善库已经奉裁所有承修七处
　　坛庙工程应交工部修理奉
　　上谕各
　　坛庙工程广善库修过者甚多其竝未年久而即至扵重修者乃系伊等克扣钱粮以致所修俱不坚固尔等严加确查此工程着派监察御史给事中共七员部院衙门贤能司官七员工部司官七员每处各派三员敬谨坚固修理七处派大人七员监修
　　二十一日礼部奏
　　景陵安奉礼成后亲王大臣等恭奉
　　升祔
　　太庙神主回京奉
　　上谕明季帝王皆不亲送梓宫至陵故令亲王大臣奉主回京朕既亲徃若不躬奉
　　神主而归于心何安俟
　　山陵事毕
　　主礼成朕亲奉
　　皇考神主回京途间如何分站及如何先还预偹奉迎之处
　　一并详议具奏
　　二十二日
　　谕户部陜省自军兴以来大兵驻劄运送粮饷供支草豆无一不需民力原非他省可比
　　皇考每爲轸念今当大沛恩膏以子惠元元所有康熙六十年以前陜西全省除借给籽种着该督抚查明定议分年帯徴外其余凡有民屯卫所实在未完银米豆草悉予蠲免倘有不肖官吏以亏空揑称民欠滥邀旷典者
　　一经发觉罪在不赦该部作速行文毋得迟留二十五日江苏巡抚吴存礼奏请寛免芦课等项银两奉
　　上谕江苏等属民欠地丁等项银一百三十一万余两内芦课等项银九万八百两零虽非恩诏内应行豁免之项但此事歴年最久倘行催徴穷民必致受累着一并豁免








　　世宗宪皇帝上谕内阁卷五
　　钦定四库全书
　　世宗宪皇帝上谕内阁卷六
　　雍正元年四月
　　上谕二十道
　　初六日
　　谕理藩院尔衙门人员来往防古地方者闻有不肖之徒肆行无礼勒索凌虐夫外藩之与天朝不但伊扎萨克王即台吉亦系賔客岂可令领催等卑贱之人肆其欺凌乎着尔衙门严行申禁详定条例俾嗣后来徃之人永逺遵行
　　初九日总理事务王大臣等奏
　　圣祖仁皇帝梓宫奉安
　　山陵大礼已成距
　　升遐之日已阅五月恭请
　　皇上御门聼政以慰羣情奉
　　上谕诸王大臣所奏虽是我
　　皇考梓宫尚在
　　享殿安奉朕今即临御正门理事心实不忍念
　　皇考付托重大节养朕身至一切礼仪多有未尽每以天下万民事闗紧要勉强照常办理亦无迟悮临御正门理事俟
　　皇考梓宫奉安
　　地宫之后再为举行
　　十一日诸王大臣援防典礼再三恳请
　　皇上御门听政奉
　　上谕诸王大臣等援古帝王典礼再三恳请朕亦无可如何知道了
　　十三日奉
　　上谕黑龙江船厰等处人口孳生各处之人聚彼贸易甚多今地方有应料理之事只将军武官料理致有于例不合之处此两处或御史或部院贤能官员酌量派出一二员到彼料理其差满更换年限着议奏十四日
　　谕总理事务王大臣朕临御以来时以天下苍生爲念凡自外省来京之员各处雨旸丰歉必面见详问盖欲周知民隠也差徃致祭华岳之侍读学士田文镜今日囬京朕询彼经过地方情形与百姓生理据奏山西平定州夀阳县徐沟县祁县等处雨泽歉少民间生计维艰汾州府属地方得雨亦未霑足地方官现在徴比钱粮夫巡抚以抚绥地方爱养百姓爲职今平定夀阳等处黎民饥馑并未奏请赈济缓徴反行催科小民何以存济此皆因伊等去年曾奏报得雨今欲掩餙前言甚属不合巡抚德音布政使森圗着交该部察议仍即命侍读学士田文镜会同巡抚德音率领地方官员将平定等四州县饥民速行赈济务使恩泽实霑抚养得所毋覊时日以致羣黎失业尔等即传谕遵行
　　又吏部带领月官引
　　见奉
　　上谕引见月官衣服颇甚整齐闻贫窘之员有赁覔衣服者朕之观人并不在于服餙也嗣后引见官员各量已力寻常洁净衣服亦可引见勿圗鲜华强爲备办至扵侍衞等只务被服华羙亦当量力服用并着晓谕传示十五日
　　谕直隶各省督抚国家敦励风俗首重贤良举髦士以劝秀民实爲政教之大端凡封疆大吏宜共体此意广询博访不可视爲具文漫不加察也前所颁恩诏内有毎府州县衞各举孝亷方正暂赐以六品顶带荣身以备召用一条距今数月未有疏闻岂通都大邑之中海澨山陬之逺遂无潜修砥操克称俊乂可应诏防者欤诚恐有司怠扵采访虽有端方之品无由上逹殊负朕殷殷延揽之至意特着直省各督抚速遵前诏确访所属果有行谊笃实素爲乡党所推者即列名具奏毋得隠蔽及滥引塞责
　　又直隶巡抚李维钧奏原任署抚赵之垣应发囬原籍令川陜督臣清查伊叔赵爕家产以完帑项奉
　　上谕曰
　　皇考御极六十余年用人之道嘉善奬能不吝爵赏宥罪赦过率多矜全如勇畧将军赵良栋乃心王室忠勇素着始终宣力有如一日
　　皇考待以隆恩异数超越等伦其子赵爕承其先世之余廕位任封疆不思竭力报称惟圗利偷安以致事务废弛库帑亏空
　　皇考不忍加斥罢宠遇如初格外优容冀其改悔迨至病故又令其侄赵之垣徃署抚篆为之料理一切未完事件盖不欲其生平行事一朝破露遂罹国法伤其先人名节耳
　　皇考之所以待功臣者至扵如此亦云厚矣朕纉承大统即洞悉赵之垣暗昩无知万难胜任然犹仰体
　　皇考深仁厚泽曲加优庇面饬训谕数次乃赵之垣怙终不悛昩扵大义具折捐银三十万两始知前此所闻勒要属官银两进上之言并非虗语不知是诚何心试问此银出扵何所直隶全省数十万民生系扵巡抚一人之贤否奉职无状贡纳财物谓可邀免有是理乎昬谬至此无怪其不知君恩之髙厚矣畿辅重地贻误匪轻特令解任准其暂回原籍仍着速来完补伊叔任内亏空俟其完日朕尚能全其身命保其门户犹是
　　皇考厚待功臣之意也赵氏父子忍负国恩
　　皇考与朕宁忍负功臣后裔耶该部速将此谕行文川陜总
　　督抄誊告示晓谕使咸知朕意
　　十六日
　　谕总理事务王大臣前谕各衙门司官迁转将所掌案卷新旧交盘説堂存案向日部中案卷面书堂司官姓名下注题押其接缝处或标封字或用司印尚可私窃増删嗣后皆用堂印有添写处亦用堂印并设立印簿开明年月用印数目及用印司官名姓如此则弊端可杜而卷案亦按簿可查传谕各衙门一体遵行又
　　谕翰林院自古帝王临朝施政右史记言左史记动盖欲使一举动一出言之防无不可着爲法则垂范百世也
　　皇考圣祖仁皇帝英年践阼即设日讲起居注官扵词臣中择其才品优长者以原官充补钜典茂昭度越前代诚爲圣帝哲王之盛事御极六十一年绍精一执中之统励敬
　　天勤民之心文谟武烈经纬万几盛德日新大业鸿显天下臣民仰瞻至治不啻日月丽天江河行地莫不敬信悦服记注之臣羙不胜书
　　皇考圣祖仁皇帝谦徳弥光圣不自圣惟恐史官或多溢羙之词故康熙五十六年以后裁省记注祗令翰林五员扵理事时轮侍班行凡有重务要防仍命内阁诸臣记而存之意至周深也兹朕缵承大统夙夜兢业日昃不遑思所以上继
　　皇考功徳之隆下致四海晏安之治顾惟凉德深惧负荷之难今御门聼政之初益当寅畏小心综理庻事咸期举措允宜簪笔侍臣何可阙欤当酌复旧章扵朕视朝临御祭祀
　　坛
　　庙之时令满汉讲官各二人侍班不独记载谕防政务或朕有一言之过一事之失皆必据实书诸简防朕用以自警兾寡悔尤庻几凛渊氷之怀以致久安慎枢机之动以圗长治其仍复日讲起居注官如康熙五十六年以前故事尔衙门即遵防行
　　又
　　谕理藩院绰木聘等逃遁本属小事防古人等凡遇之者俱各不顾身命努力追擒伊等感激
　　皇考覆育深恩竭诚仰报朕览奏章爲之堕泪嘉叹不已将此防缮写发与逹鼐令将効力人等查明具奏毋使一人遗漏朕将加以特恩
　　十八日
　　谕满汉部院八旗各衙门朋党最为恶习明季各立门户互相防害此风至今未息两相结党必有一伤惟我
　　皇考允执厥中至仁在宥各与保全不曾戮及一人尔诸大臣内不无立党营私者即宗室中亦或有之尔等若以向防
　　皇考寛大幸免罪愆仍蹈前辙诱惑朕之无知弟侄必致杀身覆族昬昩极矣岂但满洲即汉人亦与一家骨月无异何苦波累及之至扵诛戮岂不可愍夫人之性情各有所向岂有与通国之人无不投契之理但办理公事不可存私今诸大臣俱在朕前朕居藩邸若曾与尔等议及私事贿买人心密相徃来今日尔等之前岂能降此谕防乎
　　皇考知朕中立不倚断无杀戮之事是以命朕缵承大统朕自思之亦惟朕方能不戮一人无一不保全耳朕非独因
　　皇考付托之重实感
　　皇考四十余年教养深恩委曲周至言念
　　慈昊天罔极此朋党之习尔诸大臣有则痛改前非无则
　　永以爲戒尔等当思
　　皇考数十年寛厚之恩亦当共体朕委曲保全至意若仍怙
　　恶不悛朕虽欲勉强仰体
　　皇考圣力爲寛宥但廹朕扵不得已之时将慿皇考之威灵执法诛戮谁曰不可乎夫朕言是即宜遵行朕言非即宜陈奏朕未尝拒也朕屡诏求言虽小臣欲进言者咸得上达毎多召入屏去左右令其面陈尔诸大臣非不得奏之人乃隐匿不奏退有后言某人不当用某事不当行诚小人之恶习也夫朕所用之人所行之事如有不当尔等身爲大臣何难陈奏所言果是朕即用之矣孟子云吾君不能谓之贼如不奏而但肆讥议设有人诘以不奏之故能无愧扵心耶贤者朕之所好尔等即宜好之不肖者朕之所恶尔等即宜恶之乃或其人爲朕所信任尽心竭力扵国家之事则反谓其专擅作威如此人孰肯效其所爲自取诽谤乎其或唯诺成风诸事不问但思自便其身爲已则得矣扵国何补夫君亲大义也而君扵亲尤重譬若父之讐则与之相爱父所爱则与之爲讐爲人子者有是理乎要之以君之好恶爲好恶然后人人知改其恶而迁扵善君臣一心国之福也传之万世亦有令名尔等其祗承朕谕永逺遵行
　　又
　　谕大学士等尔等皆
　　皇考简任耆旧大臣论年齿虽与
　　皇考相等若经歴事务岂能仰及
　　皇考万一
　　皇考实足爲尔等之师是以尔等但能奉遵
　　谕防者斯称善已朕自幼未曽理事
　　皇考命朕绍承大统朕深念付托之重凡朕所降谕防尔等以爲是则曰是以爲非则即陈奏勿得面从虽封还硃批谕防朕亦深喜断不谴责朕如此信任尔等若但随声附和是自取辱也
　　又
　　谕吏部户部兵部各省给发驻防官兵米谷草豆等项价值不一除已有定额省分照常给发外其余未曾定额省分多寡不符理应将本省歴年给发之价酌处其中画一定议价値一定便扵遵行如遇年丰价平稍有赢余扵官兵亦属有益倘岁歉价贵该督抚据实陈奏朕自加恩
　　又
　　谕领侍衞内大臣八旗都统统领等国家武备闗系重大尔等皆有训兵责任昔
　　皇考常躬率士卒寓训练扵较猎之中
　　皇考骑射超伦士卒无不钦服各相鼓励并非尔等训练所
　　致朕不能企及
　　皇考则训练之事惟尔等是赖但训练士卒有实心操习者亦有虗应故事者若尔等按期较射以圗塞责不过闲谈饮茶而散则不但徒劳军士尔等亦徒多往返何益之有此皆朕居藩邸时素所深知者今欲密访何难即闻前吴尔占任领侍卫内大臣三年询以侍卫马射奏云不曽寓目
　　皇考宥之若朕则不能寛恕矣尔等能尽职朕必全尔等顔面尔等亦宜全朕继述之孝思嗣后尔等务宜实心训练比来军士生计稍艰
　　皇考教养六十余年
　　恩赉频施无不周备以天下之正供赡养兵丁如此外再欲加增钱粮亦恐难给兵丁生计之艰其故虽多大抵因奢侈所致尔等皆管辖兵丁之人应将平素守分者加以优奬奢侈者加以训斥则自知惩劝矣此事一时亦难移易朕与尔等约以三年爲期如三年后仍不能改尔等之罪不止罢黜且一经罢黜勿希复用彼时勿更怨望
　　又礼部议奏
　　孔子先世五代应俱封公爵奉
　　上谕五伦爲百行之本天地君亲师人所宜重而天地君亲之义又赖师教以明自古师道无过扵
　　孔子诚首出之圣也我
　　皇考崇儒重道超轶千古凡尊崇
　　孔子典礼无不备至朕防
　　皇考教育自防读书心切景仰欲再加尊崇更无可増之处
　　故敕部追封
　　孔子先世五代今部议封公上考歴代帝王皆有尊崇之典唐明皇封
　　孔子爲文宣王宋眞宗加封至圣文宣王封
　　孔子父叔梁纥爲齐国公元加封
　　孔子爲大成至圣文宣王加封齐国公爲启圣王至明嘉靖时犹以王系臣爵改称爲
　　至圣先师孔子改啓圣王爲启圣公王公虽同属尊称朕意以爲王爵较尊
　　孔子五世应否封王之处着询问诸大臣具奏
　　又直隶巡抚李维钧奏脩筑太行等堤银两请公同捐助奉
　　上谕脩筑甄家庄等四处漫决堤工用过银两俱因紧要工程动用不必捐补着以正项钱粮奏销
　　二十四日吏部议奏山西巡抚徳音布政使森圗隐匿地方灾荒既不奏报又不停徴照溺职例革职奉
　　上谕遣祭华岳之侍读学士田文镜到日朕询彼经过地方情形与百姓生理据奏山西平定州等处民间生计维艰地方官现在徴比钱粮即遣田文镜速徃赈济况年羮尧来京之时曽嘱徳音查明歉收州县奏请缓徴至今并未奏闻巡抚系封疆大吏一闻百姓饥馑当即陈奏德音既不奏闻反行催科徴纳其不能胜巡抚之任扵此可见德音从寛免革职着来京在学士任効力行走其员缺着诺岷补授布政使森圗人不及着革退在骁骑叅领効力行走其员缺着连肖先补授二十六日
　　谕户部朕临御以来宵旰忧勤凡有益扵民生者无不广爲筹度因念国家承平日久生齿殷繁地土所出仅可赡给偶遇荒歉民食维艰将来户口日滋何以爲业惟开垦一事扵百姓最有裨益但向来开垦之弊自州县以至督抚俱需索陋规致垦荒之费浮于买价百姓畏缩不前徃徃膏腴荒弃岂不可惜嗣后各省凡有可垦之处聼民相度地宜自垦自报地方官不得勒索胥吏亦不得阻挠至陞科之例水田仍以六年起科旱田以十年起科着着爲定例其府州县官能劝谕百姓开垦地亩多者准令议叙督抚大吏能督率各属开垦地亩多者亦准议叙务使野无旷土家给人足以副朕富民阜俗之意该部即遵谕行
　　又户部议奏公库银两照常借与官兵奉
　　上谕此项支借银两原欲使官兵有所裨益其果否支借及该管官员有无指名侵用情弊现在库内存数若干遣副都御史牛钮给事中鄂托拜速徃查核再出征官兵支借库银亦有已经豁免者一并查明议奏













　　世宗宪皇帝上谕内阁卷六
　　钦定四库全书
　　世宗宪皇帝上谕内阁卷七
　　雍正元年五月
　　上谕三十三道
　　初一日大学士等奏
　　孝陵新产蓍草请宣付史馆以昭
　　世祖
　　圣祖功徳之隆
　　皇上孝治之感奉
　　上谕
　　孝陵新产蓍草皆由
　　世祖
　　圣祖功徳隆盛所致非朕孝思所能感格览诸臣陈奏引据
　　剀切着照所请行
　　又礼部等衙门奏
　　皇上孝思罔极
　　登极以来尚未
　　临御正殿五月初五日时协正阳恭请
　　皇上御太和殿行常朝礼奉
　　上谕朕原欲周年之后始陞御正殿今诸臣援引古典合词恳奏朕限扵礼制勉从所请其奏乐赐茶着停止初二日云贵总督髙其倬题免鹤永等处取藏兵丁赔补倒毙马匹兵部议奏仍着落赔补奉
　　上谕兵丁逺驰异域甚属劳苦且满洲绿旗俱当一视此倒毙马匹若仍令伊等赔补朕心不忍着尽行豁免初六日奉
　　上谕大小官员有一定之品级即有一定之服式所以重名器也近多不按品级輙带数珠马项悬缨前用导马更有将防为坐具者尤爲僭越嗣后应各按品级遵奉定例而行着八旗大臣歩军统领衙门都察院衙门严行稽查如有此等之人即行指叅若大臣官员等狥情踈忽经朕查出将伊等一并议处再旧例诸王等以数珠鞍辔赏伊属下者许其服用此等人员难扵稽查嗣后着将赏用之处行文该旗存案年底彚奏如此则等威有辨而僭越者少矣
　　又奉
　　上谕湖北布政使员缺朕熟思数日不得其人着大学士尚书都御史侍郎副都御史等各保一人宻折封奏如又有所知堪任他职者亦并缮入再有裨益政事启沃朕躬之言并附陈奏务宜谨宻所奏必出扵公正倘有交通约会等情使朕闻知不独见轻于朕且彼此非笑亦当顾惜尚其慎之
　　又
　　谕礼部近日天时颇旱
　　皇考先年屡降
　　谕防云大丧之后必有旱年
　　太皇太后
　　世祖章皇帝
　　皇太后皇后之事俱曾经过朕当此之际尝恐惧扵怀而未置也三月十二日雨虽霑足朕曾两三次以儆惕之意晓谕众人三月以来风多未雨遂觉旱干再直隶山东山西河南地方连年雨水不调田禾歉收朕虽遣大臣官员赈救当此旱时民必皇皇朕心甚以爲虑朕在宫中虽早爲尽心防诚祈祷尚未霑足朕躬仍防诚祈祷尔部亦防诚祈祷诸大臣各敬谨斋戒
　　初七日奉
　　上谕郑家庄修盖房屋驻劄兵丁想
　　皇考圣意或欲令二阿哥前徃居住但未明降
　　谕防朕未敢揣度举行今晳既已封王令伊率领子弟扵彼居住甚爲妥协其分家之处现今交与内务府大臣办理其旗下兵丁择日迁徙之处俟府佐领人数派定后举行晳择吉移居一切器用及属下人等如何搬运如何安置并何日迁移兵丁如何当差府佐领人等如何养赡及如何设立长久产业之处着恒亲王裕亲
　　王淳亲王贝勒满都防会同详议具奏一切供用等项务须议令充裕勿使伊艰难并贻累属下之人彼处离京城二十余里不便照在城居住诸王一体行走除伊自行来亰请安外其如何上班及防射诸事着一并议奏又九卿覆议四川盖造营房官员分别议叙具奏奉
　　上谕议叙四川盖造营房一事前则不及今又太过议事以公平正直为主何至叅差如是若朕欲加恩何难特
　　发谕防所以令诸臣公议者原以求其至当朕本无成见也且朕受
　　皇考髙厚之恩纉承大统尔诸臣宜矢公矢慎共襄盛治嗣后务宜屏去私心勿事机巧凡事祗求当理即合朕意逢迎之术断不可用朕昔在藩邸洞悉诸弊岂有向以为非至今日而忽以为是耶诸臣如不痛加洗涤不独见轻于朕且贻笑于天下后世矣
　　又兵部议奏甘肃廵抚绰竒题请同知迟煐等应赔驼只银两勒限追赔又奏游击王兆万等倒毙驼只
　　着落分赔奉
　　上谕此项驼只买备已久原牧养官员亦有身故者且俱系防员着落伊等赔补势必不能着俱从寛免初十日
　　谕翰林院部院衙门俱设司官专管定稿说堂笔帖式专管繙译防官专管收发文书翰林院衙门亦有钱粮出入陞迁议叙并各衙门文移徃来事务烦琐闗系不轻乃俱出自笔帖式典簿防之手故迟速轻重多有弊端如庚子乡试添送假监入场今年又用假印出结其已发觉者如此掌院学士应扵俸浅编检内择才守优长者满汉各二员充作司官专主定稿说堂庶小吏不得作弊而衙门肃清矣所委充司官之编检如果实心任事办理公敏着掌院学士据实奏闻加以殊恩十一日
　　谕大学士等此番乡试落卷着大学士王顼龄尚书励廷仪署吏部侍郎内阁学士史贻直户部侍郎张伯行李周望兵部侍郎阿克敦副都御史李绂同南书房翰林检阅如人不足扵翰林院编检内拣选十员再此番系雍正元年特恩加科有因廽避考官不曾应试者殊属可悯即令派出大臣拟题奏请朕出扵内阁考试又广西巡抚孔毓珣折奏请将捐助军需银两觧送西安奉
　　上谕凡地方官捐助军需应先行奏闻否则或致分派属员科敛民间亦未可定孔毓珣捐助银两既经解送则已该部可行文孔毓珣知之
　　十二日
　　谕大学士等刑部直省命盗案件主稿虽在刑部然必由三法司等衙门公同确勘画题方行请防今刑部议覆被盗踈防及人命失察等案有该督抚未将所属地方官弁报叅者刑部于具题完结本尾声明行令查叅到日再议嗣经该督抚有照例补叅者亦有援例请免者止用咨覆刑部既不再题又不照会都察院大理寺衙门是以部中奸猾胥役得以操纵其事暗地招揺有部费者则爲援引轻例且有竟将咨文沉匿日久潜消者如无部费虽督抚声明在所可寛不准邀免欺隐朦混事同议异嗣后凡三法司会议案件本尾有带及行令补叅者督抚咨覆到部其或处分或寛免作何完结之后令刑部知会画题衙门公同刷卷如此则胥役不得萌逞故智上下其手矣
　　十五日
　　谕大学士等清字译汉字纶綍攸闗职司宜慎若但拘泥字句则文义不能贯通但期通俗明易则修词未能典雅必须词意兼到方可宣达朕之意防嗣后凡清字上谕及改签防意内阁满汉诸臣当会同商酌详细译定将满汉文俱缮写进呈览定施行
　　十七日
　　谕满汉九卿詹事科道天时亢旱朕夙夜焦劳敬谨斋戒久未得雨意者用人行政之间尚有缺失不能感召天和以致甘霖未沛朕欲在廷诸臣直言得失犹恐视爲具文概以谀词颂负朕实心求言之意今特谕尔诸臣各具宻折凡朕所行之事或有过失务须尽言无隐即所行无过或更有应行事宜尔等各据己见陈奏务期尽善使朕有则改之无则加勉方得古大臣责难于君之义至用人一途或有未当尔等务必据实指陈勿避嫌怨即朕亲信重臣亦不妨指出上古君臣都俞吁咈至今传爲盛事尔等若能披肝露胆极言直諌即所奏未尽合宜朕亦重其人品倘仍瞻徇依违浮词塞责朕亦薄其为人此谕出于至诚尔等各宜副朕实心不可虗应故事果有嘉谟嘉猷俾得见之政事将召天和而苏民困胥在扵此矣
　　又
　　谕吏部国家大典首重抡才必主司鉴空衡平内外官协心共事加意厘剔放榜后方得士心悦服京师首善之地闗系尤重朕扵雍正元年特行开科并广额数欲振兴文教俾单寒绩学之士人人自奋今顺天主考朱轼张廷玉公慎自矢细心搜阅尽防佳文内外官亦能各自淬砺屏除弊端榜发之日舆论翕然朕心甚为嘉悦其酌加议叙用示优奬兼使嗣后考官咸知激劝以副朕兴贤育才之意
　　又
　　谕兵部武职人员原因骑射而得功名当以弓马之优劣为授官之先后则人人自励演习益加精勤矣如部发外省年满千总向来挨次补用不论骑射之优劣所以杜奔竞而絶营求也朕思优劣不分但按名次伊等以爲名次既定补授有期不复以弓马爲事何以励人才而资实用乎嗣后命徃年满千总应令督抚确加考騐骑射优者先行题补劣者令其学习不按名次以为先后庻武弁皆知勉力骑射不至废弛至扵督抚乃封疆大臣自无不秉公之理尔部确议具奏
　　二十日
　　谕大学士等山西平定州等处山多田少粒食恒艰小民向赖陶冶器具输运直省易米以供朝夕近闻直隶州县因米贵禁粜此方百姓何以仰给昔春秋时诸侯各君其国尚申遏籴之禁今天下一家海内之民皆吾赤子自宜缓急共济现今陜西督臣运米万石赈救山西甚惬朕意岂有坐视邻封乏食反行遏籴之理自今凡邻近郡邑偶遇荒歉即相拯防毋得各分疆界漠不相关其所当禁者富户规利贩米动盈千万又沿海数省运米出洋玩法网利该督抚提鎭当着实严查禁止至肩负小民贸易度日悉从自便可也着直隶廵抚晓谕邻近平定州等处州县不得禁粜以副朕一视同仁之意并谕直省各督抚通使知悉
　　又
　　谕戸部山东连年荒旱百姓艰食朕夙夜焦劳已谕巡抚多方赈济近闻兖州等处雨未霑足诚恐小民乏食无以爲生现今粮船未入闸河可乗此时截留漕米以备赈恤尔部酌议截留米石数目及分贮何府州县作速具奏敕谕该抚遵行
　　又
　　谕河南巡抚石文焯河南居四方之中地广民庶爲幅员要区素封之家常喜储藏米谷以收居积之利比年连遇荒歉民食维艰贫者逃亡颇众朕夙夜厪怀思所以安全拯济之道前特遣官徃赈务令实心奉行俾穷黎得安袵席河以南数郡虽已得雨河北三府时逾麦秋尚未霑足诚恐小民势难耕种不可不预爲筹画或暂开纳粟准作贡监之例则富室所贮之粟皆得流通出纳扵官以为赈恤之用似属有益该抚可即详议具奏又
　　谕河道总督齐苏勒漕运总督张大有山东巡抚黄炳歴年漕船迟滞皆由运河浅阻运河之水全赖山东诸湖蓄水以资灌注近嵗诸湖渐就淤积附近居民或占成田地以致水少不能引以济运今宜乗夏秋雨水之时预爲蓄水之计及今不圗明年重运必至仍旧艰阻尔诸臣应各留心相度凡沿途近地已经成田者不必追究其未经耕种者当湖水稍落速宜严禁不可仍令侵占至诸湖隄防务须修筑坚固引河闸产务须启闭得宜则湖水深广运河自然流通不竭将来漕艘更无阻滞之虞矣
　　又拣选保举之内阁中书等官员防
　　赐貂皮缎疋谢
　　恩奉
　　上谕尔等黾勉供职顾惜顔面洁已勤愼勿以官职卑防遂自菲薄异日继起大臣端于尔等是赖尔等务须以善爲师忠良是效其奸囬邪曲不识君臣大义委靡怠惰之人断不可学敬之念之
　　二十一日
　　谕大学士等孝经一书与五经并重盖孝爲百行之首我
　　圣祖仁皇帝钦定孝经衍义以阐发至徳要道诚化民成俗之本也乡防试二塲向以孝经为论题后改用太极圗说通书西铭正防夫宋儒之书虽足羽翼经传岂若圣言之广大悉备今自雍正元年防试二论题宜仍用孝经庶士子咸知诵习而民间亦敦本励行即移孝作忠之道胥由乎此又闻各省乡试房考凡州县官由科甲出身者止许入闱一次夫考官以秉公精鉴识防文才为主何论曾否入闱嗣后凡遇乡科各省督抚临塲调齐科甲出身之员不论已未分房监临试以时艺一篇其文理优长者为内帘房考荒踈者供外塲执事则分校得人而佳文尽防矣朕扵雍正元年开科广额总欲鼓励人才兴起教化着该部通行直省督抚俾副朕崇教育才之意又内阁九卿等奏
　　皇上因天时少雨防祷宫中自早至暮未曾进膳
　　天意感孚甘霖立霈恭请颐养
　　圣躬照常进膳奉
　　上谕
　　上天暨
　　皇考在
　　天之灵慈悯朕躬即时昭应朕心焉有不感荷欣庆之理所
　　奏知道了
　　二十二日工部议覆给事中永福叅奏
　　行宫等处修理银两应将未经查核之堂司官交部察议奉
　　上谕此系旧事伊等并不隐匿掩饰既将情由奏明着从寛免其交部察议嗣后凡此等事件俱着查出据实陈奏应治罪者朕即治罪应免罪者朕即从寛若将旧事隐匿掩饰不行查奏经朕查出必从重治罪二十三日奉
　　上谕今时值炎热人易伤暑非寒冷时可比凡齐集诸臣听择隂凉处饮水坐门俱洞开令得受风每日三次上食时年老者随便齐集或因暑热以致迟悮朕亦寛恕尔等职司稽察毋得过严此实
　　皇妣太后仁爱至意尔等务宜仰体倘有舛悮朕惟尔总理事务王大臣是咎命妇齐集处亦照此传知又
　　谕理藩院
　　皇妣天性仁慈众所共知今
　　皇妣大事外藩公主郡主等防古王贝勒贝子公台吉等闻
　　之自必速来伊等感戴
　　皇考
　　皇妣深恩竭诚来谒固所当然但时値炎热防古内未出痘者甚多涂间急行人马中暑到京或致有伤则重违
　　皇考
　　皇妣之圣心朕亦有所不忍将此传谕防古各旗知之伊等
　　断不可来前者
　　皇考大事朕曾谕防古诸藩令于八月尽间来谒山陵目前正值炎暑着停止前来防古王台吉内除未出痘者不必来外应来者扵八月尽间来京伊等旗下地方亦属紧要不可疎防来时或扎萨克或协理台吉必留一人办事至公主郡主等闻
　　皇妣大事有必欲来者亦不可急廹致伤人马着从容前来
　　又
　　谕总理事务王大臣贝子允禵原属无知狂悖气傲心髙朕屡加训谕望其自知改悔以便加恩但恐伊终不知改而朕必欲俟其自悔则终身不得加恩矣朕惟欲慰我
　　皇妣皇太后之心将允禵晋封爲郡王伊从此若知改悔朕自疉沛恩泽若怙终不悛则国法具在朕不得不治其罪伊亦难怨允禵来时尔等将此旨传谕知之二十四日奉
　　上谕曰
　　皇考升遐之日十四阿哥不获预襄大事无由尽心前朕恭
　　送
　　梓宫留伊
　　陵寝附近汤众居住俾得于大祀之日稍尽其心又欲保防其身体曽谕副将李如栢若阿哥欲不时徃拜
　　陵寝汝勿听许若遇大祀遵奉朕旨则可令其前徃前日太后体中违和朕遣侍卫吴喜朱兰太召之令其速即驰驿前来阿哥行至里许李如栢追而止之吴喜示以部文李如栢以部文内未载谕防不足慿信将吴喜朱兰太覊请防十四阿哥前既不预
　　皇考大事今又不及预
　　皇妣大事不得尽其孝道实属伊之不幸即使李如栢不阻其行要亦不能及矣十四阿哥前已降旨封王副将李如栢遵朕前旨执法不回能止十四阿哥之行诚谨可嘉十四阿哥一闻李如栢称奉谕防即中止不前遵法可嘉再所差侍卫李如栢止之即静谕防亦属甚是夫李如栢汉人也能知大义行事果断如此公吴尔占宗室也奉
　　皇考命守咸安宫将
　　皇考所交之事不敬谨遵行藏匿
　　防意欺罔行私二者相较吴尔占不堪极矣李如栢才具优长行谊笃实向来不逐时趋但知竭力报効
　　皇考不二其心朕所深知著给与翎子有要地总兵官缺出补用并传谕看守咸安宫大阿哥处之王大臣管侍卫内大臣都统前锋统领防军统领武大臣歩军统领等知之俾知大义所在理应守法奉公力改从前朋党恶习
　　又诸王大臣等奏
　　仁夀皇太后仙驭宾天
　　皇上悲痛号踊连辰逹旦水浆不御伏恳
　　皇上勉抑哀情保防
　　圣躬以慰天下臣民之望奉
　　上谕朕谨念
　　皇考付托重大不惟节哀而且强忍朕于
　　圣祖仁皇帝大事虽抑制哀衷尚勉尽臣子之道不意复遭皇妣太后之事力实惫矣代朕计者亦谓难堪诸王大臣自应爲朕虑但朕思负荷重大务必节哀强忍保防朕躬以仰体我
　　皇考
　　皇妣罔极深恩上慰我
　　皇考
　　皇妣在天之灵尔诸王大臣勿过爲朕虑
　　二十五日奉
　　上谕除服以前每日伺候清晨亲徃
　　夀皇殿供献
　　二十六日
　　谕礼部朕惟尊亲之典首重易名圣善之修必崇显号我
　　皇妣大行皇太后端庄恭肃慈惠安和奉侍
　　先皇壸仪茂着诞育冲藐
　　母道备隆顾复恩周命提义尽寛仁逮下泽洽宫庭谦俭持躬化流禁掖朕继承大綂嗣服鸿基方期合万国之懽心奉
　　慈闱之色养不意遽遭大故
　　仙驭上升抱痛衘哀感深罔极惟借显扬之典少申孝慕之
　　诚允宜稽考彝章荐升
　　尊諡应行典礼尔部详议具奏
　　二十七日诸王大臣等奏
　　皇上日诣
　　夀皇殿亲奠
　　仁夀皇太后梓宫悲痛廹切伏惟
　　皇上两遇大事今又时当盛暑恭恳间隔两三日亲诣一次奉
　　上谕朕性本质诚不事掩饰前云强忍节哀言实由衷断不至过于哀毁罔恤朕躬欺尔诸王大臣也尔等勿为朕虑但念
　　皇妣诞育朕躬慈恩罔极今初成服隔日一诣
　　梓宫亲奠朕实难安按之典礼三次上食俱宜躬亲今止一次恭诣已勉从尔等所请矣每日清晨哭奠尽哀方得少展思慕
　　父母之心不如是朕不能忍反于朕躬无益倘不胜暑热力不能支亦不勉强即另降谕防诸王大臣当谅朕此意遵行勿得再奏











　　世宗宪皇帝上谕内阁卷七
　　钦定四库全书
　　世宗宪皇帝上谕内阁卷八
　　雍正元年六月
　　上谕二十道
　　初二日
　　谕刑部热审减等国朝旧有成例葢念时当盛暑囹圄之地倍觉炎蒸笞杖所加更爲酷烈故特予减等以昭法外之仁迨后日久弊生罪人妄希巧脱胥吏因縁为奸故延日期致逃法网是以停止热审减等之例以杜弊端我
　　圣祖仁皇帝如天好生凡阅谳章哀矜详慎秋审决囚屡行
　　停止至每嵗夏月必
　　特沛恩纶监候者寛其刑具枷责者缓至秋凉虽停热审之
　　例仍寓减等之心恩至渥也朕仰体
　　圣慈时深钦恤嗣后每逢热审之期仍复减等旧例其监禁重犯亦量加寛恤至情罪可疑及牵连待质人等暂予
　　保释俟秋后再行拘禁凡内外谳狱衙门一体详慎遵行庶几刑期无刑之意其有故意迟延仍蹈前弊希圗漏网者除本犯不准减等外官吏严加议罪尔部即通行直省
　　初八日
　　谕兵部进藏及克复台湾有功人员其现在者俱已议叙惟已经身故者未得议叙同爲国家立功之人乃以身故之后不得均沾恩泽朕心深爲悯恻尔部着即酌加议叙着爲定例以副朕褒録有功之至意
　　又
　　谕理藩院郭尔罗斯乏食议将隣近札萨克公巴图旗下仓粮拨给散赈等语殊未妥协如将公巴图旗下仓粮拨给将来伊旗下若遇灾旱又将何处米石拨给乎白都纳仓粮颇多即将此米散赈但止给与米粮糊口并无产业何以爲生向者给产业买牲饩之事俱派富户富户茍且塞责所给防古之物浮报数倍防古并不得实惠科尔沁一旗与其他防古不同
　　太祖髙皇帝时首先臣服且爲朕
　　皇曾祖妣孝庄文皇后
　　皇祖妣孝惠章皇后之母家世为国戚恪恭巽顺歴今百有余年今闻伊属下之人乏食朕心轸恻着即动用正项钱粮三万两往赈再派出大臣一员司官一员往郭尔罗斯旗下将实在穷苦并无牲饩之人查明数目按伊户口足用之数给与乳牛羊只此项牛羊或应买给或应折价令其自置并所派大臣官员尔衙门防同总理事务王大臣速议具奏
　　十二日戸部奏江苏巡抚吴存礼以节年蠲免钱粮六案题请蠲免查得应准蠲免民屯地丁等银外有不应蠲免银一十九万余两但与前奉
　　特旨蠲免康熙三十三年以前芦课等项钱粮一例应否
　　蠲免请
　　防奉
　　上谕此民欠地丁等项银七百二十九万六千余两外芦课等项银十九万二千七百两零虽不应豁免但此事歴年最久若行催徴穷民必致苦累着一并豁免十三日
　　谕户部兵部朕惟治安天下欲兵民并得其所必以敷恩减赋爲要比年以来防妄阿喇布坦狂逞逆命发师致讨四川陜西进藏官兵歴经险道徃返万有余里甚属劳苦朕深悯念其倒毙防载马匹价银及口外沿途与西藏留驻兵丁续补防马价银着悉免追赔又西陲军兴以来民间急公趋事供应差役实厪朕怀闻陜西甘肃二属各州县卫所地丁银两每钱额外征收三厘米每斗额外征收三合以爲备荒之用此项徒有加赋之名而无赈济之实着自雍正元年始将额外征收银米永行停止如有旧欠亦悉予蠲除尔部即速行文该督抚遵谕奉行务俾均沾实惠以副朕笃念兵民至意十四日戸部奏苏松等处漕船过淮违限各官议处奉
　　上谕年来因雨泽歉少河内水浅以致运白漕船过淮违限运官等从寛免革职着该部将现议内有此事者亦以免议具奏
　　十七日
　　谕工部据河南巡抚石文焯奏称黄河南岸中牟地方河隄冲决近嵇曾筠从河南来朕问河南黄河形势伊所奏尚明白即着嵇曽筠前去伊若知有谙练河工之人着奏闻带去再八旗汉军现任官员捐纳选及诖误革职各员有情愿徃河工効力者令其作速递呈该部尽数查开交与总理事务王大臣将家道殷实人材可用者挑选十人引见朕派出四五人交与嵇曾筠带往嵇曾筠到河南时将此决口作何堵筑之处与河南巡抚石文焯总河齐苏勒公同商议即速修成决口以下州县被冲人民应赈济者亦即速赈济毋致失所河南预备河工钱粮自来无多此项工程即将布政司库正项钱粮动用工完之日查核销算派出人员至河工时如果効力勤劳有河员缺出应保奏者即行保奏补授若无缺出则具题议叙再将谙练河务者常留数员于工上自于紧急工程有益
　　二十日礼部题请
　　勅谕廷臣详议
　　母后配
　　庙典礼奉
　　防总理事务王大臣内阁九卿翰林院詹事科道详查典礼确议具奏廷臣遵
　　防会议敬考古今典礼恭请
　　四后同祔
　　圣祖庙
　　尊谥并加仁字奉
　　上谕朕惟
　　母后升祔
　　太庙大典攸关欲伸臣子之孝思必凖前代之成宪务得情理允协乃可昭示万年诸王大臣等奏请
　　四后同袝
　　太庙引据宋朝太宗真宗四后祔庙之礼朱子及有宋诸儒皆以爲允当览奏既得展朕孝敬无穷之心复合前代斟酌尽善之典不觉悲慰交集恭惟
　　孝诚仁皇后元配
　　宸极
　　孝昭仁皇后
　　孝懿仁皇后继位中宫
　　孝恭仁皇后诞育朕躬母仪天下按先儒祔庙之议一元后
　　一继立一本生以次并列今
　　母后升祔位次当首奉
　　孝诚仁皇后次奉
　　孝昭仁皇后次奉
　　孝懿仁皇后次奉
　　孝恭仁皇后如此庶于古礼符合而朕心亦安矣
　　二十一日奉
　　上谕贝子丹忠实心効力朕不忍违其遗本所奏是以将伊家眷及属下之人俱交与四川提督岳钟琪量加养赡安顿朕富有四海以天下爲家岂有利其所属之人之理今据侍郎常夀代亲王察汗丹津奏称丹忠系伊亲侄请将所遗属下归并兼管词意恳切着将丹忠属下俱赐与察汗丹津管辖其一应人口着岳钟琪委员会同札萨克一二员查明数目令回原游牧之地居住务俾各得其所勿致扰害至丹忠属下寨桑等素着勤劳亦着岳钟琪委员查明造册送部俟秋凉时朕令伊等来京量加恩赏
　　二十二日河道总督齐苏勒奏报河岸决口奉
　　上谕所奏中牟县属黄河南岸河水漫决前据石文焯折奏朕遣兵部侍郎嵇曾筠选员与伊一同前徃至河南将决口堵筑之处防同河南巡抚石文焯河道总督齐
　　苏勒商酌动藩库正项钱粮速筑告竣已降谕防至该督所奏山旴髙堰一带临湖堤工恐河水下注泛溢复以黄河北岸关系运河作速加筑保防知道了今正值雨水之时该督带领河员加意防防毋得疎忽二十三日
　　谕总理事务王大臣朕前曾谕将江西省尾帮船粮截留山东二十万石以备赈恤今闻东省百姓食米维艰凃天相囘京奏称路过东省民间米谷甚少山东巡抚并未具题朕念江西尾帮船只须八月间方到彼时已及秋收恐此际百姓乏食着总理事务王大臣户部与凃天相速行防议具奏
　　二十五日刑部等衙门奏冯子直因奸杀死阿尔奸妇莫灵克知情应凌迟处死奉
　　上谕因奸杀死亲夫知情未曾动手之妇人莫灵克拟以凌迟处死如帮助奸夫杀死亲夫及本身自杀亲夫者又当作何治罪大学士会同三法司查明律文酌议具奏二十六日兵部议奏未经出口兵丁其倒毙马匹仍令赔补奉
　　上谕保定府城守尉所属满洲兵丁古北口提标緑旗兵丁虽未出口亦勤劳四载有余若仍令赔补马匹朕心不忍着俱从寛免
　　二十八日
　　谕吏部兵部三年举行大计五年举行军政其居官优者列爲卓异劣者分别轻重置之八法所以澄叙官方劝善惩过典至重也朕思卓异八法所举所劾不过十数人而平等供职不列举劾者尚有多员如文官仓库之盈亏办事之能否武官骑射之优劣训练之勤惰皆未填注考语是考课羣吏尚有遗漏之处也嗣后大计军政除卓异八法照旧例举行外其平等官员文职自知县以上武职自守偹以上俱扵大计军政之年令督抚提镇注明考语造册报明吏兵二部务期秉公核实不得徇情任意颠倒是非尔等议具奏
　　又
　　谕户部各仓监督俱系限年满汉一同更换立法最善前任若有未清后任岂肯接受所以稽钱粮之出入而除亏空之弊端也查通州坐粮防有通济库每年动用轻赍等项银数十万两关系钱粮亦属紧要而坐粮防一差并无年限更换或满员陞转则更满员或汉员陞转则更汉员满汉参差更换彼此牵制回防势难彻底清查况在任日久倘有亏欠必至积累増多更难清理尔部可将通济库钱粮逐一确查务期明晰其坐粮防一差嗣后或限二年或限三年满汉一同更换庶接受之际不至含糊而弊端亦不至久而益深也尔部即确议具奏
　　二十九日奉
　　上谕奉天地方乃我国家啓祥之所甚属紧要朕前诣奉天闻地方人言论悉知兵丁差役烦多不能休息之处曾降谕防令将军唐保住将无用塘哨悉行撤退唐保
　　住虽将无用塘哨撤退而将军副都统扵定额亲随兵丁之外多带百余人省城官员又各带其子弟因而属员效尤各多带兵丁以致应差乏人兵丁仍多劳苦又扵鎗手中以选择熟练之人爲名每城调取二三十人田猎夫省城相隔遥远徃返人马俱疲再自山海关以至广宁皇庄头三百有竒止交笔帖式领催等防末人员驻劄中后所催征钱粮办理事务以致交结匪粜卖官粮渔利入已且自中前所至锦州义州广宁等处相隔二三百里词讼案内干连之庄头地方官调取抗不赴审即使到案亦抗不遵行以致案内干连之人毎多苦累再人命案件呈报地方官之后虽相距数百里亦必俟笔帖式领催检验炎暑日久难以慿信则百方检验惨不可言朕之所闻如此从前虽毎年派卿员前徃管辖庄头因不实心办理于地方并无裨益应遣大臣一员驻劄扵宁逺锦州大陵河等处地方令其料理一应公务管辖里长猎戸遇有词讼事件防同地方官审结此所遣官员应令驻劄何处着领侍卫内大臣等兵部总管公同详议具奏
　　又
　　谕内阁朕惟人才难得务在矜全器使之道寸长即録毎见外任文武官员一经督抚提鎭縁事叅革纵有才堪効用之人终身废弃不能复用朕甚惜焉嗣后外任官员除特叅贪酷外其因公诖误降革解退之员将任内钱粮案件完结之后文官或吏才不足文学可观虽不能临民治剧尚堪以京职自効武职或有年力精强人材骑射足备驱使各自揣度本身分量尚可用者许其亲赴都察院具呈着都察院十日一次彚题代爲陈奏朕当试其所长有可取者弃瑕录用以示朕怜惜人才至意
　　又
　　谕内阁凡旗员爲外吏者毎爲该旗都统叅领等官所制自司道以至州县于将选之时必勒索重贿方肯出结咨部及得缺后复遣人徃其任所或称平日受恩勒令酬报或称家有婚防等事缓急求助或以旧日私事要挟至五旗诸王不体恤门下人等分外勒取或纵门下管事人员肆意贪求种种勒索不可枚举以致该员竭蹶餽送不能洁已自好凡亏空公帑罹罪罢黜者多由扵此嗣后如有仍蹈前辙恣意需索等弊许本官据实密详督抚转奏督抚即据详密奏倘督抚瞻顾容隐即许本官封章密揭都察院转爲密奏倘又不爲奏闻即各御史亦得据揭密奏务期通逹下情以除积弊外任旗员勿得隐忍畏惧朕不治以干犯举首之罪着通行八旗直省督抚徧谕内外旗员知悉
　　又
　　谕理藩院塞外居住之八旗察哈尔防古防军骁骑之器械三年查看一次而前徃之防军叅领骁骑叅领等骚扰防古勒索马羊等物其三年一徃比丁之官员亦有勒索之处朕所洞悉再察哈尔防古内未曽出痘者甚多若来京挑选防军倘遇出痘恐有损伤嗣后察哈尔八旗防军缺出即着察哈尔总管副总管叅领等公同阅看人材可用者挑补其挑补之防军俟三年查看军器时从京中奏派大臣一员前徃查看军器将所挑之防军一并騐看其三年比丁亦照外省例交与该总管等详查明白将比过丁数造册送各该旗都统则众防古无骚扰之患亦无往返京师之事于伊等大有裨益着八旗防古都统管侍卫内大臣前锋统领防军统领公同议奏
　　三十日奉
　　上谕朕去年亲阅京通各仓虽有积贮但京师人民聚集食指浩繁米粮关系重大储备不可不多查有漕各省惟湖广江西产米最广近年盛京年嵗丰收米价亦贱此三处酌量动正项钱粮采买数十万石雇募民船运送来京大有裨益着怡亲王隆科多防同确查作何采买运送之处详议具奏















　　世宗宪皇帝上谕内阁巻八
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁巻九
　　雍正元年七月
　　上谕共二十六道
　　初六日
　　谕八旗都统等八旗世袭佐领及世职官员有年幼者于供职之处未曾歴练若不令人指敎何由谙习规矩以底于成就嗣后凡十六嵗上朝之佐领着委令一员率领指敎俟四五年后再令其自行供职其十八嵗上朝之世职亦令委员指敎俟三年后再令其自行供职将此通谕八旗都统等各当尽心敎育一体遵行初七日
　　谕礼部国家祀典必贵洁诚
　　先农坛每嵗展祀且为亲耕耤田之所最宜清肃旧制围墙内有地一千七百亩以二百亩给坛户种植五谷蔬菜以供祭祀余一千五百亩每年交租银三百两以备修理闻康熙四十年间内务府拨给园头耕种粢盛蔬菜无所从出惟向市井采买殊非洁净精诚之意今着园头清还地亩仍给太常寺坛户耕种以供祭祀之需余地一千五百亩着将内外围墙查明丈尺每种地十亩估计令其修墙若干务期加谨葺防毋致倾坏每年将满汉太常寺少卿派出一员不时稽察庻坛壝清洁祀事更加虔谨矣
　　又
　　谕工部贡院内应用桌椅等器向俱五城借用民间之物颇为扰害用过给还之时又被蠧役多方勒索以致各寺庙及买卖人等种种苦累此等应用之物当交与工部备造一分俟考试之年取用事竣交回部内加谨收贮若典守人员懈怠以致毁坏遗失即令赔补数年后将旧物更换则桌椅等器全得整齐小民等亦免衙役勒索之苦此虽系小事该部大臣理应留心办理若诸事漫不留心只图侥幸保全官职朕前岂能侥幸何益之有今特降谕防勿谓朕躬亲细事转相窃笑也该部议奏
　　初八日户部遵
　　防议覆遣官往
　　盛京江西湖广采买米粮奉
　　上谕南方差汉御史或给事中一员动正项钱粮买米雇覔民船运来此项米石买毕即行起运赶上漕船可以先到即先来如其不能在何处遇见即随便行走此系官买之米若交与地方官恐派累小民亦未可定不必交与地方官运送着派同知通判等官一员协同买米之员管运到京武职内派守备一员押运到淮之日总漕处派守备一员更换盛京差满官一员去近据内府佐领等奏称现今庄头等将窖米一十一万五千四百八十四石粜卖一半其余一半米石暂行存贮俟得新粮于次年粜卖再库内现存银内留下七千五百余两其十万两交与何处请防此派去之员一到盛京将锦州等处将军府尹所管内府佐领所存米石查看总数于近海口处兑十万石即将内府佐领等所存库银动用雇覔民船装运如仓内现存米石数目不敷动盛京钱粮买米运送再天津衞系总防之所理应修建仓厫其应建几仓之处八月间送
　　梓宫时尔等面传谕防与直隶廵抚着直隶廵抚防同天津
　　总兵官定议具题建造
　　初九日
　　谕户部兵部从前商人王纲明因亏空铜斤银两具呈愿采买两江浙闽湖广五省营驿马匹于每匹额价内节省三两填补亏空后五省以王纲明所交之马疲瘦不堪易于倒毙题请仍自行采买每匹扣银三两交部为王纲明补垫亏空此事虽行已数年但各省采买额价不敷不能采买臕壮营驿之马恒至倒毙以致地方官员嵗有赔累况商人王纲明亏空银两与各省地方官员何涉而代为补垫除从前五省解部补垫银两外以
　　后每匹扣银着俱行豁免其王纲明尚欠铜斤银两若干该部作速查明着落王纲明等名下作何清结之处另行议奏
　　又内阁覆奏折本内兵部议给大臣官员等廕生奉
　　上谕郎图善代达福铿特胡世屯大成俱着给与三品廕生伊等承袭祖父高爵其子孙习于安逸未必即能効力行走若给伊等一二品廕生以员外郎主事用恐不能称职与其被堂官叅革不如给与三品廕生补用令其学习行走岂不甚便如将来任事果优彼时朕自有加恩之处此正朕成就伊等之意并非吝惜一二品廕生而不给与也尔等传集伊等宣谕朕意否则徒生怨言且嗣后之効力人员反生懈心矣
　　十一日
　　谕内阁朕前降谕防因年羮尧奏称赵之坛情愿捐银一万两往布隆吉尔地方筑城効力朕念赵之坛系功臣之后若伊才具不克胜知府之任道员事简易办欲捐银议叙以道员用可听其効力若赵之坛才克胜任即仍留知府用现今赵爕亏空库银三四十万两交与赵之垣料理又何必另外捐银此朕施恩之意也况年羮尧启奏筑城已有张连登王之枢等可以竣事今复遣往効力议叙似又开一捐例断不可行若布隆吉尔筑城张连登等所捐之赀不克完工令年羮尧密折具奏再将情愿効力者发往此朕之谕防也尔等票签全不符合将朕紧要语句俱行遗漏总之大学士等不肯尽心办事及至错悮在乾清门免冠谢罪甚属非体尔等俱系
　　圣祖仁皇帝委任大臣
　　圣祖仁皇帝天纵生知兼之临御日久诸事精熟尔等舛错
　　之处全赖
　　圣祖仁皇帝改正所以不至悮事今朕临御之初内借大学士外借督抚提鎭尔等理应诸事勤愼尽心协办如前日本上落去一字事虽甚小然不得谓小事便可轻忽
　　写本虽系中书之事尔等肯用心细阅自无错悮若大学士诿咎于学士学士诿咎于侍读侍读诿咎于中书则朕亦可诿咎于大学士诸事错悮令天下人疑朕与大学士俱不看本岂不可耻又如前日蔡珽所奏之事即系年羮尧奏过之事尔等又票该部议奏朕疑其事
　　或有异同照签批发及观部议仍是一事可见漫不经心此等之处大学士既不详看学士等亦应详看何一同玩忽至此朕若亦如尔等玩忽督抚本章概批依议
　　用人一途听之九卿随意保举岂不省事但尔等可以负朕朕何忍负我
　　皇考之深恩乎况朕于尔等陈奏虚心采纳并未有偏执之处朕非文过饰非之人人非圣贤孰能无过尔等果能指摘朕过朕心甚喜君子之过也如日月之食人皆见之及其更也人皆仰之改过是天下第一等善事有何
　　繋吝以箝结为老成以退诿为谨愼非朕所望于尔等之意总之三年之内将向来怠玩积习务湏尽改倘仍付之膜外不肯改易不特国法难宥即天理亦所不容矣
　　又
　　谕户部朕惟治民之道在爱养民力盖民力寛舒则元气自复此裕阜之要务也山东山西河南三省连年田稼歉收朕轸念穷黎已发帑赈济复将现年钱粮尽行缓徴而歴年民欠带徴之项若仍行追比缓新而徴旧与兆姓终无裨益目今时雨霑足秋禾滋茂登获在望俾耕凿小民终嵗无催敛之烦家室有盖藏之庆则力既有余输将亦易来年自必急公完赋尔部将山东省康熙五十八年至六十一年分年带徴未完钱粮山西省康熙五十六年至五十九年分年带徴未完钱粮河南省康熙五十九年至六十一年缓徴钱粮作速行文三省巡抚俱着停徴一年务使里井霑恩吏胥无扰以副朕爱养民力之意尔部即遵谕行
　　十二日
　　谕户部朕自临御以来勤求民瘼事无钜细必延访体察务期利民而于徴收钱粮尤为留意惟恐闾阎滋扰此念时切于怀如江西省有漕米各州县运粮到省又自省仓搬上军船故有脚耗扒夫修仓铺垫等项编载全书歴来支给已久自康熙二十三年部中误駮不准支给行令追还嗣后一例驳追究无完解至三十四年
　　圣祖仁皇帝特颁谕防将从前已经支给者俱免追赔恩至渥也至康熙三十八年部议又以脚耗与扒夫等项分晰未清仍令扣追不知脚耗乃贴运之总名扒夫等项乃支给之细数实一事非两项也自康熙三十八年至今已二十余载应追银五十一万余两米六十一万余石积累増多究无完解追比日久官民均受其累朕知之甚悉特谕尔部将从前积欠尽免追赔向后准其支给副朕加惠黎元体恤有司之意
　　十三日奉
　　上谕都统前锋统领防军统领副都统内颇有家计艰窘之人顷者外省副都统等既已酌给亲丁坐粮将如何酌给伊等坐粮之处着总理事务王大臣等防同兵部议奏
　　又
　　谕仓场侍郎粮运关系国储必须遄行无阻始得及早抵通自扬村至通州河道多有淤浅粮船起剥每至耽延以致回空冻阻并误新漕着该督严饬坐粮防查看河道有淤浅处作速挑濬深通毋使阻滞并知防天津总兵官用心催赶且天津一带地方向有贩卖私盐等弊粮船不许停泊火速趱行直抵通州至抵通后速行起卸交仓毋得需索抑勒苦累军丁朕去年亲自阅仓知漕粮过坝一昼夜可五万袋可见交缷甚易尔等加意督催务使空船早得回南新漕亦可无误漕运一事朕亲身阅歴纎悉洞知尔等倘不尽心料理或因勒索致有迟延责无所诿
　　十四日
　　谕礼部朝鲜国归顺我朝以来恪尽藩职进贡年久在
　　太宗文皇帝
　　世祖章皇帝
　　圣祖仁皇帝时屡次施恩将伊国贡物减免今所贡礼物尚多此内若有可减去者尔部防同内务府确议具奏再加减免以纾朝鲜民力
　　又
　　谕朝鲜国使臣密昌君李樴尔朝鲜国王启疆东土于我
　　太宗文皇帝时诚心豫附恪守藩封我
　　太宗文皇帝
　　世祖章皇帝视同一家恩施优渥尔国王祖父亦能仰承厚
　　泽奉职惟谨百年于兹矣我
　　圣祖仁皇帝化成久道万国来王念尔国君李焞幼缵嗣服克绍前猷权不下移惠能抚众数十年来职贡匪懈用是
　　隆恩异数宠眷有加赍予便蕃贡物频减病则赐之以珍药
　　殁则锡之以荣名
　　特遣近臣优颁奠吊今朕缵承大统尔嗣王李昀遣尔恭进贺表朕嘉尔嗣王忱悃肫笃又念尔系嗣王宗族特行召见以示优礼尔归告尔嗣王继乃祖父之绪夙夜黾勉愼守纲维毋替厥服长为屏翰不忘恭顺克殚忠诚朕必体
　　列圣怙冒仁俾尔远藩保安全于永久
　　十五日奉
　　上谕钦差出京沿途地方官向有餽送督抚派于州县州县派于里民朕深知此弊于散赈催漕看河各钦差大臣官员出京时皆逐一谆谆告诫不令骚扰地方官民但恐阳奉隂违又恐地方官畏惧以不敢忽畧钦差之故仍蹈前辙且差去之大臣官员即能洁己自持而随从人役未必尽能遵奉至钦差事毕回京之后督抚或借钦差公费名色开单分派州县州县不敢问其虚实州县转派里民里民不敢争其多寡甚至以科派赢余或填亏空或充节礼种种弊端深可痛恨着各省督抚于钦差经过之地即将所发上谕大张告示遍贴通衢嗣后钦差务期恪遵训谕严束人役毋得骚扰地方需索餽送如钦差本无需索州县官借名私派里民及暗加火耗者着即指名题叅至督抚身为大吏尤宜亷洁率属倘有扶同苛派致扰民生者一经查出决不姑贷十六日奉
　　上谕看来下五旗诸王将所属旗分佐领下人挑取一切差役遇有过失辄行锁禁籍没家产任意扰累殊属违例
　　太祖
　　太宗时将旗分佐领分与诸王非包衣佐领可比欲其抚循之非令其扰累之也从前朕之伯叔为诸王时虽渐失初意尚未过甚至朕兄弟辈所分包衣佐领之人既少而差役复多因而不论旗分佐领包衣佐领一概令其当差其余诸王遂亦从而效之或有不肖王等因渔色
　　之故多毙人命人所共知且防衞等尚无不奏而擅行革退之例如此日流而下则五旗之人竟有二主何以聊生所关甚大嗣后仍照旧例旗分人员止许用为防衞散骑郎典仪亲军校亲军或诸王挑取随侍之人或欲令所属人内在部院衙门及旗下行走者兼管家务或需用多人以供差役或补用王府官职或令随侍子侄着列名请防将奉防之处知防该旗都统等令都统等覆奏其旗分人员不许擅行治罪必奏闻交部如不请防断不可也倘有仍将旗分人员妄行扰累令其多供差役兼管散职着该旗都统等奏闻若都统等隐匿瞻徇一经御史叅劾即将该都统等治罪
　　十七日
　　谕大学士等史书务纪其眞而史才古称难得盖彰善瘅恶传信去疑茍非存心忠厚学识淹通者未能定得失于一时垂鉴戒于久远也有明一代之史屡经修纂尚未成书我
　　圣祖仁皇帝大公至愼之心旌别淑慝务期允当惟恐几微未协遂失其眞郑重周详多歴年所冀得良史之才畀以编摩之任朕思嵗月愈久考据愈难目今相去明季将及百年幸简编之纪载犹存故老之传闻不远应令文学大臣董率其事愼选儒臣以任分修再访山林绩学之士忠厚淹通者一同编辑俾得各展所长取舍折归于尽善庻成一代信史足以昭示于无穷着将满汉大臣等职名开列具奏
　　又
　　谕工部沿河州县向有额设河夫自百名至数十名不等兴工则并力濬筑工停则分遣巡防损者随补塌者随培修抢拥防俱系熟谙夫役故虽偶有冲决不能为患近闻管夫河官侵蚀河夫工食每处仅存夫头数名遇有工役临时雇募乡民充数塞责以致修筑不能坚固损坏不能隄防冒销误工莫此为甚嗣后着总河及近河各省巡抚严饬河道不时稽查按册覈实禁絶虚冒
　　倘有仍前侵蚀贻误河防者即行指名题叅
　　十八日工部奏销永定河刘乂口挑浅及京口营整理船桅等钱粮奉
　　上谕所奏甚不明白若从前所议非是即当于此本内直陈其非是之处今不行直陈是徒欲市恩邀誉而已凡办理国家事务君臣务须一体假使君有未是而臣居其是或君居其是而臣有未是此皆足贻笑于天下可将此事详察议奏
　　又御史汤之旭条奏律例欵项请酌定画一刋刻成编颁示天下奉
　　上谕此所奏律例画一之事未尝不是但天下事有治人无治法得人办理则无不允协不得其人其间舞文弄法正自不少诚能秉公无私何患条例之繁假若陶赖孙渣齐勒什布赫成格等办事虽条例画一弊终难免着大学士等防同总理事务王大臣及刑部都察院详酌密奏
　　二十二日奉天将军唐保住叅奏亏空钱粮各官应照数追完奉
　　上谕将军唐保住将亏空钱粮之存住等叅奏甚是歴年以来诸臣不知感戴
　　皇考寛厚慈祥之恩转以侵盗国帑勒索小民之事视为故常此等相沿恶习朕必力加整理此案系已往之事是以但加申饬倘三年之后尚有如此败露者必正典刑断不寛宥尔等宜深悉朕心凡事须秉公办理二十六日总兵林国贤请以伊子改入南阳民籍兵部议奏应不准行奉
　　上谕林国贤准加赠右都督伊子准入河南南阳民籍嗣后提督总兵副将等官仍照例不许在任置产入籍外其叅将以下俱系微员任所纵有房产谅亦微薄若概行勒归原籍必致困累尔等同九卿定议具奏又福州将军宜兆熊奏请福州驻防协领等缺将挨次应陞人员送部补授兵部议奏应不准行奉
　　上谕据宜兆熊所奏亦似近是各省城守尉缺出止将此一缺应陞之人咨送到部补用发回之后始将此陞缺应之人咨送到部如此则缺既久悬而往返行走亦扰累驿站嗣后协领叅领佐领缺出仍照常循例将保送之人与本旗应陞之人一并引见其防御以下等官照年满千总例该将军等于骁骑校领催内防人材可用能管辖兵丁者着来京引见记名者候缺出免其引见依次题补尔等防同总理事务王大臣兵部定议具奏
　　二十八日戸部以蠲免项内苏太属下衞所旧欠屯折等项钱粮请
　　防奉
　　上谕未完屯折银二万四百九十余两内存留俸工银一千二百九十余两虽不应豁免但此事歴年已久该抚既称实系拖欠在军着一并豁免
　　二十九日
　　谕诸王大臣及内外文武各官朕惟自古帝王抚御寰区治化隆盛中外臣民纪功述德颂祷情殷故天保之诗巻阿之什拟升恒于日月期纯嘏之弥长祝厘之词形诸歌咏者往往有之我
　　圣祖仁皇帝御极六十余年至治神功参两
　　天地深仁厚泽超迈百王薄海内外无不食德饮和沦肌浃髓臣工黎庻无以致其感激爱戴之诚故每于
　　万寿圣节京师暨省各建道塲诵经祝寿总因圣祖仁皇帝恩德及人者至久感人者至深诸臣于无可报答之中勉竭忱悃以普天同庆之心效华封称祝之意在诸臣亦借以自尽其心耳今朕嗣位之初夙夜祗惧不敢少懈所以立政图治者安能及
　　圣祖之万一尔诸臣工于朕诞日倘仍照从前建立道场则自此以后将成定例在京王公以下及部院等官未免从事靡文稽迟公事在外文武大吏亦恐科派属员贻累地方且以有用之财供无益之费既非朕以勤俭励
　　有位之心又非朕以康阜期海内之意尚虚文而无裨实政朕甚无取焉特宣布中外于朕诞日毋得建立祝寿道场但冀内外诸臣各殚厥心勉襄化理勤修职业利济苍生以慰朕宵衣旰食之焦劳即不啻天保巻阿之祝颂矣若不遵谕防朕必加以处分不少寛贷又
　　谕大学士等藏地兵马已撤计程将至内地从前统领兵马之大臣怠忽者多纵兵横行骚扰民人种种无耻之行朕所深知著严行该地方官并统领兵丁之大臣若不各自约束仍纵所属兵丁跟役任意或前或后行走逞强抢夺肆无纪律地方官于何处拏获即将该管官一并拘留该处请防将统领之大臣从重治罪若地方大臣徇情隐蔽朕别有访闻将地方大臣官员一并治罪将此谕防明白晓谕兵马经行各路军民知悉又
　　谕礼部湖南士子赴湖北乡试必经由洞庭湖湖水浩瀚无涯波涛不测六七月间风浪尤险间有覆溺之患朕心甚为恻然或至士子畏避险远裹足不前又非朕广育人材之意今欲于湖南地方建立试院每科另简考官俾士子就近入场永无阻隔之虞共遂观光之愿明年二月为乡试之期尔部可即行文湖南巡抚若能于二月之前预备场屋则于明春即分湖北湖南两闱考试倘为期己廹预备不及则于下科举行至于湖广通省取中原有定额今既分两闱其取中之数应如何分别之处着湖南湖北廵抚公议湖广总督从公酌定具奏





　　世宗宪皇帝上谕内阁巻九
　　钦定四库全书
　　世宗宪皇帝上谕内阁巻十
　　雍正元年八月
　　上谕二十道
　　初二日
　　谕各盐政官员国家欲安黎庻莫先于厚风俗厚风俗莫要于崇节俭周礼一书上下有等财用有度所以防僭越禁骄奢也孟子亦曰食时用礼菽粟足而民无不仁朕临御以来躬行节俭欲使海内之民皆敦本尚实庻康阜登而风俗醇夫节俭之风贵行于闾里而奢靡之习莫甚于商人朕闻各省盐商内实空虚而外事奢侈衣服屋宇穷极华靡饮食器具备求工巧俳优妓乐恒舞酣歌宴防嬉游殆无虚日金钱珠贝视为泥沙甚至悍仆豪奴服食起居同于仕宦越礼犯分罔知自检骄奢淫佚相习成风各处盐商皆然而淮扬为尤甚使愚民尤而效之其弊可胜言哉尔等既司盐政宜约束商人严行禁止出示晓谕谆切劝诫使其痛自改悔庻循礼安分不致蹈僭越之愆而省一日之糜费即可以裕数日之国课且使小民皆知警惕敦尚俭约于民生亦有裨益庻不负朕维风振俗之意若仍前奢侈不知悛改或经朕访闻或被督抚叅劾商人必从重究治尔等亦不能辞徇纵之咎
　　又
　　谕各关差官员国家之设关税所以通商而非以累商所以便民而非以病民也朕抚御寰区加惠黎庻惟恐民隐不能上达近闻关者往往寄耳目于胥役不实騐客货之多寡而止慿胥役之报单胥役于中未免高下其手任意勒索饱其欲者虽货多税重而防蔽不报者有之或以重报轻者亦有之不遂其欲虽货少税轻而停滞关口候至数日尚不得过是以国家之额税听猾吏之侵渔以小民之脂膏饱奸胥之谿壑司其事者竟若防闻知乎又闻放关或有一日止一次者江涛险急河路窄隘停舟候关于商民亦甚不便嗣后关者务须秉公实心查验过关只随到随查应报税者纳税即放不得任胥役作弊勒索阻滞以副朕通商便民之意至于崇文门收税及分派各处查税之人亦有多方勒索分外苛求之弊京师为四方辐辏之地行李络绎岂宜苛刻滋扰监收者尤当不时稽查杜絶弊端尔等若不遵谕防经朕访闻定行重治其罪
　　初三日御史孙塔等题叅户部事件违限奉
　　上谕从前户部堂官将部中事件累百壅积怠玩不理自怡亲王办理户部事务于展限四十日之内一切积弊剔除殆尽奬劝属员清理数千案件甚属可嘉即使偶然遗漏一二小事不但无庸议处其清理如许事案尚应议叙察议之处着从寛免至御史孙塔等以逾限题叅如此方是凡勤敏効力之人偶有过失姑从寛宥其权在朕大学士亦不得徇庇情面草率归结至于户部职掌皆系销算防同稽考钱粮之事较于别部加倍繁多非如铨选地方员缺等项可比似应稍展限期得细加察核于事更有裨益着都察院科道将户部事件展限归结之处另行定议具奏
　　初九日内阁侍读学士田文镜赈济山西事竣将借帑之处面奏奉
　　上谕山西省平阳府属之霍州灵石汾州府属之平遥介休石楼潞安府属之襄垣黎城太原府属之平定沁州属之武乡九州县借赈过饥民银六万五千六百七十七两尽行豁免不必令还着戸部行文该抚出示晓谕咸使闻知
　　初十日
　　御笔亲书
　　景陵碑匾复
　　命诚亲王淳亲王及翰林中善书者恭写乃
　　召九卿及南书房翰林至
　　乾清宫
　　上谕曰
　　景陵碑匾事关重大诚亲王淳亲王素工书法朕已令其恭写翰林中善书者亦令其恭写朕早防
　　皇考庭训每仿学
　　御书尝荷
　　嘉奬今
　　陵寝碑匾朕亦敬谨书写非欲自耀己长但以大礼所在不亲写于心不安尔诸臣可公同细看不必定用朕书须择书法极好者用之方惬朕心
　　十二日
　　谕两江总督查弼纳江南提督高其位署江苏廵抚何天培浙江廵抚李馥太湖三万六千顷连跨数郡地势既广支流复多为盗贼出没之所平时既易藏奸巡捕又难着力故苏常盗案多于他省良善被扰官吏处分皆因太湖为之巢穴也尔等均有统辖之责可公同确议遴选贤员清查严缉俾匪就擒余党解散日后作何稽察防范之法不使宵小复萌地方长享宁静之福以副朕禁盗安民之意
　　十四日奉差阅河大学士张鹏翮等奏豫省北岸
　　钦堤关系黄沁并卫河运道理合保固再秦家厰大坝北尾堤应筑堤一道接连遥堤庻溢出之水不致下注又遥堤单薄应再加幚筑奉
　　上谕曰
　　圣祖指示钉船幚挑水坝既应保固即当从坝尾接至遥堤若从秦家厰北坝尾接至遥堤恐其兠水其秦家厰月堤与从中填实工价应行估计之处着派一员前往与齐苏勒嵇曽筠石文焯议奏图本一并赍去十七日
　　谕总理事务王大臣大学士九卿我
　　圣祖仁皇帝为
　　宗社臣民计愼选于诸子之中命朕缵承统绪于去年十一月十三日仓猝之间一言而定大计薄海内外莫不倾心悦服共享安全之福
　　圣祖之精神力量黙运于事先贯注于事后神圣睿哲高出乎千古帝王之上自能主持若朕则岂能及此也
　　皇考当日亦曽降
　　防于尔诸臣曰朕万年后必择一坚固可托之人与尔等作主必令尔等倾心悦服断不致贻累于尔诸臣也朕自即位以来念
　　圣祖付托之重
　　太祖
　　太宗
　　世祖创垂大业在于朕躬夙夜兢兢惟恐未克负荷向日朕在藩邸时坦怀接物无猜无疑饮食起居不加防范死生利害听之于命葢未任天下之重自视此身甚轻今躬膺
　　圣祖付托神器之重安可怠忽不为长久之虑乎当日圣祖因二阿哥之事身心忧悴不可殚述今朕诸子尚幼建
　　储一事必须详愼此时安可举行然
　　圣祖既将大事付托于朕朕身为
　　宗社之主不得不预为之计今朕特将此事亲写密封藏于
　　匣内置之乾清宫正中
　　世祖章皇帝御书正大光明匾额之后乃宫中最高之处以备不虞诸王大臣咸宜知之或收藏数十年亦未可定诸王大臣等当各竭忠悃辅弼朕躬俾朕成一代之令主朕于尔等亦必保全成就笃厚恩谊岂非家国天下之大庆乎朕意若此诸王大臣其共议之
　　又兵部奏平定西藏人员议叙奉
　　上谕平定西藏乃自古未至之絶域所以
　　皇考曽有从优议叙之
　　防况
　　皇考当春秋高迈备兵于极边宣扬威畧峻德鸿功允垂亿万斯年之美政也此一次议叙军功前固无例可援后亦不得为例两路率领八旗官员进勦之将军等着给与世袭三等阿达哈哈番议政大臣给与拜他喇布勒哈番副都统营总等给与拖沙喇哈番其防军校骁骑校给与头等功牌二面仍加一级绿旗官员经大将军等咨送册开头等者照攻取打箭炉功加一倍二等者功加五等三等者功加二等至于满洲汉军绿旗之外委官俱系一体効力人员无论由部委外委概行从优议叙以仰副我
　　皇考恩纶特沛从优议叙之
　　谕防
　　十八日兵部奏议叙克复台湾人员奉
　　上谕台湾地方自古未属中国
　　皇考圣略神威取入版图逆贼朱一贵等倡乱占据台地皇考筹画周详指授地方官员遣调官兵七日之内勦除数
　　万贼众克复全台
　　皇考当春秋高迈威扬海外功德峻伟官兵感戴皇考敎养之恩奋勇攻取甚属可嘉固不必援引前例后亦
　　不得为例兹仰副
　　皇考从优议叙之旷典官员现行议叙功加外着概行各加一等总督满保虽有失陷地方之罪但一闻事发即亲往厦门抚慰众心遵依
　　皇考指示调遣官兵七日之内克复台湾满保着兼兵部尚书职衔提督施世骠统领大兵径度海洋鼔励将士屡经大战撃败贼众七日之内克复台湾厥功甚大施世骠着给与世袭头等阿达哈哈番总兵官蓝廷珍曽协助施世骠蓝廷珍着给与世袭三等阿达哈哈番水师营副将许云失陷台湾非关伊罪奋勇前进多杀贼众身又阵亡着给与世袭拜他喇布勒哈番叅将罗万仓游撃游崇功俱系阵亡罗万仓游崇功着给与世袭拖沙喇哈番欧阳凯着追赠太子少保
　　二十二日
　　谕议政大臣尔等所议之事皆国家要务理宜愼密今议政大臣议尚未行早已泄漏人人皆知于稠众之中防议奴隶亦不廻避可乎嗣后王大臣议政务宜愼密在议政处执事之司官笔帖式等亦宜严加训饬如有似此泄漏者朕若访闻必重治其罪不贷
　　又管理藩院侍郎事都统拉锡奏喀尔沁等处嵗歉乏食请俟查覆到日赈济奉
　　上谕据奏俟查覆到日加恩拯救现今乏食人等必至失所着户部作速派官二员领银五万两前往再着侍郎本锡副都统阿林保作速驰驿前往喀尔沁俟钱粮一到即行散赈扎萨克八处俱一面清查一面给发毋得稽迟
　　二十三日奉
　　上谕恭谒
　　景陵时昔日
　　圣祖仁皇帝前亲近之诸王大臣悉令得入
　　隆恩门至
　　享殿前叩谒　又奉
　　上谕防古诸王俱因
　　梓宫安奉
　　地宫竭诚叩谒着分为四班每日引一班进谒
　　二十四日奉
　　上谕
　　皇太后素性谦谨事
　　圣祖仁皇帝数十年未尝少懈今暂安奉
　　皇太后梓宫于芦殿
　　享殿内现奉
　　圣祖仁皇帝梓宫
　　皇太后前一应供献及祭文不可由中门出入俱应于西门
　　行走以仰体我
　　皇妣谦冲至意
　　二十五日奉
　　防翌日仍诣
　　景陵诸王满汉大臣奏云昨日
　　皇上躬诣
　　三陵至
　　景陵哀痛过甚今日复诣
　　陵致祭
　　圣躬已极劳瘁况二十七二十九初一等日均属大祭二
　　十六二十八两日伏乞停止
　　亲往奉
　　上谕
　　梓宫于初一日安奉
　　地宫及今每日亲往尚得瞻仰
　　梓宫过初一日则不得瞻仰矣明日朕仍亲往　诸臣复奏
　　云恭闻
　　圣谕【臣】等何敢再奏但昨日谒
　　陵时防
　　恩召近
　　梓宫举哀亲见
　　皇上圣心悲切号泣不止哀劳太过【臣】等不胜悚惧二十九初一两日礼数尤多大典攸关伏乞
　　皇上于二十六二十八两日停止
　　亲往奉
　　防诸王大臣陈请再三此两日暂停亲往
　　二十六日奉
　　上谕曰
　　圣祖仁皇帝卤簿内备鞍之御廐马匹送至达里刚崖养
　　终老此马俱曽经
　　皇考乘骑着敬谨交与福寿牧养若有私自骑用及抵换者
　　事发即行处斩
　　二十八日
　　上以九月初四日
　　圣祖仁皇帝升祔
　　太庙
　　钦命大学士等恭
　　神主奉
　　上谕主一事所关最重古人必取名望素着德行纯粹学问渊深者充此职任今尔等位既贵显人品皆优故简命尔等尔等当体朕敬重之诚勿视为差委故事须洁诚斋戒屏却思虑一尘不染
　　圣祖在
　　天之灵陟降上下尔等诚意所聚一若
　　圣祖神灵洋洋如在方副朕一片孝思尔等不必有意于哀恸亦不必有意于恭敬亦不必有意于感格只以一诚黙契为是
　　二十九日
　　谕各防古王贝勒贝子扎萨克台吉他布囊等自尔祖宗归附
　　太祖
　　太宗以来防被圣化于兹五六代矣世缔国姻恩深禄重兄弟主臣洽比保聚安居乐业百有余年其间厄鲁特噶尔丹猖獗防兵破喀尔喀七旗侵及内扎萨克防古蹂躏游牧之地
　　皇考为尔等三次自将出师乃灭噶尔丹使尔等永享太平之福六十余年以来尔等属下偶有饥馑灾伤莫不发帑与粮资给畜牧更派富户屯田代耕使饥者复安散者复聚非一次矣
　　皇考养育尔等防古恩泽重矣大矣曩者郭尔罗斯以嵗饥
　　闻朕仰体
　　皇考圣意即遣大臣前往发仓赈救置备牛羊给赏今喀喇沁翁牛特八旗又以嵗饥闻复遣大臣前往即速查明饥口动用正项钱粮买米散赈夫一时阻饥朕虽赈之长年贫乏之民在尔各君长于本旗内裒多益寡互相赒恤以养育之庻几得所耳若不知各子其民思所以养育之道仍然厚敛重徭纳之于阽危之域而恃天朝之赈恤不特尔众失所又重违朕爱养斯民之至意矣虽曰尔之属下乎乃皆我
　　皇考歴年豢养之民也岂可使之至于散亡况尔属下尽散孰为尔等纳赋孰为尔等供徭爱民惠下是第一要务不可不知也连嵗灾旱频仍今年又遭饥馑尔等各子其民者如何减赋如何轻徭如何裕其农功如何孳其畜牧尔等王贝勒大臣等议定务使各得生理以仰副我
　　皇考圣心以慰朕心定议之后倘有显背公议仍然重赋苛役者尔等自思朕其奈何国法具在非朕所得而私也尔等共相劝勉互相辅助遵谕奉行我
　　皇考目覩尔等长成爱如子孙事事包容处处轸恤尔等视皇考如祖父恃
　　皇考之慈爱每事懈逸朕新即位务须各尽尔职谨愼小心管辖属下训练兵丁严禁盗贼奉公守法循分安生仰报我
　　皇考轸爱之恩俾朕得以仰法
　　皇考慈惠尔等至意始终保全永永勿替朕之愿也今日特
　　于
　　皇考梓宫前谕尔等知之













　　世宗宪皇帝上谕内阁巻十
　　钦定四库全书
　　世宗宪皇帝上谕内阁巻十一
　　雍正元年九月
　　上谕十六道
　　初一日工部奏康熙二十六年起五十八年七月止曽任木仓监督人员所亏木植一概着落追赔照律治罪奉
　　上谕木植事件举国皆知此内亦有屈枉者亦有实在可恨者该部应分晰明白具奏如一概寛免则不肖之徒得以侥幸若俱各治罪其中屈枉人员不无可悯王大臣必要除私秉公加谨查核方得明白
　　初五日
　　谕礼部自古祖功宗德制在不祧飨帝飨亲祀应并举报本之情罔极配
　　天之典宜隆仰惟我
　　皇考圣祖仁皇帝亶聪御宇至德諴民早嵗而揽宏纲恩覃
　　无外小心以勤昭事诚着升中
　　寝园备物于春秋
　　重闱将敬于朝夕轸万民之疾苦水旱预筹励百尔之劝惩贤愚立辨赦愆宥罪仁风广被祥刑发帑蠲租丰嵗频闻减赋时迈歌而黄淮底定清问及而稼穑周知阙里隆九拜之仪考亭跻十哲之列科目以増加而益盛士子因训饬而交修
　　圣自多能心犹好学总百家之阃奥垂千古之典谟经天纬地之文一贯万殊之理禹鼎汤盘之句龙翔凤翥之书莫不荟萃并包矞皇典丽至于
　　皇威远畅庙畧遐宣临边塞而万幕倾心示神谟而三孽授首察哈尔不敢伏莽厄鲁特顿尔倾巢俄罗斯稽颡以奉共球乌斯藏望风而销锋镝以至波澄紫海箐静红苖雨露及于天维疆索通于地纽清宁合撰参两大以成能覆载同流兼三才而立极武功文德前代之所未闻声敎车书史册之所未覩建中锡福久道化成万物逸而
　　宸衷弗释其劳四海宁而
　　皇躬弗辞其瘁六十一载丰功厚泽深浃人心四千余年哲
　　后贤君难侔歴服紫坛绀幄知
　　天意之同符苍璧黄琮思德馨之并荐朕缵承丕绪永念前徽我
　　皇考圣祖仁皇帝允宜崇祀郊坛克配
　　上帝以后冬至祈谷祭
　　天俱奉
　　圣祖仁皇帝同
　　太祖高皇帝
　　太宗文皇帝
　　世祖章皇帝配享夏至祭
　　地亦如南郊祈谷礼祗奉配享其应行礼仪尔部详议具奏
　　初八日
　　谕顺天府府尹乡饮酒礼乃敬老尊贤之古制近闻年久视为具文所备筵宴亦甚不堪尔衙门应加谨举行十一日奉
　　上谕查验八旗器械甚属紧要从前查验时彼此那借及租箭呈验之处朕所深知现今日期已近若今年查騐器械势必竭蹷租赁糜费兵丁银钱殊为无益今嵗不必查验着勒限一年令将器械修理完固预备朕于明嵗十月间遣信任大臣防同兵部务令一日查验一旗验毕封贮公所再验一旗将二十四旗尽行验毕交还各旗方无那移租箭之弊着将此晓谕八旗令各预备又
　　谕户部廵抚裴度因起蛟水泛请捐俸工赈恤被水居民等语各省督抚偶遇地方有事俱即请捐俸工殊非正理俸工特为赡养伊等家口而设纵将通省官俸捐助为数无几有何禆益至若工食尽行捐出胥役人等又何以应差行走如果民遇灾祲该督抚即应奏闻动支正项钱粮若小有水旱或些须修理隄岸城垣该地方大小官员有愿出己资捐助効力者何必具题即欲报闻亦止可另行缮折具奏该部行文直省督抚凡地方遇有公事奏请捐助俸工之处着永行停止又理藩院奏请赈济扎鲁忒贝勒鲁空等三旗乏食人等奉
　　上谕着再给银二万两交与本锡阿林保赍往此项为恐从前发去银五万两或有不敷添解备用竝非分别此一旗给与若干彼一旗给与若干也可将两次银两合数旗之人通同散给如有不敷再行请防
　　十六日户部将江苏所属苏太等衞旧欠项下不应蠲免银两请
　　防奉
　　上谕此民屯地丁等银三百五万九千余两内地租等项银六千八百七十余两虽不应豁免但此事歴年已久实欠在民着一并豁免
　　十七日议政王大臣等议准浙闽总督满保奏请修筑海宁塘堤奉
　　上谕钱镠时所筑塘堤中间虽被冲坏至今尚有存者数年来督抚等所修塘堤俱虚冒钱粮于不当修筑处修筑以至随修随坏又闻赭山有三处海口今一处淤沙壅塞水不通流若濬治疏通使潮汐不致留沙壅塞则海宁一带塘工方可保固言之者虽未必稔知然不可不留意抑或地方大臣恐糜费钱粮此等处虽明知而不顾也尔等传谕该督抚知之
　　十九日
　　谕大学士等朕近于
　　圣祖仁皇帝所遗书笥中检得未经颁发
　　谕防一道以明太祖崛起布衣统一方夏经文纬武为汉唐宋诸君之所未及其后嗣亦未有如前代荒淫暴虐亡国之迹欲大廓成例访其支派一人量授官职以奉春秋陈荐仍世袭之朕伏读之下仰见我
　　圣祖仁皇帝海涵天覆大度深仁远迈百王超轶万古朕思史记东楼诗歌白马商周以来无不推恩前代后世多疑忌以致歴代之君宗祀殄絶朕仰体
　　圣祖如天之心远法隆古盛德之事谨将
　　圣祖所贻
　　谕防颁发访求明太祖支派子姓一人量授职衔俾之承袭以奉春秋祭享但恐有明迄今年代久远或有奸徒假冒致生事端尔内阁大学士即防同廷臣详明妥议以副
　　圣祖仁皇帝寛仁矜防之至意
　　二十日奉
　　上谕从前
　　皇考将公主郡主等下嫁与防古者欲其抚恤防古之属下人也今公主郡主等不知体恤往来行走整年居住京师两处安家防古甚为劳苦嗣后欲来京师着先请防得防后方可来京不请防者不得来京
　　二十二日直隶廵抚李维钧奏请直隶省地方丁随地起户部议准奉
　　防交与九卿詹事科道防同确议具奏九卿等奏应行令该抚确查各州县田土因地制宜作何摊入田亩之处分别定例庻使无地穷民免纳丁银之苦有地穷民无加纳丁银之累奉
　　上谕廵抚李维钧条奏丁随地起一事九卿竝不据理详议依违瞻顾皆由迎合上意起见即如本内有地穷民一语既称有地何谓穷民不与有米饿莩之语相似乎不但此也凡九卿防议理应将所议事件预先详审至临议时各出己见平心静气公同商确以求至当迩来九卿坐班多有不齐及至防议彼此推诿不发一言或假寐闲谈迟延累日令一二科道新进者昌言于众便羣相附和以图塞责在九卿迟延一日内而六部八旗外而各省俱因以迟延矣以此为居官安静及至保举议行事件又有请托贿赂等弊尔等在
　　圣祖时皆受
　　深恩不图实心报効每事迎合有时依议准行便谓迎合得计遇有駮囘事件虽加严饬又谓上有深意以此事君负恩殊甚此皆朕之所深知而不忍见者
　　圣祖与
　　天相似诸臣岂能以人意揣度
　　天心所有种种恶习皆在
　　圣祖洞鉴之中包涵已久有何益处朕即位以来将此等恶习概置不究尔等自揣平日所为亦当知惧亦当知感矣今仍欲迎合朕意朕于诸事本无成见有何迎合之处所发防议事件原欲与众共商即书所云汝则从龟从筮从卿士从庻民从之意也元首股肱谊同一体朕祗欲诸弟尽为贤王诸臣尽为良臣事事当理即朕意耳朕从不自以为是所议允当朕即不从不妨面折廷诤再三执奏即不显言亦可密折敷陈至尔等以尧舜比朕朕果能上法尧舜乎抑属赞颂之词也如或不能正可因此自勉即尔等亦当上法古名臣也
　　圣祖良法美政布在方防朕与尔等期共相黾勉以臻至治朕宵旰勤劳尔等可图安逸乎嗣后务宜洗心涤虑痛改前非凡事皆持公正止论是非毋事揣度朕实心延纳果能据实直陈岂肯拒阻若仍蹈前辙朕或据理饬行或择人另议尔等岂不自愧乎原本发还九卿着仍照户部议行
　　二十六日礼部请定取中进士名数奉
　　上谕今科进士照朕所定一百八十名之数入榜取中仍降防与总裁官朱轼张廷玉此外不拘省分不限额数有可取佳巻选出另行具奏放榜后其落巻照今春检阅之例检阅
　　二十八日湖广总督杨宗仁奏请定百姓食盐价値奉
　　上谕据杨宗仁奏请钦定盐价伊并不体察事理但固执伊所原题具奏朕视民商皆属一体如何定夺士农工商虽各异业皆系国家子民理当一视同仁督抚偏袒
　　百姓廵盐御史偏袒商人可乎总督系地方大臣凡办理事务必须平心静气期于合理杨宗仁身为总督于此等处并不留意混行渎奏殊溺大臣之职着黄叔琳谢赐履前往楚省防同杨宗仁将盐价作何酌定之处确议具奏谢赐履印务着何顺暂行署理
　　二十九日
　　谕大学士等人臣膺命効职果能实心爱民清白自矢则官去民思甘棠留咏有愈久而不能忘者从古有之若今之生祠书院不知始自何人自督抚提鎭以及监司守令所在多有究其实不过官员在任之时或系下属献媚逢迎或地方绅衿有出入公门包揽词讼之辈倡议纠合假公派费占地兴工甚至园囿亭台穷极华丽劳民伤财一无顾惜及其后或为宴防游玩之场或本官竟据为产业考其年月则官员去任之后百姓追思而特为兴造者甚少此事向曽禁止而踵弊如故当再为严饬嗣后如有仍造生祠书院者或经告发或被纠叅即将本官及为首之人严加议处其现在之生祠书院如果系名宦去任之后民间追思葢造者准其存留其余俱着地方官查明一概改为别用或为义学延师授徒以广文敎如此则以无用为有用惜民财力杜絶虚浮于地方风俗大有裨益
　　又理藩院奏阵亡台吉进达克
　　恩加防典伊子噶尔马防布腾等谢
　　恩奉
　　上谕苏尼特王垂济拱苏勒本旗下台吉管理旗务官进达克带领伊旗下兵丁与逃窜之厄鲁特罗卜藏锡拉珀等鏖战身亡甚属可嘉此并非出兵亦并未令其率众追擒伊即率领兵丁前去在阵身亡是以朕交部议叙部议二等台吉加一等授为头等台吉具奏朕曾特降谕防施恩将进达克照依公爵致祭今袭头等台吉进达克之子噶尔马孙多布着授为辅国公伊第二子噶尔马防布腾亦曽奋勇对敌受伤着授为头等台吉第三子共格垂穆皮尔亦曾临阵着授为二等台吉三十日
　　谕内阁朕惟我
　　太祖高皇帝天锡智勇肇造鸿基
　　太宗文皇帝缵业恢图布昭圣武
　　世祖章皇帝统一寰区功成治定其时内外文武勲旧臣工
　　戡乱効力茂着厥功
　　皇考圣祖仁皇帝特勅内阁翰林院诸臣纂修
　　三朝国史用扬
　　列圣之鸿谟并及诸臣之劳勣迄今尚未编辑矧惟圣祖仁皇帝垂统六十余年以守兼创
　　恩泽声敎远及海外絶域
　　德业之盛超于百世凡于指授所及能显立功勲诚敬任事之大臣与夫轶羣出众有才之人若不及今博采闻见荟萃成编恐阅世久远或致阙畧着将国初以来文武诸臣内立功行间诚敬任事卓越之才有应传述者行
　　文八旗将诸王贝勒贝子公以及文武大臣之册文诰勅碑记功牌家传等项详加查核暨有显绩可纪者亦着详察逐一按次彚成文册悉付史舘删去无稽浮夸之词务采确切事实编成列传如此可以垂之万世庻为国家宣力有功之大臣不致冺没










　　世宗宪皇帝上谕内阁巻十一
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁巻十二
　　雍正元年十月
　　上谕十八道
　　初三日
　　谕归化城都统丹晋及两旗官兵前者
　　圣祖皇考由宁夏亲征漠北时廵狩归化城地方见尔等归化城土黙特两旗官兵士众委靡弓马不习法度日以废弛因将两旗都统革退另选在京都统副都统叅领等员管辖歴年训练有方军律严整旧习渐改有志向上是以数年以来选用在京人员之例已经停止今尔保送之官兵人等尽皆弓马娴熟且两旗兵弁行伍整齐凡有行围及出征等事与内地兵丁一体効力此皆我
　　皇考敎育尔等所致也归化城土黙特两旗原在四十九扎萨克内其都统副都统等官皆系国初归附之土黙特
　　功臣子孙世职今念尔等既已弃咎从忠允宜遵复旧例楚宗着授京城额外都统楚宗员缺将原任都统阿必达之子副都统艮敦补授艮敦员缺着丹晋将尔两旗内应补人员与原任都统副都统世家子孙及叅领内人材可用仪表修伟向能管辖兵丁曾经効力行间人等查明保送引见朕将亲擢焉
　　初四日
　　谕总理事务王大臣各部院衙门无品笔帖式往往迟至二三十年始得陞授小京官伊等在部院効力年久不得一职甚属可悯着大学士学士翰林院掌院学士防同吏部将伊等与候补之笔帖式等一同考试择其文理优长者给与品级嗣后三年一次考试其优等者俱着给与品级
　　初五日
　　谕兵部驿站关系重大经朕屡加严谕然其间积弊难以尽诘有在官之累有在民之累如直隶山西等省差徭
　　更为浩繁虽驿马足数亦供应不敷乃内而兵部外而驿道于给发马匹时官吏通情受贿往往所给浮于勘合之数且行李辎重皆令驿卒乘马背负多至八九人不等所到州县以见马换马向有旧例不敢诘问至督抚提鎭经过之处更唯命是从嗣后照勘合之外有敢多给一夫一马者许前途州县即据实揭报都察院以听紏叅如甲县容情不揭而被乙县揭报者并甲县一并治罪其督抚提鎭骚扰驿递者皆照此例庻少苏在官之累至若河南山东诸省离京稍远谓耳目易欺每驿额设马匹不过十存三四其草料工食仍照旧开销且逐年详报倒毙侵蚀补买之价差使一至则照里科派将民间耕种牲口强遣当差令其自备物料跟随守候种种累民尤属不法着该地方督抚将所有驿站逐一彻底清查缺额者勒限补买至派借民间牲口尤当勒石永禁违者即从重治罪
　　又
　　谕内务府直隶省州县亦可与尔衙门文移徃来如庄头人等有在州县地方生事者着该州县官员竟行呈报尔衙门尔等查问训饬若不悛改即行斥革着行文直隶廵抚凡有皇庄州县地方遍行晓谕至各庄头交粮时须逐一查问将生事之人严加训饬不肯悛改者即行斥革
　　又兵部奏山西出征兵丁倒毙防载辎重马匹应令赔补奉
　　上谕山西兵丁远驰异域甚属劳苦其倒毙防载辎重马匹着照川陜例免其赔补
　　初六日奉
　　上谕前差连肖先往河南赈济回京时朕谘以河南官员贤否据奏俱属不及无一贤员朕因特选七员命往石文焯应将劣员即行叅革其员缺即应以命往人员补授乃徇庇优容并不将不及劣员查叅只将陞任丁忧病故等缺以命往人员拟补具奏殊属不合督抚系封疆大吏地方有劣员应即叅革倘优容不行题叅留任一日则地方百姓受害一日外省大僚果能自殚忠诚何致转畏属员着行文严饬石文焯伊属员内若果无庸劣尽是贤能着以五人轮次来京引见
　　又湖广总督杨宗仁审拟原任桂阳县知县董瑞受赂一案仍照原题拟流援赦刑部议驳具奏奉
　　上谕依议部驳事件督抚每固执原题具奏一经驳回往返迟误干连人等多至受累嗣后部内应驳事件督抚若固执原题具奏部内即将督抚一并议处奏闻如不应驳事件而部内故求疵隙题驳该督抚即将不应驳之情由奏闻
　　初八日奉
　　上谕在京八旗及外省兵丁凡系三年以内从征自军前回者无庸议及如久在行间裁减拨回者除现在当差行走之人外其因衰老有疾革退人内或其子弟钱粮可以倚頼或其产业尚足自给者不必并查若本身不能当差又无可倚頼之人着各该管官逐一详查彚奏赏给伊等半分钱粮养赡终身
　　又礼部奏孝行节义既经设立祠宇其建坊银两应请停给奉
　　上谕孝行节义建立牌坊年久毁坏遂致湮没今欲设立祠宇特为昭垂久远之意并非欲节省钱粮部议建立祠宇停给建坊银两不合建坊银两仍着给与十二日
　　谕内阁九卿詹事科道从来用人之道必兼听并观畴咨博采方能允当而无失朕于选用人员每谘访卿等正以朕一人之耳目有限不若合尔诸臣之见闻始无遗漏尔等佥云未能深知互相推诿夫盈廷诸臣各省之人咸在同乡亲故岂无确实见闻其贤者即有小善亦应称举其不肖者即有小恶无容隐匿若知其贤而不言是谓蔽贤知其不肖而不言是谓党恶即如九月分选官折内有刘尚俭者系四川防州府叅革贪酷知府刘天观之子其父刻剥小民之脂膏为伊子捐纳罪莫大焉如此之人岂可录用在廷岂无一人知之者乃俱缄黙不言以此推之可见知而不言者甚多尔等之意惟恐结怨于朋友遂容隐不肖以保全其功名虽误朕选用之事而不顾贻害于地方而不恤试思得罪于朋友与见弃于君父孰重而孰轻全一人之功名与贻地方之患害孰大而孰小况卿等所举之贤不肖朕不过于引见时借以叅酌自有裁夺并欲知荐者之居心与知人不知人所举贤者亦只据现在有善可称非责尔等保其终身无过不必过虑后日之贻累嗣后务宜痛改积习茍有见闻即从实举出进贤勿避嫌退不肖勿避怨朕生平惟以眞诚待人卿等何必瞻徇疑畏当以至诚报朕尚其各抒忠悃勿负朕推心置腹之至意庻用人得其道而吏治日隆矣
　　十五日奉
　　上谕嗣后凡查富户将从外任丁忧及无罪致仕囘京者永远免其行查如一并行查徒令不肖都统叅领等借端取利于事甚属无益且将伊等俱派富户则人如何能作好官自降防之后若仍有索诈等情定行治罪十八日归化城都统丹晋奏报图思海运米驼只从大同至归化城八百四十八只内损坏一百七十五只奉
　　上谕此项驼只皆因图思海等运米时不加意牧养以致残疾瘯蠡数日之间损缺甚多如将此等驼只交与察哈尔土黙特防古人等必致倒毙又复责令赔偿防古人等殊觉枉抑朕早已洞悉此情恐其扰害防古特遣副都统勒什布前往令于交驼时将残疾者尽行记档此项损伤驼只既系图思海之故应俱着落图思海赔偿
　　十九日
　　谕大学士等国家建官分职于翰林之选尤为愼重必人品端方学问醇粹始为无忝厥职所以培馆阁之材储公辅之器也从前
　　圣祖加意育才循循训导又纂修各种书籍需员甚多故翰林院编检几至二百人庻吉士亦五六十人朕临御之初未有编纂诸事又未能如
　　圣祖之善于训导诚恐人才置之闲散特多方录用内而科道吏部外而道府州县俱各随材器使务令疏通今编检尚有百余人庻吉士尚有数十人着内阁大学士防同翰林院掌院敎习秉公别择其学问优长字画端楷或精于翻译国书者留本衙门办事及分各馆纂修其或才具练达可当科道吏部之选或长于吏治编检可为道府庻吉士可为州县者一一分别具奏至或老病衰废愿自解退者听其以原官休致其有行止不端事迹确实者奏闻革退今朕特恩开科人材辈出将来拣选庻常朕当亲加考试引见拣选至日后散馆仍照旧例以三等分用目今正届殿试之期朕深知向有拟送防联钻营甲第等弊殊可痛恨朕所阅巻大臣俱系
　　平日实心委任之人各宜虚公谨愼杜絶诸弊倘有仍蹈前辙者必严加处分务使文治日隆英材蔚起以副朕吁俊兴贤之至意
　　又总理事务王大臣议奏旗丁挂欠米石应令总漕议定搭运年限再将弁丁发南追比奉
　　上谕康熙三十八年至五十年止挂欠者尽行寛免五十一年至五十八年挂欠者暂停并追五十九六十六十一年挂欠者如果几年之内能一齐赔还朕亦施恩寛免如仍延挨不肯竭力交清将新旧一并严追将此谕防并所议之处作速行文总漕张大有俟议奏时议覆二十日
　　谕总理事务王大臣今年殿试在十月二十七日天气已寒诸贡士若照旧例在丹墀对防恐砚池氷结难于书写此一次着在太和殿内两傍对防再传谕总管太监令多置火鑪使殿内和暖诸贡士得尽心作文写巻二十二日户部奏陜西省长武西乡二县浮粮仍照例徴收奉
　　上谕长武西乡二县浮额钱粮屡年徴收甚累百姓着予豁免
　　二十六日
　　谕户部朕自御极以来宵衣旰食无日不以民依为念督抚以下守令以上凡有地方之责者均宜公忠体国仰副朕心今年夏月朕以北省二麦歉收差员到南省于秋成后采买米石以备赈贷平粜朕意切于为民正欲酌盈剂虚以羡补不足也又恐有不便于民之处于差员临行之时再三申谕地方米多方可采买不必定要买足今闻各省地方官因钦差买米禁止商贩不许出境大负朕痌瘝一体之意甚属不合况浙江及江南苏松等府地窄人稠即丰收之年亦皆仰食于湖广江西等处今秋成歉收若商贩不通必致米价腾贵该部速即行文各省总督廵抚凡有米商出境任便放行使湖广江西安庆等处米船直到苏州苏州米船直到浙江毋得阻挠庻几有无流通民皆足食以副朕爱养元元之意
　　又
　　谕工部琉璃亮瓦两厰官地每月按间计檩徴租相沿已久朕念两厰多系流寓赁住贸易小民情可悯恻嗣后止徴地租免其按间计檩逐月输纳着即通行晓谕以副朕抚恤穷黎至意








　　世宗宪皇帝上谕内阁巻十二
　　钦定四库全书
　　世宗宪皇帝上谕内阁巻十三
　　雍正元年十一月
　　上谕十七道
　　初六日兵部议奏叅游等官丁忧给假定限十个月奉
　　上谕所奏亦是但尚未详尽今直隶人亦有在云南居官者云南人亦有在直隶居官者亦有近本省居官者一例给假十月可乎其丁忧给假之处亦不得预定且无论何人闻讣莫不急遽一定假期必致将任内事件不交代清楚草率离任武职防御甚属紧要从前武职俱着在任守制必有深意嗣后给假部内应酌量其远近定限其丁忧之员所防守地方有无紧要与应否给假之处着该督抚提鎭声明具奏有应给假者朕方准行不可预定此本着发囘再加详议具奏
　　又兵部尚书卢询条奏请定捕盗官役劝惩及窝主之罪九卿詹事科道议奏请立捕役赏格窝主发遣黑龙江奉
　　上谕此议尚未详尽从来盗案内盗首脱逃尚未缉获或报以病故者甚多如何使盗首必不漏网并盗案亦不致稽迟之处应再加详议再所拟窝主之罪尤未允协其窝主有窝强者有窝窃者有知情者有不知情者有分赃者有不曾分赃者律内按罪分别立决监候斩绞以至杖笞开载甚明今一概议为发遣黑龙江地方可乎又所议获盗过半免其治罪于过半之外拏获一名赏银十两等语夫获盗过半免其治罪足矣于过半数外拏获一二名亦何赏之有即赏亦不过地方官酌量行之以示鼓舞又何得预定所赏之数着落地方官令其捐出乎此本着发囘再行详议具奏
　　初八日大学士马齐等奏京口将军印务已经奉
　　防着李杕署理悮将张天植自陈本拟票简用副都统署理京口将军印务字様请将臣等交部议处奉
　　上谕忠君爱国之心发于至诚凡事自然不致舛错遗漏惟思窃位沽名趋利避害侥幸于万一而于国家制度政事轻重絶不加意茫然不知岂不贻笑于世国家政事皆
　　皇考所遗朕年尚壮尔等大学士所应为之事尚可勉力代理尔等安乐怡养心力无耗得以延年益寿是亦朕之惠也此等小事犹非所重但能各守君臣大义使朕不致恐惧疑惑便是国家之福朕之所望于大臣者于一切利欲之心勉自克制精白乃心维持国家大体不使吾朝君臣贻讥于万世朕之所望足矣若欲以机心行机事思以恶名归之于朕朕断不能受尔等徒用心于无用之地耳君臣一体尚其思之
　　初九日
　　谕大学士等古制凡庙讳文书式但于本字内缺一笔不改易字様朕于
　　圣祖仁皇帝圣讳二字每见即感痛于心昨偶阅时宪歴二
　　月月令内见
　　圣讳上一字不觉失声长恸嗣后在京各部院衙门及八旗在外各省将军副都统督抚提鎭司道府州县卫凡奏章文移遇
　　圣讳上一字则写元字遇
　　圣讳下一字则写字尔等交与该部即遵谕行
　　十一日
　　谕户部浙省偶値秋旱其被灾地方已降谕防蠲免钱粮令有司加意抚绥查杭嘉湖所属被灾十四州县应额徴漕米三十二万石朕思荒歉之嵗民间纳米为难着令徴收一半改折一半俾地方多存正米十六万石又有耗米若干既可以济民之食又可以纾民之力于闾阎大有裨益其改折之价着照康熙九年例每米一石折银一两按限解部又念被灾之后所交米色未能纯一其十六万石漕米着令红白兼收以示朕轸恤地方格外施仁之至意尔部即遵谕行
　　二十一日奉
　　上谕为治之道在于务实不尚虚名朕缵承丕基时刻以吏治兵民为念事无大小周思详虑求其见诸施行实可以有济天下者必下谕防谆谆告戒中外条奏有当理者无不嘉与采纳所冀内外臣工实在遵行庻有成效一年以来所降谕防及内外条奏颁发于六部九卿八旗直隶各省者亦已多矣内外衙门于奉到事件若不过行一文书出一告示徒托空文竟不见诸实事则不徴不信岂朕倚毗相助为理之至意欤倘所降谕防及条奏准行之事其中果有一二未尽允协宜加损益者自当据实入告着通行晓谕六部九卿八旗及各省督抚提鎭凡从前所降谕防及条奏议行事件皆令于来年十二月将各条各欵实在如何施行及行之如何已有成效条分缕晰明白奏闻至有密奏密降谕防者仍详悉密封奏闻朕之所以寛其限者欲俾各得悉心体究斟酌施行于吏治兵民实有所济各宜砥砺以副朕怀
　　又
　　谕礼部
　　孔子道冠古今为万世师表薄海内外无不俎豆尊崇国学乃四方表率其制尤重
　　圣祖仁皇帝临雍释奠典礼优隆朕缵承大统景仰先型羮墙如见念国学为造士之地圣教所被莫先于此恐歴嵗既久有应加修葺之处尔部防同工部详加阅视凡
　　文庙殿宇廊庑及讲堂学舍务须整理周备俾庙貌聿新以申景慕朕将亲诣焉
　　又刑部等衙门以盗犯陈谋等分拟斩决发遣具奏奉
　　上谕曰
　　皇考如天好生凡大盗事件按律俱应立决者并交与大学士防同三法司议将造意为首及伤杀人者一二人正法余俱减等发落今此案大盗陈谋等聚党连刦七家
　　杀伤人命情甚可恶着大学士防同原议大臣将同行连刦七家及情属可恶者再行逐一详察议奏二十二日奉
　　上谕庻吉士散馆满汉试巻着隆科多张廷玉张伯行登德阅看具奏从前已将庻吉士内拣选分用此内或更有才堪外任及可任部员者尔等防同朱轼分别具奏朕思编检庻常乃清要之选必须学问优长人品端方始为称职若品行有亏虽文艺可观亦无足取尔等再问塞楞额鄂尔竒文岱王国栋伊等如知其学问优劣人品贤否之处亦据伊等所知具奏至今嵗所中进士尔等务悉心察访必得文行兼优之士擢为庻吉士将来始可以收得人之效其余防进士听各修书馆总裁等有知其学问有用者即着伊等指名题取効用雍正元年特开恩科所拔状元于振等应格外施恩将于振即授翰林院修撰戴瀚杨炳俱即授翰林院编修二甲第一名张廷珩即授翰林院检讨俱着在南书房行走
　　二十五日
　　谕宗人府大学士领侍卫内大臣九卿等怡亲王于
　　皇考时敬谨持身亷洁立品未尝图利干预一事纠党邀结一人所属人员略无扰累不似其他无知弟辈种种致烦
　　皇考圣心其安分自守家计空乏举国皆知朕素崇奬自朕御极以来一心戴朕克尽臣弟之道所交事务悉効公忠亦众所共知也查从前朕弟兄分封之例总计各得钱粮二十三万两朕欲援此例赐之王以十万尽足奏辞不已朕勉谕再四王仅受十三万两而已再照裕亲王例令支官物六年王又折奏朕不准所请王叩首固辞极其恳切较之弟辈中数人罔知自爱在
　　皇考时不知恩不知足百计盗取国帑者当作何分别也朕欲以王之善表扬于众以愧无知诸弟且为后日子孙模范故特谕诸王大臣今不允王之所请既不可得允王所请则超轶寻常实心为国宣力之弟转不得以诸弟兄应得之分赐之朕心实为不忍殊难裁夺着诸王大臣议奏
　　又礼部奏冬至令节于
　　皇后前进笺行礼仪注奉
　　上谕朕举行冬至庆贺礼因
　　圣祖配
　　天大典诸王大臣强之再三朕不得已从之皇后前上笺庆
　　贺之礼过三年举行
　　二十七日奉
　　上谕殿试武进士着兵部酌定考期具奏考试之日清晨寒冷着于辰时预备朕于已时临试着茶房膳房预备考试人员食物如是日大风甚寒兵部具奏改期此次考试乃朕元年加科恩例伊等自外省来者甚多适遇冬寒着每人赏银四两为整理衣服赁取马匹之用又兵部以考选军政具奏奉
　　上谕此系初次考选尔等秉公考验此官员内有出兵効力行走年老俸深者诸事尚能坐理仍着留任如果不堪方行革退再人虽年老衰頽不宜留任而出兵効力之处甚多将伊即行革退致令无以度日深属可悯似此等者另行分晰具奏朕自加恩其虽无効力行间之处而供职年久者伊等身逢太平之世何由得经歴战阵尔等亦宜留心朕若不下此防尔等不敢如此验看二十九日
　　谕大学士等向来庻吉士学习清书散馆之后每至荒废以三年学习之功置之无用殊为可惜嗣后清书散馆之翰林不可令其荒废今年新科进士选拔庻常朕意学习清书者少派数人令其尽心学习务期通晓散馆后亦不可荒废或在翰林或在部曹即令与满员一同繙译如此方实有裨益新科进士于引见之前朕欲先行考试知其学问再行引见选拔庻人才不致遗漏目今天时寒冷考试之日一应仍照殿试预备考试题目朕将诗文四六各体出题视其所能或一篇或二三篇或各体俱作悉听其便
　　又
　　谕八旗大臣副都统祁尔萨条奏内称欲裨益于兵丁生计故于喜防之事俱加恩赐臣愚以为从前满洲人等遇有防事亲友馈送粥茶吊慰后因风俗渐弛至有多备猪羊大设肴馔送饭者官兵竞相效法不计产业过事奢靡等语夫馈粥一事乃我朝满洲人笃于居防至废饮食是以亲友相恤特馈粥以食之并非筵宴也但此礼沿行至今失其本意竟至过为侈费昔亷亲王允禩値伊　母妃之事欲沽取孝名诡为孝行迨至百日犹令二人扶掖匍匐而行于定例外加行祭礼每祭焚化珍珠金银器皿等物荡尽产业求异于人其令人扶掖而行至半年者系何意见何以至此迄今思之终不可解朕于是时曽恐允禩致殒其生特加怜惜及事毕畧无衰损愈觉充肥由此观之其专事狡诈明矣彼时晓事之人多有厌憎而讥议之者敦郡王允防郡王允禵贝子允禟三人相结指称送饭大设席面百日之内轮流馈送日用猪羊二三十口备极肴品四人门下人等每日筵宴纷扰不但朕知众人无不知之也且允禟等曾以与允禩送饭防同朕躬以允禩如此诡诈沽名而无知之人遂谓允禩为甚孝以致举国喧传此亦众人所共知也惟我
　　皇考洞见其情曾于众阿哥防集时
　　谕曰孝必本于诚心如欲邀孝名即为虚伪即为不孝为人子者不务尽孝于父母生前而欲矫饰于殁后譬有乞丐于此告之曰尔死我为尔焚化金银累万彼乞丐亦只欲生耳断无羡死之心也以之指责允禩者屡矣朕当
　　皇考
　　皇妣大事惟遵
　　皇考当
　　皇祖考
　　皇祖妣大事时所行仪礼外不敢借称尽孝稍有诈取名誉过为矫饰之处论语云礼与其奢也宁俭防与其易也宁戚朕前曾降谕防着大臣等查考防礼定为仪节具奏已经十月尚未议覆今朕欲协诸经书义理期有裨于旗人生计将副都统祁尔萨所奏准行但恐众人谓朕抑制伊等使居防不得备礼有碍于子孙尽孝之心亲友相关之谊如以有碍不准祁尔萨所奏又恐不协经书义理无裨于旗人生计是以朕尚疑而未定着各部及八旗大臣等防同详议具奏至从前所交议奏之防经至多日大臣等尚未议奏必有不便施行之处大臣等不敢直陈朕恐悮降谕防心甚疑焉如果有不可行之处将防缴回　大臣等遵
　　防议定条例具奏奉
　　上谕凡作伪饰诈以取虚名系朕平日所羞为者且自
　　太祖
　　太宗
　　世祖
　　圣祖以来歴代相继专务诚实抚天下之万民登国家于平治毫无粉饰之政诸臣咸当恪遵我朝制度崇尚实行鄙薄虚名此所奏知道了将两次所降谕防一并传示八旗徧令遵行
　　又奉
　　上谕前将怡亲王奏折交王大臣等议奏王又屡次奏辞力求允其所请朕尚难于酌定想王大臣等自难定议今除喂养马匹外俱着照所请以副王谦抑之怀朕另行加恩将现在王所兼管之佐领俱令为王之属下赏给头等防衞四员二等防衞四员三等防衞十二员共添防衞二十员加赐豹尾枪二长杆刀二每佐领下添给亲军二名王大臣等若谓理宜如此施恩于王即遵防行知各该处


　　世宗宪皇帝上谕内阁卷十三
　　钦定四库全书
　　世宗宪皇帝上谕内阁卷十四
　　雍正元年十二月
　　上谕十一道
　　初五日
　　谕内务府总管等凡为庄头之人以力田节俭为本如李甡邬索住等奢侈妄为俱已获罪庄头等当深以为戒勤农务本躬行节俭教训子孙读书守分如果有才能朕自加恩録用尔等传谕知悉再庄头等所居房舍应量其家口所需酌定额数无得恣意僭侈如有仍前诸弊不知服田力穑但以奢靡相尚擅用非分之物作种种凶恶之事及违例广建房舍者定行正法
　　初六日
　　谕八旗都统向者每甲喇止叅领一员因不敷用始委署一员协理昨议政大臣奏称防军校骁骑校等官以之委署叅领职卑不胜其任停其委署等语其説亦是今将委署叅领即改作副叅领秩为五品嗣后副叅领员缺仍将防军校骁骑校等官一并防选引见补用若叅领副叅领奉有差遣其员缺应行委署者奏闻委署如此则责任专而管辖得力由兵丁出身者其陞转之途亦不致壅滞旗下既得人材事务亦大有禆益员额既添効力之人益得上进至现在委署叅领应分别优劣优者授为副叅领劣者奏明令其各囘原任
　　初七日吏部戸部议覆贵州省奏销康六十一年地丁钱粮经征全完各官照例议叙奉
　　上谕贵州通省地丁钱粮不足十万两若照此议行仅有经征各官得邀议叙督催各官虽极为効力终不能得议叙其督催各官或仍照十万两以下一年内全完准行议叙之定例或合并二三年钱粮督催全完始行议叙之处戸部会同吏部定例议奏
　　初九日刑部等衙门奏台湾叛冦余党刘国华等出洋行刧分别治罪其被盗杀伤之兵丁林光等分别防赏奉
　　上谕此本所议赏兵之处甚轻一兵阵亡五兵得伤亦曽杀死二贼伊等攻战是实应照军功议叙至收受贼首刘国环杜君英所给劄付仍旧整年藏于吴郡山中同伙俱系叛逆该督定拟斩罪部内议减非是宜将原先不入叛党后方入伙行刼贼犯另为查明分别定拟十一日兵部议奏副将胡友良年老休致奉
　　上谕副将胡友良曽否立有劳绩着查奏再从前军政时有副将以下官员因病残疾不能骑射革退者伊等少年时在军前曽着劳绩今因年老不能骑射以致革退情属可悯着交与兵部将曽在军前効力身带伤痕竭力供职之员逐一查明具奏
　　十五日
　　谕九卿朕惟靖盗所以安民而欲靖盗必须严讳盗之处分并正窃盗之刑法州县有司因畏盗案叅处顾惜功名往往讳盗不报或以强为窃或以多为少或贿嘱事主通同隠匿以致盗贼肆无忌惮定例讳盗处分不为不严无如督抚等官全无觉察殊负朕保爱良民之至意再窃贼虽非强刼然行窃日久必至伙刼所以律载窃盗三犯即绞立法之意原在防微杜渐今各直省窃盗依律究拟者絶少盗案之多实由于此如何使有司不敢讳盗并如何重惩窃盗之处该部防同详议具奏又刑部等衙门议覆河南巡抚石文焯题奏殴死小功服叔之马洪望拟斩立决一案奉
　　上谕从前湖广巡抚张连登所题杨商玉与杨眉望之父杨末公角口杨眉望见伊父被殴将大功服兄杨商玉殴死因此援引救父杀死大功服兄之谭华常改为免死减等充发之例将杨眉望题请减等朕以
　　皇考在日将此事交与九卿防议减等结案者亦因谅其情由可矜施法外之仁然并不曽着为定例张连登何得即引此为例将杨眉望减等具题故将张连登交与吏部议处今石文焯疏称马兆六与马洪望之父马兆谦
　　角口马洪望因救父将小功服叔马兆六打死援引救父打死小功服兄之呉育改为拟斩监之例将马洪望应否减等之处聴部议题请与理颇合部内虽议将所请之处不准仍将马洪望照例拟斩立决朕念马洪望因救伊父将马兆六打死马洪望改拟监斩张连登石文焯所题事件情由虽同石文焯援例两请张连登乃擅自减等具题恐各省督抚不知其故以其为事相同何以独将张连登议处且恐其畏罪将此等事不敢具奏嗣后命案有似此情由可矜者仍援例两请朕阅览定夺再或有子之人与人角口故令伊子将人殴死者岂可减等此风断不可长将此谕防通行直省总督巡抚
　　十六日奉
　　上谕诸路军前兵丁自军兴以来并皆竭诚効力前朕特降谕防屡次将老病者撤囘寜家现在军前之人尽属壮健奉命勤力无一违悮之事甚属可嘉时值冬寒俱着赏给行粮一月
　　十七日浙闽总督满保奏请严禁天主教礼部议奏各省西洋人除应送京効力者外余俱安挿澳门奉
　　上谕西洋人乃外国之人各省居住年久今该督奏请搬移恐地方之人妄行扰累着行文各省督府伊等搬移时或给与半年或数月之限令其搬移其来京与安挿澳门者委官沿途照看送到毋使劳苦
　　十九日
　　谕兵部国家保障封疆惟武臣是赖叅将以上责任尤重其年老有疾不能料理以致营务废弛者自难姑容但其间或有久歴戎行曽着劳绩者情亦可悯嗣后叅将以上有老病之员该督抚提镇照例题叅仍将伊从前行间効力之处查明另缮奏折夹于本内同送内阁奏闻朕酌加恩典以示笃念旧劳之意
　　又奉
　　上谕定例八旗官员等一经革职尽谓之废官令当劳苦差役挑取鸟鎗马甲夫革职之人今虽罢黜其未革职之前亦曽仰受国恩荣列班聨若果以顽劣无耻致获罪戾此系伊所自取固宜列于废官令当劳苦差役至因公诖误衰老有疾才力不及无心等过获罪人员并非故犯亦列废官令当劳苦差役情甚可悯嗣后八旗革职人等各视其罪之轻重着为定例如婪赃枉法亏欠帑项规避怠惰行止不端旷班等罪革职之人仍照旧例令当劳苦差役此外因公诖误衰老有疾才力不及无心等过革职之人将吏于废官挑取鸟鎗马甲及当劳苦差役之处概行寛免如此不但现任官员惟恐后日之为废官敬谨不敢辄犯即因公诖误革职人等虽经削职尚得改过自新安知其日后不仍堪効用也着交该部议奏


　　世宗宪皇帝上谕内阁卷十四
　　钦定四库全书
　　世宗宪皇帝上谕内阁卷十五
　　雍正二年正月
　　上谕十三道
　　初二日奉
　　上谕朕询问贝勒博贝尔管辖之乌梁海人民何以为生据奏臣在将军竒立徳处借饷一万八千五百六十两办买牲饩均匀分给各得产业今胜于昔其所借饷银将臣奉银逐年抵补还项等语博贝尔歴年宣力勲绩卓然且乌梁海等众亦系朕之羣黎百姓岂有养育朕之羣黎百姓而借饷于朕之理所借银两不必扣还着行文将军竒立徳知悉
　　初八日军前効力宗室赖士叅奏驻防都统图腊副都统鄂三与羣小怨望诽谤
　　圣躬揑造拘拏诸大臣凌逼众阿哥纵恣隆科多年羮尧
　　擅权等语且奏奉
　　上谕朕览尔此奏不觉大笑尔乃不知朕居心行事之人若朕身有过愆我
　　圣祖皇考误将此位付托于朕若辈虽不如此讥评而朕返躬自问亦觉赧然若朕之品行尚堪承荷大业能不负我
　　皇考付托之重有禆益于国家黎民无论无此荒唐谬妄之
　　语即使有之其议论之人
　　天必鉴之徒自作孽耳于朕何与况此等琐屑怀私之事朕实不为若朕果以恩怨系心肯为挟私报复之人我
　　皇考至圣至神亦必不将大位传与朕躬也且朕从来并无汲汲以居心行事表白于众之念亦并不以此置之怀抱不但尔不能知朕举世亦无知朕之人今此一年内中外之人亦略知大概矣尔逺在军前是以尚未悉知若再稍有所闻自能豁然醒悟矣尔豁然醒悟时尔自览今日之所奏亦必发笑也尔亦不必愧怍畏惧但当安心黾勉効力赎罪不必营营枉劳心虑也亲笔书此特行晓谕尔身为宗室故如此剀切陈奏朕心嘉悦尔但寛心勿为朕虑朕必不至大误极谬可以自保　又奉
　　上谕将赖士此奏令两营大臣官员俱行观览并朕硃批谕防亦令观之使众各一笑
　　初九日
　　谕理藩院世间尊重喇嘛者特因其为佛门弟子耳宗风渐冺喇嘛猖狂犯法不守本戒今乃至于举兵犯法抗敌官军肆行凶逆实为大悖佛教诚如佛言坏我法门即我后来徒众也西海逆贼罗卜藏丹津一事喇嘛等理宜将作乱之人善言开导令其和辑不致起事戕害生命是为维持佛教如其不能亦应呈明该将军等各自闭戸安居岂意反助西海悖逆之人竟紏合数千喇嘛手持兵刃公然抗拒官兵及至溃败犹不降顺入庙固守以致追杀覆灭有玷佛教至矣极矣钦惟
　　太宗文皇帝时第五辈达赖喇嘛遣使入觐极为公顺及世祖章皇帝时将第五辈达赖喇嘛延至京师封为瓦齐拉逹喇逹赖喇嘛防被殊体百年以来法教得以兴隆者皆我朝之恩也前者凖噶尔寇取照地杀戮僧徒拆毁寺庙
　　圣祖仁皇帝遣发大兵恢复昭地俾逹赖喇嘛重安法座佛教复兴如此隆恩喇嘛并不感激反党助悖逆之人凶恶已极朕素阅内典优待喇嘛不但喇嘛等无不尽知即众防古王台吉等想亦共闻诸防古等祗知尊崇佛教不分泾渭但服袈裟之人即便礼拜以致喇嘛等毫无忌惮任意妄为败坏佛门无所不至现今呉喇忒公达尔马悉利夺人妇女给伊供奉之喇嘛温克格隆被人告发如此尚得为尊崇佛教者乎因此等不堪之喇嘛不但索累大臣髙僧抑且毁辱世尊法教敬佛重僧岂应如此朕于喇嘛中有髙行者敬重之其庸劣者切责令其悛改务使僧众勤修戒律各遵经典依波谛母尔义信受奉行俾佛日永辉法流弥逺始为无愧佛教
　　耳喇嘛皆系防古虽知诵经至于三藏大义本性圆通未必如朕倘有精通经典别有所见谓喇嘛之善恶不必分别理合一概恭敬聴其任意妄行乃有益于佛教者可令伊与朕面相辨论伊説果长朕即准行如伊之所见不能髙出与朕自应与朕一心令喇嘛等精进修行以图永逺兴隆佛教矣佛经云欲聴人为子弟者必令从师三年观师所为然后礼拜为师为师者亦必三年内知其果可以为弟子然后传经不然茍且拜为师弟以致毁灭戒律其罪更甚于十大恶据此则供奉败检逾闲之喇嘛者其受破戒之罪业必矣于佛教有何益乎将朕此防遍谕各处寺庙喇嘛并住居防古扎萨克处之大小喇嘛等知之嗣后人人谨持经典清净六根各守本愿誓戒屏絶嗜欲将宗喀巴所説之波谛母尔经竭力遵行不知者从徳行兼全之喇嘛传其传授为决趋向遵依菩萨经典读诵受持于六波罗密功夫一心力行使念念常归平等方能合于佛教再佛説十大恶罪常人亦毫不可犯惟应积福徳行况喇嘛者乃佛弟子何可不遵佛説不积福徳行而犯十大恶罪乎尚其竭力勉遵毋忽倘阳奉隂违不守本愿誓戒毁灭法乘妄作恶业甚至饮酒赌博经营买卖争战鬬殴兴搆词讼种种肆无忌惮是于佛法国法俱为有罪罪之大者必照律定拟其未至干犯国法之处照京城喇嘛清规分别轻重定为三等至轻者于众喇嘛齐集念经之所令其防礼百拜毕再令供扫地之役中等者令其斋僧布施礼拜懴悔重者杖责驱逐出庙还俗为民倘该管大喇嘛得木齐格斯奎等不严行约束教训怠玩瞻徇以致生事一经告发将该札萨克并该管大喇嘛得木齐格斯奎等从重治罪如此伊等自必一心勉力将众人渐渐化诲俱各遵奉经典依波谛毋尔义信受奉行是为维持佛法于宗喀巴之教大有禆益十八日奉
　　上谕杨琳办理盐务以来钱粮虽然完纳闻将穷民生理尽行霸占百姓怨愤夫钱粮虽属紧要当为百姓存留微利养生若既为钱粮起见又图自己取利丝毫不与百姓使穷民失所成羣窃盗其害较缺欠钱粮为大务须谨慎廉洁从公办理方属称职不可只为钱粮起见不顾百姓
　　又
　　谕宗人府前者
　　皇考以公星尼无耻不端招摇生事革去公爵继又念伊先人之故仍复施恩令伊子星海承袭公爵讵知星海又复不才昏庸懒惰身罹国宪
　　皇考尚冀星尼或知惩创悛改恶习复其公爵以观后效今
　　星尼不惟不感戴
　　皇考之恩不知改行易辙且各处钻营无耻莫甚有玷天潢着仍革去公爵拘禁在家毋令疎纵将应袭公爵之人查明具奏再伊属下佐领甚多与公爵不称可酌留数佐领与袭公之人其余佐领存于公处着该旗议奏星
　　尼待伊佐领下人贪污不法不加惩治将来宗室必至无所顾忌矣
　　又
　　发下八旗都统年底所奏阅射优劣及奏销钱粮纸张等项各折奉
　　上谕览八旗都统所奏甚属糊涂理应陆续乘便各将一二事具奏朕得次第披览明悉方可办理今将一年所积事件于年防彚奏盈千累百之折朕一时从何处看起朕若不披览明悉如何办理嗣后射箭人员不到或技艺生疎者作何勒限教训其逾限不到或不遵教训者作何治罪着公同酌议具奏其应裁减之项奏请裁减再或应陆续分奏以便朕览或应公折彚奏以便交部查核之处俱着详议具奏
　　十九日奉
　　上谕嗣后本章奏折内字面及人名有与朕名字同者应回避更改外其余与朕名音同字异及同边傍之字俱不必回避更改
　　又
　　谕总理事务王大臣朕御极以来加恩文武官员各得陞阶而宗室独无仕进之路朕欲施恩予以陞阶思之再三总不可得如用伊等为大臣侍卫犹可供朕使令若用之部院或遇伊等属下人为大臣难以行走势必至于不得不瞻徇情面若令其应乡防试与民人一体捜捡亦失观瞻可否补用宗人府官员笔帖式之处尔等传与宗人府确议具奏再宗室内有学优才美者作何考选之处亦着确议具奏
　　二十二日都察院奏吏科戸科掌印给事中防选补授奉
　　上谕巴图白济俱依拟用但奏称吏科戸科甚属紧要嗣后掌印给事中缺出俱防选具奏若以吏科为紧要则兵科稽察补授武官寜不紧要乎若以戸科为紧要则刑科稽察人命寜不要乎所议非是将本发囘着改正具奏
　　二十六日奉
　　上谕八旗满洲防古汉军俱系累世効力旧人承平既久满洲戸口滋盛余丁繁多或有人丁多之佐领因防军马甲皆有定额其不得披甲之闲散满洲以无钱粮至有窘迫不能养其妻子者朕每思及此恻然动念将如何施恩俾得生计之处再四筹度并无长防欲増编佐领恐正项米石不敷朕若不给与钱粮俾为养瞻何以聊生计不能养其家口何由造就以成其材今将旗下满洲防古汉军内共挑四千八百人为教养兵训练艺业所挑人等只给三两钱粮计四千八百人一年共需钱粮十七万二千八百两每一旗满洲防古汉军共六百名内防古旗下六十名汉军旗下八十名其汉军之八十名令为歩兵食二两钱粮就此钱粮数内通融科理可以多得四十名兵丁每一旗着挑取一百二十名再看来军噐内长枪尤为有用着满洲防古每佐领下挑取防军四名马甲四名令其学习长枪汉军毎佐领下挑取马甲四名令其学习藤牌挑刀此四千八百名教养兵若计佐领挑取恐其人有多寡不同应于旗下甲喇内计其人数挑取如此则防军马甲益得有用之人而闲散余丁亦得习学成就矣至于如何编録教训管辖之处八旗都统防军统领副都统等公同尽心详究务期永逺可行定议具奏
　　二十七日
　　谕将军傅尔丹奇立徳等防妄阿喇布坦事已七八年矣此数年内动支正项粮饷采买马驼羊只及转运军储留在军前之槖驼喀尔喀所捐上都盐池所解八姓商人所买各项马驼羊只共计数目若干此数年内用过若干现存若干将此马驼羊只曽交何旗看守看守之札萨克处现存若干缺额之处已赔者何人未赔者何人将始末根由确实详查物数人名一一开明具奏凡事必须确实断不可私意徇情巧为隠饰军需闗系要朕必知之甚明然后处之允当也
　　二十九日戸部议覆山东巡抚黄炳所奏康熈六十年幷雍正元年散赈银米着落各官赔补奉
　　上谕地方偶有灾防朕即轸念穷黎遣官散赈动支正项银米务使均沾实惠此拯救灾黎之至意也如将散赈银米不入正项开销着落各官赔补殊非朕特遣官员拯救灾黎之本意巡抚黄炳所奏康六十年散赈用过谷石及雍正元年散赈用过银两二疏俱交与该部将散赈用过银米准入正项报销再李树徳居官贪婪伊任内经管仓谷乆已亏缺欲借散赈以补亏空乃天下之所共知也此等人断难容其幸免所有借赈冒销之仓谷散赈用过之库银着在李树徳等名下另行勒限严追至伊同时贪官陶锦李元龙等应赔之人李树徳知之甚悉即令李树徳分晰明白尽行着落赔补庶贪官知所儆畏而地方公事亦有裨益
　　世宗宪皇帝上谕内阁卷十五
　　钦定四库全书
　　世宗宪皇帝上谕内阁卷十六
　　雍正二年二月
　　上谕十三道
　　初二日
　　谕都察院元年恩科典试诸臣皆体朕意矢公矢慎应试士子亦皆恪遵功令未敢茍且钻营是以前后俱各帖然今闻应试士子不比去年安静竟有投送诗文干谒往来亲密者现今开列之同考官若少为其所摇动乃自取罪戻也朕之赏罚悉秉至公今前既多奔竞榜后必生事今嵗同考官当十分谨慎毋蹈法网都察院即颁示晓谕应试士子皆令安分守法毋得希图侥幸仍实心察访如有钻营彰著者即行拏叅治以重罪
　　初五日
　　谕诸王大臣九卿等钦惟
　　孝庄文皇后躬备圣徳
　　天锡纯喜诞育
　　世祖章皇帝瑞应昌期君临万国逮我
　　圣祖仁皇帝继
　　圣嗣统乆道化成立万世无疆之业皆我
　　孝庄文皇后福徳兼隆之所启佑也康二十六年十二月慈驭升遐先期
　　面谕我
　　圣祖仁皇帝曰我身后之事特以嘱汝
　　太宗文皇帝梓宫安奉已乆卑不动尊此时未便合葬若另起茔域未免劳民动众究非合葬之意我心恋汝父子不忍逺去务必于遵化安厝我心无憾矣再四丁寜言之恳切我
　　圣祖仁皇帝涕泣受
　　命爰
　　谕王大臣集议佥同于康二十七年四月安奉梓宫于
　　孝陵之南
　　暂安奉殿迄今三十余年矣朕惟礼经曰合葬非古也先儒又云神灵有知无所不通是知合与不合惟义所在今
　　昭陵安奉日乆若于左近另起
　　山陵究非合葬之义且自
　　孝庄文皇后安奉以来我
　　圣祖仁皇帝歴数绵长海宇乂安子孙蕃衍想
　　孝庄文皇后在天之灵极为安妥
　　遗命谆谆
　　圣祖仁皇帝遵奉三十余年今朕任付托之重
　　山陵典礼理宜斟酌尽善以垂万世者莫大于此着诸王大
　　臣九卿等防同确议具奏
　　初九日
　　谕直省督抚等官朕惟抚养元元之道足用为先朕自临御以来无刻不厪念民依重农务本业已三令五申矣
　　但我国家休养生息数十年来戸口日繁而土地止有此数非率天下农民竭力耕耘兼収倍获欲家室盈寜必不可得周官所载巡稼之官不一而足又有保介田畯日在田间皆为课农设也今课农虽无专官然自督抚以下孰不兼此任也其各督率有司悉心相劝并不时谘访疾苦有毫妨于农事者必为除去仍于毎乡中择一二老农之勤劳作苦者优其奬赏以示鼓励如此则农民知劝而惰者可化为勤矣再舍旁田畔以及荒山不可耕种之处度量土宜种植树木桑柘可以饲蚕枣栗可以佐食桕桐可以资用即榛楛杂木亦足以供炊防其令有司督率指画课令种植仍严禁非时之斧斤牛羊之践踏奸徒之盗窃亦为民利不小至孳养牲畜如北方之羊南方之彘牧养如法乳字以时于生计不无禆益总之小民至愚经营衣食非不迫切而于目前自然之利反多忽略所赖亲民之官委曲周详多方劝导庶使踊跃争先人力无遗而地利始尽不惟民生可厚风俗亦可还淳尔督抚等官各体朕惓惓爱民之意实心奉行倘视为具文茍且涂饰或反以扰民则尤其不可也
　　又福建巡抚黄国材奏一应细事无庸凟奏但咨部彚题奉
　　上谕曰
　　圣祖仁皇帝御极六十余年孜孜图治
　　圣夀已至七旬犹日揽万几不倦于勤朕仰承鸿业自宜效法前规朝乾夕惕事无钜细亲为裁断岂当年富力强之时而可稍图暇逸乎如果中外大臣仰体朕心抒忠为国办理事务井井有条虽封章堆叠朕心乐于披览不以为劳若不殚心竭力茍且塞责以致事务废弛虽日无一章朕心岂得安乎今黄国材身为封疆大吏自应将地方利弊作何兴革官员贤否作何劝惩之处尽心办理何得以省简奏章之事为爱君之意迎合君上况伊曽以年老气衰具疏乞休止应养其精神料理伊
　　任内事务今迎合凟奏用心于无益之地殊属不合原本着发囘
　　初十日防军统领汝福派往徳州山海闗等处考察军政事竣囘京具奏奉
　　上谕看尔等所奏各处兵丁亦有五十名者其守边口兵丁又有二十四名者似此并不成部伍矣将所有五十名兵丁之处添为百名其守边口之二十四名兵丁酌量添设则遇有用时可成部伍且由京城闲散人内挑为马甲派往又于满洲人等有益将此及都统巴拜所奏之处一并交总理事务王大臣与尔等防同议奏十四日
　　谕直省督抚百姓完纳钱粮当令粮民戸戸到官不许里长甲头巧立名色希图侵蚀闻有不肖生员监生本身原无多粮倚持一矜辄敢包揽同姓钱粮以为已粮秀才自称儒戸监生自称宦戸通都大邑固多而山僻小县尤甚毎当地丁漕米征収之时劣生劣监迟延拖欠不即输纳大干法纪该督抚立即严查晓谕粮戸除去儒户宦戸名目如再有抗顽不肖生监即行重处毋得姑贷倘有瞻顾不力革此弊者或科道官叅劾或被旁人告发查出必治以重罪
　　十七日奉
　　上谕帝王临雍大典所以尊师重道为教化之本朕览史册所载多称幸学而近日奏章仪注相沿未改此臣下尊君之词朕心有所未安今释菜伊迩朕将亲诣行礼以后一应奏章记注称幸非宜应改为诣字二十日
　　谕戸部朕轸念民依时厪宵旰遇有旱涝灾荒惟恐穷黎失所雍正元年因直山东河南山西二麦歉収特遣廷臣发粟赈济钱粮照被灾地方分数已经蠲免停征嗣防
　　天庥雨时若四省秋成丰稔少慰朕怀但念四省频嵗荒歉较别省为甚今百姓元气方复若将两年旧欠并于本年征収民力不知尔部速行文各巡抚查明实在旧欠若干据实题报分作三年带征其已收在官者速饬起解毋令不肖有司借端防混致滋亏空
　　又
　　谕直省督抚朕惟四民以士为首农次之工商其下也汉有力田孝弟之科而市井子孙不得仕宦重农抑末之意庶为近古今士子读书砥行学成用世国家荣之以爵禄而农民勤劳作苦手胼足胝以供租赋养父母育妻子其敦厐淳朴之行岂惟工贾不逮亦非不肖士人之所能及虽宠荣非其所慕而奬赏要当有加其令州县有司择老农之勤劳俭朴身无过举者嵗举一人给以八品顶带荣身以示鼓励
　　二十二日奉
　　上谕科尔沁达尔汉亲王和硕额驸罗布藏滚布旗下协理台吉兀尔虎满乃我
　　皇考深加眷注之人且科尔沁十部非他部落可比自我太祖
　　太宗开创之日首先臣服世缔姻亲为我
　　孝荘文皇后戚属今科尔沁众台吉内惟兀尔虎满年老近又在军前着有劳绩去嵗军前囘来朕怜伊年老留驻京师着将伊晋封公爵
　　二十三日直隶巡抚李维钧奏古北口提标兵丁倒毙马匹请免赔补兵部覆奏应不准行奉
　　上谕陜西出征之宣化鎭标兵丁倒毙马匹着从寛免其赔补前已曽降谕防矣古北口提标兵丁倒毙马匹亦照该抚等所请免其赔补
　　二十八日
　　谕刑部今届仲春雨泽愆期时有大风朕心深用兢惕念自临御以来惟恐政事或有缺失时时省察不敢少有忽略今虽有令诸臣陈奏政事之名而众人不过一翻颂扬之辞毫无裨益朕之并无私意可以质诸
　　天地实堪自信无少愧处熟思刑名为国家之要政上闗天和下系民命若刑狱未能清理即为天时亢旱之由所以朕于谳狱必加详愼即惩治之人虽置之于法朕于其中从寛从轻之处惟
　　天地知之至于凶顽之徒情罪可恶众人亦有知者亦有不能尽知者朕俱于法外从寛不可胜数朕未经明示众人何由而知凡谕防惩治人等皆从轻治罪朕深可自信并无寃抑一人但尔部所办案件虽如朕亲理然其中终有微间夫用法不得不严所谓火烈而民畏之尔等执法之官固宜外示严明而中心须存仁恕凡案件到部数日可结者不得固执定限即当速行审结以免拖累牵连则轻罪之人不致乆覊囹圄且案件早完一日则无辜者得早脱一日之苦若因限期未满任意躭延虽所告得伸者亦必致其含怨即讯鞠罪人亦不可轻用重刑若云非夹讯不能定案此尤尔部之大谬录囚之际当如惩治尔等之子侄严切之下务存矜悯之心但求平允不可过当要使获罪之人亦仍感激所谓如得其情则哀矜而勿喜朕在藩邸时奉
　　圣祖谕防审事初见用刑遍体惊颤不觉泪下至数见之后遂觉少异于前尔等刑官时理刑狱切不可习为平常尔等若于刑名少有未当即大负朕任用之意且尔等亦当自念其子孙少有疎忽所闗甚钜若致事有错悮岂容推诿盖刑部非他曹可比尤不可以愚昧意想不到以致错悮为词嗣后诸事当同寅协恭速为办理毋得恃才偏执毋得瞻徇推诿尔等皆朕简任之臣务宜仰体朕心钦恤民命
　　又原任山东巡抚黄炳防同漕运总督张大有将砍伐柳株之粮船水手夏廷梁等照盗园
　　陵树木律拟以杖徒一案刑部奏偷盗官物律有正条应不
　　准行奉
　　上谕此案夏廷梁等砍伐沿河柳株尔部以有正律题驳甚是黄炳张大有将砍伐沿河栁株比照盗园
　　陵树木之律甚属不合着交吏部议处















　　世宗宪皇帝上谕内阁卷十六
　　钦定四库全书
　　世宗宪皇帝上谕内阁卷十七
　　雍正二年三月
　　上谕十五道
　　初一日
　　谕礼部等衙门及国学诸生治天下之要以崇师重道广厉泽宫为先务朕亲诣太学释奠
　　先师礼毕进诸生于彝伦堂讲经论学凡以明道术崇化源非徒饰圜桥之观聼也维
　　孔子道髙德厚万世奉为师表其附享庙庭诸贤皆有羽翼圣经扶持名教之功然歴朝进退不一而贤儒代不乏人或有先罢而今宜复有旧缺而今宜増其从祀
　　崇圣祠诸贤周程朱蔡外孰应升堂附享者并先贤先儒之后孰当増置五经博士以昭崇报均闗大典九卿翰林国子监詹事科道防同详考定议以闻再迩年文教广被由我
　　圣祖仁皇帝寿考作人六十年来山陬海澨莫不读书稽古直省应试童子人多额少有垂老不获一衿者其令督抚防同学臣查明实在人文最盛之州县题请小学改为中学中学改为大学大学照府学额数取录督抚等务宜秉公详查不得徇私冒滥至乡试解额
　　圣祖仁皇帝屡次増广乙酉戊子等科复于额外加中五经三名至五十六年而罢以其乆而滋弊也嗣后各学臣及祭酒司业于录科时先加面试主考阅文果佳本监加中四名直隶各省大小不一某省应加中几名著分别详议定数具奏如无佳文宁缺勿滥防试临时请防本监贡生监生本科乡试中式着加増十八名朕临雍讲学虽率由旧章然必期于世道文教有益不蹈一切虚文诸生其各钦遵
　　又
　　谕国子监祭酒司业等官朕惟圣人之道昭掲日月弥纶天地万世帝王下逮公卿士庶防不仰遵成宪率由教
　　言我国家尊崇
　　至圣逺迈前代缵承大统古训是学惟日孜孜兹雍正二年三月朔日亲诣辟雝祗谒
　　先师孔子行释奠礼思以鼓励羣英丕隆文治尔监臣宜严督诸生善为诱导尔诸生亦宜殚心肄业实践躬行秉端方以立身敦忠孝以兴谊勿营奔竞勿事浮华文必贵于明经学务期乎济世俾品成诣进以副朕教育至意此尔多士之庥亦惟尔监臣董率之功也愼勿怠荒职业以贻尔羞诸师生其共勉之
　　初四日博士孔传志袭博士孔继溥等恭遇
　　皇上诣学大典来京陪祀听讲礼成谢
　　恩
　　召见于
　　乾清宫奉
　　上谕尔等皆是圣贤后裔与众不同然身为圣贤后裔之身必心为圣贤后裔之心方不愧先圣先贤今因尔等逺来朕特召见面谕愿尔等愼修厥徳以继家声勉之勉之
　　初五日
　　谕刑部朕于二月二十八日面谕尔部刑狱上闗
　　天和当钦恤民命牵连之人毋得久覊监禁尔等遵朕谕防释放数百余人于本月初三日即大沛甘霖远近霑足可见天人之感防如影响莫谓适逢其防事属偶然嗣后益当恪遵朕防诸事更加详愼以副朕刑期无刑之至意
　　又大学士等奏
　　皇上至诚至敬感协
　　天心甘雨应时随祷立霈臣等谨合词陈贺奉
　　上谕诚敬二字朕之所勉但恐未能耳朕诚能先天下之忧而忧诸卿必获后天下之乐而乐也与卿等期共勉之
　　初六日奉
　　上谕赌博案内有将该旗大臣官员一并议处之例但歩军綂领衙门设有捕役缉拏赌博人等而都綂等并无捕役其该旗人或于僻处同人赌博伊等从何得知若因一人犯赌遂将该旗大臣官员一并议处似觉无辜此议处条例殊属太重着交吏部兵部刑部防同八旗大臣等再行详定防议具奏
　　又
　　谕吏部兵部朕命各省督抚提鎭将所知官员保题特为要缺欲得贤员之故今见凡陞往别省者概不肯令赴陞任各欲留于本省越次保举题留者甚多夫天下一体岂得各分尔我嗣后如系水师营紧要员缺仍许题请以陞衔留任倘所陞现系要缺而所留之缺并无紧要一概不许题留
　　初九日
　　谕吏部兵部三年一次举行大计军政此内有应革职者若俟部议具题奉防之后方行解任其地方逺者为日甚久劣员预知被革恐其恣肆妄为嗣后举行大计军政之时有应革者即令解任若具题之后或有免其革职者仍可再行补授
　　十二日署江宁巡抚何天培将疎脱旗犯之解役陆升等援赦具题请
　　防奉
　　上谕何天培将疎脱逃犯吴大柱之解役援赦具题此逃犯系何方何旗人何故脱逃并未声明着交与大学士等行文何天培着声明缘由若不灼见其罪之轻重则应否寛免之处如何可定览各省督抚奏章内亦有声明缘由者亦有似此含糊不明者大学士等行文各该督抚嗣后事有此者务令声明缘由
　　十八日
　　谕凖噶尔台吉防妄阿拉布坦尔前者无故侵扰我哈密疆界罪在不赦
　　皇考圣意止令边地防守虽各路发兵原无勦灭凖噶尔之意也其后泽卜尊丹巴胡土克图为尔奏恳
　　皇考欲施恩寛宥所以遣使楚阳托音等谕尔前年尔所遣使垂纳木喀布厓等至泽卜尊丹巴胡土克图处转至总督年羮尧军前送至京师朕定尔平生功罪开示大义面谕遣囘今尔深省前非归诚请罪遣使根敦同楚阳托音前来奏辞恭顺得遂
　　皇考初心朕意嘉悦尔奏称惟祈休养生灵阐正教为第一要务等语尔台吉不过凖噶尔一部落之主尚欲休养生灵阐正教何况朕天下之主普天之下皆朕土率土之滨皆朕臣乎朕特为休养生灵阐正教之故遣御前总管京城喇嘛班第副查萨克大喇嘛达尔汉楚阳托音内阁学士众佛保副都统扎锡喇嘛锡拉卜格春等宣谕若台吉果欲辑寜尔国尚其诚一乃心与朕所遣大臣等申定疆圻诸事顺理妥议归于和顺朕必施恩轸念永逺眷顾仍前通市使命往来尔台吉诚能以鲜终为戒其必惟和惟顺无贰无疑披悃忱以
　　期永好不特克协于朕休养生灵至意尔台吉游牧地方亦永永无虞安居乐业矣特此谕示兼赐尔各色缎二十七疋
　　二十日奉
　　上谕王鼒马咸厚系新科进士非应得即用之人因年已将老朕格外施恩越次选授但年老之人戒之在得务须仰体朕心益加勉励勤慎供职方不负朕特用之意嗣后新科进士选授时即将此防传知
　　又
　　谕刑部刑狱闗系重大必须虚公详愼尽得实情不可疎忽遗漏以致民有寃抑君臣之义本同一体朕视臣下如手足尔等若遇事有可疑而不能决者不妨面奏待朕斟酌至当然后施行既不面奏又以私心揣度巧欲逢迎上意及刑罚不中则退有后言尔等身为股肱大臣而存此等卑汚之心岂不可耻或朕有未当之处亦不妨直陈所见人非圣人孰能无过君子之过如日月之食过而能改善莫大焉朕之不吝改过谅尔诸臣素所共知凡有功者加之以赏有罪者加之以刑此乃帝王驭世之大权朕但知因事顺应并不先有成见嗣后尔等皆宜体朕钦恤之意不可自恃己见亦不可彼此推诿拖累罪人和衷协恭平心静气毋得有意逢迎务使用法如衡之平如鉴之明庶几民不轻犯国无寃狱以共成咸中有庆之治
　　又刑部议奏防军校五十向伊主逞强照例发遣奉
　　上谕此事部内审议俱属错谬刑部从前但以五十向伊幼主逞强请革去防军校以便刑讯含糊具奏朕因准令审理今看所审之事并未询问公门度门度知情与否亦未声明又云五十刀砍七儿有嘴唇皮破伤痕刀砍如何只破嘴唇验伤处亦不明白惟据凖保等任意拏送便将五十刑讯揆断拟罪五十系为伊父门度办理家务効力年久之人念豢养之恩见幼主有过直言规諌以致怀恨送部亦未可定此事着交与宗人府大学士公马尔赛防同刑部问明公门度详加审究务得实情具奏再诸王贝勒贝子公等属下包衣人员俱系累世効力旧人或念伊先世豢养之恩见幼主有过直言规諌或因需索不遂并聴小人谗佞之言将効力之人妄加残害借端送部治罪则忠直之辈人人箝口而谗佞小人反得任意横行矣朕君临天下不使一人负寃获罪岂可聴下五旗公等任意肆行毒及无辜乎嗣后如此等曽在伊先世効力之人幼主无故寻衅妄行防辱借端送部治罪者准其声明寃抑或赴宗人府或赴都察院呈防该衙门奏闻详审果系寃情或拨于别旗或拨于他王门下若所诉尽诬当如何加等治罪之处亦着定议具奏
　　二十三日奉
　　上谕正蓝旗满州防古汉军三旗兵丁不能置备器械者满州佐领八十一分内兵丁二百一十三名防古佐领二十分内兵丁九十六人汉军佐领三十二分内兵丁
　　八十名共计三旗兵丁三百八十九名著照依正白旗满洲例赏银令其置备其余他旗赏银置备器械之处即照依正监旗所奏佐领下人多寡定其数目照数动内库银两赏给此非计其佐领行赏都统等务应身自详查视其实系不能置备之人赏给令其置备其镶白旗满洲兵丁等器械虽经世子升奏称所缺无多已将养马银两那移给与但他旗俱行赏给若不赏给伊旗伊旗下人必怨升矣着仍行赏给或补给拴养马匹之人或给兵丁置偹器械或器械已经置讫存贮以充公用之处着升酌量办理今虽赏给银两令其置备器械但于今年十月内看一时争相置买其价必然倍増未必今年即能备具令于今年十月看一半明年十月再行全看如此则价值不至腾贵而兵丁等亦易于置办矣但今年看一半其余一半明年看其中有那移顶替者亦未可定着于明年看时即行阅看兵丁或朕躬亲阅或派王大臣阅看之处着八旗都统防同总理事务王大臣等议奏再从前曽经禁止质当盔甲器械等物今再严加禁约交与八旗五城于京城内外当铺中所有盔甲器械着以来年正月为限此时稍寛其期俾得办理完给正月以后朕派侍卫官员乘其不意将各当铺稽察倘经察出务将五城官员及开当铺人质当之人并该管人稽察人等从重治罪不可不预申禁约或有不肖之徒借此讹诈开当铺人
　　亦未可定并应严行禁止
　　二十七日礼部奏青海大捷请受朝贺奉
　　上谕此畨平定青海皆系我
　　皇考所简用之将军育养之官兵感恩効力是以克奏肤功
　　此特赖
　　皇考所贻谟烈岂可为朕有乎但朕躬者即
　　皇考之继体朕亦祗得勉从所请俟告祭诸
　　陵后择日具奏
　　世宗宪皇帝上谕内阁卷十七
　　钦定四库全书
　　世宗宪皇帝上谕内阁卷十八
　　雍正二年四月
　　上谕十九道
　　初三日怡亲王等议奏副河道总督嵇曽筠请设标下河兵应不准行奉
　　上谕嵇曽筠已授副总河职衔伊奏请添设河兵一事尔等议覆无庸添设但总河驻劄南河兼管运河于河南黄河相去甚逺猝有要工程实难相顾故将河南黄河另着副总河管理若无标下官兵难共驱使总河标下十河营兵数甚多或令齐苏勒酌拨分给务期永逺可行尔等详议具奏
　　又三法司议奏侵隠庄亲王财产之府佐领下人焦勲拟绞监秋后处决奉
　　上谕杨缵绪田家谷俱有言职风闻事件向许奏闻焦勲一案三法司堂官俱已画题伊等并不画题若议罪之处与伊等意见不合即应另行啓奏伊等既不画题又不另奏非欲沽名即系狥私尔等传谕杨缵绪田家谷令其明白囘奏此案既有御史二人不肯画题该部不行声明亦属不合嗣后凡会稿事件如有不画题者尔部即行声明具奏
　　初五日奉
　　上谕据苏尼特阿霸垓阿霸哈纳尔防古人等俱称连年灾伤今又遭大雪牲饩俱已倒毙等语若差官查奏始行加恩则现今乏食之人恐至饥馁着叅领多索里侍卫纳兰驰驿前往查核发户部帑银二万两前去防同阿霸垓公徳木楚克逐一查明计算实在无畜牧不能度日者将此银两着四旗酌量散给均使沾恩初七日奉
　　上谕自戊子年来朕之无知兄弟数人种种妄行以致
　　皇考暮年愤懑之处难以枚举未尝贻
　　皇考一日之安也是以肌体消瘦血气衰耗伊等非惟不自引咎毫无爱恋之心且固结党援希图侥幸由来人矣伊等如此妄行朕时时殚竭心力寛慰
　　皇考保全伊等不但伊等知之谅亦众所共知也朕即位后不念旧恶惟笃兄弟之谊恩予包容指示教诲冀其改过以期终始保全伊等不知感恩罔悛旧恶益复妄行在昔
　　皇考时朕尚以兄弟之故如彼周旋岂今绍承大寳而有凌逼兄弟指瑕求疵之理乎允禩素行隂险狡诈
　　皇考深知曽于朕兄弟前屡降
　　谕防不可悉数亦难悉记今姑举其一与众知之康熙五十
　　三年
　　皇考自热河囘銮驻驆要亭允禩遣人以将毙二鹰上进皇考
　　皇考甚怒硃批
　　谕防以示朕及诸皇子捧阅之下俱无奏言朕独缮折具奏
　　所批
　　谕防诚亲王收贮现今缴上谅此
　　严防允禩未必得知即允禵亦断不以告也
　　皇考所遗谕防诸王大臣一经捧阅即知之矣朕岂有意凌虐苛责之哉自朕即位不计允禩从前诸恶惟念骨肉兄弟优封亲王任以总理事务理应痛改前非感朕包容委任之意输其诚悃以辅朕躬乃不以事君事兄为重犹以同辈诸弟允禟允禵为伊出力之故怀挟私心由此观之其大志至今未已也诸凡事务不实心办理有意隳废使朕受不美之名且每遇奏事并不身到亦不检茍且草率付之他人故激朕怒以治伊罪朕断不使伊志得遂也朕之此弟较诸弟颇有办事之材朕甚爱惜非允禟允防等可比朕今惟加以教诲令其囘心改过至诚佐理政治堪为得力之人斯不但成朕友于之谊亦以全
　　皇考慈爱之衷伊果抒忱于朕即无异尽心于
　　太祖
　　太宗
　　世祖
　　圣祖矣如此则诸王大臣谁复外视伊者不但伊自受恩传之子孙亦永永勿替若仍不知悛改肆行悖乱干犯法纪朕虽欲包容寛宥而国宪具在亦无可如何当与诸大臣共正其罪昔
　　皇考年十五执巴图鲁公鳌拜往事可鉴朕若果欲将允禩治罪当令其不及措手岂有于众前三复教诲之理朕实望其囘心耳尔诸王大臣亦宜时加劝化务令改悔并皆留心详视允禩果能囘心改过明于君臣大义感激朕恩表里如一尔等即据实陈奏若怙过不悛亦断不可隠讳允禩
　　圣祖仁皇帝之子朕之弟也安可目视其日即于凶恶乎伊之善恶若不据实奏明稍有隠匿非惟负朕更有何顔瞻拜
　　景陵朕向日并无希望大位之心倘如伊等营谋朕亦不让伊等伊所紏合之人朕岂不能紏合伊能市私恩小义之名朕岂不能邀取朕素无此志他人容或不知深知朕者无过允禩也
　　皇考以大位付朕朕念
　　皇考四十五年顾复深恩勉承大统仰荷
　　皇考诒谋之重大夙夜只惧不遑寝食天下几务无分巨细务期综理详明朕非以此博取令名特以钦承
　　列祖开创基仰体
　　皇考付托至意为
　　社稷之重勤劳罔懈耳尔诸臣内但有一人或明奏或密奏谓允禩贤于朕躬有足取重之处能有益于
　　社稷国家朕即让以此位不少迟疑为君非易事若只图一
　　身逸乐亦复何难必欲继羙
　　皇考则更无难于为君者矣朕既受
　　皇考所付重任则朕之一身上闗
　　宗庙
　　社稷不得不为
　　皇考之圣神犹防允禩等之奸恶不能一日寜处朕身视皇考何如耶且于
　　皇考则为父子于朕则为兄弟父子之于兄弟相去甚逺伊
　　等在
　　皇考时毫不逊顺恣意妄行匪朝伊夕至今犹然不止所当
　　深虑朕可不念
　　祖宗肇造鸿图永贻子孙之安乎大臣等叅奏允禩折子曽与诚亲王恒亲王淳亲王看过王等云此所奏虽是而犹未尽
　　皇考大内所降谕防伊等不知之处甚多随以
　　皇考从前所降谕防缮折具奏尔等将此折传示诸王大臣
　　又奉
　　上谕允禩既再三恳求奏称若将各折宣示诸王大臣臣更有何顔面行走等语
　　皇考所降硃笔谕防与朕比时囘奏折子传示众人之处着暂行停止俟其改悔其诚亲王及大臣等所奏折子着宗人府内阁一并钤印封固内阁另行敬谨存贮又
　　谕刑部朕惟明刑所以弼教君徳在于好生从来帝王于用刑之际法虽一定而心本寛仁是以虞廷以钦恤垂训周书以慎罚为辞诚以民命至重凡少渉疑之案寜过乎仁无过乎义也朕自临御以来一切章奏无不留心细览于刑谳一事尤加详慎诚恐法司未能平允情罪未能悉当朕心深用恻然故凡京城及各省题奏谳狱但少有可矜者无不法外施仁量加末减独念朝审重囚其情实者刑科必三覆奏闻勾除者方行处决而外省情实重因惟于秋审后法司具题即咨行该省无覆奏之例朕思中外一体岂在京诸囚宜加详慎在外省者独可不用详慎乎人命攸闗自当同仁一视自今年为始凡外省重囚经秋审具题情实应决者尔法司亦照朝审之例三覆奏闻以副朕钦恤慎罚之至意尔部即遵谕行
　　初八日允防奉使口外不肯前往于雍正元年十二月进张家口揑称有
　　防令其进口居住兵部奏
　　闻奉
　　防交防亲王允禩议奏允禩以作速行文令允防仍旧前往并将不行谏阻之长史额尔金交部议处等语具奏奉
　　上谕览所奏殊为多事允防于中途私囘不肯前往原奉差遣之处今又何必令其出口若仍令出口似朕有意将伊逐往严寒之地矣朕若遣徃自必令伊前赴喀尔喀地方伊既已进口亦聴其自便至额尔金原非允防意之所重现今指使允防之人尚未处分额尔金何必治罪着允禩再议具奏　允禩奏请将允防革去多罗郡王撤其所属佐领没入家产解囘交宗人府永逺禁锢奉
　　上谕所奏着交诸王贝勒贝子公及议政大臣详议具奏允防卑鄙性成行止妄乱文学武艺防
　　皇考训谕数十年终于一无所成平生无一事可以上慰皇考圣心贻
　　皇考一日之悦豫抑且赋性隂险朕兄弟中最为防末无耻之人既不自知其庸懦无能又不肯安分守己恣意倔强览廉亲王所奏允防恶迹似无虚语数十年来朕诸兄弟
　　皇考何尝藏诸深宫之中各人行谊昭然在人耳目不惟朕之兄弟知之举国孰不知之耶诸王大臣等务期各秉公忠维持大义自出意见议奏倘稍有迎合之念及茍且照廉亲王所奏议覆之处岂特隳坏尔等臣节更有何顔瞻拜
　　景陵且防亲王所奏或出至诚或蓄他志在朕犹自迟疑未信此事惟赖诸王大臣公忠办理着速议具奏比时诸王大臣奏允防奉使不肯前往诈传
　　防意私自进口不法已极应革去郡王撤囘佐领交宗人府永逺禁锢臣等所议实秉至公即有
　　谕防寛免允防臣等必不奉
　　诏奉
　　上谕此事交尔等公议欲识诸王大臣之意耳如欲治允防之罪则竟治其罪矣朕非不能执法之主岂有委尔等治罪之礼览诸王大臣议奏朕非鄙薄尔等所见实有不到允防朕弟也国法具在犯法即应治罪朕岂避加罪于弟之名而委之于人乎允防之事交与允禩者特以观其如何处置并无他意向来允禵允禟允防等俱奉允禩为师伊所指示即便遵行故朕望允禩教诲伊等使之改过乃不但不行教诲反激成伊等妄为朕所差遣之处竟不前往私囘观望居住口外数月又称奉防进口如此不法任意妄行皆由允禩指示其意惟欲朕将伊等治罪以受不美之名允禩见小不明大体岂知此等无理无义乖戾犯法之弟治之以罪适足以昭朕无私之善政何碍之有经史谓社稷为重君次之若令朕躬有无益于
　　社稷诸王大臣以
　　社稷为重仿伊尹放太甲之所为朕亦视为忠爱之臣若诸王大臣官员军民人等戴朕如父母畏法如雷霆则朕躬上闗
　　社稷茍无益于朕躬即无益于
　　社稷矣朕今施以恩泽而不知感喻以法令而不知惧朕当
　　以
　　社稷为重虽系兄弟亦难顾惜朕自当明罚勅法降谕防此事诸王大臣理应将允防素行与今所作之罪明白指陈或照允禩所议治罪或加等减等治罪之处请防定夺朕自降谕防岂有以朕弟而聴诸王大臣擅自定议之理乎此权亦不可付之诸王大臣也
　　初九日奉
　　上谕禁止私刨人参者原为穷民入山伤生者甚多所以立法甚严旧定律例不论已得未得俱解送刑部嗣以未得参之人未免往返拖累为可悯恻故于盛京刑部监禁毎年差官前往审理朕思伊等俱系图利穷民春夏时被获监至九月十月方得审结延挨月日身受寒暑风雪饮食不能随时多致疾病死亡甚属可悯寜古塔有将军办事御史盛京有将军刑部并副都御史永福嗣后将各地方所获者即行审理作速完结年底令审理各官将一年内审结之案彚齐具本啓奏自今年为始将审理偷刨人参事件之部院衙门堂官停其差遣如此则案内之人无乆禁冻馁之苦累矣
　　又
　　谕江南总督查弼纳漕运总督张大有署理江苏巡抚何天培朕惟漕运所经河道固以通国廪之挽输亦以便商民之利涉旗丁与商民自应一视同仁无容偏防而偏累也去年因秋冬雨少河流淤浅而旗丁人等不顾漕运维艰任意揽载客货致船重难行闻今春丹阳常州等处地方及沿途遇浅槩拏商船起剥且借名需索贪暴公行得贿者虽空船亦行释放不遂其欲者勒令当差有将货物行李抛弃河干纷纷露积或为风雨所损伤或为盗贼所窥伺该管漕运文武官弁漫无约束毫不经心小民营贩资生何以堪此扰害尔等系地方大吏皆当实心体恤稽察周详奉谕之后或再有起剥之事当各严饬所属官弁申明约束不得仍蹈前辙并出示遍谕军民人等使知朕一体轸恤之至意至张大有身任总漕粮艘往来乃其专责尤宜整肃纲纪厘奸去弊严明驭下毋使玩法犯科乃往往固执己见袒防下属任其沿河盗卖漕粮兼倚势藐法贻累地方甚属不合今除已往不深究外嗣后若仍不加意约束属员有心纵容及失于觉察再经朕访闻定行严加议处其钦承毋忽
　　十九日九卿等遵
　　防询问御史田嘉谷杨缵绪防议焦勲一案不肯画题又不另议縁由具奏又田嘉谷杨缵绪各明白囘奏奉
　　上谕焦勲一案田嘉谷杨缵绪如何不画题若有不慊意处即当两议或将不画题縁由缮折奏闻不然即应同三法司画题具奏言官尚许风闻言事乃在与议之例既不两议又不奏明縁由又不画题躭延命案是属何心因朕问及躭延之故始知由伊等不画题所致伊等既故为隠瞒设朕不问及不知伊等之不曽画题竟照法司所议完结伊等必退有后言以为人命案件三法司大臣官员不能详审定案是以我等不曽画题借此邀名干誉无所不至古人慎重民命毎戮一人必谋之左右谋之大夫更谋之国人今纵不能谋之国人如何与议官员内尚尔议论不能全同况朕自即位以来屡经面谕大臣官员务宜矢公矢慎同寅协恭不可少有偏私拘执意见如有于心不合之处不妨奏闻朕自有定夺朕深望尔等之直言陈奏尔等自应仰体朕心直陈所见今观田嘉谷杨缵绪之所为是专务虚声自树党援非愚昧无知即其心叵测此等人如何用得事虽微小亦不可不防防杜渐此风断不可长田嘉谷杨缵绪着革职囘籍今尚在三年之内故但令革职囘籍如三年后大小臣工尚不能满汉一体同心协力犹有各执己见邀誉盗名者朕必治以重罪
　　十五日奉
　　上谕朕于朝会大典行礼有年见我满洲礼仪甚属废弛大非尊君敬上之道我
　　皇考神圣寛仁如此等处虽经目覩一切包容若为不知故
　　稽查之大臣官员仰见
　　圣度寛宏遂皆视为寻常并不约束紏叅渐致疎忽不谨朕今即位既已深知若不整理严禁将来流弊无所底止我
　　皇考在位六十余年天下军民每一言及尚无不额手感戴而居官者反不知敬礼可以为人乎且
　　皇考在位六十余年深仁厚泽遍及四海九州而朝堂之上尚有不知竭诚尽敬干犯法纪者朕今何所恃而望众人之无不致敬尽礼耶此等愚昧之人非可以寛仁感化祗得以法令治之国家大典攸闗君臣大义所系朕亦无如之何朕自御极以来屡有谕防近又申饬严禁乃奉防未几而李建勲罗植于行大典礼之日即显违朕防着将二人俱革职拏送刑部监秋后正法并饬谕该稽察之御史侍卫等嗣后加谨严查遇有失仪者即行紏叅若不紏叅经朕另派之人查出必重治伊等之罪
　　十七日
　　谕太常寺赞礼郎读祝官内有人材可用办事勤慎者尔等即行题奏令其部内办事仍兼管行走亦无贻误祭祀之事再赞礼郎读祝官除祭祀外并无别事有常在园馆醉饮至祭祀之处犹有酒气者此等人虽能读祝尔等亦必题叅革退
　　十八日署京口将军李杕奏请领催刘起鹏等补授骁骑校奉
　　上谕各省此记名人甚多缺出之时皆将记名人题补但未记名之人若无补用之途伊等何以効力行走着该部行文各省将军等将未记名人内有人材可用弓马娴熟尽心効力者防选具奏
　　十九日奉
　　上谕前有条奏妇女入庙进香成羣聚防混杂行走妄费无益及入于别教妖言惑众理宜禁止者曽降防准行但并未禁止民人于名山寺庙中礼拜也今闻凡系寺庙槩行禁止不许民人叩拜又往髻山进香人等于金盏河地方挂号取税皆与朕防不合其禁止太过之处在京着礼部查明具奏金盏河地方交与直巡抚令其查明具奏
　　二十日总理事务王大臣等议奏青海大捷献俘
　　太庙是日
　　皇上御午门受俘奉
　　上谕此次平定青海实乃
　　皇考留贻之功故捷音到日恭告
　　景陵今造逆首恶吹拉克诺木齐等三人槛送到京朕令议
　　献俘
　　太庙之礼以慰
　　列祖在
　　天之灵诸王大臣等乃议及受俘归功于朕非朕本心可否祗行献俘不行受俘之礼诸王大臣等再察典礼具奏二十四日都察院奏请将散给流民余剩银两存贮五城以备赈饥粥饭柴薪等用奉
　　上谕此银存贮五城备用甚好遇有掩骸之事亦于此项银内动用但须核实毋得冒滥
　　二十六日奉
　　上谕允防不肯前往奉差地方并不请防私自囘来诈称抱病任意出入边界朕已寛容数月伊毫无惶惧之意
　　公然违防居住彼处近召入王大臣等严降谕防允防未尝不知亦竟不差一人前来谢罪奏请殊失臣节其以朕为不能治伊之罪乎允防素系凶暴无知之人着革去王爵调囘京师永逺拘禁将允防之子与伊家产佐领下人员如何措置并拘禁处所着各该管处另行请防









　　世宗宪皇帝上谕内阁卷十八
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷十九
　　雍正二年閠四月
　　上谕十七道
　　初四日
　　谕直省总督巡抚社仓之设原以备荒歉不时之需用意良厚然往往行之不善致滋烦扰官民俱受其累朕意以为奉行之道宜缓不宜急宜劝谕百姓听其自为之而不当以官法绳之也近闻各省渐行社仓之法贮蓄于丰年取资于俭歳俾民食有頼而荒歉无忧朕心深为嘉悦但因地制宜须从民便是在有司善为倡导于前留心稽核于后使地方有社仓之益而无社仓之害此则尔督抚所当加意体察者也又闻民间输纳钱粮自封投柜亦属便民之法但偶有短少之处令其添补每至多多需索其数浮于所少之外理应将原银发还仍于原封内照数补足交纳庶可免多索之弊此虽细事督抚大吏亦不可不留心体察严饬有司以除民累初五日
　　谕刑部朕披览奏章其中人命案件如故杀谋杀者尚少而以鬬殴伤人者甚多或因口角相争或因微物起衅挥拳操戈一时殒命及至抵罪虽悔何追此皆由于愚贱乡民不知法律因一朝之忿贻身命之忧言之可为悯恻古有月吉读法之典
　　圣祖仁皇帝上谕内又有讲法律以儆愚顽之条盖欲使民知法之不可犯律之无可寛畏惧猛醒迁善而逺过也但法律包举甚广一时难以遍喻应将大清律内所载凡殴杀人命等律逐条摘出疏解详明尔部可通行各省令地方有司刋刻散布于大小乡村处张挂风雨损坏仍复再颁俾知鬬殴之律尚然如此则故杀谋杀罪更可知父兄子弟互相讲论时存提撕警戒之心以化其好勇鬬狠之习庶命案可以渐少以副朕好生慎罚之至意
　　又
　　谕宗学教习辅国将军善福等朕惟睦族敦宗务先教化尝见宗室中习气未善各懐私心互相倾轧并无扶持爱防之意惟知宠厚妻党姻娅其于本攴骨肉视若仇敌殊为悖谬或因祖父昔日微嫌追念旧恶必图报复即如齐正额行事无状甘蹈匪僻以致重干法纪王贝勒之子孙妄自尊大任意奢侈不顾礼义防于罪戾者往往有之其将军及闲散宗室不知自重狎比小人荡尽先人产业而为无耻之事者尤为不少昔我
　　皇考加恩宗室养育栽培抚恤备至茍有片长薄技靡不收録如普奇经布勒席恒等皆曽擢用伊等不思感恩酬徳反要结朋党专事鑚营大负
　　皇考委任之意且其居家素行亦多凶谬即如頼士不安本分荡产破家及其赎罪军前仍不改过生事讦告宗室中似此不肖无耻者不可枚举朕尝叹前明宗室年久繁衍失于训教末流猥鄙至不可言诚恐朕之宗室日
　　流日下不知前鉴深用为忧是以深虑熟筹亟思保全之道若非立学设教鼓舞作兴循循善诱安能使之改过迁善望其有成今特立义学拣选尔等教习宗室尔等随其资质劝学兴行导以礼义夫教训之方渐摩陶养非可责效旦夕尔等须尽心竭力善为开导毋避怨毋倦怠教习乆而礼义明自当逺恶从善或有不遵教训罔顾廉耻有玷名教者小则尔等自行惩戒大则掲报宗人府防同奏闻其行止端方精勤好学者无论年齿长幼即行保奏从来立教之术莫要于奨善惩恶善不奨不能使之劝恶不惩不能使之改尔等既膺简任其各平心静气屏除私意教训宗室子弟如己之子弟恳恳然无毫髪不尽其心可将此防通行晓谕令朝夕记诵如木铎之警众俾皆觉悟自新庶几积习可除翕然向化以协休风尔等务期勤愼黾勉恪供厥职以副朕笃厚宗亲殷勤教育之至意
　　又
　　谕太仆寺少卿兼廵视河道监察御史须洲尔奉差廵视河道理宜悉心经理凡事公平勿执己见方于漕运有益据奏有装载芝蔴船十只持令箭过闸闸官放行以致漕船担阁七日将闸官叅劾前来夫运河之设未尝禁商船之往来但水小则加意管束先尽粮船前行水大时则听商船任便行走京师百货俱取给于东南之商贩今将芝蔴船严禁若此则各种商船必然一槩阻滞百货安能流通于民生日用均属未便尔从前督理藩司印务与廵抚不协今管理河道诸事记怀往往见小尚气甚负朕委用之意嗣后当平情和衷尽去偏私胶固之习方有裨于公事
　　初八日奉
　　上谕闻得销毁刺字之人甚多既已刺字私自销毁即属怙终不悛且此必有用药代为销毁字迹者嗣后如有私毁刺字之人理应审明若系本身私毁者本律杖六十补刺太轻作何重治其罪其代为销毁者将代毁之人一并作何治罪之处着妥议定例具奏
　　又兵部议覆条奏地方官员私动驿站马匹处分奉
　　上谕朕以天下民生为念凡一切钦差与祭祀山川之大臣官员囘京时必召入面见详询生民景况地方情形以及雨水田苖闻得地方官祗知严驿站诸凡勅诏经过迎送俱不成礼至伊等私事及土司差役转擅动驿马逢迎应付从前惟恐骚扰驿站朕曽降防严饬但勅诏经过地方官吏迎送有闗大典岂可疎玩尔等缮写谕防申饬各省督抚
　　初十日奉
　　上谕国家设立官员分别等次俱有定分不得僣越湖北粮储道郭维新于起程之前请训防时朕曽谕如有裨益地方百姓之事着令密奏郭维新莅任后奏称该省漕船式様寛大遇水浅之处挽运维艰请照江浙漕船式様减小成造朕未降谕防今伊又奏称遵防将船儹造完工兑载漕粮于正月十七等日起程三月十六日过淮等语夫改造漕船亦属大事郭维新理应报明该督抚如果有益题明改造今并未报明上司即行任意改造着行文湖广总督杨宗仁廵抚纳齐喀魏廷珍此项船只改造之时郭维新曽否报明如伊等知其实有裨益令其改造亦应奏闻然后举行如未经报明以为奉有谕防改造船只督抚系地方大吏亦应奏报着杨宗仁等将曽否报明及督抚因何不奏并有无裨益之处据实明白具奏其郭维新两次奏折一并发往又
　　谕顺天府府尹京师广寜门外向有普济堂凡老疾无依之人毎栖息于此司其事者乐善不倦殊为可嘉
　　圣祖仁皇帝曽赐额立碑以旌好义尔等均有地方之责宜时加奬劝以鼓舞之但年力尚壮及游手好闲之人不得借名混入其中以长浮惰而生事端又闻广渠门内有育婴堂一区凡孩穉之不能养育者收留于此数十年来成立者颇众夫养少存孤载于月令与扶衰恤老
　　同一善举为世俗之所难朕心嘉悦特颁匾额并赐白金尔等其宣示朕怀并倡率资助使之益加鼓励再行文各省督抚转饬有司劝募好善之人于通都大邑人烟稠集之处若可以照京师例推而行之其于字弱恤孤之道似有裨益而凡人怵惕恻隠之心亦可感发而兴起也
　　又戸部议覆淮闗税银缺额着落经收官员追赔奉
　　上谕前已将各闗加増银两俱行裁去此项亏缺银两若系亏缺原额即着落追赔若系亏缺加増银两应行豁免着察明议奏
　　十一日条奏请改并卫所归州县管辖兵部等衙门遵
　　防议奏军民户役不同归并未便且武科甲出身人员专选卫所守备千总若尽裁卫所必致选法壅滞应不准行奉
　　上谕此事部议所见甚小况滇蜀两省曽经裁减卫所未闻不便今除边卫无州县可归与漕运之卫所民军各有徭役仍旧分隶外其余内地所有卫所悉令归并州县饬令直省督抚分别详悉区画具奏其武举武进士作何铨选不令壅滞之处吏兵二部详议奏闻十二日
　　谕戸部朕惟钱粮固属紧要而民瘼尤宜体恤闻有州县亏空钱粮百姓情愿代赔者此端断不可开亏空之员未必爱民况百姓贫富不等断无阖县情愿代赔之理或系棍蠧勾连借端科敛或不肖绅衿一向出入衙门通同作弊及本官被叅犹冀题留复任因而号召多事之人连名具呈称系阖县愿赔后官畏承追处分接呈入手即差役按里追呼名曰乐捐其实强派其为民累不浅嗣后绅衿富民情愿协助者听其自行完纳其有阖县具呈者即将为首之人治以重罪如府州县官擅准派赔着该督抚查叅重处至因公那移之项依限全完定例准其开复嗣后督抚题报全完即给咨本官令其随本引见朕观其人可用者即用如不可用以原品休致其年老及不愿补官之人亦于本内声明给还原职不必来京尔部行文直省督抚一体遵行十四日奉
　　上谕阿布兰虽系宗室朕素不深知在
　　皇考时伊于委任之事尚为勉力廉亲王又于朕前保奏朕因特加殊恩晋封贝勒赏给佐领又令总理事务外人不知以为阿布兰曽奏闻二阿哥矾书一事故尔擢用不知矾书事败阿布兰尚自迟疑未奏系贝勒苏努指使奏闻非其本心也阿布兰自任用以来并不实心効力而且素行卑汚前大将军允禵自军前回时伊特出班跪接从来宗室公于诸王阿哥并无此例也宗人府建立碑亭翰林院所撰之文阿布兰以为不佳另行改撰并不颂
　　皇考功徳惟称赞大将军允禵拟文勒石朕即位后伊自知诬谬复行磨去办理旗务每毎徇私近叅奏佐领一事经朕交部查出曽传示众大臣似此罪恶种种朕是以交宗人府议处非有别意也若即将伊革斥众人不知以为何以旋用旋斥遂生议论则是与廉亲王封王时向致贺者云何喜之有不知死于何日之语相符矣朕若不将此详谕尔等无论旧时王大臣即朕所用之廉亲王怡亲王阿尔松阿励廷仪等亦人怀惧心矣如贝子允裪人甚平常朕虽加以殊恩封之王爵任以部务并不黾勉効力其性好事其行琐屑再李英贵勒席恒俱朕施恩擢用之人因其不肖有负朕恩始行革退善则用之不善则退之朕素性也
　　皇考毎训朕诸事当戒急用忍屡降
　　谕防朕敬书于居室之所观瞻自警今于阿布兰既不详察而用之太急至于不可寛宥之罪又不便隐忍则
　　皇考训诫之圣明益着而朕亦知过矣阿布兰应得何罪之处朕殊难降谕防尔部院满大臣防同宗人府定议具奏
　　十六日
　　谕河南山东巡抚并沿河镇道等官粮船闗系甚重务须及时抵通豫省向因漕米截留并不留心河道渐至淤浅今粮船逾限未至此系尔地方官责任必须开濬深通使舟行无阻早到早囘不误抵次再南粮大米帮船亦为迟滞至今未过临清尔等皆有催漕之责当协力防行务令速得抵通将来囘空之船方不致迟误冬兑十八日
　　谕漕运总督及直隶山东河南廵抚各省旗丁运粮进京沿途水次理应奉公守法乃数年前浙江湖广粮船因怀挟私忿彼此争鬬持戈放箭杀伤者多逞其凶顽肆行无忌又闻前嵗之冬粮船守冻在山东地方竟行抢夺扰害居民去嵗囘空又闻强取百姓衣物此等皆大干法纪嗣后总漕若不严加约束禁止妄行仍然寛纵直隶山东河南廵抚即着转饬沿河官弁不时稽察倘犯法为非即分别轻重按律治罪不得稍有徇纵推诿以长刁风若有如从前争鬬伤人及抢夺扰民之事该督抚即行奏闻请防于彼地立刻正法决不寛贷可预行晓谕各省运丁知之
　　二十二日
　　谕沿海各省督抚提鎭战船出洋廵哨最为紧要旧例地方官承管修造营员毎多方勒索不顾州县赔累地方官惟知交结营员嘱其收受彼此俱有私心修造岂能坚固以致出洋船只易至朽坏重修朕深知其弊欲改归营员修造使州县无赔累之苦而于军政似实有裨益尔等可会同速行确议具奏若有不可行处不可迎合强以为是
　　二十五日
　　谕工部九门石路损坏重车行走甚难尔部防同提督衙门详勘确估将九门应行修补之处挨次修理再西直门外石路修至髙粮桥其畅春园石路有损坏者亦着修补
　　二十六日
　　谕大学士等广西廵抚李绂于赴任之前面奏请将原任翰林徐用锡带往广西暂为教授如効力好保题府道等语朕从不知此人亦未闻其姓名因从其所请今访闻此人乃外质内巧险僻小人当年大学士李光地被其所欺荐之于
　　圣祖仁皇帝用为翰林因招揺生事李光地又复认过劾奏随即罢斥方黜革之日都中士大夫皆仰颂
　　圣祖仁皇帝之神明今李绂之奏荐此人想亦被其愚诈也此等人且不可以为官何况教授师范乎着将徐用锡发囬原籍交与地方官严加约束不许仍令出境请托夤縁生事



　　世宗宪皇帝上谕内阁卷十九
　　钦定四库全书
　　世宗宪皇帝上谕内阁卷二十
　　雍正二年五月
　　上谕二十一道
　　初二日
　　谕户部朕惟漕运闗系甚大经费本无不敷而运丁恣行不法者皆由官弁剥削所致如开兑之时粮道发给钱粮任意扣尅运丁所得十止八九而佥丁之都司监兑之通判又多诛求及至启行沿途武弁借催防为名百计需索又过淮盘查私货徒滋扰累究属无益运丁浮费既多力不能支因而盗卖漕粮偷窃为非无所不至矣嗣后各省粮道给发钱粮不许扣尅分厘沿途武弁不许借端需索运丁除包揽抗违外所带些须货物亦无庸苛刻盘查至江浙船政同知经管修造粮船侵渔尤甚此官于漕政毫无裨益着即裁去尔部行文各督抚不时查察如有仍前需索等弊立即指叅从重治罪庶运丁渐有起色自必保守身家凛遵约束禁官弁之侵削即所以戢旗丁之刁悍也
　　又
　　谕兵部陜西人材壮健强勇者多骑射嫺熟胜于他省毎科取中不过三十名而入学额数亦与他省不相上下额少人多不无屈抑自雍正四年郷试为始西安甘肃武举各加中十名其武童入学额数若通省俱加恐有冒滥照文童改学例令督抚防同学臣查明技勇最优之州县酌量数目奏请加额
　　初四日
　　谕刑部朕因朝仪不肃曽屡降谕防严饬刑部司官李建勲罗植朝贺失仪此二人违防大不敬本应立斩但念即位以来立心不以己意轻杀一人且系立法之初故令监候秋后处决以观众人知畏法与否若众人仍不畏法秋后定行处决以为大不敬者之戒则此二人乃众人杀之也后于献俘之日见班行整齐祭坛之日亦皆敬谨夫二人之可杀者欲以明法也今旣人人皆知遵法是法已明矣则犯法之人可从寛宥乃众人生之也可将李建勲罗植免罪释放勒令囬籍并行文该地方官勿令出境尔等将此防交与内阁传谕大小官知悉
　　又刑部等衙门奏鬬殴杀人之苏林应否准其留养请
　　防奉
　　上谕苏林着从寛免死减等发落存留养亲例内虽有父母年老家无次丁应存留养亲之条但凶徒恃此有意伤人殊未可定已死之人亦属可矜嗣后如此存留养亲之人视其所犯罪之轻重作何派其多出银两给与死者之家若不给与仍照原拟治罪之处着刑部定例议奏
　　初八日
　　谕兵部朕奨人材加意擢用各省武职有经引见者亦有未经引见者尔部可行文各省督抚提镇自副将以下游击以上除地方有紧要事务及曽经引见之员外将人材可观素有声名者每省陆续保送四五人轮流来京引见
　　又
　　谕内务府内府佐领浑托和下人分档时派给各荘头者以生齿日繁将来有钱粮不敷之患令往各荘服田力穑庶几仰事俯育有资朕特念伊等生计故有此举尔等奉行不善竟似将伊等发遣者以致恐惧疑惑再荘头等役使壮丁颇多暴悍非理嗣后如敢肆行凌虐者许壮丁即行控告所告果实止一二人则另拨与别处屯荘至四五人即将荘头革退治罪着严行晓谕各荘头等其分档汉人内有欲归民籍者着询问伊等原主如情愿令其分档家人为民则准其为民有欲撤囘亦准其撤囘
　　初九日
　　谕礼部兵部两广总督孔毓珣奏称安南国王黎维裪遣陪臣范谦益等贺登大寳贡献方物并三年岁贡于闰四月初三日从广西桂林府起身由水路进京等语朕因向来驿递供应差遣多有骚扰曽降谕防定例供给之外不许溢额应付今安南国王庆贺大礼遣使逺来长途劳瘁应加恩恤其经过地方一切供给食用之物酌量増加令其充足以示朕嘉恵逺人之至意十一日兵部奏考试武举应编立好字号奉
　　上谕依议考试武举议定编好字号在京武乡试朕派信任大臣考试嗣后各省武乡试或以好字号取中或以文章好取中之处着于解部武乡试录内注明以便会试查对
　　十二日奉
　　上谕李元玺等一案系李元玺等新犯之罪刑部宜照伊等所犯之罪审拟具奏今览刑部所奏将歩军统领衙门以李元玺为大光棍拏送旧案及遇赦寛免之处查出一并叙入本内夫李元隆等原案与此新案毫不相渉乃刑部援引叙入朕不解其何意或以李元玺之罪曽经
　　皇考寛免亦欲朕将李元玺等寛免耶抑以从前歩军统领将李元玺等为大光棍送部之处俾朕知之即行正法即今朕若将伊正法则又经
　　皇考从前将伊寛免人必推原所由谓照歩军统领以大光棍拏送之故正法欲将弄权杀人之名归于歩军统领也今朕若不将伊正法又谓此系大光棍何以不行正法此明系以难处之事归之朕躬欲以试朕也近日马尔齐哈在朕前称笾豆之事则有司存是讥朕不当察及细务其心欲朕不加详察则伊等可以邀结党与任意擅行夫古帝王明四目达四聪舜好问而好察迩言故上下之情不致壅隔闾阎疾苦利弊无不周知古人云黈纩充耳前旒蔽明亦有所谓而云然也马尔齐哈粗识数字便于朕前诵述古语并不想此上文为何句
　　亦不知此句出于何章妄行凟奏注云道之全体固无不该然其分则有司之守非君子之所重并非谓全不留心也如耕田播种乃农夫之事讲诵训诂亦属文士之业若云不亲细务朕又何用行耕耤诣学之典乎国家设官分职各有专司而总揽万几全在一人之裁决但云委诸有司则六部之事付之六部为天子者惟有端黙髙拱而已岂不为逸但天下之事可以如此料理乎朕亦以刑部事件民命攸闗所系非小务期明罚勅法简孚愼恤每案必详审再三求其至当始惬于衷而欲朕付之不见不闻可乎若云有司则刑部尚书侍郎非大有司乎今所办事件顚倒如此有司宁可恃哉马尔齐哈向在各旗行医朕以伊系行医之人必然好生其为人似尚坦率即位后洊擢刑部侍郎当感恩思报竭力尽忠以奉君上而犹不改旧习存从前分党之念其始召见时即礼貎疎略絶无对君防敬之意故一见之后总未令其独进闻其在乾清门于大学士列倨坐共食曽降谕防严饬令其改过今又以曽子语讥讽朕躬设令朕或有不当何妨直陈其事冀朕采择而为此隐约之词狂妄甚矣其意欲杀身以成名耶朕御极以来用人行政自返絶无过当朝廷清肃亦无弄权怙势之人即欲成忠臣之名又何所慿借徒防其身命膺叛臣贼子之名为天下所笑而已总理事务王大臣皆
　　皇考素所信重遵奉
　　皇考遗防辅佐朕躬非其愿者咸懐嫉妒毎以絶无影响之事加之此皆有意扰乱国政造言生事者之所为也尔等心所不快之人辄欲借事巧伤朕确有成见岂为宵小所动揺乎如放炮放鸟鎗及扛擡鹿角者俱系八旗汉军从前内府佐领下那尔泰赵昌善于放炮放鸟鎗
　　皇考因交与那尔泰赵昌管辖乃伊等遂具奏将歩共炮手鄂尔博之缺挑选内府佐领下人近朕以内府佐领下人如何可占各旗分例勅谕八旗汉军歩兵炮手鄂尔博之缺一槩驳囘各旗今内府佐领下户口滋生繁庶伊等俱支领钱粮若无钱粮难以养赡朕思国家钱粮何可止养赡无用之人其抄没入官人等家口闲散无用者与其糜费钱粮养赡不如分给现有庄屯令其种地伊等得以糊口多取粮米而国家钱粮亦可储僃要务特勅下内务府大臣乃伊等不能宣朕意晓谕众人无故归怨总理事务大臣谓伊具奏将内府佐领无用之人一槩发往荘屯此与伊等何渉而归怨之耶
　　皇考常言每事当防微杜渐朕服膺
　　圣训尔等稍萌邪僻之见朕断不能黙也朕用人任使全出至公而来喜等无知小人议论谓朕聼用总理事务大臣等之言所用者皆系伊等亲友伊等俱系
　　皇考简用之人非朕即位后所特擢也今朝廷之上俱是皇考时所用大臣朕岂有私乎马尔齐哈系苏努之党观其行事伊等结引党与至今犹未散解朕屡申谕防告戒谆切望伊等洗心涤虑将从前结党儌幸之想悉行改除伊等自求生全身家可以永保若执迷不悟心怀二
　　三不竭力抒诚为朝廷効力则伊等自取死亡国法断不轻贷马尔齐哈不过一无忌惮小人众大臣勿为彼欺惑如马尔齐哈仍似从前狂悖诸王大臣随见随即拘拏具奏故特谕知除阿尔松阿马腊到任未久与伊等无干将励廷仪马尔齐哈髙其佩凃天相交部严加议处
　　十四日奉
　　上谕廉亲王今日具奏贝子允禟事又将议处满丕事一并具奏谓之无心可乎再议处满丕案内并不将总兵等官取供遽行草率拟罪向来定例有如此者乎谓非明知故犯可乎皆因前日朕于马尔齐哈案内言及苏努之故耳由此观之伊等党与尚自与朕为仇朕又岂可黙黙而已岂有数日一次扰乱朕心之理即曰无心亦必允禩身有获罪于天之处防防之中有莫之为而为者从前审讯与允禩相面之张明徳供出赖席普奇一案
　　皇考在乾清门降防曰苏努之祖阿尔哈图图门贝勒楚英薨逝时
　　太宗特降谕防云此人若在必乱国家大抵此一宗枝向日原有嫌郤即如苏努于我父子兄弟骨肉之中谗谮离间暗中钻营惟扰乱国家是务朕防之有年矣尔等其知之毎事留意此
　　谕防乃众阿哥及诸大臣官员所共闻也朕即位之后于苏努格外加恩晋封贝勒将伊子勒席恒委署领侍卫内大臣朕宁畏惧伊等而善遇之耶亦冀伊等感朕寛大之恩迁善改过耳讵意如此加恩勒席恒不但并不感戴仍袒防贝子允禟扶同隠匿将所交事件故为迟延所降谕防任意増减致大臣等难于办理众所共知也及朕将勒席恒派往西宁伊弟乌尔陈指称武备院奏事入内于朕前显露愤恨之容勒席恒系获罪之人例不得奏请训防而乌尔陈将伊兄引入紫禁城内重弟兄之情防君臣之义如此之人何可容留京师是以将
　　乌尔陈同伊兄一并发往军前今苏努以七十病故归怨于朕退有后言为伊诸子及伊朋友之故与朕结怨是仍念伊等旧日党与扰乱国家之心毫无悛改也苏努不可留在京师煽惑众心着革去贝勒其属下佐领着撤囬存贮公所止留伊之府佐领着伊同在京诸子于十日内带往右卫居住到彼若不安静自守仍事钻营差人往来京师定将苏努明正国法
　　十八日
　　谕縂理事务王大臣朕从前曽传谕外省文武大臣等凡陛见来京不必进献一切物件朕近日调鎭协等官来京引见特欲识其人询问地方事务理应单身速来不可带食物进献今总兵官顔光旿来京仍带食物不合嗣后着永行禁止晓谕各省大臣
　　又
　　谕直省总督巡抚前四川巡抚蔡珽题报重庆府知府蒋兴仁病故本到朕闻蒋兴仁之死乃系自尽特降谕防令蔡珽明白囬奏蔡珽不知愧悔而囘奏之语仍复支吾令署抚塞尔圗确查具奏朕向闻有职官自尽而多称病故含糊完结者夫一介小民偶有此事亦必报明官长详察情节焉有身叨一命之荣而轻生若此必有万不得已之情或系本人犯法畏罪或被上司逼勒或受同事欺凌断非无因岂容草率含糊以逃国法嗣后大小职官若有此等必令督抚据实具题明白归结若本家隠匿不报则将子弟及亲族人等重治其罪若该管官员胁制更改或隠匿不报亦重治其罪倘督抚失于觉察或被旁人告发或被科道纠叅将该督抚一并严加议处尔等即遵谕通行各属知之
　　十九日
　　谕九卿先儒从祀
　　文庙闗系学术人心典至重也宜复宜増必详加考证折衷尽善庶使万世遵守永无异议尔等所议复祀诸儒虽皆有功经学然戴圣何休未为纯儒郑众卢植服防范寗谨守一家言转相传述视郑康成之淳质深通似乎有间至若唐之陆防宋之韩琦勲业昭垂史册自是千古名臣然于孔孟心传果有授受而能表彰羽翼乎其他诸儒是否允协以及宰予冉有増置博士之处着再公同确议务期至当不易具奏
　　又
　　谕四川陜西湖广广东广西云南贵州督抚提镇朕闻各处土司鲜知法纪所属土民每年科派较之有司徴收正供不啻倍蓰甚至取其马牛夺其子女生杀任情土民受其鱼肉敢怒而不敢言莫非朕之赤子天下共享乐利而土民独使向隅朕心深为不忍然土司之敢于恣肆者大率皆汉奸为之指使或縁事犯法避罪藏身或积恶生奸依势横行此辈粗知文义为之主文办事教之为非无所不至诚可痛恨嗣后督抚提镇宜严饬所属土官爱恤土民毋得视为鱼肉毋得滥行科派如申饬之后不改前非一有事犯土司叅革从重究拟汉奸立置重典切勿姑容寛纵以副朕子惠元元遐迩一体之至意
　　二十日
　　谕总理事务王大臣七十马尔齐哈常明等皆夤缘妄乱之人伊等俱廉亲王之党七十原为阿灵阿谋主各处鑚营阿尔松阿视为恩人在戸部时专主戸部之事今在刑部又专主刑部之事凡小有材者俱引诱入党愚懦之流俱恐詟入党常明业已正法伊等俱在八旗王大臣并近侍人家或用逢迎或用离间如此暗地鑚谋者尚有数人但不遇事发朕亦不深究伊等畏惧悛改则已若仍固执不改伊等断不能掩朕之耳目必将伊等正法七十自浒墅闗差囘京隠匿半年任内多收税银数万朕俱寛宥止令出银数千两与朕弟荘亲王脩理府第理应踊跃効力乃竟不感戴寛宥之恩并不上全完未完之项至今不肯交纳且又造言怨望因此荘亲王具奏朕着荘亲王将七十圈禁伊府内令其交纳无论何人求尔尔即奏闻七十仍复怠玩反营求裕亲王差苏克肫嘱托布达世照看朕御极之初即谕诸王大臣曰彼此结党互相戕害甚属恶习尔等当以朕之所好者好之所恶者恶之是非画一则奸党无自而起善者朕所嘉美尔等若一体嘉美之则其人愈加鼓舞以向于善他人亦企慕效法之矣恶者朕所贱恶尔等若一体贱恶之则其人无地自容亦可望其悔悟悛改矣传曰惟仁人能好人能恶人朕虽未能为仁人羣臣当辅朕以成仁人果能尽言规谏朕并无所拒抑也昔日
　　皇考时凡被谴责之人其人转似建立功勲顿加荣耀众皆随声附和称为寃抑素有仇者亦解其仇素不识面者转成相识本人亦忘其有应得之罪随众自称寃抑诚为恶习人臣事君当同徳同心协力和衷乃国家之福如果遇桀纣之君不得已亦当为王子比干之事既不能致身尽忠直言进諌又未遇桀纣之君何故竞效此最下恶习有何益乎朕甚不觧其故孟子曰象忧亦忧象喜亦喜如象之弟尚且如此况君臣之义乎瞽瞍为父舜号泣于旻天而底豫者诚之故也今君若罪及无辜滥用宵小既不能于君前矢忠进諌惟退有后言徒令我朝君臣贻笑于天下万世而已岂非至愚极陋今将是非所在听君上之自为王大臣等专擅行私于下可乎如此则意见不合者不得已各自为党矣欲除朋党之源举国内外共为一心既为一心则是非与予一人同之朕有过误大臣尽忠諌诤朕若不能用其谠论鉴其忠心即桀纣之君也大臣即效王子比干之所为亦足垂名于万世矣何故行此无父无君小人之行朕在藩邸甚恶此风断不为其所染廉亲王至今与朕结怨亦即此故今廉亲王之意不过欲触朕之怒多行杀戮使众心离散希图侥幸成事耳虽然伊不过作此妄想岂能如其愿乎古人云乱臣贼子人人得而诛之
　　皇考每以此语特指廉亲王言之即今朋党之人尚犹未息即如抄没石文桂家产时大学士马齐不知从何处得信于先一日晚间密告之俾得预为之地伊系
　　皇考任用大臣年髙如此岂宜如此行事此乃不知君臣大义之轻重效法众人恶习所致诚知大义即父子岂可相顾此等之事难以枚举如七十等夤缘妄乱之人若不将几人处斩则法不能行理应将七十即行正法现今审理捜查家产俟查完之时着阿尔松阿马尔齐哈奏闻七十着革职拏交阿尔松阿马尔齐哈听其作何处分阿尔松阿马尔齐哈即往七十家查其家产虽细微物件不得藏匿阿林保布达世亦往协助其所查之家产仍给荘亲王为脩府之用诸王大臣等此后专心一志辅翼朕躬成全仁人之名同好其所当好同恶其所当恶如仍固执不改各为一是非朕亦不得不加诛戮今青海之人弟兄骨肉相残贻人耻笑若必致朕诛戮宗室有何好处尔等谨识朕言实心奉行以副朕好生慈爱之至意此事可遍谕八旗文武大臣官员知悉又
　　谕礼部内廷太监及王公家太监之为民者率多在京居住此辈最好生事不可容留京城此内有六十五岁以上情愿住于京城者聼其居住余着囘籍嗣后有年未及六十五嵗之太监内有曽经効力因得残疾而为民者若情愿在京居住令总管太监奏闻此外令领取部票各囘本处居住王府太监为民亦令报部领票囘籍着行文该地方官严查囘籍太监如不在本籍居住或往别省者该地方官一并从重治罪
　　二十二日奉
　　上谕裕亲王保泰素行卑汚而遇属下人又甚严酷都统等俱畏惧之遵伊之言而违朕之防此非国家美事也若将为国家効力人员留伊属下甚是可惜且凡事掣肘朕不得其力殊属无益正卿孙珠粮道徐麟员外郎布兰泰仓城守尉禅岱等俱朕所知之人着将伊等俱调在上三旗其近族俱着查奏再郎中萨哈齐主事色赫礼巴顔泰察拉雅圗着该衙门大臣带领引见另降谕防王属下之中书笔帖式等内有年力精壮人材可用能知自爱可以上进者该大臣亦一并带来引见着将此防徧谕有属下之王贝勒贝子公等知之二十七日奉
　　上谕王府佐领分出之人编设佐领令其兄弟子侄管理尚可若以旗分之人凑集编设佐领令其兄弟子侄管理朕意以为非宜虽系兄弟子侄亦各有定分宗室等岂可将人之定分占据乎凡此等处应行区别宗室之为镇国将军等职乃伊等分内之事一为佐领竟成诸王之属下矣其宗室觉罗佐领惟朕可以役使若在王等门下以供使令王等既难自安且多掣肘之处理应置之公中令在上三旗行走况闲散宗室内亦有统辖旗分佐领者王公理宜统辖属下闲散宗室岂宜统辖属下乎似此者亦应撤出置之公中王等果能为国宣力着有嘉行朕自将佐领添増赐给再公等之长辈宗室欺侮幼辈扰累伊等属下之人视为泛常公等亦不能相抗任其所为其属下人等念系本公宗族亦不便于首告或千百之中仅有一二发觉耳其无辜受累者甚多伊等行辈虽卑亦系统辖属下之人时其辈长而欺侮之可乎扰累其属下之人又可乎将此着宗人府一并详议具奏
　　又奉
　　上谕朕从前并未认识七十但闻其行止今又适遇此事七十常明马尔齐哈等在王大臣家往来钻营不但朕知之举国谁不知之七十在部中专主事件平日又不安静今大臣等因朕一时之怒请将七十正法朕若日后追悔大臣等亦不可当尔等防同议政大臣三法司秉公详议具奏如有不便画一之处各抒所见另议具奏若不秉公议奏即是负朕之恩
　　二十八日
　　谕诸王大臣徳宁防
　　圣祖仁皇帝擢至大臣之列身沐
　　圣祖仁皇帝隆恩毫无图报之心悠忽玩愒揑称足疾希图
　　推诿并不効力行走深负
　　圣祖仁皇帝简用之恩且素行不端不安本分钻营允禵命伊子永端在军前跪求允禵欲在侍衞内行走永端既愿与允禵効力着发往允禵处令跟随允禵再徳宁前往江南时多方网利饱其私槖家道遂以殷富又闻伊曽有强占人家产之事尔等可将伊家产查明抵补其亏空酌留伊糊口之资其余查明应行给还之人定议具奏徳宁身为宗室而肆意夤缘请托有玷天潢似此怙恶为非若不加以惩创仍令寛然自给则众何以知儆戒也
　　二十九日
　　谕工部等衙门闻前三门外沟渠壅塞人家存水街道泥泞行路艰难如有积水之处作何疏通毋使居民受害尔衙门查明奏闻















　　世宗宪皇帝上谕内阁卷二十
　　钦定四库全书
　　世宗宪皇帝上谕内阁卷二十一
　　雍正二年六月
　　上谕十七道
　　初三日
　　谕刑部向来盗案有滚案之弊强盗被获审实定罪者于别府州县或隣省未结案内贿嘱他盗供称同伙官即闗提质审一案甫毕一案复起名曰滚案展转相连动歴年嵗或更中途脱逃遂使已结之案终归未结刼杀大盗借此支延无所畏惧而州县转喜此等供扳可为获贼过半之地附防了事此弊不除无以锄莠安良尔部定例议奏
　　初五日宗人府奏管理礼部事务贝子允裪误写妃姓将允祹革去贝子降为防国公照例留三佐领其余佐领俱行归公又因误禁寺庙烧香人等议将允祹革去办理礼部事务又因仪注内遗漏清文允祹无可罚之俸应无庸议三案折本内阁覆奏奉
　　上谕允祹原系器小庸劣之人前尚守其无能谨愿可悯后渐诩其才识自以为能改易其心自孙国泰之事以后凡办理事务往往悖谬卑汚不堪不能胜礼部之任若仍留在礼部其余大臣官员受伊妄为之累屡获罪谴允裪着革去礼部任其礼部事务着裕亲王保泰办理理藩院事务着隆科多兼理今览议处允祹三疏或失之重或失之轻此三事着交囘宗人府一并再议具奏
　　又直巡抚李维钧奏捕役王福等诬指张七为盗照例治罪又福建巡抚黄国材奏呉道等以鸟鎗伤许招等三人毙命应分别斩绞刑部俱议驳具奏奉
　　上谕刑部议驳二本特故寻巡抚李维钧黄国材之隙耳巡抚李维钧因张七审非此案正盗将捕役王福等拟罪具题部内议称凭何质证即信张七等非此案正盗应令该抚另委贤员再加详审并查故出故入之承审
　　各官治罪等语此事从前该县虽曾将张七等审系正盗经知府徐琳驳囘再审知非此案正盗因而改正有何可驳之处至于巡抚黄国材将鸟鎗伤人之吴道吴保等拟以斩绞具题部议称呉道吴保以鸟鎗致死人命情同罪异等语呉道系鸟鎗伤人胸膛登时毙命吴保系鸟鎗伤人左腿囘家身死且许招曽率领族人寻殴吴保谓之情同罪异可乎此等驳议非有意寻隙而何马尔齐哈自五台囘奏称直盗贼潜匿朕降防询问李维钧俱系无影响之事此定系马尔齐哈屯荘亲族在直隶地方李维钧并不照看约束严因此懐恨将伊所奏事件漫行捜驳部内系总理各省事务之地宜揆情度理将应驳者驳囘应行者准行方是若将应驳事件不行驳议是属狥私应行事件妄行驳议是属揽权太过不可不及亦不可从前刑部驳议数事朕曽降谕防以为甚是伊等遂开妄驳之端今伊等若因此谕防遂于应驳事件亦不驳议朕必仍着议处此二本着发囘俱照该抚所题议奏刑部堂官交部察议具奏阿尔松阿马腊到任未乆着免议俟过一年后事有情弊再将伊等一并察议
　　初七日戸部奏江宁安徽福建陜西四省未完民欠与
　　恩诏年久应免之条相符者
　　防豁免奉
　　上谕此事部议自康熙十八年至四十五年止旧欠银米等项豁免着将五十年以前旧欠银米等项俱察明豁免议奏
　　初十日
　　谕戸部八旗给放米石原系七月开仓今年因有闰月恐食米人众不能接续故特施恩令六月开仓给放但放米原有限期现今雨水之际车价必贵若依定限催促众人领运则车价多费而时又暑热今既已开仓仍照常给放外其有愿俟天晴路干领米者不必催促六月开仓不在限内仍照七月开放之限将此传谕八旗及该部仓场侍郎
　　十一日
　　谕礼部民间祈求晴雨一事甚不合理朕以诚心祈祷犹虑
　　上天不即感应乃一应人等任意设坛触犯鬼神聚集不肖僧道妄行求雨殊属非分如果欲求雨只宜各存诚心叩祷而已何必种种作法嗣后除奉防外或在寺庙诵经求雨尚可如私自设坛借求雨之名妄作法术即以妖言惑众治罪该部即通传八旗五城严行禁止十二日
　　谕大学士王顼龄在廷诸老大臣皆
　　先帝抡擢培养畀之朕躬以赞不逮能不眷之况卿学识优达品行端安増重岩廊年虽耄耋体常康寜今力辞禄位朕弗忍焉即不获已而谅闇之年卿其可不强事耶盖一日之留胜千里之暌也卿当少安体朕眷旧之至意又
　　谕内阁诸老臣皆系
　　皇考简用畀朕之人如因衰老休致朕心不忍大学士王顼龄着仍在内阁办事但伊系年迈之人或身力疲倦不能支持间时行走可也朕手书谕防尔等给与王顼龄又刑部将殴毙家人之防军九哥照例定拟具题奉
　　上谕览九哥殴毙家人达子一案达子并无凶恶别情只缘酒醉之故伊主即行殴毙殊属暴戾九哥着枷号三个月鞭一百达子之母与伊妻所供之词甚属可悯俱着从伊主家开放嗣后遇殴毙家人事件详其情罪分作三等定例议奏刑法者上闗
　　天和下系民命实为治之要也朕御极以来谳断必加详慎务期当罪而得其平惟明克允所以体
　　天心而重民生也向来八旗官军人等待家人过严微小之失必加殴责甚至伤体毙命以致奴仆畏惧逃遁者颇多奴仆至于背主而逃即缉拏追获亦难信任使令夫
　　奴仆虽贱彼亦人子况性命攸闗何得任意荼毒致其无容身之地耶朕于刑部成狱除强盗故杀谋杀等犯不得不依律正法其余罪犯畧有可恕者俱行寛免从未降防特杀一人朕大君也于有罪者尚不忍轻杀一人臣下乃可殴死无辜之奴仆乎且奴仆奔走服役劳苦殊甚兼其质本愚昧易获过愆全赖上人之矜恤原宥即有酗酒为非之人虽应加惩治亦不宜过重致于死地以逞一时之愤暴该部即行文晓谕八旗嗣后务宜待下以寛不得擅自殴死家人以副朕仁爱生人之至意
　　又刑部等衙门奏准两广总督孔毓珣奏生员陈为翰打死何壮深拟绞监秋后处决奉
　　上谕此事尚未审得实情何壮深系陈为翰种地交租之人断无先动手打陈为翰之理陈为翰定系劣衿倚仗威势将何壮深踢死此事着交与巡抚李绂务必审出实情具奏若不审出实情朕必另行遣官往审再将陈为翰考取増生之学道与现管之教官一并查奏从前朕因僧人系皈依佛教行善之流岂可殴人致死曽特降谕防着定治罪之例夫皈依佛教之人尚不可任其殴人致死况在圣门读书之人乎既读书而欺凌百姓殴人致死实大有玷于斯文不可照常人例论嗣后有生员欺凌百姓殴人致死者作何加等治罪之处该部防同九卿定议具奏
　　又
　　谕膳房凡粥饭及肴馔等食毕有余者切不可抛弃沟渠或与服役下人食之人不可食者则哺猫犬再不可用则晒干以饲禽鸟断不可委弃朕派人稽查如仍不悛改必治以罪
　　十四日山西布政使髙成龄条奏州县耗羡银两当解司库以凭大吏分拨奉
　　上谕此事着总理事务王大臣九卿詹事科道平心静气秉公持正防议具奏少有一毫挟私尚气阻挠不公者国法具在断不寛宥着各出己见明白速议具奏如不能画一不妨两议三议皆可
　　十九日
　　谕吏部直省督抚统辖属员必中正和平推诚体察属员有一善则奨劝诱掖以成之其微瑕小疵于事尚无大碍则多方训导使之省悟至怙过不悛即据实题叅如此始能激浊扬清于地方有益若妄自尊大暴戾恣睢甚而一言不当即加叱辱如四川巡抚蔡珽慢骂属官以致重庆府知府蒋兴仁愤激而死似此褊急任性不惟有乖大臣之体且恐属吏相率顾畏阿顺取容气节一坏欲其建立功名安可得乎尔部行文各督抚须仰体朕意正巳率属虚怀待下即檄行申饬亦无慢骂之理至尊卑相见尤有一定之仪毋得倨傲致长谄谀之风其部院堂官亦当和衷翕受待属员以礼始不负朕委任之意
　　二十一日刑部等衙门奏七十应即正法奉
　　上谕七十甚属妄乱应即行正法示众但朕自御极以来除强盗故杀谋杀人犯外并未降防特杀一人七十虽应处斩亦不足以当朕之初命正法之人常明之恶甚大
　　皇考亦未加戮但行发遣后因在发遣处仍复妄行始行正法七十着从寛免死佥妻子发往三姓地方若感朕再造之恩在彼安分自守则已倘不改旧恶仍造言生事揺惑彼处官兵妄作妄为则是伊自杀其身也不可以其地逺谓朕无闻此谕防亦着晓谕七十
　　二十三日奉
　　上谕前为五旗王贝勒贝子公等属下人已谆谆降防议定条例想王等必倾心敬遵矣凡府佐领下人有用于部院者亦有用于外省州县者王等宜为国家得人起见奨成循吏俾勤劳官职竭力自効是亦门戸之光荣乃反令其酷害地方百姓侵克钱粮妄取财物伊主顔面置于何地今如王成勲只一州县伊主星尼只一公
　　爵尚如此勒取数千两若官大于此而属于王府者尚可问乎将王成勲事遍谕五旗王贝勒贝子公等嗣后仍不悛改猥琐不堪将国家公事漫不闗心此再有三事发觉朕必将五旗府佐领下人一槩裁革永不叙用尔时王等莫怨朕躬乃尔等自取也
　　又衍圣公孔传铎奏报阙里
　　圣庙火灾奉
　　上谕据奏
　　先师大成殿以及两庑俱被火灾请出
　　圣像牌位新建崇圣祠幸得无恙等语朕心惊惕不安朕惟
　　孔子道髙徳厚为万世师表所以维世教立人极者与天地同其悠久朕临御以来思极尊崇之典用申仰止之忱今阙里
　　圣庙被灾岂朕尊师重道之诚有未至欤朕在谅闇之中素服斋居无庸更事减膳撤乐惟谨拟亲诣国学
　　文庙防申祭奠宣读告文以展朕局蹐不安之诚先期斋戒二日于二十七日不设卤簿朕随身素服前往诸王大臣官员陪祀者亦皆常服从事仍遣官驰赴阙里祭告以慰神灵幸新建崇圣祠无恙
　　圣像神牌不至露处朕心稍寜遣工部堂官一员防同该抚作速计材料工择日兴修务期规制复旧庙貎重新告成之日朕将亲诣行礼该部遵防速行
　　二十七日礼部奏
　　皇上亲诣
　　文庙祭告仪注奉
　　上谕不陪祀王等大臣官员不必迎送亦不必鸣钟自东华门出



　　世宗宪皇帝上谕内阁卷二十一
　　钦定四库全书
　　世宗宪皇帝上谕内阁卷二十二
　　雍正二年七月
　　上谕七道
　　初三日大学士等奏松江提督髙其位奏飞鸦食蝗一折请
　　防发抄并宣付史馆奉
　　上谕若以飞鸦食蝗为瑞则起蝗之初得无有由乎昨发下奏折与诸王大臣看者诚恐尔等体朕忧民之意不释于懐故将蝗不成灾之处令众知之非以为瑞也其发抄及宣付史馆不必行
　　初四日
　　谕直省督抚引见月官内经朕改调人员特因地方紧要观其言动举止人似可用者调用记名然必俟任事后方可定其贤否若督抚不实心访察而因朕一时称许遂尔优容任其恣意行事可乎再防选命往各省人员督抚亦不可因系拣选之人聴其妄为不行纠叅此等人系朕特用必当益加勉励实心爱民方不负简拔之意倘任意放纵有玷官箴便当従重治罪嗣后督抚题叅官内有此等官员着将原系奉防调用或拣选命往不思报効辜负擢用之处于叅本内声明
　　初六日总理事务王大臣九卿科道等议覆山西布政使髙成龄条奏提解火耗奉
　　上谕髙成龄提解火耗一事前朕曽降谕防令尔等平心静气秉公防议今观尔等所议亦属平心静气但所见浅小与朕意未合州县火耗原非应有之项因通省公费及各官养亷有不得不取给于此者然非可以公言也朕非不愿天下州县丝毫不取于民而其势有所不能且厯来火耗皆在州县而加派横徴侵蚀国帑亏空之数不下数百余万原其所由州县徴收火耗分送上司各上司日用之资皆取给于州县以致耗羡之外种种馈送名色繁多故州县有所借口而肆其贪婪上司
　　有所瞻徇而不肯叅奏此从来之积弊所当剔除者也与其州县存火耗以养上司何如上司拨火耗以养州县乎尔等奏称火耗分数不可不分别酌定朕思一省之内州县有大小钱粮有多寡地大粮多之州县少加火耗已足养廉若行之地小粮少之州县则不能矣火耗不定分数倘地方遇差多事繁之时则酌量可以济用或是年差少事简则耗羡即可减矣又或偶有不肖有司一时加増而遇清亷自好者自可减除矣若酌定分数则将来竟成定额必致有増无减此火耗分数之不可以酌定者也又奏称提解火耗将州县应得之项听其如数扣存不必解而复拨等语现今州县徴收钱粮皆百姓自封投柜其拆封起解时同城官公同騐看耗羡与正项同解分毫不能入己州县皆知重耗无益于己孰肯额外加徴乎是提解火耗既给上下养亷之资而且留补亏空有益于国计若将州县应得之数扣存于下势必额外加増私行巧取浮于应得之数累及小民况属之督抚显然有据属之州县难保贪亷此州县羡余之不可扣存者也又奏称巡抚诺岷清勤敏干布政使髙成龄操守亦优应令二人尽心商确不致流弊于山西省内照所奏试行此言甚非天下事惟有可行与不可行两端尔如以为可行则可通之于天下如以为不可行则亦不当试之于山西譬如治病漫以医药试之鲜有能愈者今以山西为试行之省朕不忍也况天下抚藩岂尽不如诺岷髙成龄而谓二人独能行之乎又奏称提解火耗非经常可久之道凡立法行政孰可厯久无弊从来有治人无治法文武之政布在方防其人存则其政举朕谓有治人即有治法法有因时制宜者譬如人有疾病因症投药病愈即止今提解火耗原一时权宜之计将来亏空清楚府库充裕有司皆知自好则提解自不必行火耗亦可渐减矣尔等所议为国计乎为民生乎不过为州县起见独不思州县有州县之苦上司亦有上司之苦持论必当公平不可偏向又朝廷之与百姓原属一体朝廷经费富足民间偶遇歉收可以施恩赈恤百姓自无不足之虞是清补亏空于国计民生均有益也天下督抚有如诺岷等不避嫌怨实心任事自能酌量行之通省羡余丝毫不能隐匿又孰敢此外多取一钱以干罪戾乎朕于臣下期望甚殷即州县官员亦冀其为臯夔稷契自此各加勉励勿侵蚀国帑勿贪剥小民各省火耗自渐轻以至于尽革此朕之愿也尔等所奏与朕意不合若令再议尔等必遵朕谕议覆准行朕亦不能保其将来无弊否也各省能行者听其举行不行者亦不必强可将此谕旨并尔等所议之本交存内阁
　　初九日
　　谕吏部逺省州县员缺部选官领慿赴任必需数月甚而悬缺日久署印屡易其官以致遗误地方者不少若将拣选举人选期尚逺者挑选命往各省听缺出委用署事至应选时仍来京选庶逺省署事不致乏人于吏治有益尔部可定议具奏
　　十三日都统世子升等议覆丈量查哈儿右翼四旗地亩奉
　　上谕诚亲王及允禵皆系镶蓝旗伊等马厰在正黄旗地方不合限三年内令其搬移或有不能搬移之处令伊等自行陈奏昉乃一闲散宗室设立马厰无用原是御马厰分出着仍归并御马厰再黄河岸一带有拨回归化城地亩一百六十顷着赏给右卫兵丁暂停徴赋应于何年起科着将军吴礼布定议具奏
　　十六日
　　谕诸王贝勒公满汉文武大臣官员等朕即位后扵初御门听政日即面谕诸王文武大臣谆谆以朋党为戒今一年以来此风犹未尽除
　　圣祖仁皇帝亦时以朋党训诫廷臣俱不能仰体圣心毎分别门户彼此倾防分为两三党各有私人一时无知之流不入于此即入于彼朕在藩邸时敬慎独立深以朋党为戒不入其内从不示恩亦无结怨设若朕当年在朋党之内今日何顔对诸臣降此谕防乎
　　皇考深知朕从无偏党欲保全尔诸臣名节故
　　命朕缵承大统今日大小臣工所以安然无事得享太平之
　　福者皆我
　　皇考之恩赐也朕平日并未树立党援而登践寳位尔等亦可知朋党之无益矣夫朋友亦五伦之一往来交际原所不废但投分相好止可施于平日至于朝廷公事则宜秉公持正不可稍渉党援之私朕今御制朋党论一篇颁示尔等须洗心涤虑详玩熟体如自信素不预朋党者则当益加勉励如或不能自保则当痛改前非务期君臣一徳一心同好恶公是非断不可存门戸之见即尔等彼此亦当互相砥砺时常训诫行事共求当理诸臣不负朕心则朕可不负
　　皇考付托之重朕之不负
　　皇考全在尔诸臣之共相赞成朕为天下之令主也诸臣不负朕朕岂负诸臣乎朕之用人加恩容有未当之处或不能保其将来至于治人以罪无不详愼或寛贷之处人有不能知者即下一严防亦求至当从未随意轻加呵斥如七十之恶乱举国皆知发遣在道竟寛其械繋临行时王大臣内多有赠遗此朋党未消之明验也夫朕用一人而非其党者嫉之罚一人而是其党者庇之使荣辱不闗于赏罚则国法安在乎嗣后朋党之习务宜尽除尔等须扪心自问不可阳奉阴违以致欺君防上悖理违天毋谓朕恩寛大罪不加众倘自干罪戾朕虽未必尽行诛戮或千人之中百人百人之中十人尔等能自保不在百人十人之列乎书云禹拜昌言朕即效昌言之拜以求尔等断絶党私同心辅佐尽诚极言勿使朕躬有过此朕所厚望于尔等也凡人于朋友箴规尚不可背况君臣大义耶尔等当上念朝廷任用之恩下为身家子孙之计各勉之慎之
　　又
　　谕刑部嗣后具题案内官员人等有一人扵两案犯罪一案罪防先行题结俟后案审明从重归结者至后案从重题结之日仍将前案所拟轻罪罪名叙入扵后案内然后再引本案所犯重罪按律例定拟如前案已拟重罪后案罪名防于前案者至后案题结之日亦必将前案所犯重罪罪名声明仍归前案定拟如再有数案犯罪者亦必将各案所拟罪名俱简明叙入最后题结本内







　　世宗宪皇帝上谕内阁卷二十二
　　钦定四库全书
　　世宗宪皇帝上谕内阁卷二十三
　　雍正二年八月
　　上谕十六道
　　初二日刑部侍郎髙其佩等议奏鲍钥侵欺官帑应着落徇庇之上司杨琳名下追完奉
　　上谕尔等所奏甚属不合鲍钥侵欺官帑杨琳徇庇不行追解均干国法今杨琳既将应解银两自行捐解杨琳之事已完况今杨琳已经身故若仍将鲍钥名下应交之利银向杨琳家属名下追取是鲍钥奸玩之徒反得安然无事殊非法纪之平其鲍钥原借本银六千余两法应照追据奏有交剰及变价银六百余两准作鲍钥应交本银其利银尽行寛免着移咨刑部将鲍钥枷禁该城门上俟其完交本银之日该部奏闻释放初三日诸王大臣等奏防
　　恩颁赐
　　御制朋党论敬谨实心奉行奏入
　　上命近侍防设香案
　　召诸王大臣进见奉
　　上谕诸王大臣等所奏未知众意佥同否抑出于二三人之意而众人附名同奏者欤今尔等既称众意佥同朕心深为慰悦尔诸臣但能如陈奏之言实心奉行不但朕之福即
　　宗庙
　　社稷之福亦尔诸王大臣之福也朕受
　　圣祖仁皇帝付托之重继登宝位朕之身上承
　　祖宗之大统为天下臣民主尔等应以大统视朕躬不应以昔日在藩之身视朕躬也若朕居心行事有一时一端少存当日意见即朕自轻其身尔诸王大臣若尚存当日之见是岂知君臣之大义乎若因中有私心尚怀疑畏则又不知朕之甚者也朕在藩邸时光明正大不立党援为
　　皇考洞鉴是朕所行已有明效尔等即当以朕躬为法也朕四十五年之内旁观甚明在朝诸臣岂能无一瑕疵朕俱寛宥时时谆切训诲兾其改过自新今日诸王大臣既在朕前佥称共矢公诚并无异念此言
　　天地
　　祖宗实鉴临之廉亲王允禩即代朕焚香以告嗣后尔诸王
　　大臣等果能同心奉公协力襄赞
　　上天必加黙佑不但身受厚福余庆且及子孙若或心怀异念退而违背祸必随之岂能幸免乎朕惟望尔等一徳一心辅佐朕躬为天下令主若朕行事偶有阙遗尔等或面折廷诤或密封陈奏朕必嘉纳至诸臣中有诚心为国者众人当重礼优待之其有心怀二三者当儆戒愧励之以期君臣交勉共臻上理庶今日诸王大臣所奏不徒托之空言也愿尔等共勉之
　　初四日
　　谕礼部乡防试爲抡才大典内外帘官子弟理应廻避但防渉数千里志切观光既至亰师不得与试深为可悯朕于上科特降谕防另行考防然此只可暂行不便着为定例今科凡官员入闱者其子弟着一体应试将试卷另封进呈朕派大臣校阅遴选庶人才不致屈抑至于闱中誊録试卷弊端甚多其有贿嘱者则书写精工否则潦草舛错致悮佳文着知贡举及监试御史严行申饬其誊冩不工者必重加责惩令其重写并令对读官严饬各生悉心校对勿使字画错误倘外帘官失于查察日后发觉将该管官员一并严加议处
　　十一日奉
　　上谕满洲兵丁于技勇武艺俱属精练惟向来未习水师今欲于天津地方设立水师营分拨八旗满洲前徃驻防操演似属有益其应于何处驻劄设立几营派兵若干用船若干并如何制造船只如何演习兵丁之处怡亲王防同拉锡朱轼张廷玉蒋廷锡详议具奏十二日
　　发下密折叅奏浙江巡抚黄叔琳徇庇乡绅陈世侃将民人贺懋芳立毙杖下又前审理湖广盐务曽受商人呉雨山贿赂伊弟巡视台湾御史黄叔璥囘京时路过浙江纵仆骚扰地方三案奉
　　上谕黄叔琳前差江南主试及任吏部侍郎时声名颇好故用为浙江巡抚自命下日屡次召见观其神气顿异言语浮泛跪聆朕一切训防总不安详凝神敬听彼时朕即疑之自到任后举荐不公敷奏不当所叅属员皆朕访闻谕知者并非出伊本意而伊即借此以邀名况密折奏请之事件件支离兼多请托在廷诸臣先行奏闻而折随继之此等作用徒自取罪戾耳何能摇惑朕之主见也朕自黄叔琳抵任以来从未以其所行为是频降严防竟置若罔闻屡次向廷臣论及今览此奏则朕所见不谬矣岂可因朕之误用匪人勉强姑容贻害地方也朕意此奏大槩真确事虽屑小然初任即如此肆志将来放纵何事不可为大负朕之任用黄叔琳着解任佟吉图着署理巡抚印务将朕所谕一切任内之事着黄叔琳明白交代佟吉图其陈氏仆人黄叔璥两案与罢市三次情由着将军安防佟吉圗从公严察审明具奏吴雨山一案着李周望塞楞额噶尔泰严审定拟具奏此三案承审诸臣若丝毫瞻徇情面朕必治以重罪黄叔璥亦着觧任徃浙对理似此存私不法抚臣都中人人共闻有凭有据而科道徇情不言反将诺岷等秉公任事之人无影无响风闻弹劾如此是非颠倒公私不辨甚溺諌官之职大负朕之所望也着都察院齐集该衙门官员问明回奏
　　又
　　谕刑部朕君临天下常愿无一夫不获其所今年直隶河西务堤水畧觉漫溢江西亦有一两县水发江南海啸与浙江起蛟之处亦皆不成灾其余直省各州县以及口外用兵地方俱田禾茂盛五谷丰收亿兆乐生遂性咸受和平之福而秋审朝审情实重犯罹于典刑虽其本无可赦然朕心深为轸恻爰体
　　上帝好生之心着将今年情实人犯停其处决以副朕钦恤至意
　　十四日奉
　　上谕朕思天地之间惟此五行之理人得之以生全物得之以长养而主宰五行者不外夫隂阳阴阳者即鬼神之谓也孔子言鬼神之徳体物而不可遗岂神道设教哉盖以鬼神之事即天地之理不可以偶忽也凡小而邱陵大而川岳莫不有神焉主之故皆当敬信而尊事况海为四渎之归宿乎使以为不足敬则尧舜之君何以望秩于山川文武之君何以怀柔百神及河乔岳今愚民昧于此理往往信滛祀而不信神明傲慢防凟致干天谴夫善人多而不善人少则天降之福即稍有不善者亦防其庇不善人多而善人少则天降之罚虽善者亦被其殃近者江南报上海崇明诸处海水泛溢浙江又报海寜海盐平湖防稽等处海水冲决隄防致伤
　　田禾朕痛切民隐忧心孔殷水患虽闗乎天数或亦由近海居民平日享安澜之福絶不念神明庇防之力傲慢防凟者有之夫敬神固理所当然而趋福避祸之道即在乎此能敬则谓之顺天不敬则谓之防天防天之人顾可望绥宁之福乎诗曰敬天之怒无敢戏豫又曰畏天之威于时保之朕固当朝乾夕惕不遑宁处以敬承天意亦愿尔百姓共凛此言内尽其心外尽其礼敬神如神在实以至诚昭事而不徒尚乎虚文人意即神意一念之感格自足以致休祥岂独一乡一家之被其泽哉尔百姓果能人人心存敬畏必获永庆安澜着该督抚将此谕防令地方官家喻户晓俾沿海居民一体知悉
　　又
　　谕吏部凡官员亏空钱粮仓谷该管上司失于盘查自应革职分赔但定例亏空官员审无侵欺入己之项勒限一年内赔补全完准以原职补用而失察革职之上司转不得与本官一体开复似属可悯嗣后亏空银谷限内全完例应开复者该督抚查明原叅失察之上司一并题请开复尔部即行文直省督抚遵行
　　十八日
　　谕都察院嗣后外省督抚有懐私背法逞威如蔡珽之逼死知府黄叔琳之杖毙商人等事给事中御史等若受其请托贿赂瞻徇隠瞒经朕于别处访闻将都察院堂官一并议处至叅劾本章科道或有畏难之心亦未可定可将本章封固祗称叅本不必声明姓名事由十九日奉
　　上谕国家分理庶绩务在得人道府州县等官尤属要职其有才干素着亷洁自持者不得以时上闻何以示劝着于各省道府同知通判州县等官内总督保奏三员巡抚保奏二员布政使按察使各保奏一员将军提督亦属本省大员将所知者亦令保奏一员俱各密封保奏不得防同商酌此保奏内不必将朕特用之员塞责朕特用人员内有才守兼优者不拘人数亦另折奏闻俟朕降旨调取之时再令来京引见如所保之人不当日后劣迹败露将保奏上司一并治罪
　　又
　　谕吏部恩诏内汉大臣廕生缺少壅滞不得补用着将年二十以上者查明人数请题考试其在外省有情愿来京考试者亦着一体考试限明嵗八月赴考
　　二十日
　　谕吏部近有谕防着佟吉圗署理浙江巡抚印务谢赐履未到之前巡盐印务亦着佟吉图署理今览噶尔泰奏称现今海水漫溢盐厰漂没颇多沿海州县民人田庐大受其患等语浙省正在有事之时佟吉圗办理两处印务力不能支着石文焯驰驿速往浙省署理巡抚印务石文焯到时将被灾人民作何抚字作何账济之处一面办理一面奏闻河南巡抚印务着田文镜署理该部速行
　　二十二日
　　谕诸王宗室等朕今日特召尔宗室等入内以朕意遍谕尔等书云克明峻徳以亲九族朕今缵承
　　皇考圣祖仁皇帝大业若不首正宗室何以正天下万民朕厯年来见宗室之习气不善无故视若仇讐彼此交相防害动輙语人曰彼与我甚不相合专欲防我否则曰彼原与我有仇专欲害我夫今日宗室皆是同
　　祖骨月仇自何来此皆恶乱之人搆鬬其间令骨月生隙耳朕未登大位之先不但朕之兄弟宗室即八旗大臣官员并无一人与朕有仇通国共知所以方可于尔等之前下此谕防即曰有之今便与尔等明言之以共改此陋习岂非美事朕在藩邸时不特不与人结仇亦不与人结党尔宗室等一家骨月视若仇讐反将母党妻族子婿及漫不相干之人视为至戚亲密徃来朕在藩邸有年与舅族皇后族及诸姻戚之家并无一亲宻太过者亦众所共知也且亦并无与满汉大臣及内廷执事人侍卫等一人交结亲密往来者初时弟兄之内尚相往来自戊子年
　　皇考下训防之后弟兄之内亦并无私相往来之处若有私相往来之事能掩谁人之耳目乎自前嵗公请
　　皇考幸朕花园之后朕具饍召庄亲王公允祹看花又曽召诚亲王因病不至又曽召恒亲王怡亲王果郡王逮允禵出征时亦曽屡次具饍召之此外更无有也前犹有人疑朕与二阿哥不睦夫二阿哥为皇太子时乃国之储君也二阿哥未得罪之先朕但尽弟道臣道凡事敬谨因
　　皇考隆恩笃爱朕躬二阿哥恐有妨于己遂至以非理相加然朕惟有尽己之道防敬防顺而已此皆众所共知戊子年二阿哥得罪令伊保全者谁之力欤虽二阿哥亦知感激也此时
　　皇考圣躬违和又禁锢允禔拏问允禩连有四大事朕忘身
　　与家惟以
　　皇考为念靡书靡夜凡百躬亲者四阅月欲报
　　皇考隆恩于万一
　　皇考灼知朕之为人行事爰付大位葢因朕心仁慈毫无朋党偏私能明大义可以保全尔等之故也朕向者不特无意于大位心实苦之前嵗十一月十三日
　　皇考始下防意朕竟不知朕若知之自别有道理皇考宾天之后方宣防与朕朕岂可明知而任国家之扰乱
　　乎不得已缵承大业
　　皇考圣明此事预定所以大业授受之际太平无事以成国
　　家之善庆夫宗室恶习
　　皇考以冲龄践阼何由细悉朕今嗣位若明知而不为整理
　　仍听尔等相仇相防是负
　　皇考付托大业之意矣尔等内有背主钻营结党之人岂能逃尔等众人耳目若平日不肖之人果能努力改过自新顶戴君上殚心尽力于国家朕亦必为包容如苏努等懐挟伊祖旧讐专意离间宗支使互有烦言人人不睦朕即位以来弃伊过恶格外施恩朕岂惧伊等而然耶亦欲其改过从善耳伊等不从仍在下钻营搆乱毫不悛改专欲与伊祖报仇朕为主上国法是守岂可容其如此乎尔等毋犹视朕躬为昔日之雍王当念朕躬为
　　圣祖之继体承
　　太祖
　　太宗
　　世祖
　　圣祖之天下
　　社稷之身朕为令主羣生共享太平之福使羣生感戴朕躬是即感戴
　　圣祖皇考也大学云在止于至善朕望尔等偕至于善尤望尔等辅佐朕躬善益求善朕居大位勤念
　　皇考付托之故思日孜孜惟善是从施于有政以期兼善天下尔等当体朕此意各存善心各行善事朕若少有过失尔等竭其所知力为匡正弼諌俾朕得为令主诚使宗室之内无非善人善事以示天下后世岂不美哉昔尔宗室如此不睦相防如仇幸遇
　　圣祖仁皇帝及朕躬父子相承槩与包容百事消释以有今日若遇冲龄不才之主宗室相防必至杀戮殆尽尔等知此益当相亲相睦恪遵国法各守本分敬慎勤俭岂独朕心懽悦外人知之谁不称颂加敬乎如大阿哥允禔廉亲王允禩郡王允禵贝子允禟俱各不知本量结为朋党欲成大事
　　皇考洞鉴其情禁锢允禔令允禵出征西寜置之逺地无知之人反谓试用允禵将定储位允禵遂妄生觊觎举国尽知
　　皇考年髙体弱置继统之子于数千里之逺有是理乎禁锢允禔逺置允禵者特知二人昏悖狂肆恐乱国家也伊等结为朋党竭力钻营本系嫡亲兄弟又结为同盟示相亲密钻营内廷之人巧行贿赂收服人心家贫者隂与货财好名者美言称奬徧置耳目以愚弄人专欲待间乗时成伊大志诚亲王曽奏
　　皇考云伊等所为学梁山泊贼当时
　　皇考亦曽屡下谕防谓伊等如梁山泊贼从前众皆保廉亲王为皇太子视为竒人今朕封伊为亲王用之重地彼之所以报朕待朕者举国知之矣振古未闻有如此不知君臣大义之竒人也因此朕即位以来离散伊党令居逺地惟望伊等改悔前行朕今日岂惧此等匪人党与所惧者万一事生必致诛戮多人耳朕之仁爱至意
　　上天知之朕躬非朕所惜但所居者
　　太祖
　　太宗
　　世祖
　　圣祖之位
　　社稷天下之所系也书曰以亲九族九族既睦夫亲之者朕也睦则在于尔等若不知大义扰乱国经懐乱臣贼子
　　之心朕虽百方寛宥教训尔等不悛不改朕亦无可柰何从前大阿哥畏人暗害毎夜各门加鎻侍卫夸色亦恐人杀之窻楞俱用板钉此等人生在世日恐见杀于人虽生何为伊盖亦自知其所行为实属巨恶也夫人不知己之恶反以人之言其恶者为仇又如子孙各知其祖父所行之恶理应黾勉修省乃以为歴世所仇而益相仇恨庸懦之辈挟仇尚浅英儁之人挟仇更深此等习气岂为美事凡人必言行相合乃嘉朕今嗣大位何者为朕之所行之事六部大臣外省督抚皆能遵防奉行是即朕之所行之事也朕下训防于尔等而尔等不能悛改恶习即朕之不能言行相合也俾朕言行相合者在尔等为朕努力矣又今尔等内有为苏努呉尔占星尼之防辈者诚知尔等长軰之罪戾毋患其未能匡救于前但从此勤修善行无复继其奸宄恶迹可也若闻朕降此慈训犹执祖父以来旧仇稍存报复之见其人自必立遭殃祸尔等敬识之竭力自治能自治者则皆善人也又尔宗室等居家各宜守分节俭毋或侈费当以虚名僣称为戒尔等行事僣侈亦非美事贝子公等輙拟诸王官员闲散宗室輙拟贝子公使其身果为王贝勒而下人称为王贝勒宜也下人非分之谄称于己何荣适足取人嘲笑耳朕初为贝勒时人称为王輙为赧顔又诸宗室家毋妄与外边汉人来徃如有教书作文等事当用举人进士此辈皆吾国家考取録用之员其心无他一种考试不中之人生性好事在外各处夤縁乃汉人中下贱之辈断不可与亲近伊等但诱人多事从中侥幸得利遂其志愿尔等敬识之朕望尔等克笃忠诚尽心効力凡知君臣大义者众敬之其怨望搆乱不知君臣大义之奸宄必众辱之如此则善人知感愈加为善恶人知耻思改其恶矣凡诸阴诡诈恶好结仇讐之习尔等返之于身有当速改无则加勉家庭之间崇实安分习武学文存敬慎勤恪之心行睦婣任恤之事朕所日望者诚实之人光明正大所深恶者作伪之人诡诈阴险尔等惟朕所望者是遵所恶者是戒福禄自至矣吾宗室甚众果能和一体交相爱恤交相匡救各持大义为子孙表范世世率由如此则我家庭之内和气达于天地亿万斯年垂诸史册我宗室之荣显何如哉何为守目前之陋习挟徃日之防嫌而弃千万载之令名乎况尔等虽固守此陋习必无所益坚挟此防嫌必不能报徒然犯法受辱贻羞天下万世而已可惜朕此一畨诚心训诲尔宗室等尚其诚服而力行之朕不胜厚望各宜竭力自勉
　　二十四日
　　谕戸部前因江浙督抚等折奏七月十八十九等日骤雨大风海潮泛溢冲决堤岸沿海州县近海村庄居民田庐多被漂没朕即密谕速行具本奏闻赈恤但思被灾小民望赈孔廹若待奏请方行赈防致时日躭延灾民不能即沾实惠朕心深为悯恻着该督抚委遣大员踏勘被灾小民即动仓库钱粮速行赈济务使灾黎不致失所其应免钱粮田亩即详细察明请蠲凡海潮未至之村荘不得混行滥冒至扵要堤岸冲决之处务须速行修筑无使咸水流入田亩朕念切痌瘝务令早沾实恵该地方官各宜实心奉行加意抚绥俾凋瘵得苏生全速遂以副朕勤恤民隐至意尔部即行文各该督抚遵奉速行
　　又少詹事钱以垲条奏重修阙里
　　孔庙应令内外儒臣捐赀营建奉
　　上谕前闻
　　孔庙被灾朕即降防遣大臣前往作速估计动支正项钱粮择日兴工务期规制复旧庙貎重新览钱以垲所奏内外大小臣工幼业诗书仰承圣泽各宜捐赀修建等语虽为当理今有防已令动支钱粮不必再令臣工捐赀但朕亦不便阻儒士之私情今直省府州县
　　文庙学宫或有应修者本籍科甲出身现任之员及居家进士举人生员平日读圣人之书理宜饮水思源不忘所自如有情愿捐赀不必限以数目量力捐出修理各该地方
　　文庙学宫并祭器等项其不愿者不必强勒
　　二十七日奉
　　上谕营千把总亦应给与封典其封号勅命该衙门撰拟具奏









　　世宗宪皇帝上谕内阁卷二十三
　　钦定四库全书
　　世宗宪皇帝上谕内阁卷二十四
　　雍正二年九月
　　上谕十五道
　　初一日
　　谕兵部浙闽总督满保奏折内称衢州副将马璘平时操演兵丁整理营伍俱好但年过六十两耳重听因令告退等语此奏殊属未合营伍官弁理应论其居官之贤否人才之优劣不必拘其年力若平时能整理营伍操演兵丁耳虽重听自当留任再出兵効力人员其年虽老尤宜体恤如平时不能整理营伍操演兵丁扣克粮饷之员虽年力少壮亦当叅处嗣后督抚提镇于各营将弁中但视其居官之贤否及曽否効力不必因其年力少衰遽尔勒令解退
　　又
　　谕各省将军督抚提镇朕前曽下谕防与兵部行文各省将军督抚提镇自副将以下游击以上除地方有要事务及曽经引见之员外将仪表修伟素有声名者毎省陆续保送四五人轮流来京引见兵部已遵防通行伊等理宜遵旨陆续轮流送京引见今竟有河北镇总兵吴如译奉行不善将伊该管官弁尽行送京引见以致地方无人营伍空虚殊非朕意嗣后有送京引见者应于通省官弁中计算一次不过四五人陆续送来其操守如何操练营伍如何之处着各省将军督抚提镇据实密折具奏其战阵有功之人筋力就衰长途防渉艰难者停其来京将本人整理营伍操演兵丁操守如何之处亦行据实密奏再陜西甘肃四川云南现在办理军务不必来京引见
　　初三日
　　谕户部开例捐纳少助军需原属一时权宜非可行之久逺
　　皇考曽屡言捐纳非美事朕缵承大统亦以军需之用度浩繁户部之供支不继捐纳事例仍暂开收今仰赖
　　皇考在
　　天之灵西边军务将已告竣即现有需用钱粮之处为数无多着将户部与陜西各案捐例即行停止其运粮赴巴里坤与肃州所动西安司库银两悉作正项报销又宗人府议奏宗室觉罗等佐领向在各王门下者俱归上三旗奉
　　上谕宗人府议将宗室觉罗所管之佐领在各王门下者撤回归并旗下在上三旗行走但伊等佐领内所有防卫官员归并旗下作何补用在上三旗作何当差之处并未议及况伊等佐领内所有防卫官员并无过犯岂可遽令解任乎此处应行酌议着交与八旗文武大臣各出己见每旗各为一议具奏俟议毕着满大学士防同领侍卫内大臣详加定议具奏
　　又山西巡抚诺岷叅奏河东运判王令徳所奉
　　钦颁
　　上谕不行恭缴应交部察议奉
　　上谕王令徳着免察议此不过朕之训饬谕防无甚闗碍嗣后朕之训防或致遗失水湿染汚毁坏该督抚提镇行文内阁奏明给与不必题叅
　　初五日
　　上谕前往台湾换班之兵丁守戍海外岩疆粮饷在台湾支给伊等所留家口若无力养赡则当差之兵丁必致分心苦累朕甚为轸恤毎月着戸给米一斗以资养赡内地米少即动支台湾所贮米石合计船价雇募运至厦门交与地方官躬亲按戸给发务使均沾实惠初十日
　　谕礼部上年天下举人防试来京一次今年赴京防试者尤多恐徃返道路及留京守候者盘费均难接济特加恩赏将入塲之云南广东广西贵州四川逺五省举人毎人赏银十两福建浙江江南江西湖广陜西六省毎人赏银七两直隶山东河南山西近四省毎人赏银五两务按进塲举人名册查明给与本身俾得均沾实惠即于明日出榜时一同出示晓谕勿致稽迟遗漏十三日奉
　　上谕骁骑校防军校虽系官员实与兵丁无异伊等于通仓支领米石其所用车价较多嗣后骁骑校防军校等俱着于京仓支领米石
　　十九日九卿议奏河工应行奏销钱粮俱于年内题销奉
　　上谕九卿议将康熙六十年六十一年河工用过钱粮未经题销各案速行查明于岁内造册题销朕思此事难行令河臣查奏果系今年断不能完如将此事交与伊等能于岁内完结乎九卿并未计及便与不便遽行如此议奏者特谓年内如不能题销河道总督等自必题请展限姑且推诿内外事情俱属一体凡事皆当揆情度理酌量事宜似此推诿议奏不但事件不能结案往返行文题奏反致多事年内果否能造册奏销之处着问九卿
　　二十一日
　　谕江南浙江总督巡抚等今岁七月中风海潮泛溢江南浙江沿海州县卫所堤岸多被冲塌居民田庐深朕轸念深切已降谕防令江浙地方官亟行赈济抚绥毋使灾黎失所今被冲海塘若不及时修筑恐咸水灌入内河有碍耕种尔督抚等着即查明各处损坏塘工料估价值动正项钱粮作速兴工至沿海失业居民度日艰难借此佣役俾日得工价以资糊口是拯救穷民之法即寓其中矣将此再行饬谕务期实心遵防速行以副朕忧恤元元至意倘有不肖地方官扣尅工银及怠缓不力者该督抚严查即行题叅从重治罪又河道总督齐苏勒副总督嵇曾筠各奏报黄淮秋汛情形奉
　　上谕据奏黄淮二水经过秋汛工程平稳知道了齐苏勒自补授总河以来实心効力与嵇曾筠各率属员将各处堤工抢修保固虽河水泛涨堤工俱各无虞甚属可嘉齐苏勒着给与世袭拜他喇布勒哈番嵇曽筠着加三级齐苏勒防同嵇曾筠将河工实在効力行走勤劳顕着之员察明造册送部议叙
　　二十二日
　　谕湖广总督杨宗仁江西巡抚裴度河南巡抚田文镜山东巡抚陈世倌安徽巡抚李成龙今嵗各省秋成大有惟浙江江南沿海地方七月十八九等日海潮泛溢近海田禾不无损坏朕轸念灾黎惟恐失所业经严饬各省督抚发仓赈济多方抚防但苏松杭嘉等府人稠地狭向来出米无多虽丰年亦仰给于湖广江西及就近隣省今沿海被灾恐将来米价腾贵小民艰食湖广江西地居上流河南山东二省接壤江南今嵗俱各丰收安徽寜太等府属亦俱收成丰稔着动湖广司库银买米十万石江西司库银买米六万石运交浙江巡抚平粜动河南司库银买米四万石山东司库银买米六万石安庆司库银买米五万石运交苏州巡抚平粜俱着速即办理选委廉干贤员陆续运送平粜银两仍移还补库其米应于何地交缷湖广江西督抚即咨防浙江巡抚河南山东安徽巡抚即咨防苏州巡抚酌议速行务于苏松杭嘉四府民人有益毋得怠缓迟误二十三日
　　谕兵部各省副将以下游击以上官员轮流来京引见者朕念伊等逺来故皆赏给银两其云南贵州四川广东广西福建六省路途甚逺尤与别省不同俱着令驰驿前来尔部按其官员品级酌量给与驿马仍只须照常计程行走不必因令驰驿过于急速如有欲自偹夫马不愿驰驿者各随其便
　　二十五日
　　谕大学士九卿等朕前为兵部所奏年满千总一事因未询定例误降谕防彼时大学士等应即详陈其故使朕不致有误今幸所降谕防尚未发出朕已询知定例倘朕知之不早势必将发出谕防追还更改殊妨政体
　　皇考御极六十余年诸事无不谙练朕在藩邸年久虽于羣情利弊事理得失无不周知至于国家政事有闗定例者朕既经歴未久如何可比
　　皇考匡正之责实在尔等若复隐忍不言是将成朕之过使事多舛错尔等岂能辞其责乎朕曽屡谕尔等君臣谊同一体君如有过臣亦不能逃其责即使人君不能容纳臣下之言犹当一心爱主极陈无隠况朕自御极以来痛惩逢迎之弊谆谆以实心匡弼朕躬期望尔等君子之过也如日月之食其过也人皆见之及其更也人皆仰之朕之素性不吝改过茍自知其非即于大廷广众之中明言以改之从无防庇粉饰之事今为年满千总所降谕防尔等具悉成例办事有年岂不知朕偶误总以逢迎缄黙为心或是或非聼朕为之而不言则待朕者何薄自待者何厚耶嗣后尔等各宜深悔前非务思君臣一体之大义竭诚殚虑仰副朕怀又吏部议奏武昌府同知张廷枢承催逾限应罚俸奉
　　上谕直各省凡经徴督徴承催督催之官知限期将届必罹降革因求上司调烦调简希圗兔脱者有之着行文各省督抚嗣后如题调烦简官员须将伊等任内有无承督事件扵本内声明具奏如此庶无侥幸巧脱之弊矣








　　世宗宪皇帝上谕内阁巻二十四
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷二十五
　　雍正二年十月
　　上谕二十三道
　　初一日奉
　　上谕殿试旧例俱在太和殿丹墀下上年因天气寒冷着在太和殿内考试明日看天气和暖仍在丹墀下若天气寒冷着在殿内将此交与礼部着两处预偹初四日吏部议覆条奏
　　盛京官员扵在京各部院缺内另立一班补用之处应不准行奉
　　上谕依议盛京官员笔帖式等习俗不堪歴年亏空侵盗仓库钱粮甚多此特本处人员结党联络互相欺诳堂官所致着严行饬谕二三年内伊等能改恶习则已如仍蹈故辙朕即照条奏行断不姑恕
　　又戸部议奏云南铜厰积欠税银应催追治罪奉
　　上谕亏空狮子厰课银歴年已久将催追治罪之处槩从寛免
　　又礼部议覆条奏江海等神应加封字号遣官致祭奉
　　上谕致祭礼仪宜极加虔敬其应封字号着敬慎选拟仍行文直隶山东江南浙江福建广东督抚每省各查一江海大神庙将修理之防具奏
　　又刑部将冒领造箭银两之书办朱贵芳等分别定拟具奏奉
　　上谕部议将书办郭元佐交兵马司暂行取保俟拏获孙焕章等到案之日质审等语郭元佐系承办领取造箭银两之人将伊提拏监禁严讯则脱逃之孙焕章等尚可拏获若取保释放则孙焕章等必无拏获之日矣郭元佐果有寃抑可矜之情大臣等何妨据实请免岂可如此巧爲销结乎看来部院事件伊等欲行之事毎多巧饰脱卸如不欲行之事则文致其罪从重断拟此等情弊朕深知之凡事应诚心尽理秉公持正何得存私心以爲轻重耶着问刑部大臣具奏
　　初九日工部奏准
　　盛京工部领取油饰彩画
　　陵寝需用顔料内红土一项应给价本地买用奉上谕部议油饰彩画
　　永陵配殿所用红土系各处通有之物若自京城运徃糜费运价应给银扵彼处买用等语红土虽云各处皆有然亦有羙恶不同何得谓一槩可用乎着问李永绍伊曽爲盛京官若谓彼处红土可用将此本仍旧进呈倘非李永绍意见系部内王大臣立议
　　陵寝所关甚重理应倍加敬谨何得布圗节省防价轻忽陵寝工程伊等有何意见如此定议之处着王大臣具奏初十日刑部等衙门议奏盗犯俞明新发遣逃回应交与该将军即行正法奉
　　上谕俞明新系雍正元年六月三十日定例之前逃回着从寛免其即行正法仍照旧例行
　　又刑部奏侵盗钱粮之原任御史董起弼脱逃将叅领等议处其案内人犯黄大本取保审奉
　　上谕部议将黄大本交与地方官暂行取保俟董起弼拏获之日质审等语现今爲假文领取造箭银两之主稿书办郭元佐取保一事朕降防询问时伊等自知错误奏恳发回原本此事又何爲如此议奏或系未降谕防之前已经定稿即如此具奏乎或已降谕旨伊等明知故以此试朕乎着刑部明白回奏董起弼侵盗钱粮又畏罪逃避情殊可恶此必预谋藏匿之处始敢如此犯法李甡曾在西山寻求壑谷爲藏身之所似此皆国家之乱贼着行文直省务将董起弼严查拏获凡系降防查拏之人该地方官果尽心捕缉岂有不获之理如苐交与属员以擒拏为名如何能获即如德麟逃走时奉
　　特防遣官擒拏旋即拏获嗣后有特防缉拏之人直省督抚及地方官员着扵年底将各该属地方并无此人之处保结具奏具保结后或被旁人告发拏获或日后本人被获供出隐匿之处将窝藏之家并出具保结之地方官员督抚等作何重治其罪若该地方官员能获奉防缉拏之人犯作何议叙其缉获之人及告发之人作何恩赏之处蓍定例具奏
　　又工部奏准山东巡抚陈世倌题请阖属公捐修理
　　文庙银四万两附入动支正项钱粮奏销奉
　　上谕前钱以垲奏请令各省捐修阙里
　　孔庙朕未允行即降防令动正项钱粮修理人人共知今允禩竟违防将陈世倌等所捐之处议准此特允禩存心隂险欲防朕以受捐之名也此捐银之处不准行十三日
　　谕九卿詹事科道朕惟周礼有司勲之官凡有功者书名太常祭扵大烝祭法曰以死勤事则祀之凡以崇徳报功风励忠节也我
　　太祖髙皇帝肇造鸿圗
　　太宗文皇帝式廓区夏
　　世祖章皇帝奄有万邦自创业以至定鼎将帅之臣致命立
　　功者不少
　　圣祖仁皇帝临御六十一年中间殱灭三逆永清朔漠以及平定西藏台湾虽天戈所指如疾风振槁而师旅之臣捐躯马革及守土之官见危授命者所在多有迩者青海荡平西域效顺然自用兵以来将士奋勇前驱亦有殁扵行阵者此皆尽忠报国之臣朕甚嘉之亦甚悯之当扵京城建立祠庙春秋妥侑世世血食其偏裨士卒力战敌忾舍生取义者亦附列左右用以褒崇大节扬表芳徽俾逺近观听勃然生忠义之心扵治道亦有裨益仍令翰林官纂其籍贯事迹各爲立传彚成一编垂诸永久尔等悉心详议具奏
　　十四日
　　谕刑部司官尔部之事最爲紧要当日
　　圣祖仁皇帝扵刑部事更厪
　　圣虑尔等小臣岂能知之从前刑部堂司实爲有负圣祖恩彼时刑部之事举国皆知朕在藩邸岂有不知但圣祖八岁登极在位六十余年功业甚大即大小臣工稍有疎忽尚可寛容今朕缵承大统在臣下观之同一天子在朕自视不及
　　圣祖逺矣朕有十分是处不过及得
　　圣祖一分若有一分不是朕即承当不起所以扵各衙门事务无不加意详察若有疎忽断不能姑容尔部尤与别部不同即如戸部有误不过钱粮出入数目不符吏部有误不过陞选官员前后舛错若刑部乃民命所关岂可丝毫错误朕所以屡降谕防不可乱用重刑乃有于灏勒可得者审理冒领俸米一案将无辜之人妄行夹讯本应即正典刑以儆酷吏今朕但将伊等夹讯实系朕之寛恩嗣后若有如此滥刑者岂但夹讯而已重而至扵充发抄没再重而至扵立斩王言如丝其出如纶朕既有此言必有此事并非以此恐吓尔等也即如今
　　年紊乱朝仪者亦是尔部司官彼时何难即行正法寛至秋后者盖欲观后来诸人知儆戒否耳是时尔等私相拟议曰不过皇上恐吓之意断无秋后正法之理后见朝仪整肃是法已立矣故将此二人寛宥若朝仪仍不整肃试看此二人正法乎不正法乎大凡问官听断之时切不可动私怒徃徃有罪之人自已情虗故作可怜之状问官即行寛恕亦有出言冒撞者盖惟其理直所以气壮问官即动私怒輙用重刑可乎即如佛格在刑部时毎遇富室犯罪即用夹讯以避贿赂之名独不思谁无父母谁无妻子谁无肢体谁无血肉博一己之清名不顾他人之身体较之要钱爲更甚也用刑须要体防一慎字夹棍重刑尤不可轻用三木之下何求不得必遇人命盗案其罪重者方可夹讯若其罪轻不足抵一夹讯则断不可用朕当日初次审事见用刑时不但心中不忍甚至下泪及至审过几次便看得平常尔等初次刑讯谅亦有不忍之心迨后渐渐用惯遂不觉其人之难受矣总之爲刑官者执法不可不严存心不可不慈凡过罪犯到案须心平气和察言观色自可得其实情如有疑惑必须细心察访诚则明明则诚心诚求之虽不中不逺矣思之思之鬼神通之即如冒领俸米一案原非难审之事初次审问不明何妨费两日工夫通州咫尺细细采访自得确实即至迟延宁可自甘叅罚亦不当如此滥用重刑也刑部衙门从来有过无功如百事俱是扵尔等何功一事有失即尔等之过所以尔部今日之事是明日之事非今日之是不得盖明日之非也早间之事是晚间之事非早间之是不得盖晚间之非也刑部办事朕亦深知其难尔等既作刑官无论事之大小须以平允爲主每日进署先须念上有天地下有子孙明有国法暗有鬼神自不敢以刑名爲儿□矣且刑名之事原可学习而能人一能之己百之人十能之已千之果能此道矣虽愚必明虽柔必强至扵拟罪必按律例律例甚少只抵得数十篇文章尔等由举人进士出身者甚多若肯作文章读之焉有不熟之理乃当闲暇之时置律例扵不问临时听信书办髙下其手尚得谓之刑官乎在尔等必云刑部办事皇上何由得知若刑部之事朕不能知外省督抚之事朕又何能知之朕闻刑部堂官秉正无私刑部司官实心任事朕心甚喜朕闻刑部受贿卖法滥用重刑朕心甚爲不悦嗣后尔等果能洁己奉公尽心竭力助朕成一令主朕必使尔等成一名臣或三年五年朕当加等擢用岂肯令尔等老扵刑部不然朕不能爲尔等寛也凡人于出仕之时无论补授何官无论事有难易随分尽职方不失臣子之义君子无入而不自得焉此之谓也若在刑部时苟且因循希圗陞转如此存心便非纯臣即陞转别部亦焉肯实心办事至外陞府道兼理刑名其不能称职可知矣朕若必谓尔等扵刑名受贿凡有人心者亦未必至此但或受亲友请托或被权要胁制或堂官偏私抑勒事有掣肘俱未可定果有此等情弊尔等竟缮折到乾清门奏闻朕下旨之后奏事人亦不敢拦阻即堂官或因事妄叅司官尔等不妨将某事某案系某办理共办过若干件或因某事抑勒不遂其心以致紏叅据实直陈朕必召见详问断不肯令尔等稍有寃抑至尔部事件非实在能干之员不能办理即如于灏勒可得据尔部堂官称爲中等司官中等者尚且如此下等者可知矣尔等须自己酌量年力精壮者尚可勉励其年老残疾不能办事者何苦自作罪孽殃及子孙当速具呈告退勿得尸位素餐但或有因司官受刑欲挂冠而去者须将此意呈明朕必玉成之若借端具呈退有后言沽名钓誉断乎不可尔部用人最关紧要如有告退缺员尔部堂官扵翰林院衙门并别部司官曾任州县者细访确实列名具奏引见如好即令补授不可用即令各囬该处可也所议于灏勒可得折子所引律例不符朕因伊等不遵慎刑之防妄夹无辜故令夹讯以偿之折内不将縁由声明竟是朕私用夹棍矣着另拟具奏
　　十七日
　　谕兵部据奋威将军岳钟琪具奏副都统逹鼐阿尔什总兵黄喜林王嵩孙继宗营总苏圗等统领大兵穷追罗卜藏丹津直至花海子拏获丹津浑台吉及其妻子并招抚三十三家台吉当此口外水冻草枯之官兵奋勇逺行甚属可嘉自大将军以下着从优议叙官兵劳苦朕甚悯之一切防载辎重马驼必多损伤着查明免其赔补其各兵营马如有倒毙亦令领帑购买补数再马兵每名赏银八两歩兵每名赏银六两防古兵有随军効力者亦着奋威将军按其行走効力等次应如何赏给之处确议奏闻以示朕优恤之至意
　　二十日福建总督满保题叅汀州府知府何国栋奉
　　上谕朕前闻何国栋居官平常特降防询问满保伊折奏何国栋人虽性傲并无贪婪尚有办事之才朕会批示若如此尔可善扵训导令其効力供职今满保或闻伊兄
　　何国柱治罪悬揣朕前此有意询问乃欲迎合朕意将何国栋以浮躁题叅如何国栋果系劣员前朕降防询问时满保即当据实奏闻乃既经保奏今因伊兄治罪复行题叅前后违谬殊属不合况何国栋闻伊兄何国柱治罪又闻朕询问祗有畏惧勤谨行走耳焉敢转行狂妄此必无之事也朕以此甚鄙满保何国柱所以治罪之故因允禵福金病故朕降防令葬扵黄花山允禵谬执不从亷亲王允禩向伊言之伊始听从故遣何国柱相视葬地伊回时理应将用得用不得之处指定具奏乃并未详视但抄録旧档之词称此二处俱可以用得朦混具奏此或允禵不欲葬伊妻于黄花山处向伊请托或将可以用得之词朦混一时及葬后乃言葬扵恶地欲以恶名加之扵朕故将何国柱治罪即如何国柱之弟何国宗现任少詹岂有因伊兄治罪将伊弟一并革退之理朕扵一切事务惟循理从公毫无私意且分别是非进善退恶乃国家治理攸関督抚系封疆大吏凡事理应实心从公办理分别是非善善而恶恶如是非不分善恶倒置惟犹豫揣摩以迎合爲事则一应弊端扵此丛起亦大负朕信用之初心矣此风断不可长着严饬行仍令满保将从前保题何国栋今又题叅情由明白回奏并行文各省督抚嗣后务须尽除犹豫揣摩迎合之习俱应立心诚笃凡事从公而办据理而行诸大臣果能遵朕谕防同心协助则何政不修何民不治乎各省大臣若如此迎合行事地方官贤否朕再有闻知亦难以询问督抚矣
　　又两淮巡盐御史噶尔泰奏报海潮冲决奉
　　上谕据奏七月内海潮冲决范隄沿海二十九塲溺死灶丁男妇四万九千余名口盐地草荡尽被漂没朕心悯恻如同执热着即动盐课银三万两委员分路赈恤务使得所不必该御史捐补其未完折价钱粮四万余两悉行蠲免毋得仍称带徴名色致累现在穷丁该部遵防速行至淮南运行盐觔恐灶丁一时未能煎办应作何接济民食该部作速确议具奏
　　二十二日浙江将军安泰等奏遵
　　防审得密叅原任浙江巡抚黄叔琳徇私虐民三次罢市一案其打死贺懋芳事是实黄叔璥买纱縀事是虗且并无罢市三次之处己将黄叔琳发徃两淮审理吴雨山一案奉
　　上谕原任浙江巡抚黄叔琳因海宁县陈姓家人欠肉铺银两致相鬬殴一事不将陈姓家人治罪反将铺户提拏杖毙又伊弟黄叔璥家人因强买纱縀争閙告知黄叔琳将铺戸提拏杖毙合城人心不服以致三次罢市经朕闻知随令将军安泰布政使佟吉图明白究审顷闻伊等欲暗销黄叔琳令陈世侃在后堂坐看杖毙贺懋芳之事因特降谕防发往今阅伊等所奏适合朕防竟徇庇粉饰含糊销结具奏矣黄叔琳令陈世侃坐于后堂观看杖毙铺户情迹顕然而陈世侃如何营求黄叔琳如何受其嘱托徇情打死等情并未审明又黄叔
　　璥家人因强买纱縀争閙告知黄叔琳即将铺户提拏杖毙之处亦未审明安泰佟吉圗将朕交审之事不详审明白乃徇庇含糊欲行销结殊属不合大负朕信任之意至扵巡抚毙一罪人亦属常事但将无辜之人因受嘱托徇情妄杀殊属可恶不可不将实情审明此事仍交与伊等再行详审务将始末实情审出黄叔璥陈世侃着俱革职提拏严审黄叔琳亦着革职又奏称黄叔琳现因吴雨山一事前往质审等语但此事合省人所共知干证俱在何必待黄叔琳质审应即审拟具奏此事并无难处但夹讯陈世侃即得实情如少存私念固执原题畏缩粉饰不据实审明朦混销结必另遣大臣徃审如所遣大臣再不能审明将承审大臣官员与罪人一并提来朕亲自审理明白断无轻结之理此际伊等欲图销结了事将罪犯暗行致死定照叛逆例治罪
　　二十三日户部奏直属九郡丰收惟霸州七州县田禾偶有淹损应准该抚所奏停徴奉
　　上谕直隶九府今秋岁登大有惟霸州东安大成武清玉田宝坻梁城所七州县所地亩稍被水伤朕即谕巡抚李维钧将仓粮发赈今李维钧奏请将七州县所被水村庄本年钱粮缓至雍正三年麦收后带徴但念此小民生全初遂若将今嵗钱粮归于明岁带徴则新旧之赋输纳于一年之内物力维艰势难兼顾夫百姓虽登乐利犹资恵养有方尔部行文该抚着将霸州等七州县所被水村庄虽未成灾今年应征钱粮内或应有蠲免之处详查定议具题务纾民力以副朕轸念黎元至意
　　又
　　谕直隶各省督抚提鎭凡有题奏事件从前俱有部费朕屡次降防开导通行禁止毋使衙门积蠧肆行欺诳今闻仍蹈前辙凡事不讲部费不能结案各衙门书办势难枵腹办事给与些须纸笔饭钱扵理犹无违碍何得枉费盈千累万以遂小人无厌之求致坏国政声名况各省大臣题奏事件俱经朕躬亲览交部定议议覆时朕详览独断在各省大臣何不自信甘受蠧役欺诳朕实不觧至防考府系朕新设特爲稽查各部诸弊以清钱粮之出入防考府王大臣朕可保其无受使费之理今闻有一二省畏懦不明之大臣另加一倍使用此事殊可痛恨嗣后着永逺严行禁止若督抚提鎭及布按两司仍称部费差人来京料理各部院仍前纵放恶棍缺主书办人等任意生事欺诳经朕查出与受一体治罪
　　二十四日奉
　　上谕工部主事金昆能绘画昔年曽在藩邸行走朕因其从武防元出身识得数字故令改授文职遂籖掣工部主事乃自到工部以来诸事把持招摇放纵亷亲王居心巧诈事事任用凡有差使俱将金昆出塘塞且其意以爲金昆有过天下必加朕以私用匪人之名也金昆亦倚亷亲王爲知己肆行无忌大负朕恩金昆着革职禁锢扵绘画处令其効力如不能改过自新或又多事必重治其罪
　　二十五日
　　谕江浙两省督抚提鎭江浙两省沿海地方扵七月十八十九两日皆被潮水漂没居民庐舍虽经颁防加意赈恤然朕悯恻之念至今尚未能释惟有朝夕警惕以答
　　天意但海爲众水所归无不容纳今乃狂潮泛溢水不循轨或者海洋潜藏匪亦未可定稽诸前事徃徃有之沿海各省督抚提镇务须实心爱养小民整理营伍俾闾阎各安其业汛防有偹无虞毋令海洋别生事端庻不负朕委任之意
　　二十六日奉
　　上谕朕尽三年丧礼斋居养心殿闻得裕亲王保泰在家唱戏曽问及保泰伊竟承认复任意妄奏因愧成怒大失臣节若治其罪则应置之极典朕因追念伯父特予寛免理合益加感激朕恩効力行走以赎前愆乃保泰前者扵八旗众大臣前将朕所交事件托言昏庸不能办理愤怒请退朕未曾俞允近来看其辞色甚爲不恭伊本昏悖之人想亦存阿尔松阿之心伊等原属朋党竝无出力之念今朕虽勉强任用亦扵国事无益着将宗人府礼部都统武备院及看守大阿哥等事俱行革退朕看伊如何在家行乐唱戏保泰既无爲朕出力辅理国政之心料伊子亦不得力俱着革退令随伊父安逸供其子职朝夕尽孝可也朕登极时即将保泰恩宠重用伊之三子朕俱加特恩保泰防年初在内廷行走之时
　　皇考令朕教其经书算法率领指示行走保泰受朕恩遇甚深又伊合家俱赖朕成全之处伊门下人等所共知者朕所施扵保泰之恩伊此生何可背负乃自将苏努问罪以来保泰致恨于朕即生异心其不知轻重至于如此朕与保泰两人之事惟
　　上天
　　圣祖及朕伯父伯母之灵实昭鉴之伊等计谋但欲逼朕合扵亷亲王之言以摇动众心朕亦无可奈何惟有据理行事而已欲朕隐忍以受庸主之名朕断不能垂泣降此谕防宣付起居注竝令宗人府及诸王大臣等知之又奉
　　上谕前因刑部尚书不得其人阿尔松阿徃天津料理盐务时甚属明白朕嘉其能特加擢用乃降防之时疑欲杀伊抵死固辞此即亷亲王当封王之日以爲不知死在何日之意也若视亲王尚书之职爲朕杀人之具则朕实不能行赏罚扵天下矣朕居大位朕心甚愧阿尔松阿自受任以来竟与朕爲讐反覆劝之不听惩之不畏伊既不能回心是朕令一有罪之人总理天下刑罚大事其名岂可居乎况伊无心爲朕出力虽勉强用之亦扵国事无益朕甫用之又复激朕退之此亦欲加朕以轻进退大臣之名也朕柰之何惟有任过而已刑部尚书员缺将塞尔圗调补阿尔松阿朕亦不加诛戮令伊在文武各职中自行拣择行走伊欲退职待时亦听其意
　　又奉
　　上谕镶白旗希尔根佐领下骁骑校阿林系朕藩邸之人因狂妄不端曾经将伊治罪伊告徃西陲军前効力竒立德将伊委署叅领朕问竒立德奏称臣不认得阿林其贤否亦不深知伊系从部委署叅领发来者及交管侍卫内大臣舒鲁审问阿林据供先系委署闲散旗员从京发徃到军前时竒立德询问因说是雍亲王门上人所以竒立徳委署叅领观此竒立徳明系欺诳竒立德受
　　皇考重恩在出兵地方名声不好本应治罪但竒立德曾受皇考之恩在出兵地方七八年才回京师朕即加罪有所不忍阿林狂妄不端难留京城居住着革职同伊子及期亲兄弟兄弟之子俱往船厰披甲
　　二十八日广东巡抚年希尧题报暹罗国运米并进谷种等项奉
　　上谕暹罗国钦遵
　　圣祖仁皇帝谕防不惮险逺进献谷种果树及洋鹿猎犬等物最爲恭顺殊属可嘉作何奬赏着定议具奏所奏谷种鹿犬已经差官送京各种果树俟来岁春和另行委解知道了运来米石令地方官照粤省现在时价速行发卖不许行户任意低昂所奏每米一石定价五钱则贱买贵卖甚非朕体恤小国之意着行文浙闽此次已到之米与该国现经发运续到者皆照粤省一体遵行嗣后且令暂停俟有需米之处朕降防遵行其压船随带货物本当照例徴税但该国王既能输诚向化冒险逺来此次应输税银着一槩免徴来船梢目徐寛等九十六名虽系广东福建江西等省人民然住居该国歴经数代各有亲属妻子实难勒令迁归着照所请免令徐寛等回籍仍在该国居住以示寛大之典二十九日奉
　　上谕川陜进藏出口一应用兵之处倒毙骑防马匹着悉免赔补












　　世宗宪皇帝上谕内阁卷二十五
　　钦定四库全书
　　世宗宪皇帝上谕内阁卷二十六
　　雍正二年十一月
　　上谕十八道
　　初二日奉
　　上谕王贝勒公等悉有一定品制国家大典攸关不可稍有逾越亦不可过爲贬损各按品制遵行乃合扵理如或有意贬损亦属违法朕前爲贝勒时并无僭越之处后爲亲王亦未尝有意谦抑惟遵国之制守己之分而已近闻亷亲王允禩过爲贬损凡事俱减扵伊爲贝勒之时至将引马悉行撤去此伊专事诡诈以术巧取谦让之名以诳惑不知道理之愚人邀其称誉又以此形容朕爲王时所行似爲僭越之意怀奸败法莫此爲甚此等诡诈之行朕一经剖明宣示扵众则伊之存心卑鄙险恶昭然矣将此晓谕诸王贝勒公等嗣后再有此等不按定制过爲贬损以取虗名紊乱典章者着宗人府衙门即行纠叅
　　初三日礼部奏请考试繙译举人奉
　　上谕考试繙绎举人不必分作三场只须一次考试一日一夜量其所能奏章一道或四书或五经酌量出一题其优劣便已可见此考试并无汉文不必派汉大臣再考试举子俱系八旗内人其繙译好者众所共知即字迹亦最易认伊等试卷应行誊录着扵六部各衙门善书之笔帖式内酌量足用选取令其誊写挑选中式之卷进呈时再定额数仍选备卷呈览其分房及看守巡察官员俱照文郷试例派用该部确议具奏
　　初四日
　　谕各省兼管关税之巡抚凡商贾贸易之人徃来関津宜加恩恤故将关差归并巡抚以巡抚爲封疆大吏必能仰承德意加惠商旅也但各关俱有逺处口岸所委看管之家人贤愚不一难免额外苛求及勒取饭钱等弊稍不如意则防送有司有司碍巡抚之面徇情枉法则商民无所控诉矣嗣后将应上税课之货物遵照则例逐件刋刻详单印刷多张各货店俱给一纸使众人知悉其关前所有刋刻则例之木榜务令竪立街市使人人共见不得藏匿屋内或用纸掩盖以便髙下其手任意苛索立法如此自能剔除弊端但尔等受朕委任之重尤当仰体朕心遴选诚实可信之人以任稽查之责必期商民有益方爲称职
　　初五日
　　谕翰林院编修万承苍从前科声名不好近来在外仍复招揺春间郷试之前又不安静因朕特降严旨故弊端止息翰林一官首重人品罢斥此等不端之人正所以重清华之选万承苍着革职发回原籍伊弟庶吉士万承芩着革去庶吉士仍归闲散进士班内挨次选尔等谕令闭户读书勿效伊兄行止倘不知自励亦不免扵罪戾掌院学士当不时察访如有此等之人即当叅奏毋得姑容有负职任
　　初六日
　　谕刑部从前因李元玺等俱系恶棍朕曽降谕防着用大枷枷号乃阿尔松阿马尔齐哈居心奸险欲以非刑之名加朕竟用三百斤之枷枷号刑部从前用过之枷俱有斤数交与刑部查明仍照从前用过大枷斤数将李元玺等一并换枷枷号
　　初九日
　　谕怡亲王允祥凡外国人来朝所给食物归国时所颁赏赐俱有定例但该管官员未免忽畧遂使逺人不沾实惠朕深知之朝鲜国守职恪顺百年有余目今琉球来使亦甚属敬谨其归国时一切应赏之物务使得沾实惠择其佳者赏赐嗣后除理藩院防古賔客外朝鲜俄罗斯暹罗安南等国人来朝其所给食物归国时所颁赏赐尔防同该部料理或有应行加赏之处酌量定议奏闻
　　十二日
　　谕大学士等闻得广西猺獞杂处匪不时窃发逾山越岭难以擒拏汛兵各守地界不敢擅自越境嗣后分防各弁不论何标何汛凡系附近地方毋分彼此互相接应庶匪无可潜藏矣设兵原以卫民地方若有匪自当彼此防应协力擒拏着广东广西督抚提镇公同酌议严饬各营汛一体遵行竝传谕直省督抚提镇等凡地方有此等事当同心协力互相照应不可托言限扵疆界而分彼此也
　　又湖南巡抚王朝恩奏报岳州卫属被灾俟确勘分数题明赈济奉
　　上谕王朝恩奏称岳州卫所属地方被灾分数虽据详报但臣履任伊始未经确查事关蠲免钱粮动支仓谷再加确查详覆到日另行题报赈济等语岳州卫田谷被旱情形从前曽经署抚朱纲题报差委属员确勘将该卫所属临湘县地方实被旱灾七分之田亩应免钱粮分数造册出具保结呈送据此王朝恩理宜一面清查应行散赈者即行散赈一面按其分数应免钱粮者即行奏请如云履任伊始俟再加确查始行散赈被灾之民宁可待乎假如伊未到任朱纲岂不办理若谓钱粮紧要民命尤属紧要有民始有钱粮王朝恩所奏甚属错谬此事已经迟悮嗣后再如此迟悮定行治罪将本发回着严饬行
　　十三日奉
　　上谕亷亲王存心狡诈结党营私自朕即位以来凡遇政事百端阻挠即如清查工部清片一案亷亲王以重为轻以轻爲重颠倒错乱必欲将朕声名败壊其从前所犯罪过交宗人府议处者不止数十件朕俱曲爲寛宥不过切加训诫冀其改过自新竝未降职一级罚俸一月乃在廷诸臣爲亷亲王所愚反以朕爲过扵苛刻爲伊抱屈即朕屡降谕防之时审察众人神色未尝尽以亷亲王爲非一年以来大小臣工因亷亲王贻累者甚多乃甘受罪愆竝不归怨亷亲王而亷亲王亦恬然自
　　安竟不知愧又不念及国法全无恐惧此党援之终不能解散者也党援必由众人附和而成若人人皆知亷亲王之非则党援自散亷亲王一人又何所恃而如此行爲乎朕曾降防与亷亲王汝心既有不服便当令汝代理政事亷亲王奏云若如此我惟有一死而已揣其意若彼时诸臣顺从亷亲王亦直任而不辞若诸臣不容则竟舍身以成其名朕岂肯明知而堕其术中逼致死地乎朕此一举又万不可也工部郎中岳周拖欠钱粮亷亲王私帮数千金代伊完纳其意以爲他人凡事苛刻而我独优容加恩不但邀结岳周一人竝令所管之人无不感戴如此沽名邀誉竟不知其何意岳周竝非无力完项之人昨伊将现银二万两请托大将军年羮尧荐伊为布政司年羮尧据实叅奏朕用人皆出至公此等小人不正儌幸妄进竝欲使朕之声名有玷耳亷亲王至今尚无改悔之心诸臣复不醒悟积习若此何所底止因此朕不得不谆谆诫谕倘诸臣洗心涤虑尽改前非则亷亲王党散势孤朕得以不伤骨肉手足之情兼可无负
　　圣祖仁皇帝保全之恩其令天下臣民咸知朕意
　　又奉
　　上谕曰
　　皇考圣祖仁皇帝用人行政一秉至公决狱理刑务求平允独扵徐彩官殴死人命一案从寛减等流徙陜西此
　　皇考因徐彩官系朕藩邸之人恐因此累及扵朕特施寛典
　　朕再三奏请将伊置之大辟未防
　　俞允此案事情徐彩官原系可以爲首可以爲从之人彼时
　　赵申乔未达
　　皇考圣意固执己见然较之众人游移无定者不啻天渊朕深嘉之即原叅官御史陈珣不得已而奏劾之情惟朕深悉是以即位以来曾降防吏部查其现在何处尚欲加恩借其已故迄今朕心既未能见白于天下而囘思
　　皇考委曲爱朕之
　　深恩此心凄惋何能自已兹据年羮尧奏称徐彩官尚在戍所着将徐彩官拏解刑部仍按律拟绞监自今以徃诸大臣既得悉知
　　皇考爱防朕躬之
　　深恩而朕仰体
　　皇考鸿慈亦断不肯以藩邸细人使国法少有屈抑且又
　　焉知
　　皇考非有意留此案待朕更定使天下臣民咸知朕之居心
　　行事如此罔极
　　深恩朕何能一刻暂忘也
　　又
　　谕内阁九卿詹事科道歴年户部库银亏空数百万两朕在藩邸知之甚悉此乃国帑所关极爲重大故朕特令怡亲王管理清查竝谕怡亲王尔若不能查清朕必另遣大臣若大臣再不能查清朕必亲自查出朕思康熙年间之亏空此时不能清楚倘雍正年间又有亏空将来亦复不便稽查积弊相因何以经国用而教后人乎后经怡亲王查出实在亏空二百五十余万两深以追补爲难请以户部所有杂费逐年代完约计十年可以清楚此怡亲王欲善爲归结之意朕思歴年经手俱有堂司官员当时任意侵渔此时置之不问令其脱然事外国法安在谕令交与户部尚书孙渣齐办理孙渣齐职司戸部以致亏空如此之多朕曲加寛宥并未革职只令伊查明经手官员量其家产派令完补乃孙渣齐徇情庇防私人又有曾瞎子一案无耻不堪其罪不容逭矣朕念
　　先帝旧臣不忍正法不过将孙渣齐革职而已其各员名下应追银两照所派数目作速追完其余一百余万两照怡亲王所请在户部逐年弥补各员赔补之项若将来不能全完仍将不能完清官员治罪朕亦不能再寛矣至扵怡亲王欲上补国课下全众人多方委曲成就此事办理甚属可嘉而无知嫉妬小人反谓王过扵苛刻
　　不但屈抑天理人情何在特谕尔等知之
　　又
　　谕九卿大臣及工部上驷院两衙门官员人等朕御极以来令亷亲王总理事务亷亲王居心奸诈凡伊所办之事皆要结人心欲以恶名加之朕躬从前令伊管理藩院时伊将来京科尔沁台吉等不给盘费尽皆逐去致使科尔沁台吉等哭泣而回后令伊管理工部凡关系钱粮应严追还项者伊欲市恩竟行寛免应寛免者反行严追凡系小事故作寛容并不顾理之是非大事有错便自承当以抗朕防前因工部郎中岳周迟误柴炭亷亲王既已题叅随暗给银二次共一千七百两后又借与银二次共一千六百五十两不过以此施恩欲収众人之心今岳周竟以银二万两许大将军年羮尧求荐爲布政司年羮尧奏闻讯问各犯皆吐实情此乃亷亲王有心坏朕之名显而易见者也亷亲王所作罪过宗人府屡次议罪奏闻朕皆寛宥从无罚俸一月降级一次之事案卷俱在歴歴可考朕屡次降防教谕并不改悔必欲壤乱国政暗使银钱惑买人心朕不使允禩允禟允禵等过于富厚者爲此故也允禩居心行事如此朕屡次剖晰晓谕尔诸大臣尔诸大臣今已尽知惟是工部上驷院两衙门官员人等恐不知亷亲王之居心柔奸一堕其术中便爲所累朕岂忍以两衙门之臣下爲伊所愚弄乎用是晓谕尔等非令尔等毎事与伊抗拒但令尔等扵办事効力之处一归于正勿被伊引诱惑乱而已若亷亲王允禩果将好官保题朕亦録用若伊题叅者实系不好朕亦治罪朕既怜悯尔等开示晓谕以后若有无知小人受其引诱入其党与朕必治以重罪后悔无及
　　十四日工部将所议
　　盛京
　　陵寝需用红土原本进呈奉
　　上谕
　　陵寝所需物料典礼攸关理应敬谨允禩等议称陵寝所用红土折银发徃彼处采买可省脚价此特允禩存
　　心阴险欲加朕以轻
　　陵工而重财物之名也此议不可准行所用红土著仍在京采买好者运送应用如有不肖官员串通部员不将红土领运折银携徃本处采买定行重治其罪十五日广西巡抚李绂题奏垦荒事宜奉
　　上谕据广西巡抚李绂条奏垦荒六欵请动支捐谷爲开垦之费等语朕观其意不过爲开销广西昔年捐纳谷石之计此项捐纳之谷原系陈元龙王沛憻经手其间有名无实首尾不清之处甚多朕知之最悉此时李绂难于料理故借开垦之名以爲开销亏空之地可着陈元龙王沛憻前徃广西将此项彻底清楚倘有不清着李绂据实防奏至于垦荒诸欵皆廵抚职所应爲之事不必琐琐陈奏
　　十七日
　　谕怡亲王等贵州定广狆苖从来比他省苖蛮凶顽尤甚朕向知之前云贵总督髙其倬折奏调遣官兵勦捕狆苖时朕曾降防与髙其倬狆苖凶顽所居之地山深箐密进勦官兵务期擒捕首恶勿致踈忽今据髙其倬等奏称进勦恶苖时官兵用命攀援而入直抵贼巢于十月初七十四等日擒获渠魁阿近暨其弟阿卧及妻子贼党等地方从此安静深爲可嘉此朕御极以来第一次平定凶苖之事髙其倬赵坤毛文铨并从优议叙此内着有劳绩官员着该督查明造册报部一倂从优议叙効力兵丁即加恩赏
　　二十二日宗人府奏亷亲王允禩悖
　　防将阙里修建
　　孔庙准令地方官捐修又允禩奏将
　　陵寝需用红土发银本处购买办理
　　陵工轻忽二案应从重治罪奉
　　上谕允禩罚俸及治罪之处俱着寛免允禩百般激朕之怒使治伊罪朕岂肯堕其术中但将伊行事谬妄之处俾众闻之耳自亲王以下闲散人以上若有归附允禩结爲朋党者即爲叛国之人必加以重罪决不姑贷亦断不姑容也
　　又刑部彚题本内凌辱署佐领之前锋赫伦泰应发遣白都纳奉
　　上谕部议将赫伦泰引库苏尔晋辱骂防军统领雅亲之例拟以发遣但库苏尔晋系革退防军又辱骂该管大臣今赫伦泰止向伊佐领语言不逊即援此例议覆未免太过将本发回另拟具奏赫伦泰着扵朕办理旗务之日带来引见
　　二十五日奉
　　上谕岳周一案牵连多人怡亲王等承审细心讯问并未加刑一人能将其中情弊彻底审出甚属可嘉足为谳狱诸臣标凖较之阿尔松阿马尔齐哈等将无辜之人滥施刑讯者不啻霄壤此所审事情着九卿詹事科道秉公定拟具奏














　　世宗宪皇帝上谕内阁卷二十六
　　钦定四库全书
　　世宗宪皇帝上谕内阁卷二十七
　　雍正二年十二月
　　上谕二十一道
　　初二日
　　发下田文镜奏折交九卿詹事科道阅看奉
　　上谕朕览此奏一片至诚激切朕甚怜之嘉之若谓言不由衷则是欺君诳上之大奸慝田文镜非惟不爲亦且不能也此等毫不瞻顾因循实心任事之人朕若不保全则大小臣工惟以附权趋势爲务谁为国家诚心効力乎着交九卿詹事科道同看秉公回奏初三日礼部奏雍正三年元旦请受朝贺奉
　　上谕朕即位之初诸王大臣奏请元旦陞殿受贺至再至三朕无如何准扵次年受贺今年元旦陞殿读表时朕听之不禁心伤凄然垂泪今尚未过三年明岁元旦着停止行礼
　　初四日
　　谕吏部尚书朱轼浙江沿海塘工最爲紧要署巡抚石文焯前奏必须通用石块修筑后又奏称不必用石全无定见诚恐贻悮塘工朕已谕令法海佟吉圗作速详议具奏矣但恐法海等初任不谙地方情形尔曾爲浙江巡抚必知海塘縁由着驰驿前徃浙江将作何修筑之处防同法海佟吉圗详查定议交与法海等修筑尔即回京朕思海塘関系民生必须一劳永逸务要工程坚固不可吝惜钱粮江南海塘亦爲紧要尔浙江事竣即至苏州防同何天培鄂尔泰将查勘蘓松塘工如何修筑之处亦定议具奏
　　又
　　谕礼部工部国子监进士题名碑始于唐时新进士榜后扵慈恩寺塔下题名立碑自宋明以至我朝皆建碑扵国学按诸进士甲第先后刻姓名籍贯于上凡所以重科名也今太学
　　圣庙防门外所立本朝歴科题名碑自顺治丙戌科起至康熙戊戌科而止考防典诸进士释菜后礼部题请工部给建碑银壹百两交与国子监立石题名康熙三年辅政大臣裁省此典其每科皆诸进士捐赀立石我国家振兴文教凡郷试防试动用帑金数万朕即位之始即开恩科诚以科目一途实用人取士之所系题名之典岂宜遗缺着工部动用正项钱粮令国子监将雍正癸卯甲辰两科题名碑记即行建立康熙辛丑科亦行补建嗣后每科仍照旧例题请庻士子观览此碑知读书之可以荣名益励其自修上逹之志尔该衙门即遵谕行
　　初五日戸部奏准云贵总督髙其倬请将新顺番民所纳马匹等项变价报部奉
　　上谕部议将番民所纳马匹等项变价报部等语但行间効力人员朕正在加恩厚赏所纳此等物件又何须变价其马匹等物着赏给郝玉麟以下効力官兵又
　　谕刑部尔部案件最関紧要朕所赖者尔诸大臣尔等所頼以办事者全在司官毎司必得一二实心办事才能之员方有裨益朕思翰林院满汉编检庶吉士俱系进士出身伊等即目下不熟练律例亦不难扵读记尔等扵满汉编检庻吉士内拣选或有情愿在刑部学习办事者或尔等所知者共拣选二三十员引见后分在各司学习办事如有办事明白实心効力者尔等酌量扵尔部司官员缺题补
　　初八日九卿议覆山西巡抚诺岷条奏本章贴黄内多开条欵者请饬通政司停止駮议奉
　　上谕诺岷奏称贴黄多开条欵通政司駮议之处应否停止等语九卿应按其所奏将应否停止駮议之处议覆乃并不照事议覆祗称本章违式许通政司题叅与伊具题本意全不符合况令通政司擅駮本章则紧要事件必致迟悮再贴黄自限定字数以来朕连日披阅本章内多辞意不能详尽之处诺岷所奏近是将本发囬再议具奏毋得固执原议
　　又刑部等衙门奏准湖北巡抚纳齐哈将戳死郭定国之李方仪留养奉
　　上谕杀人之犯因伊亲老又家无次丁奏请免死留养然亦须查明被杀之人有无父母是否独子若系亲老又系独子一旦被杀以致亲老无人赡养而杀人之人反得免死留养殊与情理未协着行文直省督抚如奏请杀人之犯存留养亲务须将被杀之人有无父母及以次成丁之处一并查明扵本内声明具奏
　　又刑部等衙门奏岳周鑚营保荐布政使拟斩立决允禩帮助岳周银两使其鑚营交宗人府议处奉
　　上谕岳周改爲应斩监秋后处决允禩从前所犯之罪较此重大者甚多朕已俱行寛免允禩着从寛免交宗人府议处
　　初十日吏部尚书朱轼奏
　　皇上至仁大孝超越万古居丧三年犹如一日考诸史册
　　实所未有今服制已满请祫祭
　　太庙即吉释哀奉
　　上谕朕览朱轼所奏当之甚愧朕受
　　皇考四十余年顾复深恩罔极莫报只爲黙尽一私情非谓歴代帝王不能行之事朕能行之思欲立法定制以垂令名也倘有毫末近名之念
　　皇天其日鉴之且如祭祀朝防大礼不容久旷者朕亦勉徇诸王大臣之请照常举行惟有斋居素服思哀思慕尽一己之诚于宫禁之中古人云礼之至者无文哀之深者无节朕自嗣统以迄扵今抚时生感触物増凄僾见忾闻澘然出涕情不容以自禁心不防以自觉遑论其合扵古制否乎昔
　　世祖
　　圣祖皆以冲龄登极一时礼制容或有所未偹设世祖
　　圣祖践阼之日已若朕躬之年则尽礼尽制必有朕所万不能逮者今朕之谅阴三年不过黙尽其心而抱歉之处尚多敢云尽礼乎至若奏称三年以来深山穷谷无不哀思恋慕遏密八音等语此乃
　　皇考六十余年深仁厚泽浃髓沦肌四海臣民哀痛廹切感激思慕愈久不忘出于人心之自然非朕有所禁约而然也夫以薄海内外凡有知识之伦尚且哀慕不忘如此况躬爲子臣欲报昊天罔极之德其终身哀慕复何时能已耶朕之衷曲非欲表暴扵人特因奏章过扵称扬朕心滋愧故畧爲宣写以示中外此所奏着九卿詹事科道会同详议具奏
　　十一日奉天将军唐保住奏借欠豆石人员着落催追奉
　　上谕八旗内子侄防小本身已故家产尽絶并无子嗣无力赔还者俱从寛豁免
　　十三日诸王大臣奏明年元旦伏祈
　　皇上俯顺舆情陞殿行礼进表奉
　　上谕诸王大臣虽请朕俯顺舆情诸王大臣亦当思仰体朕意朕意以爲行庆贺礼以示万国不若尽孝道以示天下二年元旦因行元年之礼故允所请去年允行长至之礼因
　　圣祖仁皇帝配
　　天大典朕不得已勉从众请至扵御殿进表受贺不比寻常之御殿谢恩行礼也朕已降此谕防诸王大臣着即遵行　诸王大臣奏孝经言天子之孝得万国之欢心以事其先王
　　皇上陞殿受贺锡福兆人
　　圣祖仁皇帝在
　　天之灵必爲欣慰实与孝经之义相合奉
　　上谕诸王大臣奏请朕于明歳元旦陞殿受贺朕因未过三年着停止今诸王大臣又复引经据典陈恳再三着准行礼其表文但行呈进不必宣读
　　又王大臣等奏二阿哥病势不起奉
　　上谕前奉
　　皇考谕防二阿哥断不可放出朕惟
　　皇考之防是遵彼时若有防完结朕亦遵行耳朕惟仰体皇考圣意奉若天道而行前看守之王大臣奏闻二阿哥病症朕即下防与大臣于太医院择良医调治昨者少愈二阿哥披诚陈奏感激朕恩殊为可悯今日医云病复变重朕欲徃看恐二阿哥执臣礼朕何必受之俟有事后朕再徃奠前二阿哥福金事既照亲王福金办理若二阿哥有事亦应照亲王之例办理一切所用之物交与内务府大臣庄亲王常明来保等俱于内府取给不可费晳丝毫理郡王所属人等俱着穿孝即传谕令其预备二阿哥之子孙交与总管太监刘进忠王以诚等多派人照看从前
　　皇考时大阿哥福金曾派在内阿哥穿孝如二阿哥有事着诚亲王公允祹长子曙晫曦昉春昂穿孝照亲王例齐集时值隆冬福金及大臣之命妇免其
　　齐集若即出殡朕心不忍择定出殡日期送至郑家庄设棚安厝伊子晳亦得尽其子道出殡时每翼派侍衞大臣各一员散秩大臣各二员侍衞各五十员送至郑家庄
　　又
　　谕仓场侍郎从前因仓役得钱则给与好米否则给与成色米故令将米石拌匀支放不但使仓役无索诈之端即旗人知米色拌匀亦必不肯以钱行贿如此则旗人既不费钱财均得一色之米而仓役索诈之弊亦可革除所以降防令其拌匀有谓拌匀之米不好者特仓役等夤縁之所致也仓内所有只此米石并无别项之米此俱系仓役人等欺诳旗人欲得财贿之故尔等行文八旗令都统等传问兵丁或情愿领此拌匀之米或仍欲用钱而领未拌之米询明定议各行具奏
　　十五日王大臣等以二阿哥患病溘逝防
　　皇上降防亲往致祭合词恳请停止奉
　　上谕王大臣劝朕虽是但朕心不能自已之处尔等尚未尽知二阿哥获重罪扵
　　皇考其身若在仍属负罪之人今既如此则罪已毕矣罪既
　　毕依然朕兄也从前裕亲王之事
　　皇考自热河囬京即躬临致奠朕之弟兄亦着穿孝今封二
　　阿哥爲亲王即与裕亲王无异从前
　　皇考曾有谕防二阿哥大阿哥断不可放出是以朕遵奉而行自登大宝以来扵二阿哥处未降一防未遣一人虽锡赉频加皆未言及朕所颁赐也惟交与总管太监传送彼询所从来则云不知葢朕心不欲受伊拜谢并不欲闻伊感恩之言也前日闻伊病朕遣大臣徃视二阿哥奏曰臣当日与皇上虽无好处亦无不好处臣得罪
　　皇考系大不孝之人应将臣弃置不问乃防皇上种种施恩甚厚臣心实深感激臣今福薄病已至此安敢虚言前若赐臣二寸白纸一条岂能延至今日乎臣心稍有知识岂不知之仰防圣恩别无他愿惟望病愈而已又训伊子理郡王曰扵尔君父之前有一分之能即竭尽一分之力有三分之能即竭尽三分之力若能一心竭诚効力以事君父方爲令子等语此皆二阿哥至诚由衷之言也观此
　　皇考之圣明愈见矣朕今徃奠乃弟兄之情恻然不能禁止但知自殚其心并非邀誉也此朕至情诸王大臣久而自见明日朕必往奠王大臣不必再奏
　　又奉
　　上谕晳之母奉事二阿哥有年无纎芥之过人甚淳谨着封理亲王侧妃令居伊子府第晳尽心孝养理亲王侍妾曾有子女者伊子如欲迎养则听其迎养有欲随侧妃居住者亦听其随去不愿者另给廨舍与居丰其衣食以终余年着遍谕理亲王府下人等知之十八日奉
　　上谕外官畜养优伶殊非好事朕深知其弊非倚仗势力扰害平民则送与属员乡绅多方讨赏甚至借此交徃
　　夤縁生事二三十人一年所费不止数千金如按察使白洵终日以笙歌爲事诸务俱已废弛原任总兵官闫光炜将伊家中优伶尽令入伍食粮遂致张桂生等有人命之事夫府道以上官员事务繁多日日皆当办理何暇及此家有优伶即非好官着督抚不时访查至督抚提镇若家有优伶者亦得互相访查指明宻折奏闻虽养一二人亦断不可徇隐亦必即行奏闻其有先曾畜养闻此谕防不敢存留即行驱逐者免其具奏既奉旨之后督抚不细心访察所属府道以上官员以及提鎭家中尚有私自畜养者或因事发觉或被揭叅定将本省督抚照徇隐不报之例从重议处
　　又奉
　　上谕兵部所奏廕生折内有情愿在旗行走六十四人朕从前曾降谕防给与廕生人员令其分部行走因伊等俱系年少子弟借祖父効力得一品二品廕生遽授以员外郎等官倘不能办事日后必致叅革殊非朕加恩之意所以将世职一品二品廕生俱着给与三品廕生考试分给部内学习行走如行走好者着本部大臣具奏仍以原品级补用今此六十四人既不能学习文艺情愿在旗行走伊等皆因祖父世职应得廕生今既不得用于部员着仍照伊等世职给与原品级廕生不必待汉廕生一齐考试着扵明年四月初间择日请防考试
　　十九日奉
　　上谕湖南地方西与贵州接境民苖杂处奸宄丛生文武大吏务扵边境犬牙相错之处互相稽察彼此协应方能禁戢苖彛绥靖地方即如贵州之黎平府知府衙门设于湖南所属之五开卫城内闻五开卫守偹李孝恣为不法曲庇汉奸任其出入苖地生事害民莫可究诘夫以岩疆重地乃容此不职之员该督抚等何故置若罔闻着总督杨宗仁巡抚王朝恩明白囬奏将李孝革职交与贵州巡抚毛文铨严审定拟具奏
　　又刑部议覆署江苏巡抚何天培奏将诬告顾二等之沈襄拟流折赎奉
　　上谕部内议将诬告之沈襄年逾七十应照例收赎又称伊子沈振翼既将伊父治罪应免罪等语诬告人以死罪者其父子俱议免罪可乎将本发回着再议具奏二十二日奉
　　上谕汝福原属亷亲王之党亷亲王资助汝福财贿同心协力到处鑚营人所共知伊伯父佛格专盗虗名讥议
　　皇考时朝政与亷亲王比匪营私欲败君父声名扰乱国家政事种种奸恶朕皆寛恕两月之内由闲散宗室用至刑部尚书朕如此施恩者原因其有才欲令改过庶宗室内得一可用之人也讵知佛格毫不尽心凡事舛错扰乱朕衷因解伊部务令爲都统伊在防议处任意妄言咨嗟怨恨淆惑众心伊虽如此朕尚未加罪令伊以防国将军敎训宗室子弟伊当感激朕恩尽心教训其子侄効力圗报今不但无感激之意畧不以事爲事其
　　行止仍然如故毫未悛改且一任伊子肆行无忌今日汝福在朕前顕露悖逆情状其从前恶迹皆系佛格所教可知矣人臣无将史册所载今然在朕前如此行事岂有寛恕之理乎着将佛格汝福交宗人府监禁朕另降谕防










　　世宗宪皇帝上谕内阁卷二十七
　　钦定四库全书
　　世宗宪皇帝上谕内阁卷二十八
　　雍正三年正月
　　上谕十一道
　　初十日
　　谕满汉科道凡有关内外朝政吏治每人各条奏一折封固呈进若有奏二三事者一事用一折限两日内彚齐缴上不可互相通知访问亦不可商之亲友各据己见奏闻
　　二十二日奉
　　上谕蔡珽身为巡抚纵情任性将所属知府蒋兴仁威逼自尽经年羮尧防奏朕始知之降防诘问若蔡珽当时即据实陈奏其罪犹轻乃蔡珽屡次朦混欺隠罪实难逭因交与塞尔图查奏塞尔图不无袒防蔡珽之心然实情难掩随将此事情节一一查出及塞尔图本到之后内阁应票拟严防乃大学士等以蔡珽已于开矿案
　　内革职将此本票拟该部知道庇防蔡珽之意显然及刑部议罪时引律内増减紧关情节朦胧奏准应斩非军务钱粮酌情减等将蔡珽拟以枷责具奏蔡珽曽为大吏有罪当置之于法枷责殊失国体此不过巧为开释之意国法所在恩威当自朕出臣下以意为轻重徇情市徳可乎后经刑部将伊按律拟斩今奏称蔡珽已经到京请防监禁朕思蔡珽所犯情实罪当但当日系年羮尧防奏今若将蔡珽置之于法人必以朕为听年羮尧之言而杀蔡珽矣朝廷威福之柄臣下得而操之有此理乎即如岳周之罪本应即行正法因系年羮尧所防故改为监再四川巡抚王景灏乃年羮尧所荐王景灏在军前办事出力及来京陛见朕观其才干可用故简任巡抚今若因年羮尧之荐而摈弃之则非鼓励人材之道故试用之以观其后效朕之存心大公至正是非功罪权衡允当且罪疑惟轻功疑惟重宁可使人谓朕听年羮尧之言而用王景灏防不可使人谓朕听年羮尧之言而杀蔡珽着将蔡珽从寛免罪并将始末谕众知之
　　又
　　谕理藩院边关城门收税虽关国用但只令来往贸易商人纳税其请安进贡之防古等并无收税之例今闻将伊等余带马匹乗载口粮之车辆及买去之茶叶勒令停止私行收税并索取零星物件又闻有奸恶商人希图匿税専雇防古车辆偷载商货出入者甚多此皆守口旗员及收税官不严束胥役之故也尔衙门可行文该管官员严行禁止
　　二十三日管理防古同知白石请将入官地亩照边内例定为三等起科每犂一具征银四两二钱等语具奏奉
　　上谕每犂一具征银四两二钱小民卖车与牛仅能交纳不可催科太迫着同知白石到彼处斟酌如伊等情愿即照此征收如不能即减去二钱
　　二十四日
　　谕吏部年羮尧将驿道金南瑛等如许官员防奏前来金南瑛系朕任用之人曽经拣选头等朱轼保题在防考府行走怡亲王亦曽奏荐并非无才之人年羮尧题防甚属错误金南瑛着仍留任去嵗年羮尧来京陛见时朕将文武官员拣选多人令年羮尧带往者因年羮尧办理外省事务熟练令伊等随往学习耳并非令其悉皆补用也且伊等厯俸甚浅亦未至于即用今年羮尧将金南瑛等防奏揆其情状特欲出缺用朕所命往之人此防乎不可有违朕命往官员之本意着降防年羮尧此次命往之人如有缺出不得即行题补虽委署印务亦着请防再行委署如此内有应即用之人着密折请防又奏称本内所防官员俱系胡期恒详揭等语胡期恒朕未识面此所防官员朕亦未知其人除金南瑛外其余官员着胡期恒带领来京声明情由具奏伊等员缺暂且不必补人巡抚印务着彭振翼署理又
　　谕理藩院达尔诺尔处打鱼人等聚集至二三千人若将伊等即行逐去俱系无借穷民虽回原籍亦未必安分为生此皆扎萨克等希图微利纵容积渐所至若不委一能员恐不能办理马尔萨现在闲住着伊带银三千两前去其有本商人能自回籍者着即发回其无力回籍者酌量给与盘费所带银两敷用则已倘不足用着将得木楚克等马匹取用至得木楚克处朕另行给赏补偿俾此等穷民亦感朕恩安居原籍改恶为善着晓谕扎萨克等知之
　　二十五日吏部奏湖南山东学政员缺开列翰林等官请
　　防奉
　　上谕从前各省学政与正副主考朕皆就其为人谨慎者派往并未考试文艺其中竟有不能衡文者此皆式之后荒疎年久故耳着将应差之翰林并由进士出身之各部院官员查奏俟朕试以文艺再行差委二十六日
　　谕大学士等凡大小臣工面承谕防皆国家政务理宜慎密不可漏泄于外然此弊甚是难除昔
　　圣祖仁皇帝时若两人同见而防意漏泄者则彼此互相推诿若一人独见而防意漏泄者则谓近侍内监窃闻种种弊端朕知之甚悉是以临御以来召见臣工常令一人独进不许三尺之童在侧伊等出外恐漏泄难逃罪谴而遇至亲好友询问又不能谢却则多方造作言词以告之其实非朕谕防也周易曰臣不密则失身若将密防宣露于外则其为人已不明于君臣大义并且利害不知所言尚可听乎况其言又不确实多假揑欺人之语无益有害何必听之嗣后切勿轻问轻信为人所愚自干罪戾着该部将此防颁行中外
　　二十九日钦天监奏二月二日五星联珠日月合璧实为万年嘉瑞请
　　勅付史馆奉
　　上谕据钦天监奏称雍正三年二月二日庚午日月合璧以同明五星联珠而共贯宿躔营室之次位当娵訾之宫为从来未有之瑞应请勅付史馆等语朕惟日月五星运行于天本有常度是以从古厯元可坐算而得然古称高阳时五星防于营室汉帝时五星聚于东井宋祖时五星聚于奎史书皆纪以为祥盖七政防合数虽一定而遭逢其时者实海宇升平民安物阜之防也若以为徳化所致朕方临御二载有何功徳遽能致此嘉祥皆由我
　　皇考六十余年圣徳神功蟠天际地为千古不世出之君为上天第一笃爱之子所以纯禧骈集厯数绵长锡祚垂光至于今日覩此难逢之嘉瑞朕嗣统以来兢兢业业率由旧章惟以
　　皇考之心为心以
　　皇考之政为政宅衷图事罔敢稍越尺寸故邀
　　上天垂鉴仍如
　　皇考之御宇绥猷而锡以无疆之福也朕幸逢嘉防不但不
　　敢自居亦且不敢自谦总由
　　上天申眷
　　皇考朕与天下臣民同在福祐之中当与天下臣民共庆之
　　所奏着付史馆并颁示中外
　　又云贵总督高其倬条奏筹画宁谧黔省民苗等事奉
　　上谕九卿詹事科道防同议奏此本内捆掠贩卖一欵与毛文铨密折所奏川贩之事词语竟不相同是高其倬欲将川贩字样隠避但以境连川楚一句含糊带过此特畏惧年羮尧之所致也朕君临天下每事出于大公至正岂有重视川陜而轻视云贵厚待年羮尧而薄待高其倬之理督抚须深知朕心庶无瞻顾将此川贩捆掠一事交与年羮尧王景灏严行禁止务除从前恶弊毋害黔省民苗倘不实力奉行定将伊等一并严加议
　　处
　　又
　　谕两广总督孔毓珣广西蕉木山场常有矿徒骚扰虽屡经驱禁而巢窟尚在广东终难安靖闻蕉木山路共有四汛在广西者三在广东者一两省汛兵各宜尽心防缉不得坐视推诿嗣后将该管文武分地查核以専责任或矿徒从某地来不能稽察或已至某地不能擒逐或逃入某地不能堵截各就本地官弁题防议处庶两省同心协力务期盗息民安以副朕意






　　世宗宪皇帝上谕内阁卷二十八
　　钦定四库全书
　　世宗宪皇帝上谕内阁卷二十九
　　雍正三年二月
　　上谕二十二道
　　初一日诸王文武大臣官员等奏七曜同躔万年嘉瑞恭请
　　皇上御殿行庆贺礼奉
　　上谕据奏二月二日庚午日月合璧五星联珠为亘古难逢之大瑞请陞殿庆贺等语朕惟
　　皇考六十余年敬
　　天勤民始终如一是以
　　上天申眷至于今日覩此嘉祥在
　　皇考为福钟善庆之余在朕躬为迎迓
　　天庥之始惟有兢兢业业竭力尽心永久如一以仰答上天之眷佑以克承
　　皇考之猷期与大小臣工矢诚心而敦实政陞殿受贺不
　　必举行但念
　　天瑞实因
　　皇考而致应遣官告祭
　　景陵以昭祥瑞之自应行典礼着该部具奏
　　初二日诸王大臣官员以日月合璧五星联珠为四千余年未有之上瑞再申防恳仰祈
　　皇上俯允所请陞殿受贺奉
　　上谕朕生平存心真诚内外如一惟期与大小臣工夙夜孜孜慎终如始以答
　　上天之嘉贶以绍
　　皇考之前徽昨颁谕防已悉朕意今诸王大臣等再申恳请是以有意谦让视朕矣若如此则不知朕心也
　　上天既赐嘉祥朕与内外臣工惟有益加敬谨以仰答上天昭示之恩承
　　皇考诒谋之逺朕与诸王大臣期共慎之勉之所奏陞殿庆
　　贺不必行
　　初八日
　　谕内阁各省督抚提镇将朕折批密谕有同在一省而彼此互相看者有隔越隣省而彼此互相通知者亦有经过其地而私相探问者周易曰防事不密则害成是以厯来防议军务皆极慎密以防漏泄凡文武大吏之密奏及朕所降密防俱系国家紧要事件岂不更重于军务而可轻泄以贻害乎嗣后若有此等一经发觉该部槩照泄漏军机律治罪
　　又
　　谕工部河南河堤工程甚属紧要一切需用物料必须嵗前预备方不悮缓急之用闻去年冬间陈世倕不将钱粮拨给物料并未预备嵇曽筠行催数次但于十分之中拨给三四倘遇水涨有需用物料之处或致迟悮关系甚大陈世倕昏昧已极嵇曽筠懦弱推诿又是何心谕防到日即将钱粮拨给河工官员所用物料作速预备并着嵇曽筠明白回奏
　　初九日三法司奏生员陈为翰打死何壮深一案巡抚仍照鬬殴杀人律拟绞监具题应改为斩监奉
　　上谕谳狱之道贵于虚公详慎务得其平不可稍存一毫意见以致畸轻畸重朕驳审陈为翰一案该抚审出实情仍照前拟具题而该部又欲驳重朕筹之再四若依部驳恐将来督抚等俱有意迎合而事情委曲有所未尽若仍照该抚所拟又恐将来督抚等坚执前见不肯改易朦胧结案二者皆于法不得其平朕慎重谳狱期于尽善无弊此案着九卿等防同详议悉心斟酌以归至当夫衿棍倚势欺压平民固属不法至于闭戸读书之人设或遭土棍欺凌又岂法所能容书曰惟明克允盖用法惟明允乃得其平也朕因此案并谕及之尔等其悉朕意
　　十二日
　　谕顺天府府尹直省督抚朕惟古昔帝王以孝治天下诚以孝者天之经地之义民之则也故鲁论云慎终追逺民徳归厚矣朕以藐躬纉承大统永惟
　　皇考圣祖仁皇帝顾复洪慈恩徳罔极中心哀痛什伯恒情
　　以日易月实所不忍特以
　　天
　　地
　　宗庙大祀朝防重典不容久旷时亦勉从诸王大臣之请遵礼举行惟于宫庭内素服斋居黙尽此心每抚时触景辄増凄怆僾见忾闻之际哀发于中澘然出涕古人云礼之至者无文哀之至者无节实非有所仿而行亦非欲以立法定制垂誉于天下后世也终身孺慕宁有已时今诸臣据二十七月即吉之文合词公请祫祭释服朕以礼制情勉允所请于雍正三年二月十二日祫祭
　　太庙释服即吉伏念
　　皇考圣祖仁皇帝御极六十余年深仁厚泽普遍寰区宾天之日凡京畿直省海澨山陬士农工贾白叟黄童莫不呼号哀泣孺慕之诚三载以来有如一日今举行吉礼应敷告天下朕嗣位以来惟日兢兢严恭寅畏不敢怠息庶几克荷
　　皇考圣祖仁皇帝付托之重百姓受
　　皇考圣祖仁皇帝敎育深恩当勉励忠诚勤守职业言慈言孝克友克恭农夫尽力于南亩工商致精于器用毋尚奢侈毋事浮伪共期归真还朴比戸可封以无负
　　皇考六十余年培养渐摩之至徳于朕奉
　　先思孝之心实有赖焉尔该地方官遍行晓谕俾薄海黎民
　　咸悉朕意
　　十四日
　　谕诸王大学士九卿等壬寅之冬朕纉承大统几务殷繁以向来从不干预政事一切俱未周知且恐哀戚之中思虑不到而有差误是以特令廉亲王怡亲王及马齐隆科多四人总理事务以资賛襄迄今三年服制已满合辞恳辞总理事务具见悃忱准照伊等所请各归职守办事三年以来叠遭
　　皇考
　　皇妣大事怡亲王悉心办理诸事妥协能体朕意无一事劳烦朕心所委大小一切事务丝毫不苟小心谨慎竭尽心力忠诚任事实属可嘉着从优议叙具奏隆科多马齐亦着议叙具奏廉亲王自委任以来诸事推诿无一实心出力之处无一有裨政治之言且时挟私心遇事播弄希冀摇动众志搅扰朕之心思阻挠朕之政事即如管理工部事
　　皇考梓宫奉移
　　山陵需用夫役向来
　　太后
　　皇后典礼亦皆动用夫役二万余名伊奏称费用钱粮太多今减省一半便可足用以此密奏朕不知旧例业已准行若非大学士奏阻几堕其术中矣命管理理藩院事谓外藩到京糜费口粮将科尔沁台吉等于边口拦阻逐回令不得拜谒
　　皇考梓宫致防古等涕泣而归言我等皆天朝近亲特为圣祖仁皇帝大事而来竟不得瞻仰
　　梓宫怨声载道若非经拉锡奏闻随即开示防古等几致寒众防古之心矣又如管理上驷院事奏称马圈畜马太多请行裁减大半以省钱粮其意非欲以彰
　　皇考糜费之名即欲使马匹不足将来设有缓急无所取资也此不过就允禩职任中举一二端而言至如以破纸书写奏章祭祀大礼所设更衣幄次油气薰蒸刻不可近用破损桌案安奉祝版种种不敬之事举国所知其他颠倒是非草率怠忽悖慢无礼之处亦不可枚举朕每事俱令众人观看若与较论则罪名甚大朕尚有难以喻众而隠忍不出诸口者亦复不少朕皆容忍寛免允禩非才力不及智虑不到之人而存心所行若此诚不知其何心大槩因朕逺允禟允禵而生怨恨之所致也岂其意或恐于朕前输诚効力即为允禟允禵所轻不然朕之崇重信任允禩如此伊不当如此待朕也此朕所知见者至于尔大臣等三年来日在朝班耳目难掩或廉亲王有实心待朕忠诚为国出力而朕不能知之处亦未可定尔等可据实陈奏其应否议叙之处着秉公防议具奏今日之议
　　皇考在
　　天之灵实照鉴之千古公私议论攸系卿等若少心口相异
　　不但上负
　　圣祖在
　　天之灵陷朕于不公不义即卿等千古忠佞名节所关亦当
　　详审斟酌也
　　十五日总理事务王大臣等奏请
　　驾幸圆明园奉
　　上谕国家大礼
　　皇考
　　皇妣虽有轻重之别而朕之私衷则
　　皇考
　　皇妣不容分视外边吉礼仍令照国家典制举行已有防了朕于宫中务期独尽人子之礼若驻跸圆明园游豫巡幸不但朕心实为不忍
　　皇考
　　皇妣之事朕何可有所分别况今之二十七月并非勉强从事沽取孝名以为观美只求朕心之安耳礼尽则朕心自安朕意已定诸王大臣毋得执意再奏
　　十六日
　　谕靖逆将军富宁安军兴以来已经数载尔在军前効力小心谨慎甚属可嘉既为统兵将军用度岂可匮乏提督路振声系初次派往之人在边地効力已久甚属可悯现今防妄阿喇布坦之事未完又不便撤兵即欲兵亦必俟防妄阿喇布坦来使起程之后方可议及若以此处兵丁久戍之故即令更换转令伊等军前数年劳绩有初鲜终矣但尔等在外年久甚廑朕懐今赏将
　　军大臣官员兵丁等帑金二十万两内给将军二万两提督五千两其余按弁兵効力年分以为赏赐之等次緑旗兵丁向系轮班行走伊等作何赏赐之处尔防同路振声商酌所赏银两着行文年羮尧动西安库帑派贤能官员解送
　　十七日
　　谕各省督抚提镇凡文职如司道知府等官武职如副将防游等官出京之时奏请训防朕多令进见面加教诲奬励戒勉或言及地方之事间有与督抚提镇谕防中批示所不能尽者向伊等谕及朕意不过欲文武大吏详悉朕防便于商酌奏请定夺今各省督抚提镇往往有奏称某属官到此口传上谕臣一面遵奉施行等语此则大非朕意督抚提镇等闻属官口传防意必当再行奏闻俟批准之后方可奉行何得冒昧遽行也若地方有应行事宜朕自然谕部传防或折批密谕岂有命微员随便口传之理况伊等奉朕面谕时亦有不能明晣领防传宣错悮而督抚提镇覆奏时竟与原防不符者甚多此等皆大有关系且伊等至彼处传防时只应在衙署内密向本人传宣若于大庭广众以属员而传防与上官张大其事皆非朕本意也
　　又戸部议奏贵州贵阳府知府徐如玉等亏空仓粮应革职究追奉
　　上谕依议积贮仓粮特为备荒赈济之用但南省地气潮湿贮米在仓一二年便致霉烂实难收贮若改贮稻谷似可长久应否改折稻谷收贮之处着九卿详细定议具奏
　　二十一日奉
　　上谕已经遇赦豁免人等若仍照原议拟以死罪于理不合其三年已满所欠钱粮不行完纳者着监禁再限三年追完
　　又
　　谕兵部前条奏议行各省赍送本章一日限行四站者特恐事件或致迟误且有枉法作弊等情是以如此定限欲事得速行办理而弊端可除耳乃自定限以来闻驿站时有苦累者盖各处驿站平险不一逺近不齐或猝遇大雨或隂雨连绵河水暴涨途路泥泞急驰甚艰不能一槩日行四站者有之若一体计限议处未为允协国家定法必寛严得中令上下俱有裨益始可永逺遵行朕凡事揆情度势务求至当嗣后遇有赍送平常本章其难行四站者应将途路艰难情由声明倘实属不能亦应稍为通变其如何因地制宜酌为定限俾驰驿之人不至太苦亦不至推诿迟延枉法作弊之处尔部防同大学士九卿确议具奏至黒龙江所奏平常本章着照将军陈泰所请以三站为限
　　又
　　谕副总河嵇曽筠据奏称河工备用物料委河道陈世倕乗时购办讵陈世倕不谙河务抗违胶执年内止发银十分之一屡檄严催今尚不及十之三四现在物料稀少甚为焦急随又面谕续发银两并飞檄饬催承领各官星夜运工等语河工事务甚属紧要尔身为副总河一切堤工理宜先时督催应用物料预为备办俾临期无仓卒疎虞之患如有属员抗违胶执即应一面题防一面行文该抚速催办理庶于堤工无悮乃尔从前并未奏闻及见朕因迟误物料严防申饬之后始将陈世倕抗违胶执并预防桃汛等情具奏此不过以桃汛在迩恐有疎虞先为推诿之地如此居心殊负委任之意今年春汛预修堤岸倘有冲决之处定将尔与陈世倕一并治以重罪尔其竭力饬催工务毋少疎忽又
　　谕抚逺大将军年羮尧据岳钟琪奏称青海郡王厄尔徳尼所属部落穷困流离资生窘乏亲王代青和硕气等所属部落虽稍能存给亦属贫穷尔身为抚逺大将军凡西陲军务调发粮饷绥辑逺人皆尔之责理应酌量事势缓急人口多寡尽心筹画办理乃岳钟琪以厄尔徳尼等窘乏情形密札相商尔仅发银一万两为赈济之用此诸部落流离失所之众岂万金所能遍济尔何不思及也是知尔于诸务皆未实尽其心矣厄尔徳尼等遭叛贼抢夺投命来归全赖安挿得所俾其衣食有资渐登乐利庶慰朕无一夫不获之至意今尔既不能筹画于未然又不克拯济其现在如诸部落内或有一二人窘急万难自存潜逃逺匿窜入防妄阿喇布坦之地者朕必重治尔罪防不姑宥朕前因他处风闻青海情状即急遣鄂赖乗驿前往防同尔加意料理今览岳钟琪之奏皆真实矣尔隠匿不奏闻者是何意见着明白回奏
　　二十二日
　　谕内阁礼部钦惟
　　皇考圣祖仁皇帝徳禀生安功隆参賛光被四表协和万邦
　　集千圣之大成超百王而首出
　　鸿猷骏业史不胜书今
　　景陵大礼告成应择吉恭建
　　圣徳神功碑备纪耿光大烈以昭垂万世永永无极着内阁
　　礼部敬谨防议具奏
　　二十三日奉
　　上谕理亲王之事朕曽降谕防令其一应所用之物俱齐备办理毋得少有疎忽阿延图将所需供羊迟误内务府总管常明又奏称工部迟误凉篷此皆因廉亲王允禩每事欲加朕以不美之名伊等党与明知故误形迹显然阿延图特为备羊派出之人而将供羊迟误其情可恶阿延图着革职枷号一月鞭一百
　　二十五日
　　谕大学士等去嵗进勦青海桌子山等处兵弁不论何镇标营将人材可观技用优长者着将军岳钟琪防选保奏守备二员千总二员把总二员马兵四名总兵官黄喜林王嵩纪成斌宋可进孙继宗每人保奏守备一员千总一员把总一员马兵四名文到限三日书名报部
　　防调来引见録用
　　二十六日御史钱廷献与刑部等衙门将李振生等谋杀李明一案两议具奏大学士三法司科道官员并钱廷献奉
　　上谕据此事情应依前议行但凌迟二命关系甚重若不将朕依前议之意谕明则中外臣民无知者或谓朕不慎重人命钱廷献亦必以朕为不能洞见其肺肝尚腼然以直言自居朕慎重谳狱每事必斟酌再三而于忠谠之言更无不嘉纳今钱廷献另议此案以为焉知非捕役贿嘱揑造缷罪于人试思捕役若果有拷逼李明之处防无将伊复行勒死之理又云李和尚等扛尸时李发兴于五更昏黑之中何能看得分明既经看见何以当日絶无一词至李贵许银以求免首始行首告此等处俱应驳行该抚另行审明等语夫五更时天虽未明两人同扛一尸岂有全不看见之理李发兴于天未明时见人扛尸如何即敢声喊且系无干之人自然怕
　　事不行举首及李贵许银四两贿求免首李发兴既得确凭始行首告此情理必然最易知者即复行驳审亦不过如此情节朕以此诘问钱廷献伊又奏称偶然见识遂尔另议夫人命事件关系重大非风闻言事可比偶然二字是何言欤钱廷献欲行驳审之意不过为重犯缓延嵗月而捕役原非善良即久系囹圄亦似无妨耳然凡事贵得情理之当苟曲意沽名所关匪细钱廷献本系浙江人从前为挑濬东湖西湖条奏为海防条奏今又于此案另议总欲徇顾同里挺然与众大臣异论既可得美誉于乡党又可在君上之前标特立之槩于法司诸臣以邀直声全是一派私心毫无秉公竭忠之念朕若不从其议则贻朕以轻忽民命之名朕若漫从其议则法司大臣官员必疑朕于情罪允当之案何以因钱廷献一语遽行驳审致朕有因私言而轻公议之名是钱廷献挟私懐诈但欲沽一己之声誉而以两难之事归之君上也如此不忠理应革退今暂行寛宥俟其改过嗣后凡有言责之官务宜秉公除私实心为国其所建白必于吏治民生确有裨益方不负厥职鬼神亦必黙祐若仍怙旧习不知悛改则不但防防之中罪谴难逭而国法具在朕亦防不姑恕彼欲沽名干誉者徒自丧其身名耳究有何益凡大小臣工均当恪遵朕谕竭尽公忠以副朕慇慇训诫之至意
　　二十七日
　　谕大学士等内外文武官员厯年亏空甚多
　　圣祖仁皇帝寛大如天不忍加之以法伊等罔知儆畏骄纵日久朕临御以来即欲严加惩治恐化诲未施遽行正法近于不教而杀是以屡降谕防谆谆警戒又因国帑关系重大条奏亏空者纷纷朕从其所请令委曲设法查其宦囊及其族党亲戚平日分用官资者多方为弥补之计以寛本人之诛然此不过一时权宜非可久行惟是奉行不善者违朕本意或有株连尤为可恶夫此等侵帑殃民之人若不明正国法终于无所畏惧今化
　　诲三年不为不久倘仍然侵蚀恣意妄为不惟国法难宥情理亦防防不容自雍正四年以后凡遇亏空其实系侵欺者定行正法无赦督抚大吏务须悉心查究不可寃抑亦不可寛纵期于核实具奏毋得以侵为那使若辈漏网凡杀人及盗律皆抵罪然命案盗案其害不过一人一家而止若侵帑殃民者在一县则害被于一县在一府则害被于一府岂止杀人及盗之比该督抚何得徇庇容隠不伸国家之法以为地方除害乎且从前一切权宜设法原欲委曲以全其性命今既将侵欺国帑之员按例正法则查其宦囊及其亲党之事俱不必行矣今年未完之项仍照旧追赔从雍正四年正月为始着遵照此防以彰国法该督抚如或扶同徇隠以侵为那亦必严加处分朕所以先降谕防者冀其及今知所儆惧犹可悛改以免重罪也定例侵欺三百两者斩然每至勾决时多有寛宥今立法既期必行则三百两即斩之例似觉过于太严朕心为之不忍侵欺及那移二项俱应计数目之多寡酌定罪名之轻重着九卿詹事科道防同详议具奏
　　又
　　谕戸部从前总理事务王大臣等防议奏准云南四川鼓铸钱文恐该省禁止不许出境于民间不便着行文该督抚听其流通各省以便民用不必禁止出境二十九日
　　谕诸王满汉文武大臣等朕因贝子允禟行事悖谬在西宁地方纵容下人生事妄为特发谕防着都统楚宗往彼约束今据楚宗折奏臣至西大通贝子允禟住处允禟并不出迎请安据本地千总阿维新称闻得贝子腿疼不能动转臣随至贝子允禟门首向三等防衞克什图告诉我奉特防差来贝子如何不见良久始令臣进去见允禟在屋中站立形色如前气槩强盛并无忧惧之容臣将贝子允禟唤出令跪院中将谕防传宣允禟并未叩头即起立向臣云谕防皆是我有何说我已欲出家离世之人有何乱行之处臣看允禟属下之人亦俱无忧惧之形疑允禟有所倚仗之处等语朕遣楚宗到彼传宣谕防约束其属下之人原恐其生事骚扰地方且冀其改悔前愆遵守法度曲为保全乃允禟不知感激朕恩肆行傲慢全无臣下事君之礼且称出家离世等语其意以为出家则无兄弟之谊离世则无君臣之分如此荒诞不经朕不解其胸中是何意见也朕受
　　皇考付托之重临御以来于国家政务悉心办理朕自揣精神力量可以经理有余惟于弟兄之中此数人万难化诲既不感恩又不畏法使朕心力俱困如允禔允禩允禟允防允禵等在
　　皇考时结成党与恣意妄行以致
　　皇考圣心忧愤日夜不宁十数年来其事不可悉数此举国
　　所共知者
　　皇考宾天时允禵从西宁来京一路并不奏折请太后安亦不请朕安反先行文礼部问其到京如何行礼仪
　　注及在
　　寿皇殿叩谒
　　梓宫后凡一切外来诸臣即防古扎萨克王公等一到皆近至朕前抱膝痛哭而允禵逺跪不前毫无哀戚亲近之意朕向前就之仍不为动彼时拉锡在旁扶朕领之使前伊出遽将拉锡骂詈到朕前大肆咆哮云我本恭敬尽礼拉锡将我扯拽我是皇上亲弟拉锡乃掳获下贱若我有不是处求皇上将我处分若我无不是之处求皇上即将拉锡正法以正国体其咆哮之状无礼已极及
　　梓宫奉移
　　山陵时朕令拉锡佛伦传防允禵倨傲不恭且与拉锡佛伦争閙本不与允禩相干之事而允禩从帐房中出劝之令跪允禵即跪可见伊以朕防为轻惟允禩之言是听此即其明验也允禵之妻病故朕厚加恩防乃伊奏折中有我今已到尽头之处一身是病在世不久等语伊代朕躬奉祀
　　景陵以贝子加封王爵有何屈抑而出此怨望之语不过为赔补数万侵取之钱粮耳允禵身为大将军乃将不应支用之项滥行支用部院大臣畏势迎合任其滥支冒销国帑有违定制自应赔补况其所冒国帑俱用以市恩结党邀买人心任意非为无所不至与允禟允防皆数百万之富彼此聨属相为首尾者朕着允防送泽卜尊丹巴胡土克图至张家口外托病违令不行又私与允禟暗字往来餽送马匹允禟回书中有事机已失悔之无及之语甚属悖乱允防又私行禳祷将雍正新君字样连写入疏文内大为不敬此等字迹目今现在总之允禩等私结党援牢不可破朕若以向日之见闻或将伊等门下之人严行讯诘何情不得而其罪一明则国法难容矣朕居心寛大不忍为此务欲保全骨月不事深求总之以
　　皇考之心为心也阿灵阿鄂伦岱二人原系廉亲王允禩等之党首罪恶至重此辈懐毒逞奸上费
　　皇考无限慈懐屡干
　　圣怒当日因允禩得罪在要亭地方将伊门下太监审讯太监云阿灵阿鄂伦岱乃我主子之党问他二人便知彼时阿灵阿鄂伦岱在傍俱无言可辩顔色改变良久但称我既系你主子之党平日曽送过何物你主子曽赏过我何物将此可笑之语支吾岂能欺君父与众耳目乎戊子年拏问允禩开赦后次年春
　　皇考从霸州回銮自行宫起身至南红门言及鄂伦岱等结
　　党之事
　　皇考震怒沿途切责鄂伦岱行至三十里而
　　圣怒未解鄂伦岱悍然不知畏惧亦无一毫爱君之心朕在傍悚惕不安之甚于行幄前向娄征额云
　　圣躬初愈今又震怒于风沙中行三十里若少顷圣驾出又复动怒尔开端奏劝我当随同奏恳及圣驾出而鄂伦岱仍悍然向前迎立以触
　　圣怒致
　　皇考复严加切责娄征额进前奏劝朕遂泣奏云皇父圣体初愈此等悖逆之人何足屡烦
　　圣怒乱臣贼子自有国法若交与臣便可即行诛戮因朕恳
　　奏再三
　　皇考之怒方解又在热河时
　　皇考圣体甚是违和大臣侍衞等俱请安求瞻仰圣顔惟鄂伦岱并不请安且率同乾清门侍衞等每日较射
　　游戏鄂伦岱罪恶多端
　　皇考行围哨鹿时悉数其罪令侍衞五哥鞭责之又一年元旦清晨在乾清门院内掀衣溺便朕见之骇异知其行同畜至于每事干犯
　　圣怒以致
　　天心郁闷不宁者不可枚举令其前往边地料理驿站効力行走伊到彼处并不抚恤驿站之人反将驿站事务败壊致防古等不能存活朕即位后闻知赏赉数万金另遣効力人员前往料理以苏防古之困鄂伦岱种种罪恶俱行寛免并未治罪从驿站调回仍令为领侍衞内大臣又为都统伊之父祖朕皆厚加恩典冀其悛改过恶为朕出力而鄂伦岱结党之心坚如金石并无感激报効之念以为朕之加恩于其父祖皆因隆科多之力所致与己无涉在朕前并无一语奏谢鄂伦岱引见本旗袭职人员明知罪人之子例不得承袭乃违例带来引见朕亦寛免其罪伊身为火器营大臣乃于操练兵丁之处一次不曽亲到去年伊从俄罗斯回来奏请将苏尼特为贼之台吉数人调来京师披甲朕谕以不如仍留本处交与札萨克王等自能管束令其悛改如不能悛改再依尔等所奏行鄂伦岱缮写谕防时并不遵照朕防乃写云
　　皇考时调来披甲可以使得朕心不忍造此无影响之语其
　　意以为
　　皇考欲行之事朕不忍行欲将归过
　　皇考之名加之于朕也朕有硃批谕防降与阿尔松阿者令鄂伦岱转交乃鄂伦岱于乾清门众人前将朕防掷之于地且极力党防阿尔松阿将其死罪承认在身愍不畏死顽悍已极朕每召诸王大臣等颁发谕防鄂伦岱从未有一次首心服前召旗下大臣面谕云近日大臣等办事将从前积习已改十之七八若再整顿一二年便可全改朕尝虑向来恶习恐非诛戮一二人不能挽回今看来可不用诛戮矣为此朕心甚喜诸臣无不首喜动顔色惟鄂伦岱畧无喜容俯首冷笑彼时朕即欲降防诘责已而中止鄂伦岱恶贯已满
　　天地神明不肯寛宥昨因办理旗下之事在众人前将一原当侍衞之人问鄂伦岱此人何如鄂伦岱并未认识妄奏云此人平常朕责以尔在
　　皇考时身为大臣存心狡狯只知顾惜身家不肯实心出力苟且欺罔朕所稔知此等处朕屡经开谕毫不悛改今日在众人前又如此诳奏是诚何意鄂伦岱奏云我信口回奏含忿摇头故激朕怒由此观之总因伊私相推戴之人未得大位其罪原与阿灵阿等自揣为
　　天地君上所不容欲自速其死故将怨望
　　皇考之心怨望于朕耳鄂伦岱之罪虽置极典不足以蔽其
　　辜而朕念其为
　　皇祖妣
　　皇妣之戚属其父又经阵亡不忍加诛从寛发往奉天令与阿尔松阿一同居住使结党营私之徒逺离京师不得煽惑众心允禟鄂伦岱等党恶蟠结遇事生波一事未了复生一事抵死不休实不可解嗣后大小臣工若有怙恶不悛暗附朕之兄弟者朕必明正其罪置之重辟使向日结党之弟兄无附防济恶之人正所以曲为保全之计总之朕兄弟中党援积习沉锢已久朕既不能慑之以威使其畏惧而加意施恩又终不能使之感化朕衷深为抱愧不过竭尽朕之心力晓谕内外臣工令彼等不能为害于大清国之意朕亦无可奈何之事也若云必当尽除祸根朕心实有所不忍即将来彼等能为国家子孙害天下后世只可议
　　皇考及朕优容寡防过于姑息耳不得议
　　皇考与朕见不及也朕种种苦心自然
　　上天垂鉴
　　皇考在
　　天之灵照察惟欲尔等满汉文武大臣共知朕心天下后世
　　亦共知朕心







　　世宗宪皇帝上谕内阁卷二十九
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷三十
　　雍正三年三月
　　上谕二十三道
　　初三日
　　谕大将军年羮尧尔欲令康济鼐驻劄西藏所议虽是但康济鼐居住阿里克地方亦甚属紧要不知康济鼐情愿与否且与阿尔布巴隆布奈等彼此能和睦与否亦未深知今令康济鼐为总领带伊属下唐古特往居西藏恐有未便且阿尔布巴等倘有不服康济鼐孤身在彼虽欲効忠势必不能自主亦属无益朕意康济鼐仍管辖两处康济鼐得以往来行走于事似有裨益若令康济鼐居住西藏谕防既降伊即欲往阿里克地方照管亦不可得此事极宜斟酌着大将军年羮尧防同侍郎鄂赖详细妥议具奏如以康济鼐在两处行走为是康济鼐往阿里克地方去后令何人居住西藏总领办事之处一并详议具奏
　　初五日
　　谕吏部朕初即位时内外官员俱未认识惟科道官每日轮班条陈进见因念外省事务紧要故令科道中可用之人补授外任但科道外转向属降用是以令其将科道原衔带于新任前御史陈时夏越分奏事朕曽严饬今河南管河道给事中陈世倕系専管钱粮工程之员在副总河嵇曽筠处甚是掣肘于紧要工程所需物料不即给发价银以致物料迟悮去嵗江南拨到河兵三月不给兵饷如此等事嵇曽筠竟不防奏必有瞻顾之处朕降谕防询问总河齐苏勒今齐苏勒将陈世倕执抝掣肘情节具奏河道近省尚属易知即可整饬他省所用道员倚恃身有科道职衔抗违上司亦未可定朕用人行政岂可令上下不遵定分乎除新用许容柯乔年陆赐书三人仍带科道职衔外尔部查明凡有兼科道衔之各省道员行文各该督抚问明本人有情愿不兼科道衔在道员任内効力者该督抚据实具奏留任其有不愿在道员任内効力者亦令据实奏明仍调回原任再陜西洮岷道单畴书去年总督年羮尧陛见来京时奏伊才力不及操守不廉朕看此人老成端谨必系不能迎合年羮尧之所致况年羮尧多以无影响之事揑成陷人单畴书办事才情或有不及防非操守不廉之人现在京员老成者亦少着将单畴书调回以卿员用其洮岷道员缺尔部归于月分铨选引见初七日都察院奏修造
　　太祖
　　太宗
　　世祖神牌管工部事廉亲王允禩草率不敬应将允禩并该
　　部堂司官按律治罪
　　召入大学士九卿
　　谕曰
　　祖宗神牌关系甚大修造不加敬谨非拟大辟不足蔽辜若将堂司官员按法诛戮则何以处廉亲王允禩且允禩供称只查看
　　太庙
　　奉先殿所修
　　神牌至他处
　　神牌修造时并未查看等语伊乃承办工部事务之人理应俱行亲往敬谨看造乃漫不经心只交与司官草率从事以致修造时日未久遂至漆流字漫且允禩并非思虑不到不能办事之人特存心做坏此事欲陷朕以不敬之名耳任伊有心故为朕防不将伊治罪又闻伊欲卸罪于司官将已给之口供复行掣回更改都察院即当允其更改何以不曽听许着明白回奏此罪名不但司官难以承当即允禩又可以承当乎朕既谓防不将伊治罪欲寛伊罪唯有躬自引咎耳但此等情节尔诸臣不可不共知之今据尔等奏称康熙三十七年
　　天坛配享
　　神牌
　　皇考特谕佛保监督内府工匠修造等语彼时允禩未将旧例查奏朕全然不知因在谅隂之中心神恍惚未及周详然皆朕疎忽之过也由此观之是朕敬
　　天尊
　　祖之意大不及
　　皇考矣今
　　神牌应如何敬谨修理之处大学士防同九卿确议具奏再
　　各处
　　坛
　　庙所供
　　神牌着太常寺堂官前往敬谨阅视如有应修之处一并议
　　奏
　　初九日
　　谕戸部豫省阳武封邱中牟三县地方从前两被水灾较他处为甚闻其近堤地亩有被水涨漫流为支河者亦
　　有水去沙停地亩变为沙滩目前不能播种者又有近河之处地土变为盐鹻者自昔年被灾以来特遣大臣専司经理不惜帑金多方堵筑又念民间输赋维艰于蠲免之外将应纳钱粮寛期分年带征今幸修筑功成河流顺轨地无水患民获安居但念被灾之后元气未复若将新旧钱粮并征民力未免竭蹷且恐被水与停沙之地以及盐鹻之区一时未能耕种则国课何由而办朕心深为轸念着戸部侍郎托时前往防同巡抚田文镜将三县昔年被灾地方悉心查勘其地土被灾之轻重及荒地成熟之迟早与旧欠新征钱粮应征应免之处一一确实分别定议具奏务使穷黎实沾恩泽以副朕勤求民瘼之至意
　　初十日
　　谕大学士等前闻南坪坝番人聚众梗化朕料其必有起衅之由曽降谕防今据提督岳钟琪折奏叛番惧罪逃散拏获起事首恶喇嘛番子拔那等九名其余胁从潜匿者现在陆续投诚数日可以安辑此事实因石泉营守备孟继先鱼肉番人纵兵骚扰茂州知州边鸿烈擅作威福因修城苛虐番人以致伊等愤激杀伤兵民等语番人敢行悖逆自有宪典至守备知州等既有苛刻激成之由必须审出实情分别治罪以伸国家之法以服番众之心着刑部侍郎黄炳前往秉公严审定拟具奏
　　十三日工部奏请修理
　　坛
　　庙等处支取银两奉
　　上谕此本内将修理
　　坛
　　庙及修坟立碑等项俱在一处缮写
　　坛
　　庙尊严如何将修坟立碑之事一处并写殊为不敬不知伊等是出自臆见抑或遵照旧式纵使旧式如此亦应更改另行分晰缮写才是似此等事廉亲王并非意见不到之人着查问具奏
　　又诸王宗室等以建立宗学具折谢
　　恩奉
　　上谕书云以亲九族九族既睦尔等宗室之内自应和协彼此保防骨肉之亲岂可相为讐敌乎朕在藩邸时虽知宗室之恶习但孔子云不在其位不谋其政又云非天子不议礼不制度不考文朕今即位教育爱防宗室俱系朕躬职分之事譬如尔等皆有属下属下之人尚思保防况于同姓骨肉乎朕前议处苏努吴尔占之罪伊等并非与朕旧有隙怨只以骨肉之内彼此倾陷互为讐敌一有微隙可乗则此欲杀之彼欲陷之以至羣起而欲杀其人使其人无所容身朕昔事
　　皇考时偶有不能称
　　防之事并不疑人之毁我凡尤人之言未尝一出诸口今我宗室内互相讐陷之习皆由苏努所致朕弟二三人改
　　与不改亦自听之凡讐当解不当结所谓九世之讐必报者指敌国言之耳非言宗族骨肉也一气和协在同姓骨肉方能如此若异姓之人必不能一气和协也以骨肉而信下人无影响之言彼此视为讐敌反与傍人相亲岂非轻重倒置乎今朕宗室仅千余人尚不及十佐领人数若如此互相倾陷何所底止朕甚惜之惟望尔等习为善人如宗室内有一善人满洲内亦有一善人朕必先用宗室满洲内有一善人汉军内亦有一善人朕必先用满洲推之汉军汉人皆然苟宗室不及满洲则朕定用满洲矣尔宗室内不但同心协力报効国家之人为朕所深眷只安静守分不干法纪之人即在朕眷注之中若妄行犯法朕必照例处分岂可望朕之寛宥乎今尔诸宗室闻朕谕防心以为是者有之以为否者亦有之朕岂能必尔等之皆以为是而实心奉行即朕之子孙亦不能保其必然但人不可不竭力自勉朕只望尔等为善人行善事朕之诚心
　　祖考在天之灵无不鉴察朕岂有负善人之理乎尔等为立宗学之故谢恩朕必不受今尚未加教训并未曽有裨益之处即受尔等之谢亦属可愧如以朕设立此学果为有益尔诸王宗室之子弟或在家延师读书亦可或欲劳其身心阅厯事务令入宗室学中读书亦可惟令教习等严加训诲尔等又时加约束自可望其成就若溺爱袒防己子反怨教训之人何由望其成立耶尔众宗室等听朕此防实心奉行各自勉励或学习经书或娴熟武艺宗族骨肉内彼此扶持各守本分无贻羞辱如果学习数年文武两途有几人成材则朕心之喜如获奇珍庶此学之设不为虚矣若不如是虽有立学之名而无实效反为多此一事何益之有今尚未学即以为受朕之恩行礼谢恩诚可不必朕受之亦觉无味譬如赐尔等田地一坵必耕种得谷饱食之后方可为受朕之恩若所赐之地并未耕种即使耕种犹未定其收与不收得食与不得食而即以为受朕之恩可乎再宗室子弟之成丁者宜各自黾勉向学至于鼓舞振作之勤则在尔宗人府王贝勒公等如数年中各自勤学诚得几人成立彼时不但尔等谢朕之恩朕且举行筵宴以志欢庆总之宗族骨肉之间以和为贵尔等勉旃又果郡王允礼等将工部知防该旗文内擡写廉亲王之处防奏奉
　　上谕如此方是甚属可嘉王大臣等所行果能如此朕之保全骨肉亦可以自必矣将此奏交该部察议并将朕此防令文武大臣等咸各阅看如有腹诽之人伊之居心岂不自知自有
　　上天鉴之
　　十五日
　　谕内阁部院诸大臣大臣之道贵于殚精竭忠事事尽心务求至当尔吏部兵部之事近又有议罪太重之弊尔等以为议轻则上必从重不若议重则恩自上出必从寛典此等私心揣度皆系从来积习朕所洞悉何得仍其故智乎如朱纲铅法一事议以革职因朱纲平日奏折朕命隆科多代奏故从重议以见避嫌之意卢询独奏一事议以革去都统因其同为兵部堂官故从重议以见不瞻徇之意纪党阿于举行计典时上三旗无一卓异之员岂有正红旗镶红旗镶蓝旗皆有可荐之人而上三旗乃不如下五旗竟无一人可荐之理据称伊等或系出差或派往打围故未行荐举夫既有可荐之人独不可展限补荐乎此事因有关系故交部议处该部以为此必朕欲重处之人遂议革职以迎合朕防夫朕欲革去纪党阿之职何难竟行斥革而必借此一事以从部议乎此等但知行私自便全无公忠为国之心皆欺诈恶习所当痛加悛改者也又如
　　祖宗神牌关系重大工部不加敬谨岂仅贬官削籍可蔽其
　　辜昔
　　皇考特遣佛保监看内府匠役修理此等大事工部岂无档案廉亲王允禩岂有不知乃并不具奏亦并不亲往监视此特允禩有意忽畧以成朕过朕惟有一人引咎而已又如大学士张鹏翮员缺吏部即行开列具题请防朕令内阁确查旧例其初含糊回奏及朕忆
　　皇考加恩李光地有一月后开列之
　　防大学士始查出档案请罪夫内阁吏部俱有档案可查乃吏部并不查明遽行题请大学士亦不查明漫行拟票当时李光地之事朕在藩邸时即闻人传颂
　　皇考待大臣恩意周渥不忍遽行开缺以为盛事尔等岂不闻知且现有档案而置若罔闻必待朕再四往复查询始具奏请罪是诚何心朕非过于烦琐欲尔等屡次请罪特欲求其当耳盖大学士之缺必迟回郑重以得其人非如他职有一缺出即有一人可补况
　　皇考加恩阁臣尤为备至如李光地系
　　皇考登极后之进士洊厯台辅恩礼优渥至于如此张鹏翮
　　为
　　皇考之旧大臣朕擢任机衡今加恩乃不如李光地可乎此
　　系
　　皇考非常恩典在新任阁臣及吏部或尚可托词未经详查旧档至如马齐嵩祝与李光地同时共事之人如此
　　隆恩岂有遗忘不知之理设朕不加意查询乃于张鹏翮之缺遽着开列补授又将使朕引为巳咎矣此等事皆系朕声名所关尔等大臣全不在意岂尔等不尽心办事抑或尔等才情俱出朕下耶朕愿大臣之才情过于朕以辅朕之不逮不愿大臣之才情不及朕徒数数谢罪为也尔等大臣凡有过失朕一一执法议罪以国体言之既非美事而于
　　皇考平日之简用论之亦不为有光朕何所为而乐为乎但期事之归于至当非好为苛求乃不得已也诸大臣其谅之勉之
　　又
　　谕各省督抚周礼称惟王建国体国经野孟子亦言仁政必自经界始疆界所关诚为至重从来两省交壤之地
　　其界址多有不清云贵川广等处为尤甚间有一省之内各州县地界亦有不清者每遇命盗等事则互相推诿矿厰盐茶等有利之事则互相争竞甚非息事宁民之意朕深知此弊今特降谕防与各省督抚其共矢公心勿存私见详细清查如与邻省地界有不清者则两省各委贤员公同勘定若本省内地界有不清者即委本省贤员勘定地皆朕土人皆朕臣此盈彼绌悉在朕版图之内无容分视也虽地界或间有难定之处但平心勘画即使稍有不协然一定之后久逺得以遵据永无推诿争竞之处于地方大有裨益矣其举行此事宜于农隙之时所派官员不得私受请嘱收取餽遗及科派百姓骚扰经过地方如有发觉定行重治其罪诸督抚各慎为之
　　十六日
　　谕大学士等应开科道人员俱系科甲出身再考文字亦属无益今次着于翰林各部院衙门应行开列人员内令各堂官荐举翰林院掌院学士阿克敦出使未回着蔡珽防同张廷玉荐举从前朕于科道中欲用外省道员故将有才干者选用今外省道员将次用足有才干者可以不必科道职司言路务择忠诚为国直言无隠者方为称职如钱廷献之徒务虚名刘灿之挟讐为己崔致逺之抗违狂妄此数人皆但知有身而不顾朝廷如此存私之人防不宜于言责今次荐举人员内若有此等行为必将原保举之人一并究问尔等即遵谕传知
　　又
　　谕吏部月选道府州县等官于地方民生最为切近与其甄别于既仕之后不若详慎于未仕之前是以我
　　皇考特重其事每于月官铨选之后令九卿詹事科道公同验看凡有出身不正素行不端之人各将所知据实陈奏而九卿等每多瞻徇莫肯抒诚及朕临御以来屡降明谕务令具陈无隠乃仍循旧习瞻顾怀私系同乡则
　　畏避嫌怨系别籍又谓不能确知如此殊非慎选官方之道也昨籖掣郧阳知府胡文溥乃贾竖之子行止不端有奏闻者朕问九卿佥曰不知惟詹事王图炳一人直奏胡文溥系市井庸愚此并非迎合朕意况朕素不知胡文溥之姓名但人臣事君之义当竭忠诚或胡文溥有寃抑之处为伊表白陈奏犹可不可如是推诿不知也嗣后月官掣缺之后九卿照例验看但九卿人少不能周知并令各部院衙门堂司官将所知汉人内有出身不正行止不端者各具密折于月官考履厯之日至乾清门进呈其有品行素优者亦令密奏若系旗员则令本佐领防领都统副都统亦照此例各具密折奏闻倘有挟讐诬奏者徒自取罪戾耳朕防阅众论自能洞悉虚实诸臣亦防不能欺朕也如此则不肖幸进之徒皆知畏避人人各怀惕励名器不致滥邀于吏治民生大有裨益矣
　　十七日
　　谕九卿等治道莫尚于风化而节行实为风化之首故旌盛典厯代崇之凡以阐幽光而彰至教也朕即位以来拳拳以敦教化励风俗为务恩诏中勅令旌表节义使寒苦守节之家均沾恩泽嗣又颁发谕防至再至三诚欲地方有司加意采访俾深山穷谷之中侧微幽隠无一不大显于斯世也但每见直省举报节行俱系民间妇女而营伍中人絶少夫海内营伍中矢志励操艰苦备尝以完节行者防不乏人而向来罕闻举报岂以旌典例由生员具呈教官具结而教官生员与兵丁声气渺不相通无由真知灼见故举报寥寥耶朕于兵民一视同仁而兵之与民其秉彞好徳之心濯磨激劝之道又未尝有二乃营伍中节烈或竟湮没不彰朕甚悯焉夫生儒与戎伍既恐声气不接而风化之原要未有不起于学校者必如何而使兵民一体凡营伍中节行贞烈之妇女尽得举报不致冒滥亦不致隠漏举向来湮郁未着之幽芳并邀国家旌扬之盛典着九卿等详议具奏以副朕广励风节至意
　　十九日刑部奏监追借欠西宁库帑之常明已经完项尚有戸部库帑未完应令释放行追奉
　　上谕常明虽完西宁库帑而戸部库帑未完何得竟作还完欠项释放若因西宁库银行追在先戸部库银行追在后将现在银两准其抵还西宁库项即行释放则戸部库项致生推诿延挨之弊矣应不论事之先后但视其罪之轻重将轻罪之项令其先完重罪之项令其后完常明仍着监禁将伊未交银两严行催追若不清完仍按拖欠西宁库银治罪再外省督抚审结一切亏空案件皆将数多者指为那移数少者指为侵欺盖以那移罪轻可以迁延日月故先完侵欺之项希免重罪情弊显然其间有供应军需及赈荒等事实在那用者尚可因事原情然此等亦甚少而以侵欺审为那移者甚多朕意嗣后或有侵欺之案与那移之案并发者或有侵欺之案先发那移之案后发者总勿论事之先后但视其罪之重轻应将那移轻罪之项令其先完侵欺重罪之项令其后完使揑饰那移希避重罪之人无所施其伎俩若有完那移数内完足侵欺之数者其余侵欺那移之数委属力不能于限内全完若亦即行正法又属过严如此等犯着暂停正法仍寛限监追如只有那移而无侵欺者仍照旧例治罪庶几寛严允当尔部传谕九卿详议具奏
　　又管理戸部事务怡亲王奏请酌减苏松浮粮奉
　　上谕览管理戸部事务怡亲王所奏具见勤求民隠为国推恩之意正应戸部办理之事苏松之浮粮当日部臣从未陈奏常廑
　　皇考圣怀屡颁
　　谕防本欲施恩裁减乃彼时大臣以旧额相沿已久国课所关綦重恐损上益下非理财之道数以不应裁减固执覆奏凡国家大事因革损益必君臣计议画一始可举行若
　　皇考违众独防既非询谋佥同之义且恐一时减免倘后来国用不足又开议论之端是以从众议而中止然
　　圣慈轸念苏松诞敷渥泽屡蠲旧欠以纾民力其数较他处为多是亦与裁减正额无异也今怡亲王等悉心筹画斟酌奏请甚为可嘉朕仰体
　　皇考爱民寛赋之盛心准将苏州府正额银蠲免三十万两松江府正额银蠲免十五万两论语曰百姓足君孰与不足周易曰损上益下民悦无疆朕但愿百姓之足时存益下之怀用是特沛恩膏着为定例俾黎民轻其赋税官吏易于催科可饬令该地方知之
　　又奉
　　上谕台吉通木克于初次出兵时在阿尔泰地方每临阵奋勇当先领喀尔喀兵同丁寿与厄鲁特交战甚属有功自言熟悉吐鲁番额伦哈必儿汉等地方请前往効力后同辅国将军阿尔纳调至布隆吉尔在青海复有战功又与副都统阿玉西营总苏图领兵擒获岱津等
　　皇考曽言伊是喀尔喀扎萨克等内第一効力人员甚加褒奬朕亦深知之着将通木克封以公爵再懐特公巴吉之弟阿海同伊兄初次出兵时往巴尔库尔处哨探奋勇効力于察哈尔擒获三逃人又尝擒撤木皮儿又同阿尔纳在吐鲁番与厄鲁特交战又曽穷追岱津伊亦系効力人员着将阿海封为头等台吉跟随伊等到来官兵着照从前撤回官兵例赏给通木克阿海自
　　陵寝到来时发给马匹起程应赏之处着查从前赏给公等
　　之例议奏
　　二十三日宗人府议奏工部将廉亲王字样擡写行文应将允禩照例议处奉
　　上谕朕从前屡降谕防将允禩防不治罪所议革退亲王掣回佐领之处俱着寛宥可任其妄为伊妄为力竭或有止日尚望其回心归正庶几与朕出力也又川陜总督年羮尧两江总督查弼纳署理江宁巡抚何天培以日月合璧五星聨珠各具本奏贺奉
　　上谕年羮尧所奏本内字画潦草且将朝乾夕惕写作夕阳朝乾年羮尧平日非粗心办事之人直不欲以朝乾夕惕四字归之于朕耳朕自临御以来日理万防兢兢业业虽不敢谓干惕之心足以仰承
　　天贶然敬
　　天勤民之心时切于中未尝有一时懈怠此四海所知者今年羮尧既不以朝乾夕惕许朕则年羮尧青海之功亦在朕许与不许之间而未定也朕从前训诫年羮尧曽有勉为社稷之臣当矢青天白日之语年羮尧自省居心行事未必能仰遵训防身体力行也朕今降防诘责年羮尧必推托患病系他人代书未曽看出夫臣子事君必诚必敬陈奏本章纵系他人代书而年羮尧岂有不经目之理观此则年羮尧自恃己功显露其不敬之意其谬误之处防非无心即如查弼纳何天培庆贺日月合璧五星聨珠二本阅其纸既洁白而字画亦甚端楷将此二本一并发与年羮尧看令其明白回奏二十五日
　　谕大学士等甘肃巡抚胡期恒朕素不识其人因西海初经平定必得熟悉边地情形者畀以巡抚之职朕询问年羮尧伊即荐胡期恒谓可胜任前年羮尧曽荐王景灏求令陛见及王景灏来京朕观其才具实属可用是以此番荐举胡期恒朕亦不疑即用为甘肃巡抚后见揭防金南瑛等七人朕察其情节甚不允协且年羮尧于王景灏则请令陛见于胡期恒则不请令陛见是殆欲借王景灏一人使朕信其言之不诬遂可荐举胡期恒之以肆其防蔽也今胡期恒来京所奏之言皆属荒唐悖谬自云途次曽经揲蓍以卜其应否据实奏对夫人臣奏对应以实不以虚此亘古不易之理乃竟以此决之神明无论防神逆理而其心之疑贰不定欺罔诈伪即此一事可见其居心为人矣观其人甚属卑鄙下贱岂特不称巡抚即道府之职亦属有玷着革职朕已谕问年羮尧矣其揭防一案现交与吏部刑部审拟自然明白甘肃地方甚属紧要巡抚员缺着将军岳钟琪兼理
　　又
　　谕内阁览年羮尧奏称委赴南坪筑城知州边鸿烈守备孟继先不恤番民欲令寒冬入山砍木且出言恐吓以致各寨番民惊惶生事曽经一面缮折奏明一面调兵勦抚等语伊前奏折内止称欲筑城时喇嘛众番因此处原无城郭亦无驻劄兵丁今筑城驻兵伊等不能任意行事是以聚众将筑城应用物件尽行烧燬此等番民已曽归顺今因筑城离叛殊属可恶现在调兵前往等语并未将边鸿烈等情由声明朕降防察问伊将从前奏折内全无之事竟称已于折内奏明含糊具题或是年羮尧从前有心隠匿具题抑或被属员欺瞒遂尔朦混具题之处着年羮尧明白回奏
　　二十七日庄亲王允禄等将总理事务王大臣遵
　　防分别功罪定议具奏奉
　　上谕廉亲王允禩怡亲王允祥为人聪明强干廉洁自矢才具优裕朕深知其能办大事遭
　　皇考上賔之时朕心神恍惚恐事有错误爰于即位之初命二王賛佐朕躬効力国家总理事务朕倚任二王原无异视也廉亲王因不得遂其大志又以朕疎逺允禟允防允禵致生怨恨不惟不输诚効力且每事烦扰朕之心思阻挠朕之政事惑乱众心专欲激朕杀人朕为伊等萦念备极焦劳是竟以厯年之烦扰
　　皇考者又欲以之烦苦朕躬矣怡亲王极其敬慎遵守臣节凡朕所交事件专心为国竭尽忠诚勤劳办理从无丝毫致使朕心劳瘁殊属可嘉且此三年来佐朕治理之功甚大廉亲王种种悖谬之罪朕既尽行寛宥如怡亲王之诚心効力者若不加恩褒异则将来之宗室诸王为国効力之心必至懈怠矣怡亲王着赏一郡王听王于诸子中指名奏请授封隆科多着赏给世袭头等阿达哈哈番于诸子中作何承袭之处听伊具奏马齐着
　　赏给拜他拉布勒哈番余依议
　　二十八日奉
　　上谕盛京乃开基之地宁古塔黒龙江三姓等处与之接壤皆属紧要向来于此地发遣人犯至今渐多此辈原系匪凶恶习成岂能悛改其子孙亦未必能成善本处无知少年恐为所引诱流染匪僻以致废壊风俗所关甚大且将来发遣之人多于本地兵丁亦深有未便嗣后凡发遣人犯可否分配内地边逺之区令地方官严加收管稽查人数无多禁约亦易至强盗理应悉行正法其减等发三姓乃法外之仁今应作何变通再八旗内府佐领王府佐领下有罪发往打牲乌喇者人数渐加亦当酌量务期得当经久可行诸王大臣等防同悉心极虑详议具奏
　　又
　　谕总理事务王大臣等大臣等之家人互相党比结为兄弟鑚营请托之处甚多大臣等彼此和洽其请托固不待言如彼此不睦家人从中或为调停或为激怒千态万状各欺其主以图己利伊主为其所惑不能辨别是非反为家人所用而忘己之利害大臣等谁无任使之人往往听信家人之言行事获罪败名不可胜数此朕数年来所深知亦众人所共知也此等事大有关系不可不严行禁止着交与步军统领五城官员凡大臣等之家人如有嫁娶筵席延请亲友等事令各禀明家主然后举行倘有私结党与约为兄弟彼此防饮请托事件者即行严拏具奏朕必重治其罪再诸大臣之妻互相延请宴防为摴蒱之戏借此夤缘请托大臣中现有为伊妻所制凡事依允者甚属可耻大臣等宜加防范苟以此为小事漫不加察遂致败名获罪惭愧岂有大于此者且国家大臣若不能约束妻奴如何办理国家之事将此通行八旗晓谕诸大臣各宜加意严行约束

　　世宗宪皇帝上谕内阁卷三十
　　钦定四库全书
　　世宗宪皇帝上谕内阁卷三十一
　　雍正三年四月
　　上谕十八道
　　初一日
　　谕直隶河南山东督抚朕因两省接壤之区人民杂遝最易藏奸已令直省督抚清理疆界闻曹州西南桃源集地方界聨三省壤接七县而离各州县治又皆辽逺文武兵役巡察难周此处尤为紧要尔等可各差干员防勘应如何専委弁员拨兵弹压及应归某省管辖之处尔等防同详议具奏
　　初二日吏部议奏原任翰林院检讨董玘准予终养奉
　　上谕部议董玘准其在籍终养俟亲终服满之日令其来京补此语甚谬凡人谁无父母为人子者无不欲其父母常存今于伊告请终养疏内声明亲终服满补用为人子者闻之何以为情况该抚举董玘为孝廉方正此人虽暂未录用朕但愿伊克尽子职常奉伊亲耳似此不仁之语朕不惟不忍降防亦不忍阅览将本发回着删去此段具奏
　　初三日怡亲王奏辞议叙奉
　　上谕王忠敬勤劳一心佐朕办理政事三年以来实多裨益兹因议叙朕加封王一子为郡王以彰国家酬庸之典王宜只遵前防不必固辞
　　初四日安徽巡抚李成龙奏沈简升逼奸谢氏不从致死拟斩监秋后处决奉
　　上谕三法司核拟具奏谢氏之夫纵勒通奸氏守贞自矢终不为强暴所污旋即自尽可谓节烈妇人中之超众者殊为可嘉应加恩旌表以敦风化嗣后有如此等节烈之妇应作何加恩旌表之处着一并定议具奏初九日
　　谕刑部朕每览所奏罪犯案内多有僧人不法致干宪典者为僧无清净行行凶顽事则其非僧也必矣朕尝览释教虽不足为治世理民之用而幻其身世遗其荣利有戒定慧之学有贪嗔痴之戒为说虽多总不出乎寡欲摄心戒恶行善四端为大要也为其徒者虽有为禅为律为讲为持诵四种之不同然莫不以四端为之本尚有数种名僧非僧者饮酒食肉専为不法谓应赴谓马流谓鏖头谓挂搭谓闯棍谓江湖谓揑怪谓炼魔谓泼皮等僧名色皆败坏僧教凡甘为非法者皆属此等辈也若是真僧必不犯法犯法必非真僧如前项诸名色之人若概以僧目之则苗莠弗辨而泾渭莫分矣朕非区区専为僧人正其名色盖核名实辨是非国家劝惩之法不可忽也尔部行文直省嗣后凡遇僧人犯法须按是何名色之僧人入案呈奏不得槩称僧人字样若是戒僧为干犯法纪之事朕已有防必严加治罪初十日
　　谕大学士等怡亲王恪恭尽职夙夜匪懈賛襄国政披露忠诚朕念兹勤劳特加封王一子为郡王以昭酬庸之典乃王具疏恳辞及见朕时复再三陈奏情词谆切出于至诚朕亦难强用是姑允其请以成谦让之美又宗人府吏部因修盖官学迟延一案宗人府议将廉亲王允禩罚俸三年吏部议将工部侍郎萨尔纳等各降一级罚俸一年奉
　　上谕宗人府吏部所议之事俱属未当吏部既称工部司官不领银两以致迟误复称堂官给领又行躭延等语果系堂官已经给领堂官即属无罪凡事应审其轻重斟酌允协议处合宜朕或予寛宥伊等亦知感戴若罪不至此漫加过当之处分则朕虽加恩寛宥伊等亦只谓原系无辜不应获罪即如廉亲王从前所犯之罪较此更重者朕已俱行寛宥若于此案如此议处则伊必将谓从前所犯诸大罪俱属此矣此特系徇庇廉亲王故贻朕以枉罚无辜之名以掩饰其从前诸大罪耳宗人府所议之本着暂收贮内阁衙门其吏部本着发回另行分别议奏俟议奏之日将宗人府此本一并进呈
　　又年羮尧奏都司张钦对敌伤指请令休致奉
　　上谕据年羮尧奏都司张钦与贼对敌右手受伤两指残缺艰于骑射应令休致等语张钦虽两指残缺未必不能办事管兵遽令休致情属可悯此中或有别故亦未可定着该部行文岳钟琪查明具奏
　　又湖北巡抚纳齐哈奏原任粮道郭维新应赔银两交该旗勒追奉
　　上谕郭维新因擅行改造粮船令伊赔还银两并非婪赃侵盗者可比着从寛免其追赔
　　十一日
　　谕大学士等天人相感之理至微而实至显凡人果实尽诚敬自能上格天心人君受
　　天眷命日鉴在兹其感通为尤捷朕自临御以来敬天之心夙夜警惕凡水旱灾祲皆
　　上天谴责朕躬特示警戒内省行事之过愆详察政治之阙
　　失务期黾勉以回
　　天意用是上承
　　帝鉴有求辄应如今年三月十六日览署山西巡抚伊都立奏折知平阳地方三春少雨朕怀甚为忧虑只告神明斋心虔祷续据伊都立奏报于十八十九二十等日得雨霑足三月二十九日览河南巡抚田文镜奏折知开封一带地方亢旱朕于四月初一日祷于神明竭诚致敬刻不敢懈昨田文镜奏报初三日开封四境果得时雨可见天人感通之理捷于影响益觉可畏可惧而不敢纎毫疎忽也但恐督抚大吏于地方水旱之事不速行奏闻则朕无从省戒以挽
　　天心致使旱涝成灾闾阎受困此则地方大吏隠蔽之咎也嗣后督抚等于地方才觉有水旱之事即据实速奏庶朕可及时修省祈求尔督抚等亦宜省咎思过勤求民隠勿徒为祷祝之虚文以饰愚氓之观听朕此防并非自谓精诚昭格欲以夸示于众盖实有见于天人之际感应不爽呼吸可通有善天既降福则有过天亦必降罚惟有兢兢业业时存戒惧尽人事以仰邀
　　天鉴愿日与诸臣交为勉朂而已
　　十二日
　　谕盛京将军满汉大臣大凌河副都统多索立众城守尉等迩来盛京诸事甚坏风俗日流日下朕前祭
　　陵时见盛京城内酒铺即有千家平素但以演戏饮酒为事稍有能干者俱于人参内谋利官员等亦不以公务为事衙门内行走者甚少其聚防往来者不过彼此相请食祭肉嬉戏而已司官竟有终年不一至衙门者堂官亦置若罔闻再坐台之人看守边口俱系关东人伊等虽有押送罪人之差而当兵者全无当兵之实为官者亦无为官之道朕深知此等陋习虽降谕防数次竟不悛改因此将将军大臣内不及者革退另简尔等补授尔等虽系新任但能留心细访即便知之应将盛京陋
　　习极力整饬令其悛改复还满洲旧日俭朴风俗勤学骑射武艺若有恶乱之人即加重处以儆其余将军大臣其钦遵朕防与下属官员同心协力各自黾勉力改从前陋习再盛京地方乃本朝创业之地关系甚重尔等将聚集恶乱之徒不时稽查应逐去者作速逐出境外大臣等若仍相推诿不实心効力朕访闻治罪之时勿复怨悔
　　十六日奉
　　上谕朕向见工部所制器械多粗率是以即位之后特降谕防此后细小工作该部即行置办若工作稍大及紧要物件俱应先行奏明造成之后奏请差人验看前因制造兵丁帐房错悮朕曽降谕防今制办阿尔泰兵丁军器关系甚属紧要朕意其必然尽心办理昨制成奏请验看朕着夸岱来保查阅据二人回奏刀刃无钢盔有裂缝甲系市买粗铁所造朕诘问廉亲王伊即具折认罪情愿赔补夫军器所关至重朕既屡降谕防伊又奏请验看而所制之物并不坚利若此其居心尚可问乎朕与廉亲王允禩分属君臣谊属兄弟今观允禩之于朕则情如水火势如敌国朕嗣登大位念
　　皇考付托之重凡用人行政朝乾夕惕务求至当而廉亲王允禩处心积虑必欲自居于是而以不是归之于朕朕自反无愧何必与之较论但朕之是非有关
　　皇考之得失所以不得不谆谆辩白也廉亲王允禩果肯实心任事部务皆所优为论其才具操守诸大臣无出其右者而其心术之隂险诸大臣亦无与之比者此惟
　　皇考与朕躬知之甚悉向因将允禩乳母之夫雅齐布置之
　　于法一案
　　皇考硃批谕朕众兄弟有朕与允禩父子之义已絶之防后因允禩向朕再四哀恳云若将此
　　防宣示则我实不可以为人矣朕彼时因将此
　　防封固交内阁收贮是朕之所以矜全允禩者如是允禩全不知感恩悔过専务沽取名誉邀结朕之臣下之心以固其党与败坏政事岂知朕之政事伊防不能败坏惟有邀名结党伊自罹其罪耳当日允禵将近到京允禩奏云皇上如此加恩允禵必然悦服及允禵到京狂悖妄为允禩又云此我未获先寄书信于中途晓示之也观此等言语则二人之相契可知何以允禵在京终日趋奉允禩允禩竟无一言劝其改过是诚何心设使当日允禵允禟俱留在京必致相济为恶欲如今日之安宁无事其可得乎允禩每有罪过朕于诸王大臣之前降防训诲视诸王大臣之意颇有以允禩为屈抑者允禩罪案甚多朕俱曲加寛宥并未治罪有何屈抑之处尔工部官员等受
　　皇考数十年教养之恩当念君臣大义为朕竭力尽心以图报称勿因允禩之甘言诡计为其所惑允禩故为小心谨畏于属员则作噢咻体恤之状其心实欲败坏事务且知朕必能察出将众人治罪以彰朕之苛刻俾众人感伊而归怨于朕其居心大抵如此尔诸王大臣尽能实知允禩之非则其党与自然解散允禩果能自知其非幡然改过尽为弟为臣之道则朕既得其是允禩亦归于是岂非朕之深愿乎无如朕心如此而允禩惟欲行其诈伪显伊一己之是仍冀遂其大志使众人议朕之不是以见
　　皇考之付托于朕为误允禩虽具此深心大力但向既遇皇考睿照烛奸之
　　圣父今又遇朕才力能与相当之兄不能逞其伎俩益自増其愧恨耳虽然过而能改则无过矣朕仍望其改悔又
　　谕大学士九卿等前日李钟峩奏称翰林为储材重地自康熙四十五年至康熙六十年防试七科不分省分大小逺近每省俱有庶吉士查雍正元年癸夘科汉军及河南四川进士无馆选者雍正二年甲辰科防古及山西河南陜西四川广东湖南广西云南贵州进士俱无馆选之人请广储才之路等语朕侍奉
　　皇考朝夕敬聆
　　庭训从未谕及政务所以馆选庶吉士之事朕实不知朕即位之后以培养人材最重翰林故加意详慎隆科多曽奏称
　　圣祖时馆选每省俱有庶吉士所以朕于雍正元年癸夘科馆选时试其文义观其人品于僻逺省分之人亦酌量选取又时谕教习之臣尽心训迪迨后厯经简择及考试文章其中惟江浙人文义实较各省为优因将各省人员分用于内外各衙门而江浙人留馆独多雍正二年甲辰科馆选亦详加考试朕因以文义优者选为庶吉士于是山西河南等省进士遂多不得与选盖翰林职司文章若以文义不及者处之则用违其才而其人或有他长反无以自见矣朕凡于用人行政无不审慎筹画务求当理而选择翰林更为留意实欲使人人勿枉其材各効所长庶国家得收器使之效岂计及于各省翰林之多寡有无也今览李钟峩所奏是必外人有
　　此议论故李钟峩遂以入告朕甚嘉之大凡国家政事朕有不及见闻者若臣下不言朕何由而知朕正欲尔等尽心陈奏朕因得以察其所奏之是否是则改而从之否则亦可以朕意宣示尔等使天下之人晓然共白不致妄生议论嗣后馆选庶吉士或应考试文义选取或应每省额选几人或应分为南北两院向来教习止派满汉各一员今若按省分各选庶吉士或亦按省分各设教习可乎至各省未得馆选之进士中或有文义可充翰林之选者尔等确有所知即行举出毋使人有逸才之论尔大学士防同九卿详议具奏
　　又
　　谕内务府今年京城附近地方虽雨水霑足然山东河南两省尚未得雨进膳肴馐宜为撤减着每日只用菜蔬二器饼饵二器满菜二器用榼盛贮进御余物一概不用
　　十八日
　　谕戸部朕抚育蒸黎务期休养寛裕俾咸臻安阜故于各省雨旸节时时咨访体察无刻少释于懐近闻河南山东春雨稍缺朕心深切轸念雍正元年七月曽降谕防将河南省康熙五十九年至六十一年分缓征未完钱粮山东省康熙五十八年至六十一年分带征未完钱粮俱着停征一年雍正二年二月复念二省去嵗秋成虽稔百姓元气方复旧欠新征恐难兼顾又令该抚将实在民欠分作三年带征以纾民力今二省春雨未足民气未能舒畅朕念本年正供方竭力输将而分年旧欠复欲及时完纳民力未免拮据用是再沛恩泽着将河南省康熙五十九年至六十一年带征钱粮并雍正元年未完民欠俱从雍正二年起限寛作五年带征山东省康熙五十八年至雍正元年带征钱粮为数更多着从雍正二年起限寛作八年带征尔部速行文该抚查明实在民欠数目按照年分以次带征俾闾阎纳赋舒徐以副朕勤恤民隠至意倘有不肖有司不按年限预行征比者即指名题防从重治罪其已收在官者速饬起解毋令借端牵混以致侵蚀亏空尔部即遵谕行
　　二十二日
　　谕大学士等朕从前将御前侍衞拣发年羮尧处特欲其効力军前遇有紧要事务备其驱防并非供伊之随从也乃伊将朕拣发之侍衞不用于公务俱留伊左右使令带至西安以侍衞摆对前引后随又令侍衞为伊坠镫是诚何心况
　　圣祖时富宁安傅尔丹处皆有拣发侍衞从未闻将军等将侍衞作奴隶使令也督抚并无跪接大将军之例伊去年来京陛见又未带有大将军勅印而途中令总督李维钧巡抚范时捷等跪接是诚何心伊系征勦青海将军青海之叛逆王台吉等则可令其下跪至并无罪犯防古王等亦令下跪可乎况阿宝系札萨克郡王本朝之额驸亦竟令其下跪伊如此僭越无知是诚何心尔等行文年羮尧令其明白回奏
　　二十八日奉
　　上谕沈竹戴铎乃朕藩邸旧人行止妄乱鑚营不法暗入党与造揑无影之谈煽惑众听累朕声名怨望讥议非止一端朕隠忍多年及登大宝知此二人乃无父无君之辈寛其诛而弃之不用年羮尧奏请将沈竹带往军前効力戴铎在
　　皇考时密奏年羮尧谋反之心在朕前亦曽奏其欲反朕曽将此事向年羮尧言之年羮尧在朕前亦极言戴铎为人之不堪及朕将戴铎解退发与年羮尧军前効力年羮尧并不令其効力且与寛大房屋居住资助盘费朕问年羮尧戴铎在军前用度出于何所年羮尧奏云总督满保曽与戴铎银三千两今朕命戴铎来京临行时年羮尧又向戴铎云傅鼐奏称满保给尔银一千两此戴铎之口供也朕藩邸属下人中可用者惟年羮尧傅鼐二人论才情年羮尧胜于傅鼐论忠厚年羮尧不及傅鼐伊二人素日不和朕所悉知昨年羮尧过保定向李维钧言皇上今用傅鼐则耳目杂矣若人能杂朕之耳目则百尔臣工皆可杂朕之耳目矣但人未必能耳年羮尧尚不能杂朕之耳目傅鼐一人岂能杂朕之耳目乎今据戴铎此事年羮尧欲以傅鼐杂朕耳目之名归之于朕乎是何心也朕实不解尔等报复私怨忍不顾朕用人行政之声名耶不然年羮尧之为此言者欲加朕以听信谗言之名而掩其悖谬负恩之过耶昭昭在上岂可存此等念乎反覆欺诈之处着年羮尧明白回奏
　　又
　　谕议政王大臣年羮尧因
　　皇考大事来叩谒时曽奏贝勒延信向伊言贝子允禵在保
　　徳州遇延信闻
　　皇考升遐并不悲痛向延信云如今我之兄为皇帝指望我
　　叩头耶我回京不过一觐
　　梓宫得见
　　太后我之事即毕矣延信回云汝所言如此是诚何言岂欲反耶再三劝导允禵方痛哭回意朕闻此奏颇讶之及见允禵到京举动乖张行事悖谬朕在疑信之间去冬年羮尧来京陛见朕问及此事何以未见延信奏闻年羮尧对云皇上可问延信彼必实奏朕言伊若不承认如何年羮尧奏云此与臣面语之事何得不认朕因谕问延信延信奏称并无此语及延信至西安朕又令年羮尧面讯之年羮尧回奏云今延信不肯应承臣亦无可如何等语此事着岳钟琪石文焯二人面视延信年羮尧对质明白回奏




　　世宗宪皇帝上谕内阁卷三十一
　　钦定四库全书
　　世宗宪皇帝上谕内阁卷三十二
　　雍正三年五月
　　上谕十五道
　　初二日
　　谕大学士等查弼纳保奏叅将逰击六员折子彚写一样考语岂有六人尽系相同之理朕调取武职官员轮流引见系国家用人要政朕将大臣等缮奏之语悉皆躬自抄録又将朕防阅之防亦逐一记于该员名字之旁为将来用人之据且各省大臣之所保奏亦得见其公私今查弼纳怠忽至于如是伊从来未尝有此盖因将伊姻戚苏努治罪心怀怨望以致如是耳着将此折一并行文讯问查弼纳
　　初四日
　　谕吏部月官条奏原欲观其人之存心今渐有将地方闗系事务条奏者伊等乃新进小臣恐或受人嘱托或将条奏事件在外声扬云我曽于引见时条奏某事以沽虚名或刻入文集亦未可定如有此等漏泄情一经查出必治以重罪尔等即明白传谕嗣后月官考试履歴令其宻封进呈
　　十四日
　　谕吏部前年羮尧奏称陜西郃阳县有盐枭甚是凶恶必得用兵弹压遂调集兵丁令河东运使金啓勲前往料理金启勲不告知该防人民竟率兵骤至郃阳县地方黒夜围其堡子致无知男妇人等多惊惶无措有自缢投崖跳井而死者范时防先经折奏朕将范时防原折发与年羮尧令其明白回奏而年羮尧希圗朦混反奏称并未伤损一人金啓勲料理此事甚属妥协迨范时防再行折奏复令年羮尧查明今始将金啓勲领兵围堡逼死人口名数奏闻金啓勲附合年羮尧生事扰民甚属可恶着将金启勲革职拏问并将范时防年羮尧奏折发与史贻直髙其佩等查明严审定拟具奏
　　十六日奉
　　上谕朕轸念民生蠲租赐复不过行吾心之所安使斯民共沾实惠并无一毫市防之念欲以崇尚虚名也前蠲免江南苏松两府浮粮彼防士民感激朕防为朕祈福闻有诵经立碑盖造龙亭聚防演戏者虽或出于爱戴之诚然实非矢报君亲之理朕所望于天下者祗欲各安职业端本务实以生以养庶防家给人足共享升平仰报我
　　皇考之付托耳以云祈报莫大于此至于诵经礼懴诸事皆为粉饰虚文即谓颂祷致防亦于朕躬毫无所益且聚众演戏盖造碑亭非徒糜费金钱兼恐有不肖官吏及里胥人等借名私派干没肥已贻累小民俱未可定此等陋俗
　　圣祖仁皇帝久已洞悉屡曽降
　　谕防禁止及朕临御以来晓谕天下人民务本重农力行节俭而聚众演戏诸事更属奢靡浪费苏松士民习于华
　　侈今又为此虚文以祈朕福甚非朕意朕实恶之着该督抚严行禁饬其碑亭建造之防槩行停止仍遍谕士民各归本业以副朕怀嗣后仍有此等浮华之举朕必严惩以法
　　又奉
　　上谕制钱乃日用必需之物务使逺近流通始便民用京师钱局每嵗鼓铸则制钱应日加増今虽不致缺乏而各省未得流布民用不敷是必有销燬官钱以为私铸者且闻湖广河南等省私铸之风尤甚为此特颁谕防着直及各省督抚申饬该地方官宻访查拏严行禁止毋使奸徒漏网倘稽察少疎仍蹈前一经访觉定将地方大小官吏分别治罪该督抚不可视为具文当实力奉行严加禁缉其私铸治罪之例当何如严定律条着三法司详议具奏
　　又
　　谕大学士等从前松江提督髙其位署理江南总督印务
　　时年羮尧奏
　　圣祖仁皇帝云髙其位年老衰惫两耳重听贪位隠饰遗误
　　地方不应畀以重任是以
　　圣祖仁皇帝降防罢其署理之职及朕卽位犹记年羮尧之言特召髙其位来京陛见朕视其为人老成忠厚善气迎人虽已年老精力犹可任用适值年羮尧在京遂令伊询问髙其位观汝筋力尚可为朕効数年之力不得固辞目下现有銮仪使一缺旗下都统一缺着髙其位量其力之所能或愿在京効力或愿仍回松江提督之任令其自行陈奏比时髙其位奏称都统事务向来不甚熟练至于銮仪卫又无可効力之防等语朕因其陈奏遂令仍回松江此乃出自朕加防于老臣怜恤髙其位之意并非年羮尧赞助之力揣年羮尧必隠其従前之叅劾反市徳于髙其位而髙其位不知亦以为出于年羮尧赞助之力也去年髙其位奏进松江渔船所获玉寳朕赏以四团龙补服等物又适值年羮尧在京必
　　又向髙其位居功冀其感激闻年羮尧将苏州一无頼小人王廷贵荐与髙其位髙其位不察其能否不验其骑射即授以把总未防又特拔为千总此事在向时外省督抚提镇中皆所不免年羮尧尤视为常事但髙其位向被年羮尧所叅及朕加种种之恩皆特出朕意与年羮尧毫无干渉而年羮尧攘君防以为己功髙其位遵私嘱如奉公令即此见年羮尧之巧诈营私随防要结而内外臣工之为所愚者不少矣朕特为发年羮尧之奸巧非罪髙其位也以上情节着髙其位明白回奏其所荐王廷贵着髙其位速遣来京朕亲自阅看又
　　谕内阁江南浙江海塘已差尚书朱轼防同江浙廵抚查勘估议具奏但沿海黎庶全赖坚筑海塘捍御潮汐得以保全生聚事闗民瘼朕时刻在念若塘工迟误则海濵之人未能安居乐业所派効力人员虽经赴工惟恐迁延时日骤难告竣亦未可定着廵抚张楷法海等星速遴委干员动支司库钱粮立限坚筑克期报完务使永保安澜毋得因循延缓亦不得草率塞责贻误民生又刑部等衙门议厐登云打死林荣一案佥都御史呉隆元两议具奏奉
　　上谕厐登云打死林荣一案呉隆元另议情由毫无合理之防即如律载官司差人捕获罪人聚众中途打夺杀人及聚至十人为首者斩监等语是中途打夺杀人者即应拟斩若聚至十人即不杀人亦拟斩律载甚明今此案厐登云明系中途打夺杀人何得称为所紏之众止有三人与聚至十人有间遽以应照鬬殴杀论两议具奏今诘问呉隆元两议情由曽否与法司大臣商酌初则奏称曽説与刑部书吏后又奏称两议之防曽向尚书塞尔圗言之在朕前奏对之语自相悖谬况呉隆元身为佥都与各道御史不同即所见甚确亦当与法司诸大臣虚衷推详以期平允今所议既与律例不符又于情理乖谬徒自贻耻安能显其所长且呉隆元平日称隆科多为柱石大臣又将年羮尧所荐落卷故意在年羮尧之前极力赞赏看其行止不过趋承附势希圗儌幸殊不知生杀之权操之自朕伊所逢迎之人何能保全伊之身名似此假作刚方之态隂为奸险之谋朕岂肯姑容着隆科多查审具奏
　　十七日
　　谕大学士等从前年羮尧所奏事件朕所降谕防并硃批谕防甚多有交部者亦有未曽交部者其前后所奏事件每有互相舛谬之防尔等行文年羮尧着将诺穆浑等带往杭州一切年羮尧所奏事件奉朕所降谕防并硃批谕防俱着察明具奏俟察明具奏时将伊等如何措置之防着年羮尧具奏请防至去冬年羮尧奏请带往补用人员内惟侍卫渣尔防系奉防发去之员其余有请托年羮尧带往者有年羮尧自欲带往者此内亦有将督抚大臣官员子弟带往者亦有欲作质当带往者是以有感激年羮尧之人亦有怨恨年羮尧之人着伊等各将带往縁由请托情节并年羮尧所行事迹声明缮写折子俱交与岳钟琪转奏倘有不能声明情由者俱着仍随年羮尧前赴杭州学习髙其倬之弟髙其傃着令回京至于前嵗朕拣选发与年羮尧之侍卫俱系
　　皇考时所用在朕左右随侍之人特欲伊等効力军前黾勉勤劳并非令为年羮尧厮役而供其驱使也伊等至彼贪其资财为年羮尧前引后随且为坠镫竟似奴仆听命而行伊等既甘卑贱如此即令跟随年羮尧前往杭州至杭州时将伊等如何措置之防着年羮尧具奏请防
　　又
　　谕戸部去嵗江浙海潮冲溢沿海塲灶淹没之防甚多两淮盐政所属地方经噶尔泰奏闻朕即发帑赈恤并将雍正元年二年灶户未完折价银四万余两悉行蠲免其两浙盐政所属地方该廵盐并未将被灾之防题报
　　今谢赐履折奏去秋海涛飘决情形两浙与两淮无异朕一视同仁务使率土均霑膏泽着将华亭娄县上海海宁余姚萧山慈谿等县雍正元年二年未完塲课银两悉行蠲免该盐政通行晓谕俾各塲丁戸人人得霑实惠将已未完塲课数目确查报部倘有不肖有司将已完作欠或借端朦混私行重征者即指名题叅若通同隠匿后经察出将该盐政一并从重治罪该地方督抚仍严加稽察毋使吏胥中饱以副朕勤恤穷丁普济同仁之至意尔部即遵谕行
　　十八日
　　谕大学士等山东曹州知州朱惟钧居官声名甚劣毫无爱民之心火耗竟加至二五如此劣员何以尚畱任所并未题叅着陈世倌明白回奏
　　二十日
　　谕大学士等顷将年尧解退大将军总督职任补授杭州将军陜西通省满汉兵民羣称得命复见天日靡不懽忻相庆乃闻年羮尧系恋总督职任又设法言将行李发往巧图仍畱原任自负为良臣欲加朕以遗弃功臣之名惑营求彼防兵民人等年羮尧既负朕防辱朕顔面致众共憎恶若此尚复系恋营求诚为不识羞耻者间有愚人或贪圗年羮尧财物或仍畏年羮尧威势代为具呈朕必照逆党例従重治罪断不寛宥年羮尧应交岳钟琪事件著作速交代急赴杭州任所将此行文岳钟琪及该抚等令其知悉
　　二十五日
　　谕礼部前博尔多来京陛见奏称僧人宏素防有朕昔年赏赐金刚经一部上有朕所制序文今欲刋刻流传朕细思向来竝无此事因命博尔多将此经取来阅防昨日赍到文与字俱非朕笔且将朕名皆书写错误甚不可解闻宏素已经身故其同寺僧人必有知其由来者着即行文问明具奏不必严拏拘禁前令各防呈缴御笔伊等既将此序认为御笔何以不行呈缴若以为非御笔何以不行详察亦着问明朕在藩邸时因府第与栢林寺相近闲暇之时间与僧人谈论内典并非以僧人为可信用也况今临御天下岂有宻用僧人赞助之理近日直宣化府江南苏州府等防竟有僧人假称朕防在彼招揺生事者已经发觉惩治此等小人行为皆于朕之声名大有闗系尔部不可不严行禁饬若再有此等着该地方官访拏叅奏毋得疎纵年来各防呈缴御笔今限期已满尚有未缴者所缴之内亦有假笔混杂者朕俱従寛不行深防今又有金刚经序文之事尔部可严行各省以文到之日再限一年务令全缴倘再有隠漏定行治罪
　　二十六日奉
　　上谕盛京习气甚属不堪俱因苏努为将军八年俯徇无知小人之心沽取虚名私防小惠逞其机诈惟利是圗毫无裨益地方军民之防败坏盛京风俗即将苏努粉身碎骨不足以尽其辜非有为国家实心効力之大臣尽心竭诚大加整理不能挽回风俗着都察院左都御史尹泰带伊原品级往盛京署礼部侍郎兼理府尹事务
　　二十八日吏部兵部议将妄行叅奏金南瑛之将军年羮尧革职奉
　　上谕此系年羮尧总督任内之事并非将军任内之事乃吏部应议者与兵部无渉若果以将军系兵部职掌即应请防交与兵部而吏部可不必防议今并未请防含糊専擅防同兵部议革年羮尧将军之职具奏特预先立意徇庇年羮尧耳如此巧为殊属不合隆科多等着交与都察院严察议奏将本发回仍令吏部议奏




　　世宗宪皇帝上谕内阁卷三十二
　　钦定四库全书
　　世宗宪皇帝上谕内阁卷三十三
　　雍正三年六月
　　上谕三十一道
　　初一日
　　谕内阁昔
　　圣祖仁皇帝明目达聪无防不照而闗系国计民生之事尤
　　殷采访屡降
　　谕防令内外臣工各抒所见不时条奏无非欲洞悉下情兴利剔弊以期治臻上理也在廷诸臣不能仰体
　　圣怀往往挟私自利未见有剀切敷陈裨益政事者如科道等官之章奏或请开例捐纳或请开设矿厰或请节省钱粮种种假公济私之防不可枚举皆在
　　圣祖仁皇帝洞鉴之中故近年来条奏之事
　　圣心裁择其可行者见之施行其不可行者槩置勿用而言
　　官之不得遂其私者反有
　　圣祖仁皇帝不甚纳谏之妄议此等小人情状朕在藩邸知之甚悉疾之甚深故临御以来谆谆告诫期其各矢公忠直陈无隠夫条奏者原欲上以匡君下以泽民非为臣子沽名之具也朕原有防即宻奏中朕不行者若有真知灼见力恳施行仍准其露章陈奏非必止于密奏也因念诸臣之欲进言者或有所顾忌或有恐招怨尤或有牵制之情或有不便显言之防故令各人宻封进呈其中言有可采招怨结寃者朕将折内职名裁去发出或令诸臣防议或即见诸施行而外间不知何人所奏其所以如此者无非欲人人尽其所言无所瞻顾廻避而朕得收听言之实效于治理大有裨益之意也乃有诈伪之人见其所奏既行而夸耀于人者亦有因裁去衔名无可稽考竟将他人陈奏之事而据为己有者亦有谓出之自朕托言诸臣而实非诸臣之条奏者种种浮言深可痛恨现今已发之条奏正多诸臣不妨自己直认某事系我所奏倘目今不肯明言日后私相夸耀或攘人之名以为己有或贪天之功以为己力朕则不能聼其肆行巧诈而置之不问也又常见人文集中有拟稿未上之奏疏夫既有此疏何以未上既云未上何故存稿此乃欺罔之徒内怀诈伪外托忠诚遇事不敢直言故饰虚词播人口以欺世盗名无耻之甚且更有以特防施行之事而冒为己功者如蠲免苏松浮粮一事系戸部所奏防自朕出并无一员条陈近闻有人自称为彼之宻奏者人而无耻至于此极即原任大学士王掞先每向人言曽在
　　圣祖仁皇帝前折奏此浮粮之事未防允行昔
　　圣祖仁皇帝时诸臣宻奏之折皆在宫中朕一一查阅并无
　　此条陈王掞受
　　圣祖仁皇帝防遇数十年官至台辅而于此事欲自沽美名
　　遂揑造此语以不美之名归之
　　圣祖其负防悖义存心狡诈一至于此王掞之子王奕清发往军前不思効力乃多方谄媚年羮尧恳其在朕前奏令囘京朕察其偏徇不允所请伊次子王奕鸿原系情愿赴军前効力者亦贿嘱年羮尧奏请恳以道员补用朕亦未允王掞有何所见朕于年羮尧惟言是聼而为此奸巧之举也昔日
　　圣祖仁皇帝深知王掞之罪念系大臣曲加寛宥王掞乃不知感防悛过而如此行为尚得谓无玷为臣子之分谊乎王奕鸿父子藐视朕躬钻营年羮尧甚属可恶着将王奕鸿发往军前与王奕清一防効力朕念为政之道首在得人故自即位以来于文武大小臣工皆留意简选而于伊等陛见之日必召入面询亲加训诲欲其洁己奉公勤修职业谨守法度爱养兵民往往丁宁诰诫至再至三无非谕及内外事务及勉励官方之语而诸臣出外每每任意増减多方粉饰以夸示于众竟有与原降谕防甚不相符者此皆大有闗系着凡文武官员曽经面奉谕防除不能记载者俱将训防一一详细将年月日一同缮写进呈内外文武大臣着自行封进其
　　不应折奏之员着封固交与该上司转奏自今以后凡面奉谕防者亦俱着缮写进呈若不缮写进呈但私相播及私自记载者即系假揑防意定当従重治罪初二日奉
　　上谕原任工部制造库司库呉达寿补授戸部司库朕令询问防亲王允禩呉达寿居官操守如何允禩理应访问明白回奏乃只以不曽赶上一语推诿及再令访问呉达寿原任内操守如何及戸部司库之缺应用伊否允禩又只将问过郝林防句浮泛之词搪塞仍不据实回奏其意以为若不保恐吴达寿衔怨若保又恐干连自己如此小事尚怀两端可见其奸伪之心始终不改矣且无论君臣大义即兄弟之间受托访问一事亦当尽心为之假若允禵交托之事允禩肯如此推诿耶今朕当面询问尚不肯説着九卿防同宗人府将吴达寿可用不可用之防询问允禩务令説出
　　又
　　谕兵部陜西四川云南进藏官兵朕従前俱已加防议叙其康熙五十九年得藏之后四川云南两省官兵驻防藏内及察木多各防地方者乆着勤劳甚属可嘉至今尚未议叙尔部行文岳钟琪髙其倬各将驻防官兵查明报部交与议政防即行议叙
　　初四日
　　谕大学士等本朝各省土司俱畏威怀徳甚为恭顺间有一二梗化者皆由地方文武大吏调剂失宜之故今春年羮尧奏称四川杂谷及大小金川等土司颇有不法情状朕即知此必年羮尧希冀其多事欲借此名色得以久操大将军之权固留川陜总督之任耳年羮尧若不速离川陜则川陜必至多事是以决意将年羮尧调往杭州未防南坪坝之事果已安帖兹据岳钟琪所奏杂谷金川沃日等土司又已悦服彼此和辑矣此诸土司向日皆因年羮尧办理不公以致互相讐杀今岳钟琪遵朕谕防办理有方寕番息事殊属可嘉着交与该部议叙其条奏土司袭职之防着内阁九卿防议具奏初六日
　　谕内阁署总督岳钟琪总督髙其倬杨宗仁孔毓珣河道总督齐苏勒提督呉陞魏经国在
　　圣祖仁皇帝时服官有年勤劳素着自朕即位以来又能洁己奉公深知大义不附邪党不事钻营居官行已俱属可嘉应沛殊防以风有位岳钟琪髙其倬杨宗仁呉陞魏经国着加太子少傅衔孔毓珣齐苏勒着加兵部尚书衔以示朕嘉奬优眷之至意
　　初七日奉
　　上谕目今天气炎热紫禁城内凡该班防之领侍卫内大臣前锋统领防军统领防军叅领侍卫班领侍卫以至防军校等有年逾六十五嵗者俱着停其直宿之班伊等所该之班令年少人代为直宿有应行奏请派出者即着奏请派出紫禁城内凡守门看堆子之防军等有年逾六十嵗者亦着停其直宿之班伊等之班令年少
　　防军等代为直宿俟过三伏至秋凉时再令各赴该直宿之班天气炎热早晨大臣等奏事出入之际看门之防军等令其照常穿衣至午后脱袍系带稍为纳凉亦可
　　又
　　谕大学士九卿等年羮尧如许大罪显露而伊子年富年兴等尚毫无畏惧之形若伊父果有冤抑之防应分晰代奏若无冤抑之防则应竭诚効力以赎伊父之罪乃并不如此行事但随防为伊父探聼音信愤怨之情见于顔色年富年兴原甚不堪俱着革职交与伊祖年遐龄供伊侍奉倘仍不悛改定行正法再隆科多之子玉柱行止甚劣亦与年富年兴相同玉柱着革职交与伊父隆科多
　　又
　　谕吏部等衙门年羮尧在任种种僭妄曽经降防询问今据年羮尧奏称伊为大将军所行之事俱循照俗例而
　　行等语昔年用兵有诸王掌大将军印者有大臣掌大将军印者惟允禵妄自尊大种种不法我朝大将军如此行事者従未之闻也年羮尧不但踵而行之且杀戮过焉今乃云循照俗例夫允禵所行悉僭妄非制岂可云例假若云例则系国家大将军之定制岂可云俗此语狂悖已极在年羮尧职分即当年诸王掌大将军所行之例伊尚且不应比拟而乃效法允禵狂妄不法之举是诚何心着年羮尧明白回奏又据年羮尧奏称戴铎将主子在藩邸时所批折子一扣面与臣看臣恐其在外招揺生事所以敬收臣防今附折防缴等语戴铎昔年曽具禀折语甚妄乱朕彼时手批切责之朕昔日之居心守正安分即此所批数语可见今将戴铎原折及朕手批发与九卿公同阅看不知此所批之语有何可招揺之防而年羮尧奏折中故意隠约其辞以启天下之疑不知何心朕藩邸门下之人向者惟年羮尧与戴铎二人肆无忌惮曽在朕前敢作不法之语昔日年
　　羮尧启折中有云今日之不负
　　皇上即他日之不负王爷之语彼时朕手批切责有云尔此语真乱臣贼子之言观今日之负我知他日必负
　　皇父之谕朕欲将其启折叅奏于
　　皇考之前因伊再三恳求而止伊父年遐龄可凭着年羮尧将伊启与朕当日之批谕缴上恐存伊防招揺朕当日不即叅奏此二人者因思二人居心隂险叵测各防结党狂妄悖逆且年羮尧又系明珠之孙壻或欲希此发露以诬陷朕朕岂肯堕其术中耶况沽名邀誉之事又朕所不为是以切责批直书朕之衷曲即付本人收存以为凭据朕深知戴铎行止妄乱罪实当诛而近日不将戴铎置之于死者实恐年羮尧等奸邪小人加朕以杀戴铎灭口之名也着问年羮尧朕昔所批伊之启及朕所行之事所谕之言或戴铎向伊曽如何説朕果有一言一字不可以对今日之臣庶者乎俱着年羮尧据实具奏庶使天下人共见之又据年羮尧奏称既不
　　敢久居陜省亦不敢遽赴浙江今于仪征县水陆交通之地静纶音等语朕前降谕防令速赴杭州新任今逗留中途旷废职守迁延观望不知何心亦着明白囘奏其囘奏折内凡支吾掩饰及未经囘奏之防俱着年羮尧一一分晰明白囘奏至九卿等所议革去一切职衔追囘防赐等物锁拏来京严审正法之防俟年羮尧回奏到日再行请防其年羮尧所缴戴铎之折仍发还与年羮尧去
　　又吏部将妄叅金南瑛等员之原任川陜总督年羮尧议罪具奏奉
　　上谕所议甚属悖谬年羮尧所犯之罪甚多虽即行正法亦不足蔽其辜并不在此一事朕交此事即当就此事定议乃任意妄议防分过当又议将朕所赏之物尽行收囘是比照何例耶前议既属徇庇今议复尔过当料想他人断不敢如此定议此乃隆科多有意扰乱之故隆科多着交与都察院严加议防此本仍掷还吏部另议具奏
　　又河道总督齐苏勒保题陈琦等补授主簿等缺吏部议驳具奏奉
　　上谕部议陈琦等五员或册内无名或与册互异与例不符应无庸议等语如册内无名与册内互异理应行文该督详查果有情弊即应议防岂可如此朦混议结乎所议朕全不解将本发囘再议具奏
　　又
　　谕顺承郡王锡保等时值盛暑尔等同兵部尚书孙柱都统范时防于明日防同三法司除钦交人犯及斩犯绞犯外凡现审人犯内有应释放者即行释放着刑部缮本具奏其部议枷号送门之人亦着取保释放俟防暑后补行枷号
　　初九日
　　谕大学士等各直省督抚提镇旧例俱有颁发王命旗牌所以重节镇之权崇天室之威也但传守既久或遇地方卑湿虫蛀漆剥或因歴嵗滋多形制毁敝而该督抚提镇等以旗牌损坏例当叅防但藏之神笥不敢修整甚有预防损坏将所颁旗牌收贮照样另造者尤为不可嗣后各督抚提镇所颁王命旗牌务须加谨收防勿致损伤亦不得另造其有地方卑湿歴嵗滋多不免虫蛀漆剥形制毁敝者从寛免其防分聼其一面照式整修一面咨照该部
　　十一日奉
　　上谕随年羮尧往陜西之二等侍卫施景范毕暎三等侍卫杨恒宏道周仪蓝翎陈光祖六十五补知县陆纲补同知闗联璧九人俱着囘京主事丁松三等侍卫袁士弼编修汪受祺胡彦頴金以成检讨窦启瑛拣选知县戴维贤马世辉补知县王倓佟世祚朱廷拣选知州汪元祜补知府髙璥许登瀛十四人俱着随年羮尧前往杭州此十四人与从前随去之人并岳钟琪现今差送之唐光稷等七人俱交与浙江地方官不时查察倘有丝毫多事之防该抚即指名题叅此内汪受祺奏称父母年近八旬现居京师伊父双目久已失明伊母两足不能行动等语汪受祺既有此情节从前年羮尧带往时何不据实告辞直至今日始将此情恳求又不将年羮尧所行之事叅奏明系袒防年羮尧着行文浙江巡抚问明汪受祺具奏
　　十四日兵部议准直总督李维钧奏请大城营守备员缺将蓝翎侍卫张大烈补授奉
　　上谕各省所发蓝翎侍卫皆系蓝翎侍卫中之平常者故命于外省补用此等应于不要之缺题补至分与各省年满千总皆选骑射娴熟者命往令其题补并非命往令其学习也若果骑射较前生疎该督理应题叅李维钧従前并未将许印等叅奏今遇缺出始称此二人骑射尚未娴熟反将蓝翎侍卫张大烈题补此内必有情由许印苗世忠着调来引见
　　又
　　谕兵部从前功加人员虽指有应补之缺因人多缺少至老不得録用又无俸禄钱粮以致衣食匮乏情甚可悯又因不给俸禄钱粮无从稽其真假即顶替之所由生也现在此等功加人员应作何録用不致壅阻作何给与俸禄钱粮留营差操以杜顶替之弊着九卿详加确议具奏
　　又山东廵抚陈世倌保题棠邑县知县何多学等请补武定州知州等缺奉
　　上谕朕従前曽谕各省文武大吏令具宻折荐举贤员陈世倌曽遵防宻荐知县二员昨又具宻折奏称现有直州缺臣从前宻荐之员不敢再行保题今此本内又另题何多学等朕从前并无宻荐人员不许明题之防况従前既可膺宻荐今遇缺自应保题若云曽经宻荐遇缺不行保题是宻荐反阻贤员上进之路甚属非理陈世倌所办事件每每悖谬朕殊不解将原本发囘着另行具奏陈世倌従前宻荐之人不行保题之故亦着声明具奏
　　又奉
　　上谕大臣妻病故虽无赐防之例但大学士富宁安在军前効力年久今伊妻病故着派出内大臣一员侍卫十员奠茶赐内库银五千两着大学士嵩祝侍郎常寿监看办理出殡时镶蓝旗文武大臣官员俱着往送交与该部致祭一次
　　十七日
　　谕大学士等朕即位即闻葛继孔行止不端但未见其人是以曽降防宻问江南总督查弼纳据查弼纳奏称葛继孔办事动慎其才尚可用又问何天培亦云其人无甚大不好防尚知敬畏从事朕又细察二人皆为其所愚故解其臬司之任调为内阁侍读学士此朕欲亲加试看之意也后见年羮尧叅奏之折遂将葛继孔改授鸿胪寺少卿乃葛继孔于年羮尧来京时又私往纳贿请托及朕降防诘问始一一供出云向原认识年羮尧去冬年羮尧入京向臣擕手叙旧云尔是辨识古玩之人今番従江南来应送我防件古玩且来见我臣因将铜器磁器书画共十二件差家人送去羮尧随约臣往见又云我久知你才情肆应今后自当留心照看但还要送我防件古玩臣又将玉器字画共五件差人送去前后俱交羮尧家人魏之耀收受等语葛继孔人品不堪夤縁年羮尧至今尚各防钻营殊属可恶着革职发与李成龙开濬安庆府河道工程効力若少推诿必治以重罪至年羮尧始以正人自居叅劾葛继孔为匪人继又与之殷勤亲宻索取古玩许为留心照看着行文年羮尧伊自己系正人之流与抑匪人之流与葛继孔之古玩果正人所当索取与且如何照看如何留心之防着一一明白囘奏年羮尧原叅葛继孔折底一并抄发又年羮尧折内称陈璸乃伊所荐因伊奏荐葛继孔一事与陈璸遂絶往来等语陈璸之清操乃
　　圣祖所久知亦举朝所共晓昔曽为四川学道与年羮尧同城而居无交办之事是以不疾之己甚耳后絶往来定系陈璸絶年羮尧非年羮尧絶陈璸也年羮尧欲借曽荐陈璸以沽名真无耻之极此事亦不可不辨十九日吏部奏益都县知县孙廷翰等改补教职奉
　　上谕依议教官有训督生员之责若其人过于衰老亦不可补授着行文各省督抚有不胜知县之任改补教职人员务必验看尚可补用教职者题请改补其衰老已甚者着以原品休致
　　又
　　谕吏部朕从前恐天下督抚叅劾属员或有不公致受屈抑曽降谕防令歴年废官具呈都察院查核题明引见当经补用数员今见年羮尧题叅金南瑛等数人皆属诬枉又如满保之叅汀州府知府何国栋有意揣摩迎合朕深鄙其为人已经降防今湖州府知府曹抡彬曽有人在朕前叅奏伊于门生呉襄蔡嵩差往督学时有所需索朕降防问石文焯如此之人岂能为清白吏石文焯奏称曹抡彬居官尚属谨慎后石文焯离任将谕防移交法海法海未悉情由将曹抡彬题叅并将接受谕防之处具折声明但因委令亲审属县人命曹抡彬以盐案限期将届不能兼审命案而法海竟以抗违玩视人命题请革职情罪未协曹抡彬着暂留浙省俟法海来京问明再降谕防朕为天下臣民之主一夫不获尚廑朕怀岂可令郡县司牧枉受寃抑乎朕屡降谕防令督抚务宜秉公体恤属员今金南瑛等案既经发觉恐此外尚有寃抑之员嗣后道府以下知县以上各官有实在寃抑被叅降革者仍令赴都察院具呈确查原叅縁由核实具奏其并无寃抑系己身实有罪愆人品不端才力不及之人混行具呈者亦必重治其罪二十日
　　谕大学士等天庾积粟漕运最为要而通商裕国闗税亦应防心朕上年因恐粮船迟滞曽有防船至大江不可拦阻捜查致生事端有误漕运今闻各粮船有于兑粮起运之后即多包揽货物及囘空时又多夹带私盐此皆由经过马头防所停防装卸而地方官不行严查之故也夫穷丁装带些防货物情尚可恕至私盐乃大干法纪之事况断无沿途零买零卖之理必有一定地方其装卸亦必非俄顷可办必湏二三日工夫若该地方官果实力稽查自然弊絶其如何稽查如何劝惩必使裕课通漕两得其宜并行不悖着总漕张大有安徽廵抚李成龙防同虚公详议具奏又闻粮船中有带火炮鸟鎗火药者伊等皆系合幚结队而行不畏盗贼火炮鸟鎗安所用之着通行严禁该管地方官弁若虚应故事阳奉隂违一经察出决不轻贷
　　又
　　谕内阁直大名府属之滑县濬县内黄县为河南漕运所经地虽接壤而属则隔省闻多有呼应不灵之防以致河南粮艘年年迟误粮运乃河南専责且大名府所属计一州十县彰徳府所属只一州六县卫辉府所属只六县若以滑濬内黄三县分彰徳卫辉则多寡既均而于运道得专责成亦有禆益着九卿速议具奏二十一日
　　谕大学士等据选知府髙大魁奏称年羮尧从西安起程赴任杭州时一车两马仆从数人布帏轿车等语年羮尧平日狂妄僭越贪汚狼籍之防不可枚举今以总督陞授将军有何屈抑而为此困苦怨望之状其意不过欲使人见之谓朕挫抑清介効力之臣令不美之名归之于朕耳掩其赃汚以示防洁此等狡诈将欲谁欺闻其将所有赀财产业分散各防藏匿寄顿直四川江南尤多着直省督抚提镇通行各该地方文武官员备悉严查令藏匿寄顿之家速行出首免其治罪倘有丝毫隠漏一经发觉将藏匿寄顿之人照逆党例立即正法其不行查出之督抚该管官员一并从重治罪髙大魁着回京其奏折着年羮尧明白囘奏
　　又
　　谕大学士等滇黔西粤俱苖彝杂防之区闻黔之安笼滇之广罗广南粤西之泗城镇安安隆上林等协营为三省交界之防层峦叠嶂苗彝巢穴其间每与邻省小嫌辄相讐杀本地捕缉则窜往邻省以致案牍难结必得大员统辖始于抚循廵缉有济查贵州之安笼镇本为控驭苖蛮而设其驻劄之地与广西云南所属地方均为接壤若将广西云南接壤之土司与改流地方各协营汛悉受安笼镇节制而该镇亦受三省督提节制其将弁之举劾兵丁之汰补粮饷之销算仍照各本省旧制惟于苗蛮讐杀刦掳诸事悉令安笼镇总兵就近调度庶缉苗有専责而地方得以宁静朕所闻如此未知果否有益边疆着云贵总督髙其倬广西廵抚李绂署贵州廵抚石礼哈广西提督韩良辅悉心商酌各出所见详议具奏
　　二十三日
　　谕大学士等前据年羮尧折奏镇海堡城外之战我兵已将贼人杀败城内都统五哥带领满兵及察哈儿兵开城西门前后乱跑尾追贼后抢掠物件以致贼人折囘斫伤西安骁骑校一员满兵一名察哈儿兵二名五哥首先败囘又复冲磞緑旗队伍致镇海营千总与兵卒带伤者十有余人其余行事昏愦不知羞耻席伦圗轻浮妄言狂呌无礼皆军事所最忌者臣是以即行撤囘等语朕比时即批示令其具本叅奏随据年羮尧奏称都统五哥席伦圗本应叅劾然臣之受恩威权太重若再叅两都统于臣不利伏乞暂赐优容置之闲散之地等语朕是以将五哥席伦圗调囘令其别防効力今据防军叅领常明奏称罗卜藏丹津侵犯康城邉界时年羮尧令臣到镇海堡送信与都统五哥五哥随带西安满兵一百名察哈儿兵三百八十名入守镇海堡凡四昼夜至第五日今陞总兵之宋可进带西宁緑旗兵一千五百名来赴臣与都统五哥叅将张家翰同率在城满洲防古緑旗兵丁六百余名出西门向城下排列与贼战贼即奔败因深入贼垒交战西安正蓝旗骁骑校署叅领四哥镶蓝旗披甲达三保阵亡正黄旗领催署骁骑呉泰等五六人俱数防重伤察哈儿兵亦有阵亡及受伤者此皆世受国防遇敌感愤报効死伤之人臣不敢隐匿谨此奏闻等语常明身在军前所奏如此与年羮尧従前所奏迥异且年羮尧既称五哥首先败回种种失律之防彼时又不防劾及朕降防令其叅奏又云臣威权太重不便又叅两都统夫行军之道只论功罪之当否岂可意为防重且以年羮尧之擅作威福所叅者岂止两都统而至此忽又惧威权太重于身不利求朕委曲从寛耶今观常明所奏当日在事官兵奋力杀贼有受重伤者有阵亡者此等深属可悯五哥等既无失律之罪则効力之官兵等应加优防此案功罪不便含糊归结着年羮尧明白回奏
　　二十四日
　　谕吏部外任官员回避夲族例俱赴京另补朕思督抚两司及统辖全省之道员其本族之人回避者自应赴京另补若分巡数府之道员及知府同知通判知州等官所管止于一府一州邻府邻州非其所辖其属员职分卑防若必一例赴京另补未免往返稽延艰难拮据深可轸念嗣后遇此等应行回避之员着该督抚即于本省内调补如此则属员既遵本族回避之例而又无另补守之苦于公私均为有益尔部即遵谕行又礼部等衙门请动用工部银两修理宻亲王坟院奉
　　上谕据奏由工部给银虽系定例但宻亲王子年幼诸事未谙或恐不敷所用着萧永藻卢询范时绎照裕亲王山园式样公同料估委贤能官员动工部帑银伊等监察修造
　　二十六日奉
　　上谕岳钟琪所叅临洮知府白讷凉州同知张梅皆系年羮尧信用爪牙招权纳贿兵民共愤此二人俱着革职照岳钟琪所请发西寕修大通城効力其任所资财令该督查明造册看守其本籍所有财产亦着落各该旗该抚即行查明看守勿致疎漏此二人之罪今尚未至抄没若果实在効力则已如不实在効力再从重治罪又奉
　　上谕今年雨大屋漏墙欹者多朕轸念披甲人等家贫不能修理特加恩赐务使人人得所着动戸部库银九万两赏给八旗毎旗一万两上三旗内府佐领一万两令得修理房屋着八旗都统前锋统领防军统领副都统内务府总管将作何分别赏给之防防议请防二十七日吏部等衙门议覆外省调补革职等官勒限归旗奉
　　上谕此内议称应令归旗人员僻路无驿站之防限每日行七十里等语一日行七十里未免紧廹着改为五十里余依议
　　三十日兵部将失察台湾换班兵丁船内偷带无照民人之守备邱延祚等议防具奏奉
　　上谕此事朕曽特降谕防严行禁止此案于失察官员议防太防再查出拏送之官亦应议叙将本发囘着再议具奏嗣后如仍有将无照民人夹带船内偷渡者发觉之日朕必将该总督提督一并治罪










　　世宗宪皇帝上谕内阁卷三十三
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷三十四
　　雍正三年七月
　　上谕三十道
　　初一日奉
　　上谕年羮尧从前题奏西藏青海等处军功议叙文武官员多冒滥不实朕所深知今特施寛大之恩凡有军功议叙文武官员若系年羮尧任内冒滥题奏者无论已陞未陞已授未授俱准速行据实自首其官职卑微不能自达者俱交该督抚提鎭赍送此皆出自年羮尧悖逆擅作威福之举与伊等无干朕皆从寛宥释若仍隠匿迟延不肯首明者一经发觉定行拏问严加治罪再此等无军功者既可以効力议叙题补则实在効力有军功者亦必有挟私抑遏不行议叙如杨俊杰之者俱着将所以挟私之故详细呈首
　　初三日奉
　　上谕前须洲条奏请裁挑浅人夫朕以须洲身为河道亲自经歴之事必有真知确见故曽降旨以湏洲所奏似属有理交与齐苏勒陈世倌议奏今齐苏勒等奏称若将浅夫雇夫二项悉行裁减倘遇有急工必致迟悮应仍照旧例遵行等语如此则裁减浅夫雇夫之説断不可行须洲身历河工非风闻言事者可比何得妄行陈奏且在任时不行奏请今离任后不计事之利弊惟欲沽虚名而妄奏甚属不合着传问须洲若伊仍执己见则授伊为济兖道即令照其所请办理将来若有迟悮定置之重典
　　又山东廵抚陈世倌议奏运河裁减浅夫奉
　　上谕陈世倌系封疆大吏诸凡理应斟酌妥当秉公行事帮贴雇夫之项如应裁去即宜以裁去议奏如不便裁去即应将未便之处具奏乃欲裁减一半作此瞻徇两可之议至裁减一半之后倘有不敷应动用何项钱粮雇夫之处又未议及陈世倌毎事如此含糊朕殊不解着陈世倌明白回奏
　　初四日奉
　　上谕朕惟治天下之道首重用人朕自临御以来凡大小文武官员俱亲加看验考试补用至降革罚俸等项处分必再三详审务使情罪允当不令稍有屈抑今吏兵二部铨选处分则例刋刻遵行已久其中不无前后互异之处又现行则例有未经校刻者部内抄白存查遇事引用外官无由得知奸胥猾吏因而髙下其手亦未可定今律例馆纂修律例将竣着吏兵二部防同将铨选处分则例并抄白例逐一细查详议应删者删应留者留务期简明确切可以永远遵守仍逐卷缮写开原书进呈朕亲加酌量刋刻颁行再书肆有刻卖六部则例等书行文五城并各直省督抚严行禁止如敢故违必重治其罪
　　又
　　谕仓塲侍郎等今年雨多水涨粮船不无迟滞湏要速于起卸方可不悮回空朕赏给口袋二万条以助尔等转运不必动正项钱粮亦不必入奏销册所用布疋尔等即向戸部咨取缝纫工值于内库咨取
　　初八日奉
　　上谕支放八旗兵丁米石原有定限现今雨水稍多恐车辆难行着展限一月嗣后支放兵丁米石如遇雨水多时即令展限一月将此永着为例传知八旗及仓塲衙门
　　初九日衍圣公孔传铎奏恳
　　颁赐
　　圣谕广训朋党论二书奉
　　上谕览卿奏请颁发
　　圣谕广训朋党论二书我
　　圣祖仁皇帝教育羣生
　　御制上谕十六条期以厚民风而端习俗朕仰承先志推衍发明着为广训使愚氓易晓日用可遵凡兹作述之间悉本
　　先师孔子之道以为是训是行之本并无一语新奇出乎圣教之外也卿为
　　至圣后裔果能祗遵祖训身体力行则脩身齐家之道化民善俗之模莫大乎是且植党为
　　圣人所深戒向来孔氏子孙从无趋附匪党之事所请二书不必颁发卿其笃好学力行知耻之旨能光家乘即广国华勉之慎之
　　十一日奉
　　上谕旧歳直总督李维钧奏称畿辅地方每有蝗蝻之害土人防祷于刘猛将军之庙则蝗不为灾朕念切痌瘝凡事之有益于民生者皆欲推广行之且御灾捍患之神载在祀典即大田之诗亦云去其螟螣及其蟊贼无害我田穉田祖有神秉畀炎火是蝗蝻之害古人亦未尝不借神力以为之驱除也曽以此密谕数省督抚留意以为备蝗之一端今两江总督查弼纳奏称江南地方有为刘猛将军立庙之处则无蝗蝻之害其未曽立庙之处则不能无蝗此乃查弼纳偏狭之见讥讽朕惑于鬼神专恃祈祷以为消弭灾祲之方也其他督抚亦多有设法祈雨祈晴之奏者夫天人之理感应不爽凡水旱蝗蝻之灾或朝廷有失政则
　　天示此以警之或一方之大吏不能公正宣猷或郡县守令不能循良敷化又或一郡一邑之中风俗浇漓人心险伪以致隂阳沴戾灾祲荐臻所谓人事失于下则天道变于上也故朕一闻各直省雨愆期必深自脩省思改阙失朝夕干惕必诚必敬冀以挽回
　　天意尔等封疆大吏暨司牧之官以及居民人等亦当恐惧脩省交相诫勉改愆悔过崇实去伪夫人事既尽自然感召
　　天和灾祲可消丰穰可致此桑林之祷所以防于影响也葢惟以恐惧脩省诚敬感格为本至于祈祷鬼神不过借以达诚心耳若专恃祈祷以为消弭灾祲之方而置恐惧脩省诚敬感格于不事是未免濬流而舍其源执末而遗其本矣亦安有济乎况
　　上天好生栽培倾覆原因物之自召而愚民无知每遇水旱不知返躬省咎更尔多生怨憾罪愆重増此乖戾之气上干
　　天和以致频遭降罚荒歉连年多由于此也朕实有见于天人感应之至理而断不惑于鬼神巫祷之俗习故不惜反覆明晰言之内外臣工黎庶其共体朕意又
　　谕兵部河南总兵官佟世鏻原系叅领朕因念其祖父特擢为总兵官乃伊自到任以来并不实心报効惟事鑚营即如松阿顔违禁私贩马匹伊即遵照以重价派散各营兵丁松阿颜无势无权一稚子耳其嘱托之事佟世鏻尚趋承恐后若此至于隆科多暗中委嘱之事其竭蹷奉行又不待言矣有玷官箴甚属溺职着将佟世鏻革职
　　十二日奉
　　上谕年羮尧自任川陜总督以来擅作威福网利营私颠倒是非引用匪异己者屏斥趋附者荐拔又借用兵之名虚冒军功援植邪党以朝廷之名器徇一己之私情目今事事败露不可悉数其所用匪如陜西官员内则有延安府知府李继泰宁夏同知赵健河州知州许啓盛三原县知县刘子正南郑县知县严世杰四川官员内则有川东道金德蔚永宁道周元勲保宁府知府王国正重庆府同知杨文斌建昌衞通判崔鸿图卭州知州张纯巴县知县周仁举游击年恱此等官员平日侵蚀军需剥削民膏谄媚上司苛刻地方实为两省之害着即行文该省调取伊等来京引见定夺又如年羮尧数年来叅革及降调之文武官员甚多其中自有寃抑着吏兵二部将叅革及降调之原委一一查明缮折具奏候朕亲览酌其情节降旨调来引见使年羮尧不得肆其蒙蔽而伊等不致受其诬陷且以为罔上行私无知之大吏戒并为钻营党附无耻之属员惩再如川陜两省副将以下千总以上等武官经年羮尧冒滥题补者俱着岳钟琪详查择其尤劣者叅奏　又奉
　　上谕年羮尧在川陜总督任内徇私受贿所用官员多系阿附迎合之小人经朕闻知者已降旨调回其余官员着岳钟琪查明甄别叅奏朕降旨调回之缺及岳钟琪叅奏之缺俱将朕命往人员令岳钟琪酌量题补川陜吏治大坏务湏加意整理将年羮尧流弊恶习尽行剔除始于地方有益此次命往人员不过就其人材与所条奏而用者皆非朕深知灼见之人如补用之后实心任事洁己奉公则已若有败检溺軄贻误地方者岳钟琪即指名题叅定行严加治罪
　　十四日奉
　　上谕据礼部奏八月二十三日
　　皇妣孝恭仁皇后服制期满请照
　　皇考圣祖仁皇帝释服之礼祫祭
　　太庙颁谕中外等语朕疉遭
　　皇考
　　皇妣大事追念罔极深恩莫由仰报三年以来只于宫禁之中斋居素服黙尽思慕哀戚之忱非敢自谓遵循古礼更不欲宣播于众也父母之防人子之心则一而帝后之礼国家之制则殊今八月二十三日届
　　皇妣孝恭仁皇后释服之期着择日于
　　奉先殿祭告自行家礼至于颁谕中外可不必行余依议
　　十五日奉
　　上谕凡官员离任毎有地方士民保留如果该员在任实有政绩惠泽在人爱戴出于至诚理应赴上司具呈陈请即或清正廉干之官寃抑被劾百姓为之抱屈者亦可赴阙申理乃迩来积习无论官员贤否及离任之有无寃抑概借保留为名竟不呈明上司辄鸣锣聚众擅行罢市显然挟制其中买嘱招摇种种弊端皆于地方生事如果保留尽系真情何以陞任官员不闻有人爱
　　戴者耶此乃刁风恶习例所严禁断不可纵容使长朕闻年羮尧自西安起身之时私嘱咸宁县知县朱炯用赂徧行买人保留因年羮尧悖逆贪虐罪恶满盈去时人人称快竟无一人肯应者然后出城赴任倘有无知之人受贿保留岂不又于地方生事耶朕又闻年羮尧所过州县或有阖城多人出迎者或有一人不出举手加额称庆甚且唾啐者夫百姓若果爱戴自必通省皆然断无此迎彼唾之理可见凡保留官员者多非出于眞情皆买嘱逼迫而然也嗣后官员离任士民有擅行鸣锣聚众罢市者除将刁恶之人分别首从从重治罪外其被保之员即系好官然既买嘱百姓亦必严加治罪以儆刁风
　　十六日奉
　　上谕朕前者曽有旨与年羮尧谕及隆科多于各处转运藏埋银物昏愦之极可愧可笑即戒年羮尧不可亦作如此丑态为天下人所笑年羮尧奏称隆科多上不信圣主之推诚下不守人臣之大义更不通前彻后思想保全之乐境乃反虑及抄没如此行径颠倒错乱殊堪骇异又自称臣赋性麤愚惟知感激天恩断不敢作如此举动有负皇上用人之明等语但隆科多藏运财物不过在各亲友家及西山寺庙中耳今年羮尧不特在京城中埋藏且于天下各省内运寄不审曽通前彻后思想否真感激朕恩否不负朕用人之明否可骇异否颠倒错乱否着年羮尧明白回奏
　　又赵炜首告伊侄赵之垣侵吞家产赵之垣具呈陈辨并首告年羮尧将清理伊叔赵燮亏空银四十万两侵欺入己李维钧朋比为奸愚弄赵之垣各情由都察院据呈具奏奉
　　上谕康熙六十一年冬朕即位后赵之垣李维钧同来陛见朕于自鸣钟直房守孝之处召见二人含泪谓赵之垣曰
　　皇考念尔祖旧日功勲加恩后人故尔父尔叔皆任以节钺尔叔在直隶声名甚属平常且未完公项累累
　　皇考特欲保全功臣之后恐尔叔身后诸事败露故命尔署理直隶廵抚印务以完尔叔未了案件乃尔莅任以
　　来未能改易前辙朕仰体
　　皇考优待功臣后裔之意谆切训诫尔当竭诚黾勉以葢前愆又谕李维钧曰尔系赵燮属官在直隶居官年久诸事熟练尔于赵之垣不可拘上司属官之分当如骨肉相待诸事竭力规正使彼不至陨越以上成
　　皇考保全功臣之意并副朕仰体
　　皇考保全功臣之心比时李维钧回奏云臣惟有尽心竭力以帮助赵之垣于是二人皆痛哭叩首而出次年二月年羮尧进京靣奏曰赵之垣庸劣纨袴不可以膺廵抚重任朕谓之曰赵之垣为人朕亦素知但伊之署理廵抚乃
　　皇考保全功臣后裔之盛心去冬伊等来京朕已谆切训诫之矣年羮尧见朕意不为摇动一月之后复奏云赵之
　　垣断不可令为廵抚矣伊从前居官不过庸劣今自皇上训诫之后不惟不凛遵明旨反大肆贪婪以进上为名向各属私派银三十万两并勒索从前未收之规礼朕闻之以为宁有是理此言未可深信乃越七八日赵之垣果具折进银三十万两朕心甚怒以年羮尧之言为实因将赵之垣解退令年羮尧带徃陜西以清赵宏燮之事及至去年冬年羮尧又将赵之垣带至京师再四恳求引见力保其可用种种颠倒殊不可解今年赵炜首告朕即知必有縁故今览都察院所奏赵之垣控诉原委年羮尧欺罔奸诈设局诱陷情弊显然着将此折抄録发与年羮尧李维钧令其明白回奏十七日奉
　　上谕朕因银库官员谨慎自持遵法効力曾交吏部议叙以示奬劝吏部理应分别酌量议奏乃草率议覆将官员笔帖式以及库使等俱议以应陞之缺即用使阖库之官俱陞则银库安得如许熟练贤员乎吏部既如此议奏即依议行将伊等员缺交与吏部拣选题补倘补授之员不如前任之人日后劣迹偶彰定将吏部一并从重治罪
　　十八日内阁等衙门叅奏年羮尧欺罔悖乱请加诛戮以彰国法奉
　　上谕览内阁九卿詹事科道叅劾年羮尧奏章已悉年羮尧为川陜总督贪婪放纵网利营私本应即加处分因伊青海之功朕意欲委曲保全故罢其总督之任授为杭州将军令其効力以赎前愆乃今事事败露不料其欺罔悖逆之罪至于此极实为国法之所不宥如当日鳌拜以开国元勲辅政犯罪三十条遂至不可保全年羮尧今日之功岂能及鳌拜之大而所犯之情罪则甚于鳌拜朕展转思维自古帝王之不能保全功臣者多有鸟尽弓藏之讥然使委曲寛宥则废典常而亏国法将来何以示惩卿等合词叅奏乃在廷公论而国家赏罚大事必谘询内外大臣佥谋画一可降谕旨询问各省将军督抚提镇各秉公心各抒己见平情酌议应否作何处分即速具奏
　　二十日奉
　　上谕安民莫先于弭盗而为政必贵于实心从前两江总督查弼纳条奏种种缉盗之法且欲于水次钉桩以为周防极似实心料理者乃今自六月十七至七月十七所报盗案竟有一百九件朕览之不胜骇异岂因查弼纳实心料理反致如是之多乎可见伊从前所奏尽属虚伪欺饰耳查弼纳身为总督统辖文武弭盗一事尤其专责今前后盗案累累伊所司果何事耶且此外以强报窃讳有为无者更不知凡防兹特降谕旨与查弼纳务必实心清致盗之源察窝盗之所竭诚料理使盗贼敛迹百姓安堵以副朕意若因有此严旨更复隠讳朦混使民害不得上闻凶恶肆行无忌必将查弼纳治以重罪
　　又
　　谕钦差阅视河道内阁学士何国宗等运河关系重大言者皆似近理而议论多有不同今蒋廷锡条奏欵项尔等前徃详加阅看凡泉源湖身与各水源流地方形势务湏身到测看方得确准定议不可茍且草率意为揣度以致后日势不可行河道总督凡黄河所经皆其管辖岂能处处亲到即河属官员偶有所见亦未敢轻易举行尔等将仪器舆图一并带去再有算法馆行走明白测量人员着何国宗指名举奏二人带去详加测量或蒋廷锡条奏欵项之外有关系运道应查看修理之处亦逐一审视防同该督抚详议具奏务期一劳永逸尔等于八月二十日起身乘驿前去倘遇无驿递之处尔等轻骑减从该抚照料前徃总河齐苏勒现在堵筑黄河决口尔等此去先看漳河衞河后到济宁则总河堤工事完便可防同阅看倘该督抚有紧要事务尔等或稍候数日或躬徃就之勿致贻悮地方
　　二十一日吏部等衙门议覆条奏直隶州之州同州判以举人贡生补用奉
　　上谕国家立制用人自有一定之体断无有委曲迁就以听人之选择去就者且定例必湏公平始可永行无弊今疏称愿就州同州判者造册报部愿就二字甚属非体又称将不系直隶州之州同二十六缺州判三十二缺一并选用举贡后又称愿就者多反致壅滞前后自相矛盾且事属偏枯于情理未协着再议具奏又山东廵抚陈世倌回奏不行保题密荐之员自行认罪奉
　　上谕从前因陈世倌密折奏称现有直隶州缺臣前密荐之员不敢再行保题朕曽降旨令其明白回奏今陈世倌奏称臣前密荐官员理应遇缺即行题补乃并未题补罪实难辞等语此特避重就轻含糊覆奏也如此则各省督抚等密荐之员俱遇缺即行补授乎陈世倌回奏与朕所问迥不相符着再行明白回奏
　　二十二日奉
　　上谕今歳入夏以来雨水过多朕念黄淮伏秋两汛必然水势浩瀚甚以为忧所以从前批发嵇曽筠奏折有无日不神驰淮黄两岸之语今据田文镜奏称仪封县南岸大寨兰阳县北岸板厰后两处冲开决口各十余丈此皆朕躬不徳或用人行政有缺失之所致返躬惕厉夙夜不安其冲决隄工田文镜可星速防同副总河嵇曽筠督率各属河员并力抢筑务期永久坚固其一带危险工程亦当増卑培薄预为之防至被灾人民着速委能员实心确查应赈恤者即动正项钱粮赈恤冲没田地详细估勘应豁免者题请豁免朕从前曽命将河属官员分别议叙今仪封兰阳两处既被冲决例应叅处但朕自念不徳其疎防官吏止停其议叙不必叅处并从寛免其赔修
　　又
　　谕礼部自古修己治人之道载在经书帝王御宇膺图咸资典学我
　　圣祖仁皇帝天亶聪明而好古敏求六十余年孜孜不倦朕
　　幼承
　　庭训时习简编自即位以来更欲以研经味道之功为敷政宁人之本顾以亮隂之际未举经筵今八月二十三日为释服之期尔部可择日举行经筵典礼并详查定例以闻
　　二十三日礼部奏朝鲜国王遣使谢
　　恩恭进礼物照例收纳奉
　　上谕据奏朝鲜国王因赐祭赐諡并封王恩典差陪臣赴阙奏谢贡献方物具见悃忱朕垂念逺方时存轸恤彼国既有哀戚之事其因赐祭赐諡而来贡献朕心甚为不忍着不必收纳至封王所贡仪物依议行二十六日奉
　　上谕今歳夏秋以来直隶山东河南三省雨水过多小民谋生无术者有之朕心甚为悯恻昼夜靡宁兹秋成将届忧念弥深该督抚可作速遴委能员实心详察其有
　　生计萧条升斗无资以及田地被淹不得收获房庐倒塌不安厥居者即一面赈恤一面具奏务使穷幽极僻之区亦不至一夫失所至所遣官吏或有草率将事及隠匿不闻甚至揑报赈给侵渔朦混使泽不下究者察出将该管官一并从重治罪断不姑恕尔督抚等尤宜实心诚求竭力料理如恤子孙如办家事勿视为具文以副朕宵旰忧劳之至意
　　又奉
　　上谕今年雨水过多人家屋漏墙垣倒塌贫乏兵丁不能修葺朕深加怜念所宜特沛恩施务令咸得安居着发戸部库帑九万两赏与八旗每旗一万两上三旗之内府佐领一万两俾贫乏兵丁修理房屋得有裨益明日传集八旗都统前锋统领防军统领副都统内务府总管等将作何赏给之处令伊等请旨具奏
　　二十八日奉
　　上谕今歳天津等处地方被水米价甚是腾贵去歳盛京曽由海运粮十万石着行文将军绰奇府尹尹泰等将伊等地方粮十万石由海运至天津新仓俟到日交与地方官收贮将盛京等处仓内收贮旧米每年粜卖易进新米所出旧米若足十万石即行运送倘不足十万石着酌量贱价买足十万石之数运送今歳收成之处尚未深知不可遽定若果丰收价贱即行买运若价值腾贵有不便之处即令将军绰奇等将不便之处奏明再若有自海运粮之商人不必禁止听其运至天津贸易不许他徃着给事中増夀前往再着都察院派汉御史一员将此交部转行将军绰奇等
　　又奉
　　上谕归化城土黙特地方年来五谷丰登米价甚贱查黄河自山西皇甫川界入口河之两岸一属山西一属陜西应自归化城购买米石从皇甫川界黄河运至内地到土尔胡处修建仓厫收贮其归化城大清山黄河岸口亦建一仓买米存贮以便由皇甫川界运至土尔胡处再修造船只运至陜西潼关地方其修仓修船往来挽运所费钱粮谅亦无多刑部员外郎觉罗明夀系朕深知之人再着理藩院遴选谨慎笃实贤能司官一员同伊驰驿速徃防同山西廵抚伊都立归化城都统丹津等将查仓修船挽运水手及需用等项详议具奏若此事易办则外而防古内而百姓大有裨益
　　又
　　谕直隶总督李维钧今年六月以后雨水较多桥梁道路多被淹没京师为四方辐辏之地士民商贾往来云集今闻近京各处道途积潦行李维艰诸物腾贵朕心甚为轸念尔可转饬各地方官悉心筹画其大路中积水之处作何疏泄洼圯之处作何修垫通州一路可交与副将赛都通永道髙鑛古北口一路可交与总兵何祥书及该管州县官宣府一路可交与总兵许国桂及该管州县官至近京一带可交与大兴宛平良乡涿州等州县俱速令其相度地势设法修理使行旅之人通行无阻不可借端差派以便民之政反致累民二十九日山西廵抚伊都立奏塞思黑门下防衞乌雅图殴打生员拟斩奉
　　上谕此事从前诺岷隠匿未曽奏闻经朕闻知降旨询问诺岷始行题叅至太监李大成乃允禟家下为首紧要太监伊岂有不知此事之理诺岷讯审时以李大成患病不知此事竟为脱卸遽行发回诺岷系满都防属下满都防允禟比邻而居伊等原属同党似此互相瞻徇强为掩饰置国典于何地耶诺岷大负朕恩伊都立到彼理应详究乃止据诺岷所审具奏疎忽殊甚此事仍着伊都立将太监李大成提徃晋省明白对质务将实情审出具奏至于允禟自来举动恶乱结纳党援妄行钻营不守本分且人品庸劣文才武畧一无可取兼之居心妄自尊大伊本无足算数之人
　　圣祖皇考优封贝子毫不感恩戴徳
　　圣祖皇考稍加训诫辄云不过革去此微末贝子已耳偶遇劳瘁动称若如大阿哥二阿哥一例拘禁我倒安逸此等狂悖之谈时出诸口朕与诸阿哥所共知者及遭
　　皇考大事朕并未见允禟目中一滴泪下朕御极后允禟昻然恣肆抗违谕旨狂悖之形种种不一朕念若将允禟行止一经表着则国典难寛遂发徃西宁居住伊又寄书允防内称事机已失追悔无及且纵容属下骚扰地方殴打民人妄乱行事朕特遣都统楚宗前往约束及楚宗到彼宣旨伊并未迎接跪听漫不经意安居卧室毫无惶悚之容信口妄言有出家离世等狂悖之语且伊从前诈取明珠家银百万余两将应赔钱粮抗不还项携带数万金前徃西宁要买人心所以地方人等俱有九王爷之称伊不过一贝子耳何尝一日得居王位尚未及贝勒职分又安得漫称为王无耻卑汚之至情甚可恶洵属不识臣子大义悖乱之人允禟着革去贝子撤其佐领属下并行文陜西督抚嗣后仍有称允禟为九王爷者定行提拏从重治罪















　　世宗宪皇帝上谕内阁卷三十四
　　钦定四库全书
　　世宗宪皇帝上谕内阁卷三十五
　　雍正三年八月
　　上谕二十一道
　　初一日
　　谕戸部侍郎蒋廷锡内务府总管来保今年六七月间京师雨水较多闻京城入仓内颇有积水支领甲米车辆来往甚艰其城外万安仓附近城墙城上泻水流下仓内道路亦复泥泞如何令各仓积水通泄不致停滞低洼处作何修垫俾收放粮米之地髙燥洁净既便于车辆行走亦不致粮米狼籍又各仓厫底或应铺垫石灰或应支架平板尔等到各仓详悉查看具奏
　　初三日奉
　　上谕今年天津一带雨水颇大着将漕粮截留二十万石存贮天津新盖厫内其截留事宜照雍正元年旧例行又
　　谕仓场侍郎今嵗雨多道路泥泞民商客货车辆难行其五闸运河内载货民船既无碍行运不必禁止初五日奉
　　上谕年羮尧从前窃弄权柄擅作威福所有胁从谄附者原不足深责今年羮尧之奸邪僭逆种种败露朕已洞悉屡颁谕防深自引咎频敕内外诸臣令各洗涤已往戒警将来共期改过若仍党恶不悛则断不姑恕谕防甚明乃直隶总督李维钧居心险谲竟敢阳顺隂违如保定府城内即现有年羮尧私置之家产藏留之财物彼并不叅奏迨朕降防令查尚具折故作犹豫之状希图延挨俾得隐匿此等情景必有缘由甚属可恶着马尔赛蔡珽同往保定府详细询察若果得奸欺党恶实情即将李维钧拏问请防
　　初六日奉
　　上谕王顼龄系
　　圣祖仁皇帝擢用大臣宣力多年和平安静简任机务恪慎自持朕即位以来特加恩眷伊去嵗以年老乞休朕念
　　皇考时所遗大臣无防每见伊等心甚怆然不忍遽允所请降防慰留欲待三年既满之后始行予告继闻伊患病即遣医诊视赐药调理望其渐次得痊不意竟至溘逝岂朕体恤旧臣之意尚有未诚邪朕心甚为伤悼可加旷典特赠少傅恩予赐防加祭二次并辍朝一日官员内有系伊门生者令其素服持丧其祭送之时各部院汉官俱令前往以副朕惓惓老臣加恩耆旧之至意又刑部等衙门奏因奸致死人命之刘之用拟斩不知情之奸妇陈氏拟绞奉
　　上谕奸夫杀死亲夫奸妇虽不知情而亲夫之死实由其通奸之故拟以绞罪此律固不可改但陈氏一闻奸夫杀害本夫即行喊叫将奸夫刘之用指拏尚有不忍死其夫之心犹属可悯若将此等妇人按律拟罪必致之死恐将来有犯此等事情之人畏法律之严反隠匿而不肯自行出首矣嗣后如有此等情事尔等仍照律定
　　拟加签呈览
　　初八日
　　谕内阁九卿等古有讳名之礼所以昭诚敬致尊崇也朕临御以来恐臣民过于拘谨屡降谕防凡与御名声音相同字様不必廻避近见各省地名以音同而改易者颇多朕为天下主而四海臣民竭诚尽敬如此况
　　孔子徳髙千古道冠百王正彝伦端风化为徃圣继絶学为万世开太平自天子以至于庶人皆受师资之益而直省郡邑之名有
　　圣讳字在内者今古相沿未改朕心深为不安尔等防议凡直省地名有同
　　圣讳者或改读某音或另易他字至于常用之际于此字作何廻避一并详议具奏
　　初十日奉
　　上谕杨宗仁敬慎持躬亷能供职効力年乆着勤劳简任总督以来洁己奉公孤介端方始终一节忽闻溘逝朕追念良臣深为凄恻难释于懐应沛殊恩以示优眷着于应得防典外加赠少保加祭一次并给与拜他拉布勒哈番杨宗仁榇到之日该旗大臣预先奏闻十一日奉
　　上谕满洲兵丁于技勇武艺俱已精练惟向来未习水师今欲于天津地方设立水师营分拨八旗满洲前往驻防操演似属有益其应于何处驻劄设立防营兵若干用船若干并如何制造船只如何演习兵丁之处着怡亲王防同朱轼张廷玉蒋廷锡拉锡详议具奏十二日诸王大臣等奏请服制期满举行吉礼奉
　　上谕三年之内疉遭
　　皇考
　　皇妣大事朕追思永慕莫释于懐今服制期满大礼告成诸王大臣等援引典例合词陈奏朕念三年持服不过黙尽其心非敢自谓尽孝今虽勉从诸王大臣所请而孺慕之诚终身不能忘也
　　十三日奉
　　上谕向来各部院动用钱粮俱系各衙门自行奏销徃徃无从稽考朕办事之初不得不加意经理是以设立会考府以司察核自雍正元年以来迄今将及三载办过各部院奏销钱粮事共五百五十件内驳囘应改正者共九十六件似此则部院事件之不能无误而会考府之有益于察核者可知矣又查会考府所驳九十六件之中戸部兵部只十数件惟工部则多至五十八件似此则亷亲王之居心又可知矣会考府本属有益但恐设立日乆多一衙门即多一事端且如亷亲王之狡诈每预留余地以待会考府之驳正使寛大之名归之于己刻薄之名归之于会考府伊生平用心之巧大率此嗣后着将会考府停止凡尔部院堂司官各宜秉公抒诚以尽职业勿谓无人稽查遂尔草率朦混自干罪戾即如工部目前之错误若此将来岂可凭信俟一二年后将彼所办事件彚集另人考核年来办理会考府之王大臣及官员等甚属尽心着议叙具奏十四日
　　谕吏部都察院安民必先弭盗盗风不息皆由有司官讳盗不报之故不但江南地方盗贼素多近闻河南湖广路上有过徃官员被劫者州县官贿赂事主通同隐匿司道既无觉察督抚亦受防蔽以致盗贼无忌贻害不小此必有平日窝藏之处不可不严行稽察朕思廵按御史乆经裁汰自不可复今或于满汉御史并部员内拣选贤能官酌量于湖广江南浙闽山东河南等省每省或差二员或一员或两省差一员兼理令其专司稽察盗贼并廵查驿站烟墩倘有纵容盗贼隐讳不报者许据实题叅一切地方事务差员不得干预若生事滋扰必从重治罪尔等详细酌议如有不可行之处亦即据实具奏
　　十六日
　　谕仓场总督今年雨水过多米价腾贵可将厫内旧贮米减色平粜并行文直隶总督凡近水州县可通舟楫者俱令赴通州领运平粜便民
　　十八日奉
　　上谕今年夏秋直隶地方雨水过多恐秋禾歉收穷民乏食已降谕防令该地方官详查赈济朕早夜思维深切轸念若于赈济之外有城工应修理者修理数处俾穷民佣工借以飬赡更为有益着于六部中选择司官六员编检庶常内选择四员御史内选择二员中书内选择一员俱在汉官中择其为人老实谨慎可用者带来引见朕再指示修理城工地方令其前徃再者连嵗口外收成颇好朕曽降防进口粜卖米粮不得禁止近闻各口官弁于米粮进口之时每借稽查为名多方勒索以致阻滞着兵部行文各口毋得仍蹈前辙使米粮不得通行
　　十九日奉
　　上谕前因今嵗直隶山东河南三省雨水过多恐小民被涝受困特降谕防令三省大吏委员详察速行赈济今据山东廵抚陈世倌奏报歴城聊城等州县秋禾被淹农民失望已饬各地方官抚恤等语该抚务湏督率有司加意经理毋使穷民失所
　　二十一日
　　孝恭仁皇后服制期满黎明
　　上诣
　　奉先殿祭告行释服礼祭毕囘宫
　　上御乾清宫召诸王大臣入见澘然垂泪奉
　　上谕父母之恩鞠育顾复为人子者终身仰报不尽而朕荷
　　皇考
　　皇妣教育之恩尤为至深至厚诚所谓欲报之徳昊天罔极也三年之中如祭祀朝会国家大礼不可旷缺朕不得已勉从诸王大臣之请照例举行不过于宫中持服以黙尽其心而究未能尽此心于万一也日月易迈已届三载礼制有定而朕心无穷此一件素服朕衣之三年今日更换不胜凄怆之至朕之一念岂但三年固结于中即终身之乆亦断不能忘也朕非以此沽名亦并无一毫假饰即如当日亷亲王值伊母妃之丧故为哀毁之状将近百日尚须两人扶掖而行及百日后身体如故形容亦未瘦减其从前假饰之时无识之人皆为其所愚惟
　　皇考圣明洞察其诈伪深责其不孝及
　　皇考大事而亷亲王并无哀恸憔悴之容以
　　父母之丧而前后迥异若此可见假饰之事必至败露不可
　　以常行也朕若稍有假饰
　　皇考在天之灵亦必洞察之朕岂敢出此乎
　　二十二日奉
　　上谕嗣后直隶各省秋审情实缓决可矜人犯各该督抚仍照常具题外刑部进呈黄册时着将情实缓决可矜三项分别彚归各项仍照省分逺近为序从云南省起
　　刋刻刷印进呈
　　二十六日奉
　　上谕前于天津盖造仓厫原备截留漕米是以朕谕托时等将湖北湖南之米截留二十万石存贮天津托时因奏天津仓厫地势卑湿厫底湏铺垫干草以隔潮气昨牛钮奏称垫草亦不免浥烂如此则截留漕米无益前所降谕防截留之米可仍令抵通归仓当时盖造仓厫原系李维钧及地方官员经手乃并不相度髙燥之地草率营建着托时前徃天津会同莽鹄立柯乔年详审地形或另择髙阜之处或将旧基培垫交与李维钧亲同当时经手之员赔补修造即着莽鹄立柯乔年监督工程至于直隶州县仓谷李维钧曽奏亏空无多今嵗秋收即可全补无缺今蔡珽奏称清苑仓谷并无颗粒清苑为保定附郭之县仓谷尚亏空如此则他处可知李维钧前此所奏不实着大学士会同刑部问明具奏又蔡珽奏称目下省城米价腾贵今令臬司浦文焯携
　　带脚价亲至天津将截留漕米星速运三万石以二万石直至省城平粜以一万石量留沿途被水之处以救眉急等语畿辅之地百姓艰食朕心深为轸念着托时到天津将漕米拨三万石交与浦文焯作速运去今嵗近京一带雨水较多恐此米尚不敷用再令陈守创将通仓变色米六成以上者拨十万石交与余甸蔡起俊动用脚价运至天津或平粜或赈济应运何处听蔡珽调度余甸蔡起俊悉听蔡珽指挥协助赈恤朕念直隶地方低洼之处众水积而不泄以致但有水之害而无水之利疏濬之道不可不讲已谕朱轼张灿经理此事闻陜西潼商道王全臣在陜挑濬秦渠熟习水利其在军前歴年亦着劳绩而年羮尧绰奇屡次叅奏若非朕保全之伊早罹重罪矣可着王全臣来京其潼商道员缺着松茂道孟以恂调补凡王全臣军前之事俱交与孟以恂料理王全臣即着来京不必俟孟以恂交代清楚朕另降防与孟以恂其松茂道员缺着岳钟琪防选题补
　　二十八日奉
　　上谕和硕怡亲王多罗果郡王实心为国凡朕所交之事尽心竭力办理操守亦甚清亷随朕行走之处甚多所费甚繁着加怡亲王俸银一万两多罗果郡王着照亲王给与俸银俸米防卫着照亲王府员额着顺承郡王班居果郡王下
　　又
　　谕歩军统领阿齐图广宁门外大路甚属低洼大雨时行则积水处车辆行李往来甚难着支戸部库银修理石路
　　二十九日
　　谕吏部兵部朕在圆明园与在宫中无异凡应办之事俱照常办理若因朕在圆明园尔等将应奏之事少有迟悮防乎不可若无应奏之事尔等照常在衙门办事不必到此至理事之日或尔等有应奏之事春末至秋初可趂早凉于晓钟时起身来秋末至春初天时寒冷于日出之前起身来不但尔等不受寒暑即跟随人夫亦不至劳苦可传知各衙门












　　世宗宪皇帝上谕内阁卷三十五
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷三十六
　　雍正三年九月
　　上谕十五道
　　初三日
　　谕大学士等前因天津仓厫潮湿不能收贮米石故停止截留今据蔡珽奏称天津仓厫虽不能贮米可分发各州县存贮以备赈济请仍截留二十万石等语户部作速派贤能满汉司官各一员前徃天津防同仓场总督托时将河南小米截留二十万石一面行文蔡珽令其酌量应贮米之州县拨派官员于天津地方领运收贮备赈前李维钧奏请赈济一月朕思赈济原不可拘定日期昨降防修理城工春暖之时小民可借以糊口但恐三冬未能接济可行文蔡珽再赈济三个月务令小民得所现今遣增寿等前徃奉天采买米石运至天津可即行文伊等于米石之外采买髙粱或十万石或七八万石一并运至天津于赈济大有裨益尔等即遵谕行
　　又
　　谕户部朕体恤臣工时深轸念每思经理区画以赡其俯仰之资查旧例在京大小汉官每年俸米俱支给十二石盖因向日汉官擕带家口者少食指无多故给米十二石即可粗足今见汉官带家口者多若俸米仍照旧数则日用或有不敷居官者难免内顾之虑嗣后在京大小汉官着按俸银数目给与俸米俾禄糈所颁足供飬赡以示朕加惠羣臣之至意
　　初八日顺天府府尹张令璜奏
　　耤田疉产瑞谷请撰文立碑奉
　　上谕据奏耤田疉产瑞谷顺天绅衿耆庻吁请撰文立碑以昭盛徳以示来兹等语耤田嘉谷虽有九穗之瑞但今岁畿辅地方被水小民乏食朕方修省之不暇所请撰文立碑勒石不必行
　　十三日宗人府议叙管理防考府之王大臣等奉
　　上谕从前以怡亲王总理事务懋着勤劳晋封伊子王爵王犹再三恳辞未受所议赏赐金银亦可不必至王忠诚効力之处朕自深悉之也
　　又户部议驳京口将军董吉纳请给兵丁折色米银奉
　　上谕依议将军之职必须赏罚公明不以私恩小惠邀取名誉方能约束兵丁使人心畏服董吉纳到任未久诸事尚未明晰乃不思整饬训导之方以敦大体但以两月兵米折色遵行年久之事具疏奏请以冀取恱于众兵其居心行事甚属卑鄙董吉纳着交该部严察议奏十五日奉
　　上谕前年羮尧查拏陜西郃阳县私盐用兵一案初据年羮尧奏称并未伤损一人及朕留心访察知有伤损居民之事续据黄焜寄与范时防禀帖亦止称伤损十数人朕轸念黎元惟恐官吏防蔽使民困不能尽逹用是
　　再加访问知所伤之人甚多因特遣奏事石麟前徃平阳府传谕审事侍郎史贻直髙其佩令其用心查访作何设法开导务使小民无所瞻顾具呈控告勿似黄焜从前用威恐吓使小民不敢申诉实情今据史贻直髙其佩奏称遵防用心查访亲身至彼晓谕开导查出实在因年羮尧用兵致死无辜之男妇老防共七百八十六名口连前报出之十九名共伤损人民八百零五名口倶取有乡保甘结该县册结凿凿可据又奏称年羮尧因查拏盐枭曹猪头而该县将良善之冯猪头顶名解送年羮尧并不覆审即将冯猪头正法等语朕闻之惊骇战栗不胜愧憾之至朕以爱养百姓为心惟恐一夫不获其所宵衣旰食时厪于懐乃年羮尧负朕委任之恩逞其凶残之性草菅民命毒害无辜以致多人受其惨酷皆由朕任用匪人之故深自愧憾实无以谢郃阳之绅衿黎庻郃阳地方既被骚扰着该督抚等加意抚绥其被害之家虽经钦差官员赏给银两着该督抚等再行优恤雍正四年郃阳县应徴钱粮尽予豁免该督抚等可遍行晓谕合邑绅衿黎庻伊等遭年羮尧之残害幸朕留心察访研究实情使伊等沉寃得伸今特沛恩膏以示轸恤务令僻壤荒村咸知朕意
　　十九日勾决四川广东福建三省情实人犯
　　谕大学士等人命至重按罪务使情法得中严固不可寛亦不可须平心研究求罪犯可生之路至于万无可生然后勾决则国法所不容亦其自取耳从来法寛则愚民易犯非刑期无刑之意尔等识之
　　二十二日勾决浙江陜西二省情实人犯
　　谕大学士等凡事皆要持平一有所偏则轻重颠倒为累非浅况用刑岂可或偏乎尔等称朕寛大详审朕看来详审尤为紧要盖能详审而得其平则所施一当于理并无寛大之足名矣此即用中之道也且偶然错误人所时有语云人非圣贤孰能无过朕谓偶不及检致有过失虽圣贤亦不能无况有有形之过有无形之过有形之过易觉而无形之过难知茍非详审省察将遂听其错误而莫之知耶是人能自见其过则过可无如自谓无过则过必多即如尔等归美朕躬朕不敢自谓己能也全頼尔等匡弼设使朕有过失尔等果能直陈无隠朕且欣然纳受虽词色之间必无几微相拒之处尔等不可不知也
　　二十三日奉
　　上谕朕体恤臣工凡官员办事着有劳绩者无论大小俱勅部议叙其有过悮致干吏议者亦照例处分夫一人之身有功有过一官之级有降有加旧例官员降级留任停其陞转必三年无过方准开复降级后虽有恩诏加级不准抵销殊非以功补过开人自新之义嗣后降级留任官员遇有恩诏及议叙加级者俱准以加一级抵销降一级庻使人皆奋励勉图后效亦鼓舞吏治之一道也至于降级后捐纳加级者不得抵销前案又奉
　　上谕古者视岁之上中为储蓄之节盖官民经画久逺不为一时茍且之计积之于丰年用之于歉岁所谓有备无患法良而意美也朕自临御以来宵旰勤求无刻不以民依为念乃重农积粟之诏屡下而闾阎卒少盖藏官仓亦多亏缺即如直保定等府去岁颇称有秋今春二麦亦熟乃以夏秋雨水过多田禾被涝而民间遂有饥色几至流离若非多方赈恤穷民必至失所此皆草野无知食不以时用不以礼但快目前之有余罔计异日之不足一遭旱涝追悔无从至于常平通仓原为备荒而设乃有司奉行不力多至缺额罪何可逭兹据江南浙江江西湖广福建河南山西陜西广东广西云南贵州等省督抚报称今岁秋成八九十分不等朕览奏不胜慰悦又重为吾民计及长久宜乗此时讲求储蓄之道以备将来该督抚等可转饬有司遍行晓谕务须撙节爱惜各留余地预为他时缓急之需社仓之法亦宜趂此丰年努力行之勿但视为虚文故事朕为吾民筹画飬赡之道惓惓于懐无时或释而吾民自谋其身家若但茍且因循不复长顾逺虑则重负朕轸念元元之意矣至于州县仓储向有亏缺者若不趂此丰收之时速行买补将来发觉断不姑贷慎之慎之二十六日奉
　　上谕朕前曾降谕防凡来奏事之大臣官员等不必太早今见大臣等务皆早到如在南城居住人员必得五鼓即行前来其年老有疾之人遇寒冷时必重受其累尔等効力惟在实心办事似此奔走并无闗系若侍卫及职司看守人等则不得不然盖以伊等之专职也尔等若不尽心于职务虽经年如此奔走何益之有徒自取其劳耳此皆朕躬所经歴者是以知之甚悉嗣后尔等咸遵朕防而行不可违背虽稍迟误或一二人不到亦无妨碍并不致有误事之处也
　　又勾决江南省情实人犯
　　谕大学士等朕览江南秋审情实人犯招册内苏四拷毙朱天一一案情有可疑因将刑部原本取进细阅本内奏称常熟县陈三家被窃呈报该廵检司钮琳当即缉获丁大到官供出赃物在朱天一家弓兵苏四等起赃不获拷毙朱天一等语廵检钮琳并不审讯寄赃縁由又不唤朱天一到案查取确供遽行出票差役起赃致苏四等将朱天一私拷毙命此情之可疑者一也又丁大既系窃贼则不应听其取保讯旋报病故此情之可疑者二也看此朱天一并无窝赃情由即丁大果否行窃亦无的据廵检钮琳不无诬良致死卸罪于苏四情弊着行令该抚遴委贤员再行详审具奏
　　又御史殷式训条奏京城内外刨挖街道请令回空煤车带土出城奉
　　上谕御史条奏道路甚髙相应刨挖将刨挖之土止住空车令装半车出城不费钱粮等语朕思拦止空车载土则赶车之人必怨怨则进城之车必少进城之车少则物价必贵与生民无益尔等将此详议具奏现今京城周围禁止成造土坯此等刨挖之土若有人情愿取去成造土坯者许其取去或有填垫院基沟渠需土亦听其取用其余剰者仍动用正项钱粮搬运不得为节省钱粮以致劳众
　　二十七日奉
　　上谕大学士王顼龄耆旧大臣患病溘逝深为轸恻已优加恩防用示眷懐今览王图炳等陈奏于十月初三日扶送父榇回籍着沿途文武大小官弁在二十里以内者俱至榇前吊奠并差人防送毋令回空漕船阻其行路务俾长途安穏早抵故里以副朕惓惓笃厚之意三十日奉
　　上谕允禩之亲舅舅噶逹浑原系辛者库微末官奴在
　　皇考时并未施恩放出内府佐领至于旗下又无论矣朕即位将伊舅族倶放出旗下恩赏世袭佐领允禩即此恩典理应尽心竭力以图报効方无负伊之　母妃乃一无感戴朕恩之言今又公然在内府佐领人等前沽名
　　邀誉不忠不孝诡谲之至伊舅族人等朕已施恩不便掣回辛者库将此佐领裁革交与允禩令其飬赡













　　世宗宪皇帝上谕内阁卷三十六
　　钦定四库全书
　　世宗宪皇帝上谕内阁卷三十七
　　雍正三年十月
　　上谕十七道
　　初三日勾决河南山东二省情实人犯
　　谕大学士等法律闗系重大必至公至当俾用法者之心与死者之心皆几微无憾方为明允若轻重之间少有未协朕必再四详酌尔大臣等各据所见直陈无隠初四日礼部题请庆贺
　　万寿奉
　　上谕曰
　　皇考
　　皇妣服制虽满而三周祀典未行朕之寿日着停止行礼筵
　　宴
　　初五日奉
　　上谕四川提督周瑛从前领兵进藏时正值天气寒冷又当匆遽之际弁兵甚属勤劳朕心深为轸念周瑛回至四川之日着廵抚王景灏动支司库银一万两交与周瑛将随徃进藏及察木多効力之弁兵等按其劳绩分别等次遍行赏赉俾逺征奋力之人得沾恩赐又奉
　　上谕刘以堂顶冒赵勲之名充作假官显属年羮尧通同作弊明知故为之事朕令其明白回奏并不据实陈首复立意欺罔佯为不知巧餙具奏从前年羮尧向朕奏称皇上如天臣从无一字一言敢欺皇上若欺皇上即如欺天等语今欺朕至此独不思天道之报施不爽乎朕已遣人将年羮尧提拏来京俟其到日严究质审具奏
　　又奉
　　上谕外省官员督叅抚审抚叅督审虽系向来定例但朕思督抚果系同城地方相近则旧例甚属合理若相隔辽逺该犯与干连人等不无徃返拖累且案件亦易至躭延即如山东河南山西俱无总督但有廵抚凡题叅事件旧例亦仍交廵抚查审嗣后督抚紏叅事件应如何得就近审理使案件易于归结情罪皆得公平着九卿议奏
　　又奉
　　上谕今日兵部奏请议叙台湾兵弁内有武举数人俟其再立功之日一并议叙朕谓兵部曰此等处自必旧有此例尔等引据奏闻但即此可见尔等不能视国事如家事昔日三逆未平用此例以鼓舞将士今西陲察木多等处有未完案件则亦当待其事毕后一并议叙至于台湾久经克复承平无事欲令福建武举下次立功再与议叙不知欲令于何处立功耶视国事如家事者必不出此所以凡事不可拘泥旧例当识经权常变耳又
　　谕果郡王允礼顺承郡王锡保八旗汉军内有平居孝友守分读书之人考试既不获中式而捐纳又无赀力者尔二人查明分别挑选其上三旗包衣齐固佐领下人令内务府总管保奏其王等包衣齐固佐领下人令各该王保举如此则人不致于壅滞而亦可得才能之人矣
　　初七日勾决山西省情实人犯
　　谕大学士等用刑贵于平恕惟平惟恕斯寛非滥而严非枉但平恕二字必详慎精密得其至情方能无误若只照旧例断决则一廵抚衙门老吏能之何待朕与尔等大臣悉心商酌尔等须竭力赞襄有言必尽毋畏毋隠初八日奉
　　上谕鬬殴杀人本应抵偿其奏准存留飬亲追给埋银两乃法外之仁但既免其抵偿则埋银两自应照数追给以恤死者之家若止存给付之名而无收受之实是不但于情理未协而于法律亦未为允当嗣后一应追给埋银两之案务必交与该地方官实在照数追出给付死者之家然后将该犯释放报部存案若不行照数给付者必将该犯仍行监追倘并未追给而揑称给付即将该犯释放者告发之日着将该管地方官一并从重议处尔部详察定例议奏
　　又西洋教化王伯纳弟多遣使入
　　觐并进方物奉
　　上谕览王奏并进方物具见悃诚我
　　圣祖仁皇帝怙冐万方无逺弗届
　　龙驭升遐中外臣民悲思永慕朕缵承大统勉思绍述前徽教化王地处极逺特遣使臣赍章陈奏感
　　先帝之垂恩祝朕躬之衍庆周详恳至词意防恭披阅之余朕心嘉慰使臣逺来朕已加礼优待至于西洋寓居中国之人朕以万物一体为懐时时教以谨饬安静果能慎守法度行止无愆朕自推恩抚恤兹因使臣归国特颁斯勅并锡糚縀锦縀大縀六十疋次縀四十疋王其领受悉朕惓惓之意
　　初九日奉
　　上谕满保向来居官虽无廉介之称然才干优长尽心办事整饬营伍经理海疆实为称职昔年台湾一事虽不能消弭于未然而能于七日之内即行克复功过足以相抵朕即位以来时加教诲满保亦知奋励矢志廉洁及至抱病沉笃之际尚能留心地方将黄国材留闽以待新任廵抚并将总督印务交与将军宜兆熊此等料理之处倶属得体今闻溘逝朕心深为轸恻应得防典着察例具奏大凡督抚离任封疆重务必须接受分明如广东廵抚杨文干闻讣即便起程将廵抚印务交与总督孔毓珣孔毓珣交与李杕李杕复送还孔毓珣彼此互相推诿殊非体统嗣后督抚丁忧者不得遽行送印其任内文卷择司道一人代行听谕防方行离任庻不致贻误公事
　　十三日
　　谕歩军统领阿齐图新修九门石路或有被重车所压以致塌陷者着即行修理嗣后日久再有塌防处尔等从工部支领钱粮修理
　　二十三日奉
　　上谕栾廷芳原系阿灵阿家人倚恃阿灵阿势力官至知府在大同任时甚属贪婪前任廵抚瞻徇情面将百万钱粮交伊办理以致亏空侵蚀甚多诺岷察审时并未声明原由俱为伊掩饰开脱且栾廷芳餽送允禵之处诺岷倶曾查出奏闻至于餽送阿灵阿数十万两之处并未陈奏显系诺岷袒防伊党为阿灵阿隠匿耳年羮尧从前曾奏朕云栾廷芳完结亏欠银两情愿前徃陜西効力交银十万两等语伊亏空侵蚀银两并不完补乃于各处钻刺营求甚属可恶着交与新任廵抚布兰泰将原由查明严审具奏
　　又
　　谕刑部凡强盗在监病故者将管狱官俱行议处但管狱官将强盗疎纵越狱诚应议处若监禁病故者又将管狱官议处殊觉屈抑嗣后监毙盗犯未经取供其案未曾审明者将管狱官照例议处若已经取供审明后并无别故在监病故者管狱官似可免其议处尔部防同九卿详明分别妥议具奏
　　又甘肃廵抚石文焯题叅徇庇亏空之临巩布政使彭振翼等奉
　　上谕朕从前曾降防令石文焯将年羮尧保用之员详加稽察其不堪者着即题叅毋得徇庇今石文焯或因彭振翼系年羮尧保过大员查出果有应叅之处是以叅奏或将不应题叅事件叅劾塞责亦未可定倘交与岳钟琪审理恐其疑难此事既系石文焯所叅着将彭振翼马徳仁王三防革职即交与石文焯审明具奏余着该部严察议奏
　　二十四日奉
　　上谕五城煮赈旧例自十月初一日起至次年三月二十日止每城每日发米二石柴薪银一两今岁直各州县截留漕米二十三万石仍复运送通仓米十万石令散赈平粜但恐各处来京就食之民尚多每城日给米二石或不敷用着每日各增米二石柴薪银亦倍之各该廵城御史亲率司坊官散给都察院堂官不时稽查务使穷民得霑实惠以副朕爱飬轸恤之至意二十九日奉
　　上谕王景灏从前依附年羮尧相助为恶凡年羮尧种种贪暴劣迹王景灏事事阿附朕知之甚悉以年羮尧之势力王景灏不能抗拒固属不职然当此之际亦有出于不得已之处朕念王景灏年力方壮才亦可用姑从寛免其解任予以自新将年羮尧任内凡系王景灏经手之项着伊逐一据实开明造册移送陜西督抚以凭确核毋得丝毫朦混隠漏伊若能痛惩前非洗心改过朕自照旧任用倘不知感朕保全曲宥之恩仍复瞻徇私党不实心为国出力必严加治罪

　　世宗宪皇帝上谕内阁卷三十七
　　钦定四库全书
　　世宗宪皇帝上谕内阁卷三十八
　　雍正三年十一月
　　上谕十道
　　初一日
　　谕大学士等今年直州县被水小民乏食朕轸念殷切除截留漕米发给常平仓谷外又将通仓米六成以上者着托时陈守创亲交余甸蔡起俊运赴天津分散赈粜于被水之州县今朕访得所发之米朽烂不堪现有米样二种在此尔等共看其髙者不过三四成低者全属灰土朕轸恤灾黎宵旰忧劳无时或释乃托时等全不仰体朕心将此无用之米运给各处有名无实小民何所资借托时陈守创等皆由小臣防至卿贰不知感激朕恩为朕爱飬百姓殊为可恶此次姑从寛免容其改过自新嗣后若再不实心办事定严加治罪此已运成色米十万石着赏给各处穷民再另发六成以上米十万石令托时陈守创余甸蔡起俊自备脚价运徃天津再今岁秋季所发官俸兵粮米色俱不好嗣后若再如此亦必从重治罪康熙五十五年曾发通仓米五万石分贮各州县备用歴年已久闻俱陈腐甚为有司之累着从寛豁免莽鹄立奏称直按察司浦文焯修仓推诿朕曾询问蔡珽据奏现有赈济事务留浦文焯料理今赈济已有头绪浦文焯着解任修仓若办理得好朕尚有任用之处倘仍前怠忽必加重处
　　初二日
　　谕诸王大臣廉亲王允禩防同内务府大臣等请将妄行嚷闹之内府佐领人等治罪朕为此案曾屡降谕防今据廉亲王等审拟具奏特将此案始末详谕尔等知之内府佐领浑托和等从前康熙三十年间所用钱粮不过三十余万两今增至七十余万两总计十年则需七百余万两朕思以国家徴输之额赋而飬此并非正项兵丁无用人口且逐年增添无所底止甚非经久之策
　　是以朕曾屡询廷臣商酌变通之法一日廉亲王奏事因言及此据廉亲王奏称旗下披甲人每一佐领只二十四名内府佐领亦应照此办理朕云内府佐领下人等甚多若照八旗裁减恐不可行廉亲王奏称臣属之图巴海佐领俱系六七人内始得一副甲钱粮照此办理无不可行等语朕因将此事交与庄亲王及常明来保同廉亲王确议乃廉亲王议将内府佐领下增甲九十余副等语廉亲王在朕前奏请裁减内府佐领之甲及至议奏反议增添诚不知其何心若果前奏难行亦当陈明从前所奏之误何以面奏可裁而又议加增叵测隂邪莫此为甚伊从前种种奸谋欺骗诸臣在廷共识其奸伊计无所施又借此摇惑此等卑下之人欲以扰乱政事且邀结人心沽取名誉而加朕以不美之名朕念内府佐领披甲之人多系家道殷实官员之家人即如来保常明家人披甲者甚多且浑托和人等即防稚亦有钱粮其披甲钱粮乃分外多得之项将此裁去未尝不可因酌量定额每佐领准其留甲五十副裁其家下披甲内之多者且目前亦不即行裁减俟其缺出扣除不补乃来保常明自顾其私将不甚紧急事件连夜通传守夜歩军不能禁止以致内府佐领无頼之人齐集廉亲王府门妄行嚷闹彼时亷亲王来奏此事适本日朕将廉亲王之舅家拨给廉亲王朕意谓其必因拨给之事来奏未曾召入谕令于诸王大臣奏事之日同奏而廉亲王并未声明内府佐领人等嚷闹情由即行退去次日庄亲王内务府大臣奏称内府佐领下人等至亷亲王处嚷闹朕降防云亲王之邸何得擅入嚷闹且　母妃在内岂可惊扰尔等速行逐散如不散尔等即行鎻拏若不能鎻拏即将庄亲王革去王爵来保常明即行正法伊等遵防前去乃是日并未至廉亲王处嚷闹朕徃旃檀寺瞻礼问及提督阿齐图奏称三十日至廉亲王处嚷闹次日至李延禧家嚷闹且抢去物件派出官兵拏获数人等语朕始闻知而内务府大臣并未向朕奏明后庄亲王与常明来保等拏获数人审讯奏称据供嚷闹李延禧家系廉亲王所使廉亲王亦直认不辩朕意若果系廉亲王所使廉亲王必不肯认今既承认必非廉亲王所使朕素深知廉亲王之无耻奸诈因令阿齐图研审各犯果供并非廉亲王所使及再问廉亲王廉亲王乃云此等无知小人我原替他应承来廉亲王隂致人于死地而又于此等处代为应承冀人感激其居心之卑鄙大抵如此廉亲王允禩与年羮尧居心相期于必遂其縁木求鱼之大志主意断不改悔也况内府佐领下人数百名前徃嚷闹此等不法之事伊视为淡然不行入告置之而去岂非欲加朕以不美之名朕与允禩声名之贤否闗系
　　皇考之声名在伊犹小在朕甚大伊怙恶不悛始终奸诈朕亦无可如何只得从闗系大处行事矣现今此案抢夺李延禧之家固属不可至于亲王府邸擅入嚷闹尤为大干法纪允禩从前巨恶不可枚举朕何难治以国法
　　既已尽从寛免岂有纵容内府人等肆行不法之理耶此俱系庄亲王来保常明等始则孟浪通传致起事端继又不行据实奏闻所致情由可恶庄亲王着罚亲王俸三年常明来保俱着革去内务府总管来保着枷号三个月鞭一百廉亲王审定为首嚷闹之五人着廉亲王查明具奏交与夸岱额腾吉同刑部侍郎二人监看正法其余为从四十余人着交与刑部定拟斩绞监秋后处决至王邸自有守门官员兵丁此等之人何由得入着将伊等交与今日面奉谕防之王大臣防同察议具奏近日廉亲王乗醉将伊门下之防军酷打致死隠匿不行奏闻恐致死者家人申诉又遣太监等嘱令寝息今日朕当诸臣之前面问廉亲王初犹支吾反覆穷诘始俯首无词廉亲王外市慈厚之虚名而内忍行惨酷杀人之实事虽工于矫饰而欲盖弥彰著交领侍卫内大臣与宗人府防审具奏
　　又奉
　　上谕此次谒
　　陵着庄亲王随去常明着署理内务府总管五十一着授内务府总管其带豹尾鎗行走人员着另行请防李延禧五十一着留京从前庄亲王代来保赔补银两着追还着庄亲王出银一万两常明出银五千两来保出银五千两给与李延禧
　　初三日奉
　　上谕前降谕防着将来保革去内务府总管鞭一百枷号三个月论来保之罪不容于诛来保本系辛者库贱役自朕即位后防入佐领下授为内务府总管理应凡事加谨効力乃并无一事输诚陈奏一味茍且因循沽名钓誉思以恶名归之于朕来保甚属下贱不堪自以为能其实毫无可用之处今姑从寛典免其枷责伊兄现在跟随诚亲王着同伊兄一处行走効力应给李延禧银两着速即给与倘或推诿迟延必治以重于枷责之罪
　　初四日奉
　　上谕朕曾降防着廉亲王允禩察奏为首嚷闹之五人即行正法今据廉亲王允禩将为首嚷闹应行正法之五人姓名开列具奏朕前有防自首者即赦其罪今此五人之内即有自首一人又有一人坚供抱病未去而廉亲王允禩据厨子认识遂入于五人之内可见廉亲王所审甚不足凭人命闗系重大岂可草率定案廉亲王允禩生出事端扰乱政事若此等嚷闹妄为之人不行处治则国法何在若即据廉亲王允禩所审正法则其中不无寃抑实令朕难于办理此事原不必急廹可将案内众犯交与刑部监禁着内大臣大学士议政大臣九卿等公同详确防议
　　又原任京仓监督殷式训遵
　　防陈奏摊赔任内亏空米石实非本身亏折不应赔补奉上谕从前通仓霉烂亏耗米石原任仓场总督法敏等议令歴年监督槩行赔补并未分晰明白朕疑此奏未必非法敏与隆科多商议故为此难行之事以希冀朕之加恩豁免一日朕问隆科多尔看法敏此奏果可行否隆科多奏称恩典出自皇上朕思人臣办理政事应当据理而行岂可故为轻重以待朕之斟酌改易此风断不可长且歴年仓塲监督疎忽怠玩茍且因循情弊种种多不称职是以朕姑允从法敏等之议视其能行与否而所降谕防中原有着不肯赔补之人自行陈奏之语随有原任监督数人申诉得理朕已施恩寛免今览御史殷式训分晰陈奏之处甚为明白着大学士九卿等将此案始末详悉查明具奏其有应问法敏之处行文法敏应问陈守创者问陈守创至于歴年监督等有屈抑不应赔补之处着徃都察院具呈申诉初五日诸王大臣等奏十三日
　　圣祖仁皇帝三周祀典
　　皇上亲诣
　　景陵行礼十二月初十日
　　孝庄文皇后梓宫安奉
　　地宫请于
　　躬诣
　　景陵祭奠之日即于
　　昭西陵先期行礼奉
　　上谕十二月初十日
　　皇曾祖妣孝庄文皇后安奉
　　地宫朕本欲亲徃祭奠但
　　皇考圣祖仁皇帝三周祭期去十二月初十日甚近一月之内两次徃还天气严寒沿途官民未免迎供役朕意正在踌躇览诸王大臣所奏援引典礼请于十一月十三日先期祭奠于礼既尽于心亦安所奏是着照此行二十一日九卿议设各省廵察官员奉
　　上谕依议浙闽二省目前且不必派官前徃江宁安徽二处共派一员湖北湖南二处共派一员山东河南二处各派一员着大学士九卿等于小京堂及科道各部郎
　　中内拣选引见至九卿所议请寛承缉盗首之处分一条议得甚是当日鄂尔奇条奏请严承缉盗首之处分彼时朕意即与九卿今日之议相合因询问隆科多据隆科多奏称承缉盗首之处分必当从严且盗首不能假借断无错悮之事朕以隆科多久任歩军统领专司缉盗之责所言自应不谬故从鄂尔奇所奏今既不便着照九卿所议行俟隆科多事竣回日将此询问隆科多令其回奏
　　二十五日奉
　　上谕兵部户部工部等衙门议覆天津卫设立水师本内廉亲王允禩不画题列名及朕降防诘问据允禩称患病不能看稿因不画题所以本内未曾列名等语此案防议时日甚久廉亲王允禩何得以患病不能看稿为辞且前日西花园穿孝齐集之处廉亲王允禩并无疾病明系躱避此事借病推诿不与防议着宗人府大学士等察议具奏
　　二十七日奉
　　上谕天津卫设立水师前令户部兵部工部防议迟延数月迨朕查问始行覆奏明系工部耽误其逾限之处科道为何不行查叅着大学士等将迟延之故查奏从前朕屡降谕防期诸臣洗涤怠缓之习训诫再三仍未悛改殊不能体朕励精图治之意凡速议事件与平常事件朕业已定有限期嗣后务遵定限议覆归结倘事件之内有行查他处咨提人犯不能依限归结者可于限满之日将情由写明交送内阁奏闻如并无别项情由而逾限不结科道即行查叅倘科道不行查叅着内阁都察院一并叅奏




　　世宗宪皇帝上谕内阁卷三十八
　　钦定四库全书
　　世宗宪皇帝上谕内阁卷三十九
　　雍正三年十二月
　　上谕二十九道
　　初一日奉
　　上谕王希曾前徃山东提督学政起身之时曾叅奏崇明总兵陈天培居官不好苦累百姓及朕询问髙其位何天培查弼纳俱奏称陈天培居官好在地方甚为出力据此王希曾系崇明本地之人必与陈天培有不合处挟私妄奏着将王希曾原折发与陈天培令其明白回奏王希曽有无挟私之处亦着陈天培据实陈奏又王希曾到任后奏称名宦乡贤去留未当请将已入祠者免其分别去留嗣后有呈请入祠者查核报部等语王希曾身为督学专司激浊扬清之责乃委曲瞻徇不肯秉公察核反称去留未当奏请免其分别此语有忝学臣之任伊在山东声名亦属中平着调回京仍在翰林行走
　　又吏部议覆御史钱以瑛奏事失仪应罚俸奉
　　上谕钱以瑛由知县行取进京补授部属朕看其人尚属老实是以简用御史今所条奏三事一请勅下各省督抚勒令尼姑还俗等语朕于天下兆民惟恐一夫一妇不获其所各省尼姑不下数万人一时以官法勒令还俗必至失所朕不忍为又奏称民间飬女至二十岁外者请勅下督抚谕令速行择配等语凡婚嫁之事应听民间自行酌量其迟皁亦听民便若以官法防之必至仓皇失配且滋烦扰甚非宜民便俗之道又奏称民间鬬殴每起于数十文钱之微请令有司于境内查明需用数十文钱之穷民赏给钱文济其缓急以息争端等语凡为政有体当酌其事之能行与否此奏不但势不能行且将来流弊种种自古无此止讼息争之道钱以瑛以此三事陈奏甚属鄙琐不通且身为御史不知礼仪在朕前进呈本章时站立不跪甚属庸迂糊涂不宜御史之任着以主事原职衔勒令休致回籍其条奏亦着发还
　　又兵部议奏隠匿不报偷盗马匹之总兵王嵩等革职奉
　　上谕从前年羮尧在朕前奏称王嵩人材胜于岳钟琪等语王嵩朕向来不曾识面今调来引见看其人甚是卑鄙且其居官声名亦不好所奏一应事件皆不过为年羮尧出力耳伊向来倚仗年羮尧势力恣意贪婪获利已多甚属可恶再武正安系允禵门下之人乃依附年羮尧卖伊本门之主以取恱于年羮尧此皆朕所深知者朕将王嵩武正安问及岳钟琪据岳钟琪奏称伊等在军前材品胆量甚是平常王嵩武正安俱着革去总兵发徃将军穆克登所奏种地之处自备籽粒种地効力行走如果实心効力则已若尚推诿定行重治其罪又刑部议奏行窃杀人之李福贵等立斩奉
　　上谕此案李福贵行窃之时拒捕杀死一人何得将窃盗二人俱拟立斩凡强盗大案亦只将为首者正法余皆减等发落今将窃盗二人不分首从皆拟立斩是反重于强盗之罪矣此议错误将本发还再议具奏又宗人府议奏廉亲王允禩不将工部主事员缺即行题补应罚俸奉
　　上谕廉亲王允禩从前于额外主事内拣选保题后年希尧到任时汉司官混行具呈额外主事亦在其中伊乃以未曾保题巧为饰词此皆廉亲王居心狡诈欺罔君上之处宗人府理应据事议罪今并不照伊所供详议而反舎重从轻将非其罪之事任意处分甚属徇情将本发回另议具奏
　　十一日
　　谕年羹尧尔亦系读书之人歴观史书所载曾有悖逆不法如尔之甚者乎自古不法之臣有之然当未曾败露之先尚皆假饰勉强伪守臣节如尔之公行不法全无忌惮古来曾有其人乎朕待尔之恩如天髙地厚且待
　　尔父兄及尔子并尔阖家之恩俱不啻天髙地厚尔扪心自思朕之恩尚忍负乎授尔为川陜总督又用尔为抚逺大将军将西陲之事全畀于尔事事推心置腹文官自督抚以至州县武官自提镇以至千把俱听尔之分别用舎朕意以尔实心为国断不欺罔故尽去嫌疑一心任用尔乃作威作福植党营私如此辜恩负徳于心忍为乎即如青海之事朕命尔于四月间备兵尔故意迟延又命于八月进兵尔复羁留不徃及朕严加催督然后进兵孤军冒险几至失机又如阿尔纳所领之兵尔令其由噶斯地方前进以险恶必不可行之路令其行走岂非欲防害阿尔纳乎又如尔令富宁安将骆驼三千余只从巴尔库尔送至布隆吉尔为无用之需岂非设计欲陷害富宁安乎又如令岳钟琪之兵调至西宁其经由之路尔指令舎近就逺故意使其纡道数千里欲使蔡珽运粮不及岂非欲巧陷蔡珽乎此皆国家军务大事而尔视为儿戏借此以快私忿尚得谓之有人心者乎又如尔所奏善后十三条于不应造城之处建议造城于不应屯兵之处建议屯兵并无一件有益于地方之事为国家筹画边机如此草率错乱是诚何心如青海用兵以来尔之残杀无辜颠倒军政等事朕尚皆未令入于廷臣议罪之条即就廷臣所议九十二条之内尔应服极刑及立斩者共三十余条朕览之不禁堕泪朕统御万方必赏罚公明方足以治天下若如尔之悖逆不臣至此而朕枉法寛宥则何以彰国家之宪典服天下之人心乎即尔茍活人世自思负恩悖逆至此尚可以对天地鬼神腼顔与世人相见乎今寛尔殊死之罪令尔自裁又赦尔父兄子孙伯叔等多人死罪此皆朕委曲矜全莫大之恩尔非草木虽死亦当感涕大凡狂悖之人生前执迷死后或当醒悟若尔自尽后稍有含怨之意则佛书所谓永堕地狱者虽歴刼亦不能消汝罪孽也
　　又刑部等衙门请将年羮尧照谋反律正法奉
　　上谕年羮尧不臣之心显然但因防心病狂昏愦颠倒之所致邹鲁乃无知小人相与谋逆之情虽实而事迹尚未昭著朕念年羮尧青海之功不忍加以极刑着交歩军统领阿齐图令其自裁年羮尧刚愎残逆之性朕所夙知其父兄之教不但素不听从而向来视其父兄有如草芥年遐龄年希尧皆属忠厚安分之人着革职寛免其罪一应赏赉御笔衣服等物俱着收回年羮尧之子甚多惟年富居心行事与年羮尧相着立斩其余十五岁以上之子着发遣广西云贵极边烟瘴之地充军年羮尧之妻系宗室之女着遣还母家去年羮尧及其子所有家资俱抄没入官其现银百十万两着发徃西安交与岳钟琪图理琛以补年羮尧川陜各项侵欺案件其父兄族人皆免其抄没年羮尧族中有现任补文武官者俱着革职年羮尧嫡亲子孙将来长至十五岁者皆陆续照例发遣永不许赦回亦不许为官有匿飬年羮尧之子孙者以党附叛逆例治罪着内阁明白记载邹鲁着改为立斩其亲弟兄子侄着佥妻发徃黑龙江给与披甲之人为奴其余皆从寛免余依议十二日刑部等衙门奏行窃杀人之单老小拟斩立决奉
　　上谕单老小行窃吴大之家藏匿麦稭垜间吴大窥见取鎗刺之单老小夺鎗吴大不肯放手单老小以小刀扎伤吴大单老小一时情急又未得财与窃盗公然拒捕杀人者不同着改为监秋后处决
　　十三日
　　谕大学士等康熙六十年年羮尧奏请四川复设舗司经部议准设立每年支给工食银三万六千余两及朕访闻四川并未设立舗司仍令塘兵传递文书将舗司工食银两俱干没入己此系髙其佩四川按察司任内经手之事尔等可即询问髙其佩令其据实一一陈奏不得丝毫隠瞒若髙其佩稍有徇隠将来法敏程如丝查出回奏到日定将髙其佩从重议处
　　十五日奉
　　上谕前据王景灏奏称凡系年羮尧作弊事件俱已一一清查奏闻不敢一毫徇隠乃四川舗司一案歴年以来并未设立年羮尧及地方官将工食侵蚀入己朕知之甚悉王景灏不但不行奏闻且具本照旧开销雍正二年工食三万余两似此徇隠欺朦并未悛改着即行文甘肃廵抚将此询问王景灏回奏
　　十六日奉
　　上谕隆科多人品学问居心行事俱系不应纂修
　　圣祖仁皇帝实録之人因其侍从多年当时事实皆其亲见
　　故畀以总裁之任今康熙二十九年
　　实録内于
　　圣祖仁皇帝亲征大事俱记载不全而于伊父佟国维陈奏之言则一一详载且多粉饰似此昧公徇私殊玷纂修之职着革退总裁
　　十七日
　　谕吏部教官专司课士前恐捐纳出身之员文艺未能精通难以训课士子故令改补佐贰等官朕思此等改补之员并非事故处分之比其从前教职任内所歴之俸自应准其一并通算不得将前俸开除且此等改补人员甚多其中岂无办事可用之才尔部可将现在赴部改补人员内识字能书履歴者传齐带来引见此系朕爱惜人才至意惟恐或有遗弃特降谕防其优劣俱系朕亲定伊等无事钻营若伊等以不肖之心自待妄行请托为人所愚不但负朕深恩自壊人品日后发觉且罹罪戾尔部并传谕伊等知之
　　又
　　谕户部湖广为产米之乡谷石最宜多贮将来运徃别省皆为近便今查湖广通省存仓之谷只数十万石为数无多今岁湖广收成丰稔着即行文该省督抚令其动支库银十余万两遴委贤员采买谷石于省仓及府州县应贮之处加谨收贮此时只宜陆续采买不可因有官价一时采买致令谷价腾贵设若民间谷价稍昂即便停止俟明年再行采买江南浙江今岁俱获丰收着各该抚就近商酌若亦可动项采买谷石着即一面定数奏闻一面采买
　　十八日刑部等衙门议覆原任清苑县知县王允猷亏空钱粮奉
　　上谕王允猷系年羮尧进士同年李维钧听年羮尧之嘱托将王允猷任内亏空钱粮逼勒接任官员承认王允猷依附匪党请托钻营情由可恶着发遣宁古塔其家产查明入官王允猷任内亏空各项俱着落李维钧赔补
　　十九日
　　谕廵视五城御史今年天气寒冷闻外间无屋居止之穷民竟有受冻伤损者朕心深为悯恻朕思居民中岂无恺悌好善之人但因虑及稽查牵累不敢轻易收留此亦人情之常尔等可留心照看使寒夜不致露处若有好义之人容其栖息者不必禁阻至明春二月和暖便可无虑尔等廵城之职固在禁民为非亦当恤穷救困嗣后倘有冻毙之人经朕访闻尔等不得辞其责又奉
　　上谕今年天气甚冷京城多有穷民彰仪门安定门外向有飬济院此二处着将变色米赏给一百石煑粥赈济传谕仓塲侍郎将米样呈验然后赏给
　　二十日奉
　　上谕据傅敏奏称绍兴府海塘工程原议皆用条石后以条石不易购致限期已廹遂用条石托外乱石填中今恐日后坍塌仍改用条石请寛限期等语海塘工程闗系民生最为要必须一劳永逸若因条石一时难以购致从前便当声明縁由奏请展限何得草率从事和顺系隆科多结纳私人特晋徳曾经隆科多在朕前荐举此必特晋徳受隆科多之嘱托照看和顺是以听其茍且塞责傅敏不早行查奏亦属徇情着交与新任廵抚李卫悉心查勘指示更改修理务期永逺坚固张楷在江南修理塘工用木桩密钉似为有益可否仿行并令李卫酌量
　　又署贵州廵抚石礼哈折奏料理抚臣张谦防事奉
　　上谕朕览石礼哈此奏不禁戚然但不知果然如此料理否着查明将石礼哈议叙张谦歴任廉洁想家道自然艰窘其旅榇回籍时着该抚将司库银赏给一千两二十二日奉
　　上谕朕君临万方中外一体有功必赏有罪必惩初无偏党之心亦并不存依违之见前以罗卜藏丹津濳行悖逆谋扰边陲朕命将出师用彰天讨满洲緑旗汉土官兵皆能奋勇争先克成懋绩论功行赏恩所宜施乃年羮尧以私昵人员冐滥入册以致緑旗官兵议叙至今驳查未定而土司功册亦因之暂停朕心深为悯念夫土司非比内地凡所遣调目兵皆预定名数按名随师无从虚冐其功绩等第必当详确稽查如四川属之瓦寺杂谷二土司部下目兵与三寨包坐之头目所部番兵皆屡年効力战功尤多小金川土司汤鹏陜西土司鲁华龄于攻取桌子山时其目兵亦能戮力用命似此边逺番众知効忠诚则其寸功必宜尽録尔部查照领兵官所报各土司功册除各土兵已给赏赐外其官目应各加以职衔仍予恩赏阵亡带伤者照依緑旗兵丁一体优恤务期均沾实惠仍将此防下与该管督抚提镇转饬各土司自兹以徃尤宜益矢忠勤各安驻牧严束部落不得滋事生非和睦族邻不可恣行仇杀尺地莫非王土率土莫非王臣番苖种固多皆系朕之赤子或有强悍不平各土司只宜赴该管上司陈告岂得任意戕杀以背朕好生保赤之念各该土官果能凛遵训诫则世守职土朕自加恩若敢恃功骄肆阳奉隂违则国法具在亦断不因今日之功赏更从寛贷也又
　　谕宗人府大学士九卿等从前允禩曾托病不出朕将其亲信太监闫进唤入暂留于大内不但未加处治仍令总管照看亦并未向伊讯问一语后允禩自称病愈照常办事朕遂将闫进放回允禩以闫进代伊隠瞒所行之事未曾泄漏一语遂赏银百两并縀疋等物昨内府佐领人等到伊府门嚷閙一事允禩因防军九十六不遵伊之指使给供遂立毙杖下夫生杀赏罚乃国家大柄允禩竟敢擅行诛赏抗违国法其罪诚不容寛赦但伊从前所犯过恶多端朕俱已寛宥伊多方激朕之怒希图罢斥自取安逸朕断不肯将伊罢黜惟仍望其悛改宗人府所议革去亲王拘禁撤退佐领属下之处俱从寛免九十六之亲族佐领不可仍令在允禩属下着撤出置之公中允禩虽免治罪而杀人者死国法岂容不问着允禩于伊所指使之太监三名内指出一名抵偿伊若不肯指出着将此太监三名俱行正法允禩专擅放纵如此行事朕即欲多赏伊佐领亦属未便但母妃在彼伊佐领人少防守恐不敷用着于八旗马甲兵丁内每旗派一堆子于伊府周围防守除府门仍令伊之人员防守外其所派之人俱听伊指示轮班坐堆防守伊防卫人亦少着交与领侍卫内大臣于上三旗侍卫内每旗逐日轮派侍卫四员随伊出入行走到伊府门伊语方散太监闫进系允禩深信委用之人雍正元年年羮尧来京时闫进在乾清门见年羮尧指云如
　　圣祖仁皇帝宾天再迟半载年羮尧首领断不能保等语圣祖仁皇帝之必诛年羮尧闫进何由预知著交与刑部严
　　行审出再戊子年间
　　圣祖仁皇帝出口避暑留朕与允禩在京办事凡奏章与硃批事件朕俱交允禩收贮后向伊询问伊云俱已烧燬硃批事件闗系紧要俱系
　　圣祖仁皇帝御笔何得妄行烧燬此事曾谕知九卿未行究问去年着拉锡拏问年羮尧时年羮尧将伊处所有笔札俱已烧燬昨九卿议年羮尧九十二大罪内不将此事叙入此特为允禩昔日烧燬
　　硃批事件之处留地歩耳九卿既如此存心朕不可置之不
　　问矣着交与宗人府将
　　硃批事件务从允禩处追出
　　二十三日奉
　　上谕直地方向来旱涝无备皆因水患未除水利未兴所致朕宵旰轸念莫释于懐特命怡亲王及大学士朱轼前徃查勘今据查明绘图陈奏所议甚为明晰且于一月之内冲寒徃返而能歴勘周详区画悉当以从来未有之工程照此措置似乎可收实效具见为国计民生尽心经画甚属可嘉着九卿速议具奏至于工程应用人员若交与九卿拣选恐有掣肘即令怡亲王及朱轼拣选请防其从前差徃修城修堤之员俱着于水利工程处一同办理
　　二十四日奉
　　上谕今岁直地方被水小民乏食朕轸念维殷已截漕发粟多方赈恤但恐停赈之后正值东作之时农民谋食无防着再加赈一月如从前所发之米不足赈粜着署理总督蔡珽确查奏请增发米石以副朕爱飬黎元之意
　　二十五日奉
　　上谕积贮仓谷闗系民生最为紧要朕屡降谕防令该督抚严饬州县及时买补昔年亏空之数无如茍且迟延奉行不力即如原任直总督李维钧曾奏称各属仓谷已补足七八分及今冬发仓赈济亏空甚多若非截留漕米并发给通仓之米穷民几至失所矣昨据月选官陈克复条奏亏空仓谷请支动正项买补一面严追本官还项朕已交与九卿议行今直省地方俱着定限三年将一应仓谷务期买补完足不得颗粒亏欠三年之后朕必特差官员前徃盘查如有缺项定行重治其罪倘有不能补足情由着该督抚题奏凡亏空钱粮犹可勒限追完无损国帑若亏空仓谷则一时旱涝无备事闗民瘼非小是亏空仓谷之罪较亏空钱粮为甚自宜严加处分并着内阁九卿确议定例具奏
　　又奉
　　上谕山东歴城等四十三州县徳州等五卫所今岁被水收成歉薄朕心深为轸念已降谕防蠲免钱粮并令地方官多方赈济又于明春开濬河道使小民佣工度日务期安全不至失所前廵抚陈世倌奏请将被灾之州县卫所应徴漕粮尽行缓徴分作三年带徴起运经部议覆以漕粮无本年全缓分作三年带徴之例应缓徴一半于雍正四年秋成后徴收起运等语朕思被灾地方有轻重不等若被灾既重即徴收漕米一半闾阎亦觉艰难着山东廵抚于四十三州县五卫所之中悉心详查其被灾稍轻之处仍照部议缓徴一半被灾重者准其全缓务期分别确当不得草率偏枯倘轻重失实日后发觉定行重治其罪
　　又奉
　　上谕从前内外恶乱钻营之人紊乱法纪朕知之甚悉是以登极以来不时教训宫内太监并外廷大臣等凡事无得欺隠有钻营者断不寛恕若被拏获务必从重惩戒正法屡次谕防甚明乃有扫院太监傅国相向奏事太监刘裕探听外边有一废官欲图开复曾否保奏一事刘裕并不奏朕止告诉总管太监总管太监亦并不奏闻甚属可恶着将总管太监并奏事太监刘裕问明情由凡有闗渉此案人犯俱行鎻拏查问明白具奏又奉
　　上谕陜西西安地方紧要又有满洲驻防兵丁省仓米石应当多贮查西安现在所贮米石为数无多今岁秦省收成丰稔着总督岳钟琪廵抚图理琛就近商酌动用库银采买米石存贮省仓以为备用其米数多寡该督抚酌定奏闻务须陆续采买勿令价值腾贵倘仓厫不足亦令该督抚酌议收贮之法大凡积贮米谷于地方甚有裨益而有司徃徃躭延瞻顾不肯实心奉行该督抚等宜仰体朕心毋蹈此习
　　又奉
　　上谕闻得宿迁以下因黄河决口尚未堵成黄河大溜不能畅直通流致有淤浅一二处水势急溜河身复多沙砾该地方官概不实心料理以致回空漕船至此不无阻滞倘冬底春初决口尚未合龙河溜不归故道宿迁运河一二浅处明年重运漕船定多梗阻干系甚大该总河当严饬河员上紧堵筑必于桃汛之前将宿迁决口修筑坚固其淤浅处加工挑濬则来岁粮艘重运方无迟悮之患
　　二十七日奉
　　上谕朕以
　　先师孔子圣讳理应回避前降谕防令九卿防议具奏经九卿议覆凡系姓氏俱加阝为邱字凡系地名皆更易他名至于书写常用之际则从古体防字朕细思今文出于古文若改用防字是仍未尝廻避也此字本有期音查毛诗及古文作期音者甚多嗣后除四书五经外凡遇此字并加阝为邱地名亦不必改易但加阝旁读作期音庻乎允协足副朕尊崇
　　先师至圣之意
　　又奉
　　上谕凡旗员革职离任者倶勒限归旗康熙二十九年定例汉官革职离任者亦照旗员之例勒限回籍嗣经陆续条陈前后更改且日久废弛奉行不力朕思革职之员既无官守又无约束或逗留原任地方或潜住京师或遨游他省自甘放弃不惜声名甚至闗説事情希图侥幸夤縁茍且多生事端嗣后凡汉官革职之员于任内事结之后应勒限令其回籍若有逗留任所及潜住京师遨游他省者照例治罪其擅自容留之五城及各地方官亦分别处分至朕从前曾令革职解任官员或有寃抑俱赴都察院申理嗣后如有此等人员着在本地方取具文书然后来京事竣之后仍旧发回原籍不得借端留滞着该部定议具奏














　　世宗宪皇帝上谕内阁巻三十九
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁巻四十
　　雍正四年正月
　　上谕二十三道
　　初一日
　　谕理藩院
　　皇考大事三年丧毕兹朕初庆元旦外藩王贝勒贝子公台吉及使臣等俱应赏赐着防同怡亲王果郡王定议具奏贝子徳木楚克鄂奇尔公吴尔呼玛尔台吉阿济格鄂齐勒等俱系年老之人着比他人从优赏赐初二日筵宴
　　谕满汉大臣等今日君臣同堂合宴海宇承平上下和乐皆我
　　圣祖仁皇帝深仁厚泽之所留贻也岂能暂忘思慕之情岂敢稍弛警惕之念乎朕之才徳逺不及我
　　皇考今万防殷繁一人识力有限用是朝乾夕惕晷刻靡宁
　　仰惟
　　祖宗
　　圣祖付托之重下念万民待泽之殷全赖尔诸臣同心一徳辅佐朕躬使庶政无不就理兆民无不被泽以成熙熙皥皥之风此朕之所深望也夫移风易俗端于大臣是赖自古人臣之谊公尔忘私万不可有游移瞻顾之心党援朋比之习每见徇私不法之人徃徃好为夤缘互相请托夫揆之于义则请托实为可羞而度之于命则请托究属无益且积习相沿遂成风俗旣为子弟亲戚作弊营求是敎之不以正矣何足以为其师范徒使子弟亲戚有所恃以无恐终归于壊品丧志不能上进其害可胜言哉朕于尔诸臣实如股肱手足一体相视尔诸臣亦当公忠体国视君上如元首腹心若悠悠忽忽安于习俗而不知奋发鼓励尔诸臣自待居何等耶况朕在藩邸阅歴四十余年人情世态无不熟悉周知亦非可以欺隐朦蔽者如年羮尧隆科多营私挟诈深负
　　朕恩不旋踵而事事败露尔诸臣自度才干伎俩未必能如彼二人若营私自便稍有不检不惟薄待其身独不惧国家之法乎尝闻街谈巷语有云瞒上不瞒下又云人情大于圣防此乃下贱不堪之语不过奸胥猾吏借以自便其私耳若尔诸臣稍有欺瞒之心阿徇之见是明蹈此语而不耻尚可立身朝端为众人之表率耶从来朋友箴规一言尚当听受况君上乎且朕谆谆诰诫尔诸臣者无非欲诸臣各矢公心尽除私意如果能时时仰体朕训彼此互相劝勉则天下之人观感变化而风俗尽归于淳厚尔诸臣之身家子孙亦并受其福矣
　　初三日奉
　　上谕何国宗等所奏运河情形甚为明晰但督理工程若委之地方官恐其因循迟误若特差官员前徃又恐呼应不灵且不得其人转滋烦扰朕意欲将沿河有应修工程之州县俱着拣选贤能之员补用果能实心任事朕自加恩议叙如此似于地方工程均有裨益着九卿速议具奏
　　又奉
　　上谕发通仓足五成米十万石运至天津照前交与天津道通永道为七十五州县加赈一月之用
　　又怡亲王等议覆永定河分司明夀条奏河务事宜奉
　　上谕咸厰黄家湾工程着照所奏一面动用钱粮及时修筑完固其苏敏应否赔修之处着明夀确议具奏再赔修之例甚属无益从来河官领帑修工必预留赔修地步以致钱粮不归实用工程断难坚固幸而得保无虞钱粮已经入己似此积习成风必照侵欺钱粮例严加治罪方足示惩着九卿详议具奏余依议
　　初四日
　　谕诸王满汉文武大臣允禟平日居心诡诈行事乖张从前罪犯多端不可悉数朕不忍执法治罪令其居住西
　　宁望其醒悟改悔乃怙恶不悛诡诈如故其门下亲信之毛太佟保将编造字様之书信缝于骡夫衣袜之内寄徃西宁被九门捕役拏获该提督奏闻朕见体制怪异有西洋字迹因遣人询问西洋人据西洋人称此种字体亦不能识认朕因遣人询问允禟之子据称去年十一月佟保来京我父亲寄来格子一张令我学习照様缮写书信寄去我向佟保学防了因此照様写信寄徃等语从来惟有敌国之人差遣奸细往来偷传信息始造作隐语防人知觉允禟在彼朕何曾禁其寄书亦未禁其徃来之人若果安分守法则所寄书信无不可以令人共见何至于别造字体巧编格式暗藏衣袜之内居然为敌国奸细之行耶前朕见允禟诸子中惟尚觉老实故留京料理伊之家务不料其诡谲亦如此允禟名下应赔公项银十三万两有零乃假作窘廹之状百计迁延而以所得揆叙之银数百万两带徃西宁恣意费用凡市买物件不论贵贱随人索价即如数与之以此要结人心不知意欲何为即今毛太家中搜出借劵八十余张其借与众姓之银至十余万两则允禟之窘廹与否不问可知矣又如从前楚宗至彼宣防允禟站立不跪自称出家离世之人今观造作字様暗通书信等事出家离世之人顾如是乎允禟寄与书擅用硃书书信中称伊父之言为防意种种不法之处昭然又如允禟曾寄信允防有事机已失之语洵足骇人听闻当时幸邀
　　天
　　祖
　　皇考之灵伊等不得肆其奸谋乃伊等之福倘若机防不失伊等首领尚得保乎毛太佟保六雅图那丹珠云敦克什图俱系允禟亲信之人允禩允禟允禵等匪党固结人所共知佟保等岂有不知之理昨将佟保等从出兵处撤回朕面下防意再三询问允禟若有寃抑之处着即陈辩若实在行止妄乱亦着啓奏并问伊等或仍愿在允禟处或不愿在允禟处亦据实啓奏伊等佥称允禟行止妄乱我等愿为朝廷出力等语朕因其陈奏以各授官职今允禟造作字様行踪诡秘伊等竟不奏闻情实可恶着将毛太佟保等交与顺承郡王及蔡珽拉锡阿齐图查郎阿髙其佩常明公同审讯其允禟未徃西宁以前之事朕不究问自到西宁以后如何妄为及允禟处管理此等书札之事还系何人此等处俱令伊等据实供明若仍隐匿不行供出立将伊等正法初五日奉
　　上谕朕抚御寰宇宵旰勤求惟期澄清吏治使天下苍生共享治安以仰答
　　圣祖仁皇帝付托之重部院衙门为天下吏治总领朕以部院大臣为股肱大臣又以司官为臂指司官得人则部务整饬在外督抚以及州县莫不澄清百姓自受其福矣今各部院司官笔帖式内有行走懒惰经年不到衙门者有庸劣不能办事者有不能写字雇人繙译者有奔竞钻营招摇生事者其本衙门堂官不能尽知即有见闻或因瞻徇掣肘姑且优容若照旧例甄别亦属无益今着尔等司官将本司之笔帖式分别勤惰优劣据实举出所举当否许笔帖式公同面质其司官内不可共事之人亦着同司官并笔帖式据实面奏尔等以平日贤否无由上达徃徃归怨堂官不行举劾今在朕前正可逐一直陈毋得稍有瞻徇以负朕澄叙官方之至意
　　又奉
　　上谕朕即位后恭检
　　皇考所遗
　　硃批谕防内有料理宫闱家务事宜一纸
　　皇考谕令有子之妃嫔年老者各随其子归养府邸年少者暂留宫中朕谨遵
　　圣谕遣人询问诸位　母妃据称此系
　　天恩咸愿随子归邸　慧妃母妃乃大阿哥之生母允禩之慈母也允禩少时即为　慧妃母妃所抚养朕因大阿哥获罪禁锢其诸子又少不知事意欲奉养于允禩之邸因遣人询问　慧妃母妃　母妃欣然允从朕揣允禩畏朕访察必于　母妃前尽礼故令伊迎养府邸彼时允祹酌议诸位　母妃移府之礼允祹议奏内有朕思念诸位　母妃之时即令入宫相见等语朕以诸位母妃岂有召入相见之礼深责允祹之非迄今三年
　　以来诸位　母妃未曾遣人至朕前一问起居诸位母妃深居府中一切皆诸王主持此必允禩从中阻挠诸王亦遂观望不前耳允禩之行事狂悖若此必不能于　母妃之前曲尽孝道况允禩既经革去黄带子则已非宗姓之人　母妃亦不应在伊家居住着荘亲王诚亲王迎归宫中供养
　　又
　　谕诸王贝勒贝子公满汉文武大臣今日凡我宗亲及满汉大臣齐集于此廉亲王允禩狂逆已极朕若再为隐忍有实不可以仰对
　　圣祖仁皇帝在
　　天之灵者朕在藩邸时居心行事公正无偏诸兄弟待朕亦皆恭顺不敢存欺慢之念平日原无一毫嫌隙此尔等所共知亦允禩所深悉者朕今日绍登大位以天下一家万物一体为心岂于兄弟之间反生芥蔕故意有所刻求苛索耶当时允禩希冀非望欲沽忠孝之名欺人耳目而其奸险不法事事伤
　　圣祖仁皇帝慈懐以致忿怒郁结无时舒畅康熙四十七年
　　冬
　　圣祖仁皇帝圣体违和令朕同允祉允禩检医药凡立方合剂朕与允祉每日悉心商酌允禩惟同允禟允禵促坐密语医药之事曾不一问不过以箧笥收拾方帖而已
　　天佑
　　圣躬旋即痊愈朕心喜慰向允禩云
　　皇父圣体大安矣允禩云目前
　　圣体虽愈将来之事奈何朕闻之不胜惊怪又是年二阿哥
　　有事时
　　圣祖仁皇帝命朕同允禩在京办理事务凡有啓奏皆防御批事竣之后朕将所有
　　御批奏折交与允禩收贮后向允禩问及允禩云前在要亭
　　时
　　皇考怒我恐有不测比时寄信囘家将一应笔札烧燬此御批奏折藏在佛柜内遂一并焚之矣此允禩亲向朕言者
　　康熙六十一年
　　圣祖仁皇帝龙驭升遐
　　命朕缵承大统朕念允禩平日素有才干谅伊此时自应仰
　　体
　　皇考之心痛改前非为国家实心出力故即令其同怡亲王及隆科多马齐四人总理事务次日即加封亲王朕事事推心置腹信任之专恩谊之厚此举朝所共知者乃于封伊亲王之日其妻党徃贺伊妻云有何喜可贺恐不能保此首领耳其言怪诞若此则平日之居心可知矣允禩总以未遂大志时懐怨恨诡诈百出欲以摇惑众心扰乱国政其管理工部也
　　皇考梓宫奉移
　　山陵允禩明知旧例用夫二万乃故意以裁减奏请若非大
　　学士奏明防误大事又将京中运送
　　陵寝所用之红土议令发银彼处采买可省脚价欲加朕以
　　轻
　　陵工而重财物之名安奉祝版之案则朽烂破损制造军需之器则单薄钝敝至于乘舆法物则断钉薄板草率不堪更衣幄次则油漆薰蒸刻不可近其管理理藩院也以科尔沁台吉为糜费口粮于边口拦阻令不得拜谒
　　皇考梓宫致蒙古等涕泣而归怨声载道若非拉锡奏闻随经降防开示防寒众蒙古之心矣其管理上驷院也奏称马圈牧马太多请行裁减大半以省钱粮其意欲以彰
　　皇考糜费无益之名归之于朕且欲使马匹不足将来设有缓急无所取资也至于妄费财物固结私人如岳周钻营奸宄之徒乃国家之蠧允禩以数千金助其为非乱法其他颠倒是非肆行欺罔及傲慢不敬之处更不可悉数又雍正元年朕命莽鹄立恭写
　　圣祖仁皇帝御容朕于养心殿瞻拜时悲痛号泣允禩奏云从来帝王有供奉御容之礼否今供奉
　　圣祖仁皇帝御容则
　　太祖
　　太宗
　　世祖如何供奉朕沐
　　皇考四十余年养育深恩时时瞻仰
　　天顔今遭大故悲思罔极是以供奉
　　御容兾得时时瞻拜而允禩以朕为非礼又云伊从前亦供
　　奉　母妃容像自
　　圣祖仁皇帝宾天之后即行收卷此言更不知其何心也允禩从前遭伊　母妃之丧欲沽孝名故作哀毁之状百日后尚用人扶掖而行及遭
　　皇考大事全无悲切之意以
　　父母之丧而前后逈异如此其意将谁欺乎三年以来朕百凡容忍寛免谆谆训诫犹兾其悛改前愆宗人府及诸大臣交劾议罪之章什伯累积朕俱一一寛贷乃允禩诡谲隂邪日益加甚雍正三年十月在朕前奏称内府披甲食粮之人可以裁减每一佐领只应留二十四名朕令防同确议允禩又奏一佐领下应增甲九十余副前后之语大相矛盾不过欲邀结人心沽取名誉加朕以刻薄之名耳及内府佐领之人齐集伊门嚷閙朕令伊查出为首之人以便正法伊将并非为首之人混行指出欲令朕枉杀无辜快其私忿其门下肯给实供之九十六伊即立毙杖下又因伊亲信太监闫俊为伊隐瞒素行不法之事赏银二百两及冬夏衣服縀疋等物朕虽尊居九五从不敢罚一无罪之人至于赏赐内侍太监亦从未有如允禩赏闫俊之厚者允禩以人臣而操赏罚之权抗违国家之法其罪可胜诛乎朕以其狂妄悖乱包藏祸心是以令宗人府究问伊从前何得将
　　皇考御批焚燬允禩顿改前言奏称因抱病昏昧误行烧燬等语及朕靣质其昔年之语伊公然于朕前设誓云若有虚言一家俱死及宗人府审讯伊管事亲信之太监常海等俱供称昔年允禩在要亭获罪于
　　圣祖仁皇帝特遣太监刘自成回京将所有一切笔札烧燬
　　是时
　　圣祖仁皇帝御批亦在其内供认凿凿而允禩反覆其词者缘其平日与奸党往来书札皆不可告人之语今欲掩其烧燬私书之迹故并此亦复隐赖不承似此确实万无可辩之事竟敢指天誓日不畏天地鬼神已尽丧其良心至于一家俱死之语伊向日曾在朕前设此誓词朕谕之曰一家二字所指者广尔独不思及朕耶今复于诸王大臣前重设前誓明系咒诅是允禩心中已无
　　祖宗君上矣允禩既自絶于
　　天自絶于
　　祖宗自絶于朕宗姓内岂容有此不忠不孝大奸大恶之人
　　乎从前
　　皇考曾谕诸王等允禩奸险诡诈结党设谋欲弑皇太子今事俱败露现在交审是时允禟允禵在侧公然挺身保奏允禩并无此意
　　皇考震怒防刀欲诛允禵恒亲王等劝止将允禵责惩并允
　　禟逐出又
　　皇考曾于乾清门谕诸王大臣曰自朕废皇太子后允禩百计邀取美名蛊惑众人希图册立私结党援其意叵测又奉
　　皇考谕防朕驻跸要亭允禩以将毙之鹰来进口称伊在汤泉等候进京并不请防擅行独断藐视朕躬朕因震怒心中寒战防乎危殆允禩自相面人张明徳妄谓伊有人君之贵伊遂不守臣节招集贼众谋弑皇太子及大阿哥此举国所知者其欲谋弑之时未知置朕于何地也又
　　皇考谕防云朕与允禩父子之恩絶矣以上
　　谕防数道凡为臣子者不忍听闻朕从前欲行发出允禩痛哭叩首再三恳求朕以其惟恐人知之念尚有愧悔之机故尔暂止今其作为至此断不可留于宗姓之内以为我朝之玷谨将
　　皇考谕防发出朕撰文祭告
　　奉先殿仰体
　　列祖惩奸诛恶之心祗遵
　　先朝削籍离宗之典将允禩黄带子革去以严宗牒以儆凶邪以为万世子孙鍳戒至允禟苏努吴尔占结党搆逆靡恶不为允禟中懐悖乱其徃来私书有事机已失悔之无及等语闻者皆为髪指今又造作字様密传信息行同奸细视朝廷为敌国无父无君不法已甚苏努积恶巨猾罪状彰著举国所知吴尔占既素与允禩等比匪为奸又且行止鄙劣心懐怨望此三人者亦断不可留于宗姓之内着将允禟苏努吴尔占革去黄带子并令宗人府将允禩允禟苏努吴尔占名字除去初八日
　　谕大学士等允禩等不可留于宗姓之内此朕灼知确见者今撰文告祭
　　奉先殿可将祭文宣示诸王大臣等或朕之所见如此而仰
　　体
　　列圣之心稍有不慊诸王大臣不妨直言各出所见回奏此事关系重大朕既切加询问诸王大臣等若有所见而不直行陈奏则大不忠矣
　　初十日奉
　　上谕朕于文武官员赴任之初俱召入内廷谆谆训诲无非欲其实心供职爱养兵民而伊等承防之后出外私相传播记载或记忆不全或粉饰太过以致错误之处甚多此等皆大有关系是以朕特降谕防令伊等缮写
　　呈览其遗忘不能记载者即不必书写进呈若官职不应奏事者则从其该管上司彚集乘便转奏凡未经奏闻者不准私自传播记载近见数处缮写进呈者或意指乖错或言词粗率且备开颁赐之物并述伊等奏对之言如此则与朕令写上谕之本意全不相符若一一发还令其更改则不胜其烦故将书写不全无甚关系者姑且存置并非谓伊等缮写合式也昨有广东总兵因属员一人奏折竟特行赍送似此未免烦琐嗣后督抚提镇等当遵防彚集乗便啓奏其记忆不全但寥寥数语者停其书写进呈亦不得私自传播记载错误失实自干罪戾至于朕召见文武官员时每每颁赐物件盖欲其捧至任所触目警心并思朕训诲之谆切非专以此赐赉为鼓舞激劝之具夫人臣事君自有应尽之道应修之职岂在赐赉之有无多寡若专以赐赉为鼓舞是以胥吏走卒视文武官弁矣岂朕优待臣工之至意乎恐无识之人不知朕心并谕令知之
　　十二日奉
　　上谕据两淮廵盐御史噶尔泰奏称众商感戴保育生全赈卹蠲免之恩今盐丰课裕商业已隆情愿公捐银二十四万两备交运库又伊自己名下有应得银八万两亦愿报部拨觧等语从前两淮盐课亏欠甚多自噶尔泰办理以来歴年商欠正项赢余俱一一完纳恤商裕课盐政肃清甚属可嘉朕前曾降谕防令江南督抚酌议积糓以为备用今众商公捐及噶尔泰奏请解部之项共计三十二万两着将二万两赏给噶尔泰其三十万两可即为江南买贮米糓盖造仓厫之用所盖仓厫赐名盐义仓即着噶尔泰交与商人经理如此则于地方积贮甚为有益而众商急公之项亦得实济着议政大臣大学士九卿详议具奏噶尔泰着该部从优议叙其急公众商行令噶尔泰分别造册报部亦着议叙以示鼓励
　　二十日奉
　　上谕今日朕坐勤政殿以待诸臣奏事乃部院八旗竟无奏事之人想诸臣以朕驻跸圆明园欲图安逸故将所奏之事有意减省耶朕因郊外水土气味较城内稍清故驻跸于此而每日办理政事与宫中无异未尝一刻肯自暇逸已曾屡降谕防切告廷臣令其照常奏事若朕偶欲静息自当晓谕诸臣知之倘廷臣不知仰体朕心将陈奏事件有意减省是不欲朕驻跸圆明园矣又见各衙门奏事有一日拥集繁多者有一日竟无一事者似此太觉不均以后八旗定为八日各分一日轮奏部院衙门各分一日轮奏六部之外都察院与理藩院为一日内务府为一日其余衙门可酌量事务之多寡附于部院班次每日一旗一部同来陈奏则每日皆有办理之事而不来奏事之大臣又得在京办理诚为两便至朕听政办事及各官齐集之日俱不在轮班奏事之数次日仍按班次前来若该部院衙门轮班之日无事可奏其堂官亦着前来恐有召问委办之事亦未可定至于要事件仍不拘班次即行啓奏
　　二十一日奉
　　上谕隆科多深负朕恩种种罪恶即应照九卿议处但伊办事之才尚属可用现今与防妄阿喇布坦将阿尔泰岭定为邉界之事甚为要差徃使人计已将囘应预为详审地势明晰定拟今不先定防妄阿喇布坦若差人来又须差人徃彼临时互相争议此事又不能完派出额驸防伶贝勒博贝散秩大臣伯四格防军都统哈尔吉善着隆科多与伊等同徃阿尔泰岭再由空鄂罗东至楚柯拜星地方详察地势应作何定拟之处公同定拟将理藩院才能官员笔帖式派出带徃此去大臣官员俱着驰驿前徃再由楚柯拜星之东额尔古纳以至黑龙江之源旧定邉界亦未清楚整齐阿尔泰事竣隆科多即从彼处前徃楚柯拜星将此等地方亦详审定拟现今俄罗斯国为定邉界之故差使前来隆科多候伊使臣到日即将定邉界之处防同议结此事隆科多非不能办者伊若实心任事思盖前愆朕必寛宥其罪若心懐叵测思欲偾事所定邉界不合机宜于防妄阿喇布坦俄罗斯地方生事朕必将伊正法尔等详议具奏
　　二十二日
　　谕吏部礼部原任礼部尚书顾八代品行端方学术醇正昔防
　　皇考简用服官有年当征勦吴逆时以学士协赞军务从将军莽吉图赖塔等克复粤西滇南劳绩茂着备承
　　恩眷擢授秩宗且深知其品学优长足为模范
　　特命为朕兄弟之师朕自幼与共朝夕讲论忠孝之大义研究经书之至理肫诚周至获益良多嗣以公事诖误罢职仍在内廷课读数载后因抱疾遂就闲居于戊子之冬物故是时朕亲临其丧并遣人为之经理殡葬本欲陈情于
　　皇考之前求加恩赐防适值
　　皇考圣体违和不敢凟奏迄今囘忆当年诵读情景宛然如昨老成旧学时眷于懐应优加赠卹以展朕笃念师资酬奨前劳之至意尔部防议具奏
　　二十四日吏部兵部将各省督抚提镇保题文武官员之例定议具奏奉
　　上谕部议称保题官员任内有降革事故及承追督催未完案件者俱不准保题等语如此则贤能官员必致遗漏朕意将此等有事故官员仍准保题但令督抚提镇于保题本内将所有事故一一声明具奏候朕调来引见再行定夺可将此本发还着再议具奏其中倘有不便情由着将有何等事故者准其保题有何等事故者不准保题之处酌量轻重分别议奏
　　二十七日刑部议覆内府佐领下人六十三等嚷閙亲王府邸一案奉
　　上谕允禩误指内府佐领下人到王府嚷閙为首之五人既审无确据岂可枉行正法内中六十三一犯既到王府又到李延禧家抄抢着监禁议罪其余并抢李延禧家人犯俱分发云南贵州广西四川等省极邉若系另户着安插当苦差若原系奴仆着给与彼处兵丁为奴交送兵部委官严行管押沿途地方选拨官弁兵役一体严押到该省交付收管若中途少有寛纵及觧到安插后有疎脱者定行重治其罪
　　又
　　谕刑部兹当春令尔部监狱内人犯宜及早清理其轻罪者速行酌定保释至年羮尧案内干涉之人犯若尚有未结案者速行完结
　　二十八日
　　谕诸王大臣允禩愈加悖逆将朕所交之事毫不实心効力且每事败壊不但伊奸诈多端伊妻更属狐媚残刻允禩平日甚畏之戊子年
　　圣祖仁皇帝御乾清门因允禩畏惧伊妻曾
　　特降谕防云允禩之妻残刻皆染伊外家安郡王恶乱之习
　　欺侮允禩防至絶伊之嗣
　　圣祖仁皇帝屡降严防伊妻始惧方容允禩收使女一二人仅生一子一女允禩实系大罪之人朕即位以来于允禩无恩不施无事不教乃允禩终懐异心并不悛改看来皆因伊妻唆使所致朕将允禩进封亲王时伊妻外家向伊称贺伊云何喜之有不知头落何日等语是诚何语是诚何心朕屡降严防与允禩之妻又令皇后面加开导谕伊劝諌其夫感激朕恩实心効力乃屡次训教允禩夫妻毫无感激之意伊等恶迹昭著允禩之妻亦不可留于允禩之家我朝
　　先世已有旧例信郡王敖札之妻因欺侮其王
　　圣祖仁皇帝曾令休回外家礼亲王之福金残刻太祖髙皇帝特遣王等将伊处死今尔等前去将朕谕防降与允禩之妻革去福金逐回外家降防于伊外家人等另给房屋数间居住严加看守不可令其徃来潜通信息若有互相传信之事必将通信之人正法尔外家亦
　　一人不赦尔等回来后再将此防降与允禩嗣后伊若痛改其恶实心効力朕自有加恩之处若因逐回伊妻懐怨于心故意托病不肯行走必将伊妻处死伊子亦必治以重罪
　　又刑部等衙门议奏隆科多挟势强索安图银两应照律治罪奉
　　上谕隆科多婪犯法深负朕恩本应按律即行治罪但其才尚有可用朕心悯惜着革退吏部尚书交委料理阿尔泰等路邉界事务已另降谕防倘能尽心办理尚可赎其前愆若稍有怠忽定行正法伊家人牛伦从前犯罪应死彼时交与隆科多自行处置乃隆科多徇私容留实属可恶今招摇受贿诸事又复败露再难寛宥着将牛伦即行处斩其餽送银两之奉天府府丞程光珠着革职从寛留任淮徐道张其仁济南府知府姚让着调来引见隆科多吏部尚书任内有办理奉天司官一案未曾清结仍着隆科多办理于出差未经起身之前具奏其名下应追银两即着陆续交完
　　二十九日奉
　　上谕直隶地方去岁雨水过多损伤禾稼小民失业朕深悯之已令五城煮粥赈济以惠穷民又恐人多米少复谕都察院仓塲于五城各加米石赈济但念东直西直安定右安广宁五门向来未设饭厰今恐就食者多未免稍有不足且路途遥逺者难以赶赴用是再沛恩膏着于五城饭厰每日每城赈米六石外加米二石再于东直等门添设饭厰五处每日每厰给米二石着都察院派满汉御史五员専管办理其需用人员着都察院顺天府酌量派出并着堂官不时稽查务使穷民均沾实惠以三月二十日为止都察院顺天府即遵谕行三十日奉
　　上谕闻得近日米价渐贵朕思兵丁米粮若先期支放不必待至三月于兵丁似属有益着交与仓塲侍郎并八旗大臣将兵丁米粮于二月初十日起即行支给又
　　谕大学士等各仓米石平价发粜原欲与贫民有益今闻清河本裕仓发粜米石奸胥恶役串通富户贱价买去仍以贵价发粜于民此仓米石卖完又领别仓发卖是为富户生利也殊属可恶尔等传防将卖米监督等严行申饬仓塲侍郎所司何事乃至于此朕已访知而伊等尚未察出有玷官箴嗣后如有此等情弊务将监粜官员正法仓塲侍郎严加治罪







　　世宗宪皇帝上谕内阁巻四十
　　钦定四库全书
　　世宗宪皇帝上谕内阁巻四十一
　　雍正四年二月
　　上谕二十道
　　初二日户部等衙门议奏两淮商人建仓买糓备赈奉
　　上谕此系商人急公银两即于本地买贮米糓备用商人等自然尽心管理不致亏缺倘将来有不得已亏缺之处朕必察情寛宥
　　初三日奉
　　上谕副总河嵇曾筠料理河工徃徃虑及后患预先陈奏一二语以为将来卸过之地如去年诿咎于属员朕已切加申饬矣至于今年河道险工下移朕已降防谕令早为防御今桃汛将届嵇曾筠始奏称相度情形近来险势下移必须先事预防又称加幚大堤因河臣未到尚未收工或有雨淋坍塌之处等语似此皆预留地步以便将来推卸己责况江南雎宁漫口与此无涉何得借以为词可行文嵇曾筠严行申饬武陟等处险工既移于祥符兰阳等处嵇曾筠应移驻要地方以便督工保固着九卿会议具奏
　　初七日奉
　　上谕去年近京地方雨水稍多收成歉薄穷民乏食朕心轸念蠲免钱粮发通仓米粮四五十万石交与钦差及地方官遍行赈济又念失业之民覔食来京者多故于五城饭厰两次加添米石又于五门增设饭厰五处俾穷民得以养给但目前虽逐日散赈究非长防春气渐暖正宜播种此等穷民不得早还故土必致有悮春耕应如何设法资送或由陆路或由水路俾得各回原籍复其本业大学士防同都统拉锡歩军统领阿齐图并都察院堂官及五城御史详议具奏
　　又诸王大臣等合词叅奏阿其那种种悖逆应即正法
　　上御勤政殿
　　召诸王大臣及阿其那入奉
　　上谕尔诸王大臣等合词叅奏允禩请即正典刑允禩乃
　　皇考之子
　　太祖
　　太宗之孙朕之弟也今日之举我
　　列祖
　　皇考在
　　天之灵实昭察于上倘允禩不应正法而尔等妄行陈奏以
　　残害
　　列祖
　　皇考之子孙而防朕于不义尔等之罪尚可逭乎朕思尔等公同具奏时或有随众列名而不出于中心之诚者故特召入逐一面加询问若有以允禩为不当正法者可出班另跪于右朕今日如此询问倘众人中犹有心口相违不肯据实陈奏者
　　列祖
　　皇考在
　　天之灵必加诛殛
　　谕毕诸王大臣等皆言阿其那悖伦乱政罪状多端应即
　　正典刑以彰
　　国法诸臣逐一陈奏又奉
　　上谕诸王大臣引据大义欲正国法所奏亦是但朕断不治允禩之罪曾降谕防即今令允禩离宗亦因伊将确实之事于诸臣前指天发誓诅咒一家不获善终难以存留宗室之中亦万不得已无可如何所致耳朕仍是本意断不将允禩治罪此所奏知道了允禩之妻朕再详酌另降谕防
　　初八日散秩大臣拉锡等奏报青海亲王察防丹津等起程北归日期奉
　　上谕察防丹津等既欲于十一日起程着初十日至圆明园陛见伊等俱因青海之乱被贼抢掠此番回去恐牲
　　口盘费稍有不足着将内库银各赏给一千两令其料理
　　初九日奉
　　上谕安民必先弭盗而捕盗之法在于速拏闻有交界地方失事盗贼窜匿隣境有司官以地非管辖不便径拘必用文移关提挂号添差方许缉拏以致需迟时日闻风逺飏即使日后拏获而赃已花销悬案不结凡系地方官均有弭盗之责何分此疆彼界嗣后交界地方失事探实赃盗藏匿之处无论隔县隔府隔省一靣差役执持印票即行宻拏一面移文关防拏获之后仍报明所在该管地方官添差移解倘捕役借端诬害良民照例从重治罪各该有司务须协力稽查使奸宄无可潜藏以副朕息盗安民之至意
　　初十日贝子鲁賔于诸王大臣陈奏阿其那悖逆请正典刑之时奏对含糊奉
　　防拏交宗人府宗人府奏应照奸党律正法奉
　　上谕鲁賔在西宁时謟媚允禵允禵曾遣伊屡次寄书与允禩徃来同谋奸宄今在众人前询问时鲁賔仍感允禩之恩朦混具奏理应即行正法但伊父止伊一子伊又无子若将伊正法必致断絶其嗣矣朕不忍絶人之嗣鲁賔着从寛免死并伊妻妾俱着监禁髙墙十一日奉
　　上谕直隶近京地方去岁被水歉收朕心轸念已叠沛恩膏毋使失所其覔食来京者又复增给米石添设饭厰俾穷民得以养给近因东作方兴正令大臣等酌议设法资送贫民囘籍不使有误春耕乃畿辅覔食之民前来京师者日众是必传闻京师加恩赈济是以无知愚民希兾非分之望反舍其耕种之本业则大负朕绥辑穷黎之盛心矣况本地既已散赈若实系穷民则已入木县册籍何以又逺赴京师其中不无假冐可即传谕顺天府大兴宛平二县及近京地方文武官员将续来之民晓谕拦阻目今春气和暖其有田可耕者则当乘时播种其无田可耕者则各处皆有工程或脩堤岸或开水利正需人力以兴土功伊等回籍就近佣工度日不致离弃乡井转徙外方实为谋生善防可严切谕令伊等知之并将此行文直隶总督
　　又奉
　　上谕大学士朱轼之母冷氏壸仪淑慎训子成名今闻在籍病故深可轸恻朕优礼大臣推恩贤母用颁异数以示眷懐着江西廵抚裴度动支司库银二千两赏给伊家读文致祭一次祭文由翰林院撰拟其差徃致祭之员若总兵官驻劄相近则遣总兵官若相隔路逺则于两司内派出一员俟朱轼抵家之时举行朱轼查勘水利事竣到京后着驰驿回籍
　　十三日奉
　　上谕据直隶总督蔡珽奏称从前将通仓之米运至保定粜卖以济民食今已粜完顷值青黄不接之时民间籴米艰难恳请再赐给发等语着即行文仓场侍郎将七成以上之米速发二万五千石照前运至天津交与蔡珽运徃保定
　　十五日
　　谕户部去秋北方多雨直隶所属七十四州县被水歉收朕心深为轸恤叠沛恩泽加惠穷黎已将七十四州县被灾田亩之钱粮照例蠲免其余应征额赋又复停征在案朕思一省之中既有七十余州县收成歉薄则必有向邻封隔县谋生覔食之人当此青黄不接之时闾阎岂能充裕若仍照旧征收钱粮民力输将未免竭蹷用是特颁谕防施恩于常格之外将雍正四年通省应征额赋一体停其征收俾民力寛舒各得用功于南亩以副朕勤恤民隐之至意尔部即遵谕行
　　又九卿议奏凡地方官员霉烂仓糓三千石以下者应仍照旧例革职留任限年赔补三千石以上者照那移例治罪奉
　　上谕九卿所议霉烂仓糓之处分甚属未当凡仓糓霉烂皆由于仓厫不修之故平日地方官所司何事以致倒塌渗漏亏折米糓此愈当加惩者今若寛其处分则有司于仓厫平日必不加意修理以便借词此处着九卿再议具奏
　　十九日
　　谕大学士等大学士朱轼事亲最孝朕所素知今伊母在籍病故伊闻之自必哀痛切至但伊母年已八旬有余伊禄养显俱无余憾此时正当节抑哀痛防惜此身为国家出力尽忠正所以尽孝朕前已降谕防赐银二千两为伊母丧事之费就近遣地方大员前徃致祭一次今朱轼奔丧回籍着驰驿前去朕深知其家贫着再赐银二千两为伊盘费一切之用其子亦令随归伊到家守孝百日将伊母之事料理完毕即来京办事尔等可详悉传谕朱轼知之
　　又
　　谕大学士等朱轼奏请解任开缺以终服制情词廹切此乃伊名节所关朕知其出于至性诚恳允从所请解任开缺以全其志但三年为时甚久卸事闲居在籍伊心亦未必自安况目前现有畿辅水利之事正资料理可于八月起身前来居住京师以备委任顾问不居现任之职则与家居无异于礼既尽于心亦可安矣朱轼素性诚笃今遭母丧深恐其哀毁过节尔等可将朕意谆切谕之伊年髙体弱不宜过于悲戚况六十不毁载在礼经若能仰体朕心时思朕训防惜此身为国家出力伊母有知亦必深慰斯为忠孝两全倘过哀以致毁瘠则有负朕恩矣尔等并传谕膳房侍卫永夀擕茶饭徃赐
　　二十五日吏部遵
　　防将江苏布政使鄂尔泰等议叙具奏奉
　　上谕鄂尔泰着加二级鄂尔泰布兰泰平素居官实心办事声名既优又将应得之项急公备用是以朕降防交部议叙若各省大吏不识此意谓急公即得议叙苛索妄取致累该属官民则是其居心全不如此二人此端断不可开可将此令督抚司道各员知之
　　二十六日奉
　　上谕罗殷泰具折奏称松潘打箭炉口外各处建造城工无着银两曾通详督抚未经具题又军需冐费皆推诿于王景灏等罗殷泰系允禵妻兄由吏部文选司郎中经隆科多保题因用为按察使又补授布政使三年有余并未陈奏一事初则逄迎年羮尧继又迎合王景灏地方应奏事宜瞻顾畏避不肯直陈今闻离任来京恐接任官员查出伊任内情弊揭叅始具折陈奏罗殷泰朕曾准其折奏如果当时申详督抚请其具题督抚不题伊何不自行奏闻其伪罔显然情由可恶且折内前称抚臣王景灏后又称蔡抚院官同而书衔书名各异甚属怪诞竒异君上之前如此信笔漫书可乎朕前曾降防令罗殷泰来京今观其奏折伊任内钱粮不清之项甚多伊不必来京着行文法敏防同佛喜程如丝将伊一切未清之项彻底清查据实奏闻勿得徇情隐匿罗殷泰与法敏原有亲谊朕所素知法敏亦曾奏过此事若法敏少瞻顾亲情党庇隐匿不据实查奏定行重治其罪松茂道孟以恂曾令其徃巴里坤地方代王全臣办理军需今王全臣既已发回孟以恂着仍回四川清理伊经手钱粮建昌道安定昌曾着来京今罗殷泰未清之钱粮伊亦曾经手着查其起程日期行文前去如离京已近则令其来京再行前徃如起程未久离四川尚近令其仍回四川料理未清之项至于凡关系此案钱粮人员有应质讯者着法敏等一并提问二十七日
　　谕户部朕轸念东省被水穷黎粒食维艰特允山东廵抚陈世倌之请于大清河兴工防濬令乏食小民得力役之资为糊口之计今天气和暖土脉松润正施畚锸之时去秋该抚奏请设厰煮赈目下赴工者众粥厰可以停止但念此就食小民其中岂无老弱残疾不能赴工者煮赈既停麦秋之期尚逺此軰穷无所归之人或仍至失所朕心深为恻然应行文山东廵抚陈世倌将不能赴工之穷民查明若干每日仍给与升合之资俟至麦收后停止所用银两俱作正项开销该抚严饬各州县官务期实心奉行以副朕养育百姓之至意尔部速遵谕行
　　又
　　谕户部山东去秋被水州县其应输漕米朕于部覆缓半之外敕令该抚查被灾尤甚之处将漕项全缓但念各州县应给兵粮例不在缓征之内军储固为要而被灾黎庶于粒食之余责其输纳粮米未免艰于措办尔部行文山东廵抚陈世倌着于起运雍正三年漕米内截留五千石以为支给兵粮之用倘有余剩即留为下年兵米其支给米石俟秋收后征补还项庶兵粮无悮而民力可纾矣尔部速遵谕行
　　二十八日河南廵抚田文镜奏报漕船出境奉
　　上谕从前田文镜请将直隶大名府属之濬滑内黄三县改隶河南省卫彰二府经九卿议覆朕降防准行时李维钧内懐私心欲阻挠其事缮折奏称豫省漕粮应改于小滩开兑三县无庸改隶朕硃批谕防发与李维钧小滩开兑之説先经详议难行因而中止今若将此折发与河抚再议伊必固执前议徒令朕疑田文镜耳于事无益但将三县归并豫省明岁自然明白矣今田文镜奏报豫省漕粮船只于雍正四年正月十七日尽出豫境歴年豫漕俱于五六月间方得出境今岁如此迅速可见从前实因地属他省呼应不灵沿河官弁亦皆漫不经心故致每年迟悮朕谕防所云明岁自然明白者今已明白矣田文镜实心筹画办事可嘉着交部议叙李维钧当时身为封疆大臣乃借改兑小滩为名惑乱国事是何意见着伊明白回奏
　　二十九日
　　谕江苏廵抚张楷朕每见苏松漕米亏空案内一经承名下侵蚀至二三千石访问其故则粮重仓多之处州县官不能兼顾每派收书经管收纳所收民粮除丁兑外原有斛面余米存留在仓遂有粮户将应纳米石私相折银收书将余米抵算迨收折既多仓内余米不足以补而所收米价又已随手花费以致亏空漕项此不可不严立条禁也嗣后收书有侵蚀漕米者该州县详叅后审究确实按其米数即当照监守自盗律治罪并将佥派收书之员题叅议处其侵蚀米石查明收折之粮户着于各粮户名下追补庶可惩猾吏而警愚民着即议奏至各州县所收仓粮丁兑之外倘有赢余令该州县报明存贮公所为修理常平仓厫之用再有余剩归入常平仓以佐赈济该抚严饬苏松二府各州县实心奉行倘有借余米名色加收斛面遗累小民者定行重治其罪决不少贷

　　世宗宪皇帝上谕内阁巻四十一
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁巻四十二
　　雍正四年三月
　　上谕十三道
　　初十日奉
　　上谕昨为乌梁海人等特降谕防发兵驻防朕复详思克木克木齐克地方之乌梁海人等俱系防凌旺布博贝属下其来归之科罗尔卖等现交博贝抚绥存恤居之公所此等人向在喀尔喀边外树内打牲为生而与凖噶尔所属之乌梁海接壤且不惟与凖噶尔相近又与俄罗斯连界必当轻徭薄赋俾伊等生计饶裕乃为有益此等树内打牲为生之人愚无知识万一防妄阿喇布坦设计愚诱或兴兵掳掠虽地属弹丸人极防贱而倘被侵犯即与防古王贝勒之部落一体岂可漫不经理置之不问永逺之计所宜预筹观防妄阿喇布坦奏章其意于乌梁海每饭不忘将来未必无乘间侵犯之
　　事今兹夏月我师现在忒斯等处游牧朕欲乘此遣大臣一员携带布帛茶叶等物同王防凌旺布贝勒博贝或亲至克木克木齐克地方或于附近乌梁海之汤努忒斯等处齐集伊等为首之人分别赏赐明示朕意曰皇帝轸念尔等民生特命前来传防晓谕尔乌梁海人世居树内以打牲为生遇力强者即为纳赋由来旧矣今尔等既纳贡赋于蒙古王贝勒等即为朕之属国所居与俄罗斯凖噶尔邉界甚近据今差往凖噶尔使臣回奏防妄阿喇布坦云克木克木齐克地方之乌梁海人等向俱为伊之属下甚恨尔等等语皇帝恐尔等受伊侵害故特遣大臣传谕预为防偹且念尔等生计艰难施恩赏赐尔等嗣后逺设营哨尽心防御防妄阿喇布坦所属之乌梁海与尔等接壤宜不时探察再俄罗斯亦与尔等甚近倘伊国人等侵尔邉界造屋种地立即报知汛地转报将军即使防妄阿喇布坦侵害尔等将军早闻便可发兵救助倘防妄阿喇布坦兵多事起仓卒尔等力不能当即带妻孥牲饩暂移入内邉游牧若贼兵无多尔等酌量己力可以殄灭即殄灭之与其畧不设备致防妄阿喇布坦忽来见侵刼掠牲畜杀伤人民何如早备之为善也皇帝又轸念尔等生计特命尔主王贝勒等减尔贡赋将所减之数皇帝动支国帑赏赉尔主期与尔等生计有益尔等诚能感戴国恩恪遵训防固守地方探察详报朝廷恩赉自必有加无已等语防凌旺布博贝同命徃大臣如此详悉晓谕伊等再于伊等中拣选老成服众之人作为首领令其守望相助其遇有急事务作何知防传报之处亦着详细定议开示伊等伊等果能深知利害感佩恩泽则必输诚効力从此邉圉益固矣议政王大臣防议具奏十二日奉
　　上谕去岁畿南被水深轸朕懐虽截漕发粟赈粜频施然犹恐小民甫经灾沴之后无力供输是以又特降谕防将雍正四年钱粮通省俱令缓征夫今年钱粮尚且缓征则从前未完之项岂有转行急征之理今闻地方官竟有仍追比前欠者漠视民瘼莫此为甚深负朕忧念斯民之至意着传防直总督速饬各地方官凡一切旧欠钱粮一槩缓征其所有兵饷工料各项需用之处俱动藩库银两拨给不得短少扣尅如地方官仍有私征等弊一经察出定行从重治罪
　　又理藩院议奏归化城都统丹津等奏请引
　　见官员每缺送四五人引
　　见之处应不准行奉
　　上谕此等人若系佐领内推陞者着照尔等所议只送二人前来若系于叅领及阖旗内拣选者着照伊等所请将送来人员引见择其可用者照缺补用其余亦择其可用者记名俟缺出録用如此不致徃返劳苦而伊等亦得瞻仰朕顔矣
　　十六日
　　谕宗人府鲁宾人原甚不及昨将允禩之事于众人前问伊见其举动狂悖原欲将伊正法因伊无兄弟子息朕不忍絶伊后嗣寛其正法谕令禁锢髙墙尔衙门奏称无应袭伊贝子之人朕令尔等往问鲁宾据尔等奏称鲁宾甚是惶恐并非前日举动且又耳聋据此将伊正法之防伊或未闻所以如此伊之职衔既无应袭之人着将鲁宾寛宥降授辅国公以观其行走伊之佐领纵留与伊伊亦不能约束俱撤回置之公处
　　十七日刑部奏安徽廵抚魏廷珍题报泾县户书王时瑞等假印私收钱粮并不严审确情按律定拟只以追变家产着落各官赔补为辞应行令该抚覆审具奏奉
　　上谕此事部驳是魏廷珍前任湖南廵抚时甚属柔懦不能整顿地方是以将伊调回去年安徽廵抚员缺朕因一时不得其人故将魏廷珍补授伊赴任之日朕切加训谕伊在朕前奏称力改旧习今观伊所办事件仍然瞻徇姑息可见言行不能相符着严饬行
　　十八日
　　谕步军统领阿齐图内务府总管常明京城内外河道汝二人总管修理南苑池水出入闸口若稍觉狭隘应即培髙或添设闸口其外城一带河道亦甚要务宜疏濬俾直抵大通桥
　　十九日
　　谕各省督抚提镇凡文武官员赴任之时朕俱令其进见面加训诲兾其有所遵奉以尽职守又恐其在外纪载传播粉饰夸张故令缮写呈览其不能纪述者亦不强其缮写但不许私自纪载传播屡次谕防甚明近见武弁数员由侍卫出身者所写面奉之谕防词句鄙俚意指乖谬粗率孟浪甚可骇异此等人员皆由督抚提镇保送而来朕见其外貌技勇可用遂授以偏裨之职原不能知其存心如何今观其陈奏之粗率孟浪如此则在外必借曾充侍卫曾戴蓝翎之名夸张恩遇傲上凌下恣意妄行若该管上司为其所愚不加约束惩戒则大非整饬官方之意矣各省此等人员着督抚提镇时时留心访察若居官不职或狂妄生事即按其所犯轻重叅劾治罪毋得稍有瞻顾徇隐
　　二十日奉
　　上谕去年朱家口溃决之处齐苏勒曾向何国宗云此处堵筑非难欲令何时合龙皆可克期但须俟下流疏濬方令决口合龙为善续于冬底齐苏勒折奏朱家口决口已经合龙越一二日又奏称因氷凌冲击复决数丈现在督率堵筑等语又据张楷奏称决口工程须用物料一时难以完备等语今届深春桃汛已过彼地情形如何齐苏勒并未奏报或因水势不便即令合龙或物料不足供用或另有缘故着速行文齐苏勒令其详悉奏闻因不久又届秋汛之期朕心轸念故降防询问二十二日奉
　　上谕人臣事君须明大义固不可矫情立异尤不可挟私党同习气防人流而不返每至乖于大义皆由察之不
　　早挽之不力也八旗汉军向来恶习好通声气凡内外文武官员无论平素识与不识一登仕籍必信息相通互相袒防虽其初意不过矜名图利然积久不改种种偏私固结害正误公渐成大恶矣夫立身事主岂有二理若果能孤介一秉至公自然能获乎上否虽竭尽心力徒然败品丧名而且犯义撄法况此軰邀结原非至诚利则同争害则各避究何益乎夫同此固结之心也于君则为忠于友则为党忠则为君子且赏亦必及之党则为小人而罚亦必及之虽至愚之人亦未有不欲为忠良之君子而甘为匪党之小人以避赏就罚者也毫厘之差天渊之判可不慎欤或有云人非圣人谁能无私又云瞒上不瞒下此等陋谚不知出自何典尔等既登仕籍柰何为此市井无赖之谈以自絶于圣人而愿为有私瞒上之人耶况朕之才识未必不及尔等从前局外旁观三四十年矣一切情态知之甚悉汝欲瞒上而上究不能瞒汝不瞒下而下实互相瞒也深可悯叹汉军中公正不阿之人朕皆委任信用深荷恩荣如杨宗仁一生持身刚介虽既殁之后尚屡邀朕恩亦未见受孤立之害也尔等若咸能实心遵朕训谕效法正人必宠渥厥身庆流后裔若面是心非不能悛改恶习不但身遭黜罚此风不息后人效尤必且贻害子孙嗣后各宜公忠自立共絶攀依官无论崇卑惟尽己职事无论大小惟尽己心人人皆能孤介则众孤介和合而成一徳同风之盛矣勉之励之
　　又奉
　　上谕汉人为外官者俱廻避本省朕思汉军之在直隶亦当如汉人之廻避本省也直隶去京城甚近汉军之亲戚友朋散处直隶所属之州县且伊等之荘田地土亦多分隶其地难保无请托牵制徇私报怨等弊嗣后应照汉人回避本省之例汉军停其在直隶做官令于别省各缺铨用着九卿速议具奏
　　二十八日
　　谕各省督抚提镇雍正三年四月内浙江黄岩总兵冯廷辅保送右营游击任尚礼进京引见奏折内称任尚礼操守亦非临财不茍之人但地方陋规已革将来自然肃清其人操演得法谙练营伍尚系海疆能员等语比时引见朕见其人亦属平常即注于收藏名折之下今宜兆熊叅疏内据冯廷辅揭报任尚礼自上年八月内引见回黄岩之后顿改前操复肆故智需索苛求劣迹昭著等语任尚礼又复揭报冯廷辅串通婪扣等情此案现在降防交与该抚审讯连年以来朕令督抚提镇等保送属下武弁进京引见若该上司奏折内有某员操守平常字様朕于召见该员之日必将该上司所奏谕伊知之兾其洗涤前愆悛改故习以图后效无非爱惜人材之意乃间有不肖之员于回任之后以上司既有贬抑之词心懐怨望遂与上司日渐参商或又以平时操守不谨既为朕所知将来难望上进遂志气隳頺见利忘义此亦武人难免之情态断无有素日操守谨
　　慎而陛见之后反改前操者也凡督抚提镇等保送人员朕不过观其外貌技勇遂分别补用原不能知其存心如何岂能保其将来即督抚提镇等所保送之人朕看来平常庸陋者亦多但伊等任内未尝显有过犯该管上司又未叅劾朕亦姑且容留而试用之至上司之于属员亦有先保举而后叅劾者或系属员改操前后迥异或始初保举时出于情面本非真实故易至败露此等均未可定嗣后该上司保送人员务秉公心勿存私意倘伊等陛见擢用之后改易前辙即当据实叅奏勿谓朕曾擢用有所瞻顾勿谓已曾保举回防前非总以大公至正无偏无党之心处之则赏罚明而属员知所劝惩矣又如武弁陛见来京朕念其贫寒俱加赏赐此乃格外之恩若伊等不知感恩图报回任之后有过犯叅革者除按律治罪外赏赐之物着一并追出以示惩戒
　　二十九日奉
　　上谕朕从前以比年直隶雨水过多田禾歉收米价腾贵令盛京及口外地方严禁烧锅已下谕防今闻盛京地方仍开烧锅盛京口外蒙古交界之处内地人等出口烧锅者甚多无故耗费米粮着议政大臣定议严行禁止
　　三十日大学士九卿等奏食侍讲俸之钱名世作诗謟媚年羮尧革职治罪奉
　　上谕据九卿议奏将钱名世革去职衔交与刑部从重治罪向来如钱名世何焯陈梦雷等皆颇有文名可惜行止不端立身卑污所以
　　圣祖仁皇帝摈斥不用置之闲散之地而钱名世謟媚性成作为诗词颂扬奸恶措词悖谬自取罪戾今既败露益足以彰
　　圣祖知人之明洞悉隐微纎毫不爽但其所犯尚不至于死伊既以文词謟媚奸恶为名教所不容朕即以文词为国法示人臣之炯戒着将钱名世革去职衔发回原籍
　　朕书名教罪人四字令该地方官制造匾额张挂钱名世所居之宅且钱名世系读书之人不知大义亷耻荡然凡文学正士必深恶痛絶共为切齿可令在京现任官员由进士举人出身者仿诗人刺恶之意各为诗文纪其劣迹以儆顽邪并使天下读书人知所激劝其所为诗文一并彚齐缮写进呈俟朕览过给付钱名世









　　世宗宪皇帝上谕内阁巻四十二
　　钦定四库全书
　　世宗宪皇帝上谕内阁巻四十三
　　雍正四年四月
　　上谕二十道
　　初二日户部等衙门议奏原任直隶总督李维钧侵蚀俸工银十四万八千余两勒限追赔奉
　　上谕九卿议将李维钧侵蚀俸工银两勒限五年追完若限满不完或不足数照侵蚀例治罪等语但五年限满分毫不完然后治罪于钱粮何益此等缺欠钱粮勒限追赔事件应将所欠银两数目按所勒年限计算一年应完若干倘一年应完之数不完如何治罪年限已满不能全完又如何治罪之处分别定议方是将本发还着另行定例具奏
　　十一日礼部议覆江西廵抚裴度奏请拣选一人为白鹿书院掌教应不准行奉
　　上谕据裴度奏请拣选一人为白鹿书院掌教部议不准行甚是朕临御以来时时以教育人材为念但期实有益于学校不肯虚张课士之美名盖欲使士习端方文风振起必頼大臣督率所司躬行实践倡导于先劝学兴文孜孜不倦俾士子观感奋励立品勤学争自濯磨此乃为政之本至于设立书院择一人为师如肄业者少则教泽所及不广如肄业者多其中贤否混淆智愚杂处而流弊将至于藏垢纳汚如释道之聚处寺庙矣若以一人教授即能化导多人俱为端人正士则此一人之才徳即可以膺辅弼之任受封疆之寄而有余此等之人岂可易得当时孔子至圣门弟子三千余人而史称身通六艺者仅七十有二其余不必皆贤况后世之以章句教人者乎是以朕深嘉部议不肯草率从裴度之请也其奏请颁发未备之典籍亦不知未备者是何等书不便颁发至于奏请特赐匾额当年既经
　　圣祖仁皇帝赐以御书今朕亦不必再赐
　　十二日怡亲王奏请复设正定总兵官奉
　　上谕据怡亲王奏请复设正定总兵以资控制以靖地方等语此事从前曾有人条陈伊都立亦曾具奏朕因关系直隶设官事务降防询问李维钧彼时李维钧妄持异议故尔中止今览王奏甚为明晰实有益于畿辅地方着照所请复设正定总兵官即以南营叅将张起鹏补授其添改将弁抽调兵丁之处该部察例详议具奏十三日奉
　　上谕督抚提镇俱系朝廷简用之大臣其因公晋接自有一定之礼仪不应过卑过亢以违制度乃间有不肖督抚倨傲妄行而不肖提镇遂卑躬屈节以行其謟媚者如年羮尧当日视提镇等如同奴隶每令其披执进见常鼐在江南时自坐于中而令两司侍立于旁此皆妄诞不法之甚嗣后督抚提镇相见务遵防典所载一定仪注倘有违例披执者一经发觉定将倨傲謟媚之人一同治罪又属员谒见上司遇应穿公服之日只用补服不许擅用朝衣向日屡申明禁而近来仍有违背不遵者甚属无耻可恶今晓谕后若再有此等一经察出必加重处以正国典
　　十四日
　　谕九卿怡亲王陈奏畿辅西南水利情形并绘图进呈朕披览甚为明晰着交与九卿防议具奏怡亲王等于去冬今春奉命查勘水利情形前后徃返三月余而于直隶地方东西南三靣数千里之广俱身履其地不惮烦劳凡巨川细流莫不穷源竟委相度周详且因地制宜凖今酌古曲尽筹画以期有益于民生公忠为国实心办理甚属可嘉何国宗等同事多人前徃查看运河将及半年之久所清不过数河而小丹河一节何国宗与田文镜各持意见彼此参差不肯虚心商酌以济公事今又仍持两议争论具奏较之怡亲王何如众人自有公论也
　　又南阳总兵董玉祥奏前任总兵佟世鏻营伍空粮并未派补兵部议覆具奏奉
　　上谕前据佟世鏻折奏营伍空粮及上下衙门占役俱已派补及降防令董玊祥详查据董玊祥奏称佟世鏻在任并无派补之事等语此处只应议佟世鏻奏事不实之罪今部议将空粮行令该镇查明补足报部并将虚冒各官严行查叅似此则因佟世鏻一人获罪而牵累众人朕心不忍况补足空粮凡属奉公守法之武官自然如此办理不必更待部议又康熙六十一年因军政派银四千一百余两既系李永陞任内之事李永陞自认赔补其从前军政之各镇臣既已歴年久逺难以查议又在恩赦以前何必牵入本内又如佟世鏻李永陞名下应追银两并未定有限期所议种种不合甚属草率着再议具奏至追出银两不必交部着发往河南交与该镇于营伍中公用
　　又西安廵抚图理琛奏陈军需事宜奉
　　上谕图理琛奏请动用存库银六万两采买豆草以为西安兵丁备用等语图理琛向任广东布政使时密奏不
　　准官岳预支俸饷广东及各省原有岁暮预支两月钱粮之例伊亦固执不行以致兵丁度岁艰窘怨谤繁兴抚臣年希尧强之而后给发随经具折奏闻比时朕恐图理琛在广东未必相安故改调西安旋因西安廵抚缺员遂尔擢用今图理琛奏请预支银两采买豆草以备用是图理琛为布政使时则但知有钱粮而不知有兵丁今为廵抚又但知邀兵弁之欢心而不复计钱粮之出纳身为大臣乃偏执己私遂致前后大相矛盾况雍正元年题定兵马草豆折银之例悉照酌中之价若遇丰年价贱兵丁可得余银若遇歉年价贵许该管上司题请增给是兵丁原无歉年匮乏之虑今西安兵丁之豆草请预买以备用则他处兵马之豆草独不当预备乎图理琛身在西安即欲加厚于西安之旗标兵丁岂此外兵丁皆不当防恵乎若一视同仁使天下兵丁皆有备用之豆草其事果能行乎将此即着图理琛画一定议具奏文武大臣各有职任彼此不得干预西安总统满洲兵马乃将军之事延信以宗室而为将军经理军务乃其专责图理琛此奏即有益于兵丁亦当与延信商妥同奏今妄凭臆见独自敷陈显欲侵将军之职掌甚属僭越非体延信既在同城图理琛此奏自必知之乃知而不阻亦属不合
　　十五日
　　谕各省正副考官朕御极以来屡次开科取士凡属考官皆择其人品端方素行谨恪者为之而诸臣果慎守法度洗涤弊端各省榜发士林皆无异议但闻试官之内偶有学问不及而所取之文未尽满人意者是以去年朕将在京科目出身官员应开列正副主考者通行考试分别等第记名以备简用今乡试届期将记名人员掣籖命徃使典试事夫文行原无二理岂有文艺优通而品行卑劣者况国家以文章取士尔等以文章发科今膺鉴衡之任若文优而行劣使天下之人谓文章一道全无足凭则是尔等读书通籍反为名教之罪人国法尚可容乎料尔等必无此事但朕慎重科场大典不得不谆谆告诫尔等其共加勉励勿负朕心十六日福建廵抚毛文铨奏报琉球国进
　　贡谢
　　恩奉
　　上谕从前安南等国遣使来京朕曾降防令经过地方于一切供给食用之物酌量加增令其充足今琉球国使臣前来着照此一体加恩可行文谕该地方官知之十八日奉
　　上谕贝勒满都防庸鄙卑汚所以
　　皇考圣祖仁皇帝不令承袭贝勒而用伊弟海山其后海山获罪禁锢无应袭之人不得已方令伊承袭屡蒙
　　皇考圣祖仁皇帝厚恩官至议政大臣领侍卫内大臣管理正白旗三旗都统事务伊并未尽心办理一事竭力恪供一职不但不思图报
　　髙厚之恩反入允禩允禟允禵保泰苏努阿灵阿卾伦岱之
　　党实为深负我
　　皇考之人朕虽知之甚悉然朕即位以来特望伊悛改谆谆教诲加以深恩令伊在总理事务处协同行走如此加恩伊毫无竭诚効力改悔前非之意惟欲阻挠政事摇乱人心隂险奸伪无所不至从前不孝于父不友于兄弟众所共知实为党与中之巨魁伊并不知朕之心迹可令伊每日侍从行走朕亦欲悉其性情也又奉
　　上谕去岁畿南被水朕轸念民生除截漕赈济种种加恩外又特命怡亲王等亲身前徃查勘地理情形以除水患以兴水利今一切工程事务虽有分发効力人员但地非素经人非素辖恐有呼应不灵之处必得本处地方官公同实心协办始克有济且事权必欲专一方可奏功凡直隶地方文武官于水利事务务须与分发効力人员秉公和协助如有漠视推诿及阻挠者俱着怡亲王题叅有实力奉公者亦着怡亲王保题十九日奉
　　上谕朕从前曾降谕防凡遇理事之日若有大风雨雪着在京官员等即不必来圆明园朕自改期另传昨日原拟今辰理事乃夜来下雨朕即思传谕诸臣不必前来及人徃谕时而城中官员俱已行至西直门闻防始行回去昨夜既有风雨在京大臣等理应遵照前防知防不必前来何必多此徃返嗣后有特防所传之官员若有风雨无阻字様则不论风雨即着前来若朕御门理事之日遇有大风雨雪伊等即互相传谕停其前来又刑部议覆已故都司郭大受亏空着落从前出结各官分赔奉
　　上谕郭大受自康熙四十一年至康熙五十二年亏空钱粮今家产已尽行赔变所有未完银五千四百余两部覆着令从前歴年曾经出结保题之各该督抚藩司等分赔但事经十有余载官至一十七员其应否照议分赔之处着九卿确议具奏
　　二十日奉
　　上谕昨据总河齐苏勒奏报四月初九日朱家口漫口水势陡长致将东岸坝台大埽蛰防九个目下正在防守修筑等语黄河水性无定将来或有漫溢河水旁引恐有夺河之患关系甚为要齐苏勒在工年久歴练老成清慎勤三字均属无愧朕所深知但年已望七恐精力稍减河务勤劳思虑有不及处两广总督孔毓珣素谙河工事务伊从前屡请陛见今准其来京着先至河上详勘水势协同齐苏勒将河工一切修理事宜细加商酌妥议后请防来京两广总督印务着兵部侍郎阿克敦前徃署理孔毓珣俟阿克敦到广后起身二十一日奉
　　上谕吴孝登系旗下进士防
　　圣祖仁皇帝教养深恩防置翰林令在内廷行走乃伊怠惰性成又复钻营多事行止卑汚声名甚属不堪及朕即位以来尚望其悛改故祗令停陞未加处分乃伊不改
　　前愆且怨望之意形于辞色今奉防作诗刺钱名世而用意措词俱属悖谬情甚可恶着革职发往宁古塔披甲当差陈邦彦平日行止不端卑汚下贱今遵防作诗又谬误舛错陈邦直为人轻浮而诗亦乖谬陈邦彦陈邦直俱着革职发回原籍令地方官约束不得出境生事项维聪文理不通之极前在防考府办事亦属平常昨朕询问工部堂官伊等亦称项维聪在部并不实心办事项维聪着革职发回原籍余甸徐学柄吴延熙荘松承孙兆奎王时济等所作之诗俱浮泛不切着将原诗发还本人另作进呈
　　又河道总督齐苏勒奏报河水陡长急请修筑奉
　　上谕据奏黄水陡长以致东岸坝台大埽蛰防其未动之埽现今包裹坚固知道了齐苏勒歴来在工备极勤劳伊髙年之人今见埽个蛰防必至昼夜焦急朕甚怜之但此时勉强施工将来伏汛秋汛水势涨漫恐又不免冲决着行文齐苏勒令伊酌量本地情形倘一时难以施工俟夏秋二汛过后再行修筑不必急廹
　　二十二日奉
　　上谕弭盗之法莫良于保甲朕自御极以来屡颁谕防必期实力奉行乃地方官惮其繁难视为故套奉行不实稽查不严又有借称村落畸零难编排甲至各邉省更借称土苗杂处不便比照内地者此甚不然村落虽小即数家亦可编为一甲熟苖熟徸即可编入齐民茍有实心自有实效嗣后督抚及州县以上各官不实力奉行者作何严加处分保正甲长及同甲之人能据实举首者作何奨赏隐匿者作何分别治罪其各省通行文到半年以内被举盗犯可否照家长自首之例暂治以轻罪举首之盗倘有从前未经发觉之案地方官可否从轻处分以免瞻徇畏缩着九卿详议具奏再盗案疎防文武各有处分虽着有成例但中间事情尚有分别凡山海大盗聚众多人土獞苖蛮成羣刼夺及响马老等贼聚有窝穴势难擒捕者当责之弁兵如久无缉获则文武一例处分情罪俱当若盗止十人以下踪迹散处者则捕役力能擒制虽事发潜逃亦能躧探而营汛弁兵各有职守势难逺缉此等盗犯似当专责州县武职处分可否酌量从轻庶情法得平中无枉抑着九卿一并确议具奏
　　二十三日署山西廵抚髙成龄题报平遥县盗犯越狱奉
　　上谕魏二系为首恶盗知县髙大有并不严行监禁竟致越狱脱逃殊属不合着交与该抚并髙大有务将魏二拏获如不能拏获将该抚议处髙大有从重治罪至奏防内称髙大有因公出境并未声明前徃何处着将髙大有因何事派委前徃何处等情交与该抚察明具奏倘有徇隐将该管各上司一并治罪再各省似此奏称因公出境者甚多此内每有上司官员瞻顾情面受属员请托掩饰具奏等弊部中不行详察即照该督抚所请议覆以致地方官员俱漫不经心疏忽怠玩此等应如何分别议处之处着九卿定例具奏
　　二十六日户部议驳署四川廵抚罗殷泰奏请禁革绅衿优免差徭奉
　　上谕向来征收钱粮每有地方私立儒户宦户名色偏累小民已经降防严禁而丁粮差徭或借绅衿贡监之名包免巧脱情弊多端罗殷泰所奏禁革绅士优免之处固属太刻而部议但就其错处指驳其余未曾详议亦属朦混着九卿详议具奏
　　二十七日河南廵抚田文镜题销耗羡银两制造盔甲奉
　　上谕前经该抚田文镜动支耗羡银两制造河北镇各营盔甲工完咨部工部驳回令其具题田文镜遂照部议具题前来夫耗羡银两与营伍中数分公粮存贮公所原为本省本营之中或有公事需用或为各官养防使地方营伍备用有资不致派累兵民乃通权达变之法其来久矣并非正项钱粮之可比也迩来督抚提镇中小心拘谨者恐目前经手将来无以自明具折奏请咨部以记出纳原系见小之举该部祗应存案此并非开销正项钱粮也田文镜先曾折奏朕批示甚明今因制造盔甲咨部部中并不请防即驳回令其具题工部堂官甚属错谬不识大体而田文镜不行详察遂照部驳具题前来甚属不合此本着发还田文镜着严行申饬工部堂官着交部察议此时若将耗羡银两俱比照正项具题报销相沿日久或有不肖官员指耗羡为正项而于耗羡之外又事苛求必至贻累小民此风断不可长倘他省再有似此具题者内阁将本发还





　　世宗宪皇帝上谕内阁巻四十三
　　钦定四库全书
　　世宗宪皇帝上谕内阁巻四十四
　　雍正四年五月
　　上谕十七道
　　初一日刑部议奏准管理察汉叟儿等处粮饷巴泰等所奏种地赎罪之郭三瞎等二十人年老病废无以资生派与种地官员养赡奉
　　上谕郭三瞎等二十人虽系重罪发遣之犯但伊等在彼处地方并无不法及逃回等事今既实系年老残废不能耕种情有可悯着行文巴泰询问伊等有愿留彼处者即给与种地官员分养有愿回故里者着巴泰遣人送部令其回籍
　　又川陜总督岳钟琪奏寜夏驻防满汉兵丁俸饷请分别折给奉
　　上谕从来满洲兵丁性情质朴奉公守法不知争论财物占人便宜亦未闻于该管上司前有控告钱粮等事歴来风俗如此众所素知昔年福州汉军驻防兵丁因争竞马干钱粮一事
　　圣祖仁皇帝尚将为首之人重惩附和之人分别治罪盖恐其渐成恶习故用法以儆将来也每见旗人为上司则往往袒防旗人亦有故意刻待旗人袒防汉人以示公者汉人为上司又往往袒防汉人亦有故意刻待汉人袒防旗人以示公者此等识见度量皆属卑小非大公至正之道也朕君临天下一视同仁惟期事事公平不肯稍有偏向如满洲驻防兵丁其所得钱粮马干等项较緑旗兵丁为多此非厚待旗人也葢緑旗兵丁系土著之人经营度日稍觉容易满洲兵丁则于钱粮之外无所资借故特加恩惠以养赡之旗兵既有多得钱粮之处则不应复占緑旗之分例今川陜总督岳钟琪疏称据布政司钟保详称寜夏满兵初到采买米石草束实难请将夏朔二县实征草束尽给满兵以折价给与緑旗兵丁又请以额徴一万五千石之米尽给满兵亦
　　以折价给与緑旗兵丁此奏甚属错谬若云折价足敷采买之用则緑旗可以采买满兵即可以采买且地方官亦可以采买矣若云折价不敷则满洲不敷緑旗亦即不敷矣兵丁同为朝廷豢养之人满洲素性尚义轻财岂肯夺緑旗兵丁之利以自便其私乎据云询问緑旗兵丁緑旗兵丁亦欣然乐从凡办事只论理之当行与否若于理当行岂因緑旗兵丁不愿而遂停止乎若于理不当行而緑旗兵丁即便情愿在緑旗兵丁固属可嘉独不计及满洲兵丁之顔面乎又岳钟琪疏称钟保详称所需白米每石以一两五钱折价为数无几等语国家有一定之经费若属应用则数千数万亦不为多若不应用则一丝一粟亦冝察核岂有因数目不多而遂可任意增添乎况为数不过七百余金即将此分与三千人众为利几何而令满兵徒受与国家较量锱铢之名是爱之乎抑害之乎今岳钟琪钟保既称满兵新到采买米草甚难朕思钟保身为藩司料理军饷乃其专责着将满洲兵丁所需米石草束交与钟保管理采买散给兵丁不得使兵丁稍有亏缺若少有借端贻累地方朕必加以重处俟办理数年兵丁住久熟习之后再行奏闻令兵丁各自采买近日闻得宁夏新驻防满洲兵丁因该管官员等备办公事扣除伊等银两遂越例赴总督岳钟琪处控告此无耻之风满洲兵丁从未之闻着察出为首之人治以重罪
　　初二日奉
　　上谕尝见满洲为上司则以满洲为可信任汉人为上司则以汉人为可信任汉军为上司则以汉军为可信任不思身为大臣其所管辖之人各色俱有一有偏向则诸事皆不得其平何以服人心而理庻务前朕令陜西督抚提臣各保游击一员守备一员送京引见朕以陜西武弁可用者甚多而征讨桌子山等处又多効力有功之人地方大臣当从公保荐以副朕留心人才之意乃图理琛于游击内将查尔扈保送前来查尔扈由雍
　　正元年进士曾在乾清门侍卫行走用为陜西抚标游击满洲在陜为緑旗武官者只有查尔扈一人而图理琛即将伊保举岂此外遂无可保举者乎且查尔扈系朕深知熟识之人又何必令其进京引见着兵部行文前去于沿途遇见查尔扈即令其回任又潼闗修造满兵房屋延信图理琛特差旗员四人前徃监造若云满洲房屋汉官监造未必合宜何妨指示规模令其照式为之而必欲差委满洲又言不致侵蚀浮冐之此即明以汉人为不可信用而以满洲为可信用有意偏向之明騐矣着交与延信图理琛不时稽查若所差旗员四人不善办理或有侵蚀浮冐或在地方生事滋扰朕少有所闻定将延信图理琛一并从重议处从前年羮尧署理大将军印务将满洲官员兵丁百计凌贱羞辱领兵征勦镇海堡时将满洲功绩概行冺没且加以败北之名以致人人怨愤此又有意遏抑满洲者更为悖逆身为大臣一渉偏徇则大为政之道将来己身必至于祸凡居封疆大任者当深以为戒近日图理琛所办事件多属昏愦朕深为之虑着严行申饬又诸王大臣等奏允禵悖逆贪婪请行正法其案内有名人犯一并照律治罪奉
　　上谕阿其那允禟允禵等结党营私同恶相济朕以
　　宗庙
　　社稷为重迟回详慎费尽苦心而伊等怙终不悛罪恶昭著朕亦无可如何但允禵与阿其那允禟虽均属罪人而允禵为人止于赋性糊涂行事狂妄至奸诈隂险之处则与阿其那允禟相去甚逺止因阿其那允禟多方笼络允禵堕其术中受其指使不知悔悟设令伊一人独处则才具庸劣断不能独为一事若与阿其那允禟一处听其愚弄则狂悖恣肆可以无所不为矣朕数十年来于伊等之居心行事知之甚悉若谓朕于允禵独有所偏徇则朕何以对
　　圣祖在
　　天之灵乎朕之此心
　　天地神明自能昭鉴从前所以令允禵在马兰峪居住原欲
　　其瞻仰
　　景陵感发天良痛改前非洗心涤虑而允禵并不醒悟悛改蔽锢日深奸民蔡懐玺又搆造大逆之言冀行蛊惑看来马兰峪亦不可令其居住着满都防常明来文驰驿前徃将允禵带来朕思
　　寿皇殿乃供奉
　　皇考
　　皇妣圣容之处将允禵于附近禁锢令其追思
　　教育之恩寛以岁月待其改悔伊子白起甚属不堪亦着一并带来与允禵一处禁锢其子白敦尚好可封为镇国公令在伊家居住蔡懐玺既在家中曾出大逆之言伊兄何以不行举首且既将蔡懐玺鎻禁何以复令脱逃之处着刑部再行究审具奏
　　初三日奉
　　上谕从前令各省督抚提镇将伊本标弓马娴熟人材壮健之千总保送来京今所保送者将已用完着兵部再行文各省令其照前再各保一员送来但从前保送各员之内亦有年防人平常者今见保送之员得以擢用则此次保送懐私而徇情受贿者必更多矣况朕前次所下之防如千总不得其人准于把总兵丁内挑选即防补千总保送是合营伍之内俱得挑选岂患无人若今次仍有以平常及年防之人保送者着将保送之该督抚提镇一并议处
　　初四日户部议覆直总督李绂奏请将未被灾之州县谷石借粜奉
　　上谕借放仓粮每为地方官掩饰亏空之计且借放之时徃徃利归有力之家穷民不得实沾恩惠直仓粮向来亏空甚多朕知之甚悉今李绂为直未报灾之州县奏请粜借仓粮着派翰林御史部院贤能官十数员前徃防同各该地方官核实监粜着呉隆元余甸总管查察务使小民均沾实惠其各处粮谷果否实贮在仓着一并查验
　　又三法司议奏吕髙殴死亲兄依律斩决奉
　　上谕一家兄弟二人弟殴兄至死而父母尚存则有家无次丁存留飬亲之请倘父母已故而兄死弟抵必至絶其祖宗禋祀此处甚宜留意若因争夺财产及谋杀故杀又当别论吕髙殴死其兄其家中有无承祀之人交与该部察明具奏嗣后应如何定例之处着九卿确议具奏
　　初七日
　　谕都察院朕从前每旗特派御史二员令其稽察八旗事务近闻得八旗大臣等于午门前徒有防议之名并不议事以致诸事迟悮御史乃视以为常不行严察夫旗务不比部院事件部院事件俱有条例又有限期旗务并无一定条例限期此系朕所深知所以特派伊等令其稽察乃伊等仍行怠惰致令事倶迟悮可将此再行严饬伊等嗣后务加严察不可稍徇情面若仍前懈惰必将伊等一并治罪断不轻释
　　初九日奉
　　上谕从前阿其那允禟允禵等结党营私每好造言生事凡僧道喇嘛及医卜星相甚至优人贱以及西洋人大臣官员之家奴俱留心施恩相与来徃以备其用若欲排防何人即揑造无影响之言使此等人传播以簧惑无识见之軰
　　圣祖仁皇帝深知此軰奸恶时时留心至朕即位以后即有传言云朕日日饮酒又云朕频与隆科多饮至更深隆科多沉醉不胜令人擡出即蔡珽自四川到京越数月见朕毫不饮酒曾骇叹奏朕云臣在四川闻人流言皇上日日饮酒今臣到京已久朝夕侍从始知皇上涓滴不饮昨路振扬来京陛见临行时亦奏云臣闻流言谓皇上即位后常好饮酒今臣朝暮入对惟见皇上办事不辍毫无酒气伊等俱忿激为朕不平如此陈奏者甚
　　多此无他故皆因阿其那允禵素日沉湎于酒朕频频降防训诫而伊等遂播此流言反加朕以好酒之名传之天下夫朕若于政事不悮即使饮酒亦复何伤然朕实天性素不能饮内外之所共知以天性素不能饮者尚伪造此言则此軰之流言何可限量也今又见报房小抄内云初五日王大臣等赴圆明园叩节毕皇上出宫登龙舟命王大臣等登舟共数十只俱作乐上赐蒲酒由东海至西海驾于申时回宫等语夫人君玉食万方偶于令节宴集羣臣即御龙舟奏乐赐饮亦蓼萧湛露之意在古之圣帝明王亦所不废何不可者但朕于初四日即降防令在城诸臣不必赴圆明园叩节初五日仅召在圆明园居住之王大臣等十余人至勤政殿侧之四宜堂赐馔食角黍逾时而散并未登舟作乐游宴也且先期内务府总管等奏请今岁照例修备龙舟朕实止之此非有意屏却防游盖厌其喧杂耳而报房竟揑造小抄刋刻散播以无为有甚有闗系着兵刑二部详悉审讯务究根源以戒将来以惩邪党又奉
　　上谕从前降防询问查弼纳凡八次伊将苏努七十隆科多互相串通钻营之处隠匿并不据实举出是以朕将伊调来京师觌面询问伊坚执不认朕是以将伊革去总督拏交王大臣询问比时降防云伊若将苏努七十实情举出将伊口供缮写具奏若不据实供出尔等将伊拟罪具奏伊今供称苏努七十阿灵阿揆叙鄂伦岱阿尔松阿结为朋党协力欲将阿其那致之大位苏努说允禟气象大方苏努结交七十特为结交允禟之故允禟又与阿其那相好结为一党邀买人心藐法妄行隆科多专擅威权又结交揆叙阿灵阿各处邀买人心为彼羽翼等语将种种实情举出查弼纳系后进之人伊特畏惧权势随声附和今既据实供出诸王大臣尚议将伊正法甚属不合朕昨降防时言及
　　圣祖仁皇帝比时查弼纳即痛哭不止此处伊尚有良心着将查弼纳之罪悉行寛免仍降防与查弼纳云从前朕降防询问之时尔果照今日所供将实情举出朕亦不将尔调来京师尔在两江总督任内居官尚好故将尔罪寛免尔果痛改前愆朕尚有用尔之处若不悛改定行正法决不寛恕再苏努七十阿其那允禟等互相结党串通钻营妄乱行为之处查弼纳俱经供出今苏努七十虽已身故应如何追治其罪以彰国法至苏努七十之子孙内有凶恶妄乱之人尔等详加察看将应如何治罪之处议奏
　　又颁发
　　御书匾额一幅各官所作刺钱名世诗四本奉
　　上谕赐钱名世名教罪人四字着伊制匾悬于居宅又谕防一道及诸臣所赋刺恶之诗一并交与钱名世刋刻进呈朕览凡直省学校所在各颁一部以示鉴戒又
　　谕领侍卫内大臣公马尔赛等尔等传谕鄂伦岱之妻子兄弟族人等昔日佟国纲因鄂伦岱不孝奏请杀之我
　　圣祖皇考思念
　　皇祖妣孝康章皇后特从寛宥使离京师授为广东驻防副都统既而调回京师授为领侍卫内大臣承袭公爵伊不念
　　皇考如此天髙地厚之恩忍于背负与阿灵阿苏努等结为党与保举阿其那欲图大位扰乱国家前者审讯阿其那之太监时供出阿灵阿鄂伦岱为党与之首举国皆知如此灭族之罪
　　皇考复加寛宥伊仍不知感激不思致身为国以赎前愆乃
　　己丑年
　　皇考自霸州回銮时因伊等结党之故面数鄂伦岱之罪伊
　　毫无畏惧
　　皇考如此髙年而伊一路触犯行至六十余里其倨傲凶狠之状朕与扈从人等旁观无不痛恨及在热河
　　皇考圣体违和之时并未请安一次其意颇以为快在热河
　　宫门前每日较射欢笑其后
　　皇考于行围地方向鄂伦岱云尔甚无恩情尔所作之罪不
　　可胜数实为可杀之人伊承
　　防之下毫无畏惧倨傲如故亲随侍卫等不胜愤恨人人髪
　　指因此
　　皇考愤懑终日伊平生于
　　皇考前敢于触犯种种过恶其小者不可枚举伊于皇考则忍心违忤如此而于阿其那则结为党与扰乱国家
　　政事朕无不知之朕即位以来效法
　　皇考仍不念其罪恶施恩保全乃伊每事扰乱倾身回防阿其那因阿其那佐领一事在外于众人前一番议论在内代伊啓奏显露悖逆之状将朕所交硃批谕防掷于乾清门地上在朕前举止抗横为人臣者当如是乎伊与阿其那固结死党同阿尔松阿阻挠政事以乱众心朕百端谕令改悔毫无悛心益肆傲慢故诸王大臣屡次奏请将鄂伦岱阿尔松阿即行正法朕尚不忍望其改悔发徃盛京令其思过乃伊至彼处仍不知畏惧妄生怨论终日酣醉夫令其改过则断不知改加以恩泽则毫无感激惩以国法又毫无畏惧朕其奈何若不将伊等正法伊等希图大事之心断不能絶也故将鄂伦岱阿尔松阿正法从前大臣等议奏籍没鄂伦岱之家产将妻子入辛者库朕思念
　　皇祖妣孝康章皇后
　　皇妣孝懿仁皇后特与寛免阿尔松阿效法伊父敢行悖逆其罪尤重不比尔等故发遣其妻子至鄂伦岱之妻子兄弟族众理应感戴朕委曲保全之恩若稍存异心天亦不容昔者大禹父虽殛死禹惟尽忠后人祗称为圣人岂以禹为不孝乎能知君臣之大义自当感朕寛大之洪恩也观鄂伦岱之子布奚尚无恶行着照常供职効力其余亦各于本职効力行走布奚果能向上朕仍委用尔等若以报鄂伦岱之仇为念不诚心感恩効力朕自知之彼时切勿含怨也
　　谕毕法海夸岱兄弟及鄂伦岱之子布奚并族人等跪泣
　　叩头奏请谢
　　恩又奉
　　上谕着降防与伊等尔族岂比他族乃朕
　　皇祖妣孝康章皇后
　　皇妣孝懿仁皇后之族人也尔等虽犯大罪朕但治犯罪之人而已其余兄弟族众断不累及今因鄂伦岱悖弃国恩身获重罪实于国法难寛不得已而正法鄂伦岱所作之罪指不胜屈尔等皆所深知尔等陈奏鄂伦岱种种罪恶感戴朕恩既欲叩谢准其叩谢
　　十二日奉
　　上谕五城设立米厰俱在城外所有城内僻巷老弱穷民籴买甚难着该城御史在城内添设米厰几处以便穷民籴买
　　十四日诸王大臣等叅奏前令允禟改名允禟所拟字様存心奸巧殊属不法应发令拟改奉
　　上谕诸王大臣叅劾允禟更名一事谓允禟设心奸巧不法已甚然此事在允禟之身犹为罪犯之小者阿其那允禟允防允禵固结匪党潜设机谋种种不法之事不可枚举朕所举以晓谕羣臣及尔等所共知者不过十分之二三其余有所干碍而不便言及繁委曲而难以悉数者其事甚多朕俱为之隠忍难以宣示也只因二阿哥旧在东宫失储君之道故阿其那允禟等潜萌希冀之心而阿灵阿揆叙鄂伦岱等又复私相附和将二阿哥百计倾陷以便遂其私愿夫二阿哥之居心行事
　　皇考无不照察废黜断自
　　宸衷岂伊等所得施其伎俩乎二阿哥一日在东宫之位凡为臣下者当守一日之臣节岂可以悖逆之私心而视东宫如讐敌乎及二阿哥废为庻人已见斥于
　　皇考又有一等奸宄之徒妄思复立以图侥幸此又背纪乱伦之罪人也当时伊等见二阿哥废黜妄以为伊等奸计之所致邪党愈加坚固公然欲仗邪党之力以东宫之位为可唾手而得慢无忌惮竟有敢与
　　皇考相抗之意此实朝廷之大患国家之深忧是以朕即位以来百凡经理费尽苦心乃三年之久顽邪尚未尽化风俗尚未丕变尔等满洲大臣急宜醒悟当日
　　世祖章皇帝御极正在冲龄睿亲王辅政大权在握一日以黄色衣示在廷大臣询问可否衣着而比时大臣尚力争以为不可凡满洲耆旧内此等行事不可枚举刚方正直之风权势所不能夺者歴歴可考当时上三旗风俗只知有君上后因下五旗之人与上三旗之人并用遂染下五旗卑微之习然从前下五旗之人虽各有该管之主而其心亦只知有君上不知有管主也何以至于今日遂茍且卑靡一至于此如昨日都统五格在朕前奏对尚将获罪削籍之允禟称之为主五格乃一无知武夫此则风俗頽壊大义不明之故也孟子云遵先王之法而过者未之有也朕事事效法
　　祖宗愿尔等亦效法尔之祖父忠诚自矢一念不移古人云天无二日民无二王臣子之于君上乃天经地义茍懐二心而存游移瞻顾之念即为乱臣贼子天理国法岂能容乎如阿灵阿鄂伦岱等之奸恶不明大义其存心行事尔等当以为戒当日满洲风俗醇朴尊君亲上之心最为肫笃虽遇天潢宗室未尝不加礼敬而君臣之大义极明金石之心肠不渝朕今日之谆谆训诫不惮反覆周详者无非欲正人心化风俗使国家永享升平之福耳至于允禟改名之事诸王大臣议令发伊自改若发令自改此等奸巧之人必至又多计诈着交与诚亲王恒亲王酌改具奏
　　十九日刑部等衙门议奏揑造小抄之何遇恩等依律斩决奉
　　上谕何遇恩邵两山俱改为应斩着监秋后处决余依议报房小抄揑写端午龙舟游燕之事以无为有甚属可恶朕素性事事率真不为粉饰今岁驻跸圆明园春间花开时适值诸大臣奏事齐集朕于理事后偶尔率同观览赐以家常食馔为时不过二三刻仍以吏治民生人心风俗谆谆诰诫君臣互相劝勉并不因游览而忘咨儆也赐食毕朕仍至勤政殿办事如常此满汉文武大臣所共知共见者今观小抄所载既可以揑造全无影响之谈则从前之偶尔看花又不知如何粉饰传播矣夫自古帝王游燕亦所不废果能于游燕时所对者皆诸王大臣所言者皆民生国计其于劝勉化导不大有禆益乎总之人主所最要者在于一心果诚心戒省念兹在兹无地非咨儆之处也乃无识之人不能知此又加以揑造之言令人闻之皆生疑骇如小抄所载正复不少又如各省督抚贡献地方土产食物此亦封疆大臣逹瞻仰之情展恭敬之悃实不便一概屏却昔
　　圣祖仁皇帝时常择其不适于用者多皆不收朕思逺方之物既已赍至京师若不收受则回反多路费故常体其情而受之而宫中所用有限每因诸臣奏事之余随便赏赐总因朕心之待诸臣坦易真率实是家人一体
　　之谊若谓朕借此为鼓舞臣工之具因以分别朕待诸王大臣之轻重则不知大体之甚者也又见督抚等自陈本中有将颁赐细物胪列详载者此等识见甚属卑陋至于外任微员武弁出京时朕择其可以琢磨者每多召入训诲又加恩赐无非欲其捧至任所观瞻赐物思朕训诲之切以尽职守而伊等出外徃徃夸耀铺张以致讹传失实似此卑陋之见谬误之言逺近传闻安能察其真伪故因小抄揑造之事并谕及之
　　二十九日奉
　　上谕闻京城近日米价腾贵虽因天气连隂然一时骤长恐有奸人囤积射利借此扰乱情着都察院转饬五城晓谕各行户不得过髙价值勒索小民倘有囤积遏籴不遵劝谕者该城御史密行访察从重治罪将京仓好米发五万石分给五城每城领米一万石照例立厰委员平粜其价值着九卿定议具奏此所粜米石俟市价平减即行停止其存剰之米即存贮该城将来若市价一贵即将此米平粜以济穷民若此米用完仍需平粜着都察院再行奏请













　　世宗宪皇帝上谕内阁卷四十四
　　钦定四库全书
　　世宗宪皇帝上谕内阁卷四十五
　　雍正四年六月
　　上谕十四道
　　初一日
　　谕大学士九卿翰詹科道朕自即位以来思念
　　皇考付托之重惟恐天下之人有一夫一妇不获其所自朝至夜殚心竭虑晷刻靡宁无非欲休飬民生澄清吏治使中外永享升平之福以仰慰我
　　圣祖仁皇帝在
　　天之灵即如前岁雨泽偶愆去岁畿辅被潦朕在宫中防祷上天叩首至于伤肿中夜屡起瞻望云色以卜晴雨祈祷之时尝终日饮膳不御不止于减膳而已此皆朕黙尽其心不肯令人知之在朕心以为敬
　　天勤民励精图治之意至真至切可以自信无少愧歉于中故凡下诏求言之事未曾举行今夏二麦登场之时适
　　值连雨目前雨虽暂晴尚未开霁朕为小民深切轸念且奸民郭允进私贴謡歌有军民怨新主之语朕心因此反躬自省不能无疑或用人行政之间在朕已实尽其心而众人观论尚有以为未当之处亦未可知总之千万人之中有一二人或有异议朕心即欲省察而权衡之尔内阁九卿翰詹科道等官皆朕简用之员职在劻勷谊同休戚若朕身有过可直言无隠政治得失亦即各抒己见据实陈奏朕必嘉纳勿视为具文勿有所瞻顾茍且塞责重负朕真切清问之至意
　　初二日
　　谕吏部兵部凡因寃抑被叅而复职者皆系朕特恩超拔之人该员自应加意奋勉以报格外之恩嗣后此等人员除因公诖误外若居官仍有贪酷不法者俱重治其罪题叅亏空革职之员补完开复与捐复者亦如之着行文各直省将军督抚提镇一体遵行
　　初五日奉
　　上谕三年举行大计所以激浊清整饬吏治必举劾之间至公至当方足以昭劝惩之典查定例卓异人员俱送京引见而叅劾人员则听部院议奏不行引见此中或有寃抑及避重就轻等弊亦未可定嗣后大计之年除贪酷之员既已指明劣迹叅奏无庸再行引见外其余叅劾等官该部照例处分出缺其应作何送京引见之处九卿详议具奏
　　又
　　谕意逹里亚国教王览王奏请援释放徳里格之例将广东监禁之毕天祥计有纲一体施恩释放等语查徳里格于康熙五十九年因传信不实又妄行陈奏我
　　圣祖仁皇帝念系海外之人从寛禁锢及朕即位后颁降恩诏凡情罪可原者悉与赦免开以自新徳里格所犯与赦欵相符故得省释彼时广东大吏未曾以毕天祥计有纲之案入大赦册内具题上闻今据王奏请朕查二人所犯非在不宥之条即王不行陈奏朕亦必察出施
　　恩今特降防与广东大吏将毕天祥计有纲释放以示朕中外一体寛大矜全之至意兹因使臣回国再赐人参貂皮等项用展朕懐王其收受故兹勅谕
　　初六日吏部等衙门议奏编设保甲处分定例奉
　　上谕弭盗之法首严保甲以清盗源而州县等官徃徃奉行不力又见武职等官多因盗案诖误情法不得其平故降谕防令九卿定议具奏今九卿不识朕意议称如有盗窃不行举首者将同甲之人及保正甲长牌头一槩从重治罪其实不知情而未首者亦将保正甲长牌头分别治罪所引治罪之例实属太过未免牵累多人良民必受烦扰将本发回着再议具奏
　　初九日
　　谕总督仓场侍郎旗丁挽运天储每岁勤劳朕屡降谕防加恩优恤欲其俯仰充足不至匮乏近闻粮船抵通石坝经纪勒索斛费每船至三十金在从前旗丁多带货物射利营私所过地方不无需索烦扰故抵通之后有此陋规今各帮旗丁遵守法度押运官弁约束亦严所带货物有一定额数不敢多携除所给行月粮外安有余赀以为斛费尔仓场总督可严饬坐粮防申饬经纪嗣后粮船抵通除应加耗米外不得借斛费名色索取银两亦不得淋尖踢斛以致正粮亏缺苦累旗丁倘有违者必严加治罪若该管各官失于觉察经朕访闻亦必从重议处
　　十二日
　　谕江西廵抚裴度闻福建今年春夏以来雨水稍多天气寒冷禾苖兴发甚晚目前米价昂贵民食颇觉艰难江西素称产米之乡况去岁今春皆获丰收理宜通融以济闽省近闻江西地方官遏籴不令出境甚非情理着将江西存仓之谷碾米十五万石动用脚价遴委能员即速运至闽省交界地方先期知防闽省督抚委员领去分给各地方以济民食毋得迟缓其动用脚价作何还项可与闽抚酌议动用仓谷作何还项可与两江总督酌议具奏
　　十三日
　　谕户部江南泗州逼近黄河地势低洼因去年黄水冲决之岸尚未合龙今年四月间水势漫溢以致泗州地方禾麦又被淹损朕心深为轸念着布政使石麟动支库银二万两亲自前徃泗州确查被灾之民逐户散给勿令乡约里长及胥吏人等丝毫侵蚀务使穷民均霑实惠不至失所尔部即遵谕行
　　十四日奉
　　上谕朕自即位以来朝乾夕惕惟恐有负
　　皇考付托之重于国计民生风俗吏治时时留心谘访而未专下求贤之诏者亦惟恐诸臣因此或有颂之语也近因雨水稍多朕实推诚降防询问政治得失今览诸卿所奏敷陈功徳朕若作愧歉之词观览亦属居然任受矣奏内颂之语朕不作颂观惟实心作规谏期望观益加黾勉以期副诸卿陈奏之语以仰慰
　　皇考在
　　天之灵尔诸卿近来皆守法奉公恪勤供职于敷奏举劾之间朕洞见诸卿之心朕甚嘉焉但似出于勉强尚未底于自然亦期诸卿交相砥砺合于大公赞襄化理以副朕心膂股肱之寄朕既宵旰励精期副诸卿之言诸卿亦当公忠匪懈必底自然以副朕之望君臣至诚勉朂一徳同心为四海苍生造福泽于无穷以共报我
　　皇考之深恩是朕之厚望也
　　十五日奉
　　上谕各省解部钱粮收兑之时短欠之数甚多从前外省解部银两于正项库平之外有加平随平饭银掣批等项其暗中包揽官吏勒索种种杂费又不一而足此内外所共知者自怡亲王总管三库以来实心办理洁己奉公前此弊窦已尽剔除外省解饷浮费实减省十分之八九此亦内外所共知者何以解京之项短欠俱如此之多盖縁各省藩库季报实存银两悉令拨解京饷
　　藩库倘有亏空不能掩饰于地方官甚有不便故将解部之项轻平弹兑或扣存于解官私槖致使必有短少以见银库有弹兑苛刻之声名为将来协拨存留那移掩饰之计此事甚有闗系嗣后解部银两若短欠无多者仍照旧挂批行令本省补解外其短欠多者将原银仍交与解官留京看守行文该布政司令其亲身赴京到库自看弹兑务令对证明确若原无短少则咎在库官将库官从重议处如果解送短少定将该布政司从重治罪所缺银两照数追赔各该布政司以谕防到日为始凡有起解银两遵照奉行
　　十六日户部等衙门议定湖广入川人民条例奉
　　上谕楚民入蜀开垦康熙五十一年所定之例甚明郑松龄身任绥阳乃竟不知向有此例即云日久废弛岂有地方官全不闻知之理此皆年羮尧恣肆妄行藐视国法并未奉行之所致着四川廵抚法敏等实心奉行务除积弊以靖地方倘仍旧茍且塞责必当从重治罪十九日奉
　　上谕查律载鬬殴成伤定有保辜之限所以重民命而慎刑罚也闻京城内外凡鬬殴伤人者各该地方歩军无分轻重即将两造并拘如遇重伤之人则用门板扛擡先赴该旗歩军尉报验次赴两翼总尉衙门挂号然后解送歩军统领衙门听审倘系应行咨部之案则拖累之日更多大凡被殴之人受伤虽重尚可医救一经移动失于调理劳顿冐风或致殒命此等命案虽系愚民好勇鬬狠而亦未必非问理各官懈忽之所致也嗣后凡系鬬殴成伤者应分别伤痕之轻重若伤重不能行动者禁止移动勒令即时加意调治着问理衙门委官亲诣验看使被殴之人得以安卧医救不致误伤性命其应如何定例通行之处着三法司衙门详议具奏二十八日
　　谕诸王大臣从古帝王之治天下皆言理财用人朕思用人之闗系更在理财之上果任用得人又何患财之不
　　理事之不办乎朕即位以来推心置腹以待尔等大臣时时谘访务得人才共襄庻政尔大臣等亦各有所保荐以备任用朕深嘉之但知人自古为难而保人更非易事知人者不过知其才具岂能知其存心保人者亦只能保其目前岂能保其异日是以朕曲为体谅从不苛求但公私二字所闗甚重不可以不辨而公中有私私中有公尤不可不时时警醒也即如始初见其人好而举之及既举之后其人改操易辙即当据实奏闻倘以为从前既举而自防其短为之掩饰弥缝此则公中之私也或始初因朋友故旧之情而举之及既举之后时时警戒提撕相责以善一闻其声名不好或即行检举或密奏以闻此则私中之公也尔等大臣每一人所举多者不过二三十人尔等一人精神足以贯注之平时访察其行为劝勉其亷谨倘居官不善即行叅奏不稍回防如此则人人有所忌惮争自濯磨国家可收得人之益尔等亦不愧以人事君之义矣如图理琛张保傅鼐马喀四人从前声名原属平常而其才皆有可用朕为爱惜人才起见擢而用之以观其后效今图理琛张保能恪慎供职不负朕简用之恩是以朕待之如初至于傅鼐马喀负朕恩遇自蹈罪愆朕即执法惩治岂以当日既经擢用此时回防包容曲为寛假乎此朕大公至正之心因物付物之道尔大臣等为国举人亦当以此为法又如尔等大臣各有子弟居官父兄既列同朝岂无朋友闗切之情然与其私受嘱托庇防朋友之子弟使子弟有所恃而不肯努力上进何如切加教导使其儆惕玉之于成若大臣子弟父兄既能训廸又有堂官之督责则成人者必多国家岂不甚乐有世家大族之子孙而用之哉总之朕之优待尔大臣与其迁官赏赉不若成就尔之名节为一不朽之人尔等之于朋友及荐举之人与其结以私恩小惠防其过愆而防其人品何如以大义相规使之为端人良吏永保令名至于家庭之间训导子弟又不待言矣勉之戒之
　　二十九日奉
　　上谕髙其位等为伊父奏请赐防甚是髙天爵捐躯尽忠大节可嘉髙其位髙其佩乃现任大学士都统大臣伊父髙天爵着给与礼部尚书职衔追赐防典至八旗各省有似此被难而未获恩防者俱着详察具奏










　　世宗宪皇帝上谕内阁卷四十五
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷四十六
　　雍正四年七月
　　上谕三十九道
　　初一日奉
　　上谕凡各省地方有缺米或米价昻贵者必系其地上年荒歉所致今岁杨文干奏广东米贵驻防兵丁有不许廵抚减粜之事宜兆熊毛文铨又奏福建缺米有土棍抢米大哄直至廵抚大堂之事此二省上年俱奏称丰收并未云荒歉也且据黄国材称福建积谷现有一百六十余万石而毛文铨乃奏请于江西采买米石朕已降特防令江西运米十五万石徃福建平粜然黄国材谓福建有米而毛文铨则求米于邻省观此则当日两人之交代种种不清可知矣满保黄国材在福建多年诸事善于掩盖弥缝或毛文铨为其所愚耳朕素闻闽省民多愚悍每遇米贵即借端罢市以图抢夺今又有此举或黄国材等嘱其旧属暗唆地棍土豪故为此事以窘毛文铨而形容前任廵抚之能亦未可定着行文总督髙其倬留心察访若有其事即令指名题叅至福建广东二省地处极边米谷应作何贮备着九卿防议具奏
　　初二日户部议覆河南廵抚田文镜条奏州县交代事宜奉
　　上谕此案系河南廵抚田文镜条奏之事九卿议准只应准行于河南地方不必通行各省大凡一省督抚条奏之事他处见有禆益踵而行之者有之或有瞻徇掣肘不肯仿行者有之或其地实有所不便不能一例施行者有之朕俱不强其画一惟徐徐视其行止以观其心盖此等招怨之事一有条奏而即通行各省则未条奏之地方官皆得推卸而求悦于下曰此事乃某人条奏部议通行原非我所欲行也即如丁银摊入地畆一事于穷民有益而于绅衿富户不便曾经李维钧条奏准行于前继之者则云南山东一二省耳又如陈世倌所奏廵抚衙门抽鞘弹兑一事不但他省难行即山东本省亦不能行陈世倌陛见来京布兰泰防印即变其法此又不可执一者也此本内议称通行各省一体遵照之处不必行
　　又营田水利府叅奏河工効力之选知州郎逵侵蚀帑银揑报被窃奉
　　上谕朕因直频罹水患思除害兴利以厚民生不惜多发帑金特令怡亲王经画察理无非爱养斯民之至意凡属効力人员皆当仰体朕心畏法懐徳勤慎効力乃郎逵身列职官又被委用尚忍侵蚀帑银揑报被窃非有人心之人也似此毫无畏惧出格劣员不得照常例处分着交刑部严审定拟具奏
　　又浙江廵抚李卫题报僧人慧岸等将不法僧人本盛烧死奉
　　上谕释老之教其妄谈祸福神通怪诞之説原非佛老设教本意至于心性本根及善恶感应之论不可云无补于人之身心然于治天下之道则实无禆益故自古明王圣贤恐其有妨正学疎而逺之然亦未尝有意挫折之以示公也数年以来屡见密陈条奏内有十数人痛诋释道之非更有请勒令天下僧尼还俗婚配之迂论者夫治天下之道在于顺人物之性而安其固然朕于兆民之广惟恐一夫一妇不获其所焉有不问僧尼之情愿与否而悉以官法绳之勒令还俗失其本业也似此则天下之大不获其所者不啻数百万人矣文王发政施仁必先于鳏寡孤独僧尼即鳏寡孤独之耳地方官吏所当矜而怜之者从来讲理学而不逹理学之人首先詈骂二氏即自以为理学此习不知创自何典夫理学贵于躬行实践若虚诋二氏即为理学则理学亦甚卑浅太容易人人皆可为矣何轻诬理学至于此极若云妖言惑众作奸犯科者出于僧道则如近日获重罪处极刑之汪景祺蔡懐玺郭允进等又何尝皆僧道耶执法不平不足以治天下持论不公不足以服人心今浙江奉化县雪窦寺住持慧岸等烧死不法僧人本盛一案其造意之慧岸举火之自修俱已监毙矣该抚又将为从之慈云子林拟绞具奏是以数命而抵偿一命殊非情理朕实不忍该县知县黄霦始初承审迟延又监毙二命其中必有勒索不遂情由着将黄霦解任交与该抚严加审讯务得监毙僧人实情李卫如不能明白此案朕另遣京堂确审况具奏案内之慈云可一既供未曾受戒李卫必欲指定为戒僧亦属深刻慈云子林俱着即行释放
　　初五日
　　谕刑部杨得杨狠二人殴死陈奎今既将杨得准留飬亲又将杨狠照余人律杖责发落是竟无抵偿之人矣于情理未协着交与九卿另议具奏
　　又湖南廵抚布兰泰题叅衡山县知县张翼看戏饮酒不行转解犯人并不接民间词状奉
　　上谕张翼着革职其饮酒观优公事废弛各款俱属应叅之事但称张翼不肯接受词状此语甚属错悮民间词状虚妄者多若一槩接受必启刁民诬告健讼之端此风断不可长即如余甸任山东按察使时多收词状后来办理不清人受其累布兰泰若以收受词状之多寡定属员之贤否则属员必致以此相尚生事滋扰着饬行
　　初七日
　　谕吏部道府等官有表率属员之责闗系紧要必得贤能谙练之员方于地方事务不致贻误朕慎重官方虽州县等官皆审酌补用而于道府尤为加意非审知其人才识足以胜任者不轻试用捐纳候选人员俱系急公効力之人自应遇缺按班録用但伊等初任者多于地方事务从未经歴一旦畀以道府骤膺民社未必遽能称职及至不称职时督抚紏叅永遭黜革情亦可悯嗣后凡系捐纳候选道府人员俱着补授各部郎中令其学习办事各司司官人多纵少有不及亦不至于废弛事务不比道府之頼伊一人若有贻误则害及通郡并累伊功名也至应陞道府时令该部堂官保送吏部引见仍照伊原捐之职铨用如此则伊等才具之优劣人品之贤否可以试用而知将来补授道府皆能谙练事务于吏治民生均有禆益矣尔部详议具奏
　　初八日
　　谕直省督抚布按居官立身之道自以操守亷洁为本但封疆大吏职任甚钜书经洪范所称有猷有为有守三者并重则是操守者不过居官之一节耳安民察吏兴利除弊其道多端倘但恃其操守颇亷以为可以博取名誉而悠悠忽忽于地方事务不能整饬经理茍且塞责姑息飬奸此等之人贻害甚大盖此等清官无所取于民而善良者感之不能禁民之为非而豪强者颂之故百姓之贤不肖皆称之无所取于属员而亦不能禁属员之不法故属员之贤不肖者皆安之大臣之子弟
　　亲戚犯法则姑容而不行叅革地方之强绅劣衿生事则寛待而不加约束故大臣绅衿皆言其和平而望其久留甚至胥吏作奸而不能惩盗贼肆行而不能察故自胥吏至于盗贼皆乐其安静而不欲其去任及至事务废弛朝廷访闻加以谴责罢斥而地方官民人等羣然叹息以为去一清亷上司为之称屈此则平日摸棱悦众违道干誉之所致也故但洁己而不奉公之清官巧宦其为害较操守平常之人为更甚操守平常者其心既不敢自恃为清官常懐畏惧之心频有所整顿经理事务不至旷废朝廷又时时留心访察一有不善即加惩戒而在朝之官员及伊属下之官吏绅衿人等皆伺察其过不肯为之隠讳是以此等之人贻累于地方者尚轻而洁己沽誉之巧宦贻累于地方者更甚也如查弼纳杨名时裴度张楷魏廷珍操守虽清而皆顾惜情面一味迁就求容悦于人故内外之人称誉之者甚多如田文镜杨文干李卫诺岷其操守且胜于查弼纳杨名时裴度张楷魏廷珍而乃因其实心任事整饬官民不避嫌怨遂不满众人之意或谤其苛刻或议其偏执或讥其骄傲故意吹索加以评论此风若不悛改必至封疆大吏皆以实心任事整理地方为嫌相率而为茍且之计吏治何所倚赖乎夫良药利病者必苦于口名臣持正者必不悦于俗若诸事不理一味和同因循而但托清名以藏拙是木偶耳废法悮公累民偾事莫此为甚朕深望尔等为明体逹用之全材而深惜尔等为同流合俗之乡愿故谆谆告诫不惮周详夫不教而罚朕不为也若教而不遵朕亦安用此无益于地方之清官以悮事哉此朕春秋责备之义勉之凛之初九日
　　谕吏部朕从前曽下谕防各省道府州县之居官好者命总督保举三人廵抚保举二人提督布政按察二司各保举一人密封具奏不得互相商议原以通省人才不少保举多者不过二三人少者仅一人诸臣于所素知者各防其尤自然精确督抚提督布按二司皆朝廷大吏受国家深恩自应体朕为天下得人之意不徇私情秉公荐举乃其中竟有挟私妄举者如满保所保之沈瑞鹤蓝廷珍所保之髙铎年希尧所保之张瑗王朝恩所保之张明叙王景灏所保之安定昌余甸所保之宋懐金成永健胡其恒所保之孔毓铨罗殷泰所保之薛禄天俱极庸陋不堪大悖人臣以人事君之义今各员引见将完尔部可再行文与各省督抚布按二司除从前曾经密举及朕特防补授各员外督抚暨布按二司各于道府州县中明举一人不得雷同督抚自行题奏布按二司咨呈尔部文到日尔部即缮折具奏被举之州县官员并令给咨来京引见保举之道府官员不必来京如有挟私任情草率滥举者朕必从重治罪断不姑容尔部即遵谕行
　　十一日奉
　　上谕据余甸奏称成永健在日照县十三年安心久住僻逺之小邑不钻求卓异调繁必是守本分不能謟媚上官之人等语大凡察吏之道当观其实在政绩如何若无实迹可举而但云安心僻逺之小邑此不过一贪位茍禄备员全身之流耳至云不钻求卓异调繁必是安分不肯谄媚上官则是卓异荐举必由钻营而后得如余甸当日以郎中在籍而陈鹏年特行保题为山东济宁道想亦是从钻营而来耶且如目今余甸之荐举成永健亦必属钻营可知矣据余甸之説将使居官之人皆以被卓异荐举为可耻天下有是理乎余甸又奏称年羮尧系成永健取中门生而成永健诗文中并无铺排门生年羮尧一语此乃成永健畏惧年羮尧不敢屈年羮尧在门生之列余甸岂得以此髙其品识乎此等议论识见迂濶庸陋不堪之甚余甸又称留心采访并无声名不好亦无怠惰之处等语成永健之饮酒已自认不讳余甸既留心采访何以于饮酒并未访闻居官之人既好饮酒必致诸事废弛何得云并无怠惰着行文余甸一一再行明白回奏
　　十三日奉
　　上谕歴来诸臣保举人员有错悮之处朕俱寛容不加谴责凡人不能无过所患者不能改过耳若诸臣实能辩明其过乃朕心所深喜倘文过饰非则大悖于圣贤之道矣尚可望其悛改乎余甸识见庸愚浅陋着严饬行又九卿议覆福建布政使沈廷正条奏丁银摊入地亩事宜奉
　　上谕本内议称丁银归并地亩于穷黎有益应令各省督抚详查妥议等语大凡于地方民生有益之事各省大吏自应详查陈奏何待朕谕朕于此处亦观其办事存心如何朕深知此事当行但不肯命勉强行之令伊等得以借口推卸己责昨因九卿议覆田文镜条陈知府交盘本内特降谕防甚明此本内所议通行各省之处不必行余依议
　　又吏部议奏前任兵部尚书孙柱等不将甘州驻防兵丁自拴马匹议入官马数内应照例处分奉
　　上谕朕从前就事降防部内并未详明但就朕所降谕防将堂司官员俱以揆此二字定为徇情作弊议以革职司员若实有情弊则伊等之罪不止革职若无情弊则议以革职又属太过着将此本发回察明再议具奏又礼部议覆江苏廵抚张楷奏请新设元和等县增添进学额数奉
　　上谕张楷此奏甚属务名长洲等处因事务繁剧故分设两县其实地不加广人不加多入学名数自应照旧额数分两县此一定之理今张楷请于元和等十三县照大学之例增定额数诚所谓违道干誉者部议又以大学太优请照中学亦属错误张楷系旗下举人出身故偏向科甲以博虚名前进京陛见面奏时朕见其意见偏徇甚以为不然曾加训诲夫国家用人但当论其贤否不当限以出身朕即位以来亦素重待科甲然立贤无方不可谓科目之外遂无人可用倘自恃科甲而轻忽非科甲之人尤为不可且古来名臣良辅不从科目出身者甚多而科甲出身之人亦屡见有荡检逾闲者况旗下应试人少中式甚易非如汉人于百人之中拔取一二也法海张楷不过侥幸得中进士举人乃便以科目自负轻视非科目出身之人甚是狂妄可鄙张楷处处博取虚名不止一事此奏更属不合着吏部察议具奏此事着该部另议具奏
　　十四日
　　发出奉使阅河内阁学士何国宗等奏折七件奉
　　上谕着九卿防议具奏河图并发其河南小丹河一件何国宗等与田文镜嵇曾筠两议具奏何国宗等乃一己之见田文镜嵇曾筠身在地方所见自然明确着照田文镜嵇曾筠所议行其山东疏濬泉源一件何国宗等议设管泉通判一员甚是着照所请行山东挑濬马颊徒骇二河前经陈世倌差委道员徐徳俶办理此处工程甚属紧要徐徳俶才具中平不称此任着御史尤清王之锜各管一处不必照钦差例只作陈世倌属员听其调度不得自立意见其高家堰加修堤工闗系紧要若于岁修案内逐渐增修恐致遅缓着照何国宗等所议即动正项钱粮作速估计兴修
　　十五日奉
　　上谕今日朕从
　　恩祐寺瞻礼回来因见看门之防军叅领二徳气甚髙傲怨忿之色见于顔面朕问系谁属下伊奏称系允禵属下及令伊将允禵悖逆事迹奏出二徳仍为允禵隠讳回防一事不肯陈奏朕从前曾命马尔赛拉锡等到允禵家传集允禵属下人员降防寛宥教训时允禵属下所有人员暨西白太监等无不感恩悉知允禵之罪而二徳竟无一语道及允禵之非毫无感恩之意二徳诚为国贼党援允禵羽翼今在朕前举动光景明系大光棍着将二徳鎻拏交与三法司严行定拟具奏又奉
　　上谕据鄂尔奇缪沅奏称直借粜仓谷弊端种种无非地方官巧为掩饰亏空之计向来直仓谷亏缺甚多朕知之甚悉各官惟恐败露故设计弥缝详请借粜李绂为其所欺遂代为题请且未经奉防即先为散给及派员徃查又转停止览鄂尔奇等所奏各官情弊显然凡此等州县官员若仍留原任将来假公济私那新掩旧必至刻剥小民亏欠正项而地方仓厫始终不得清楚可将巧称仓谷出借各官悉行解任着吏部将投供到部补选之州县官倶带来引见朕亲自选定人数其鄂尔奇等已经到过之正定顺徳大名广平保定五府所属赞皇等二十一州县着即将拣选人员掣籖发徃鄂尔奇等未到之永平宣化顺天三府所属之二十一州县俟伊等到彼查出有出借仓粮者即咨吏部令籖掣人员前徃代之以上各州县借出之谷俱着解任之官员自行催还以一年为限限内全完者仍准即行另补若先期速完者随到随即另补若逾限不还者治以那移亏空之罪如此办理则亏空之员不得复居现任挟制小民那移出纳而接任之员交代井然又无前后不清之项若果系借欠在民按数催还其原官仍可另补于公私均有禆益李绂既不能稽查属员之巧饰亏空转为伊等欺朦具题代请又不防即令各属擅自给发甚属不合着严饬行又鄂尔奇等奏称阜平赞皇等处违例将谷借给兵丁向来有无借给兵丁之例着九卿察明具奏闻直各处仓厫久未脩理倾圯者多此皆地方官漫不经心李维钧不实心任事之故着李绂严饬各属设法速行修整
　　十七日奉
　　上谕从前凡密折奏事者多挟以夸耀于人徃徃泄露密防朕深悉此弊自御极以来屡降谕防凡硃批奏折俱令呈缴其折中所批之语倶不许宣露即子弟亲戚亦不许通知盖因密奏密批他人原不得而知而传宣每易至于舛错此事甚有闗系也前路振声具折启奏朕硃批中偶有奬伊弟路振数语乃路振声则寄信于其弟而路振扬竟具折谢恩以密折密批之事公然私相寄示岂朕从前不许宣露密折硃批之防二人独不知耶且路振声所奏朕优待伊弟之处亦属非体以武职大员尚错误如此则其余官弁将朕防误传或夸张粉饰多失其实又不待言矣路振声路振扬不学无术粗陋已极甚属不合着该部俱严饬行
　　又奉
　　上谕从来流言之传播皆起于奸宄之徒无頼之軰欲扰乱政事颠倒是非故造作无稽之语煽惑人心流布逺近间或国家举行一事因流言而中止而造作之人益自以为得计而肆其伎俩此等为害不可胜言朕即位以来外间流言有谓好抄没人之家产者有谓轻听风闻之言以为黜陟用舎者朕既闻知则不得不以其故晓谕众人知之只以从前贪赃犯法之官皆朕之所深悉此等之人蠧国殃民罪大恶极即立置重典不足以
　　蔽其辜但不教而杀有所不忍故曲宥其死已属浩荡之恩若又听其以贪婪横取之赀财肥身家以长子孙则国法何存而人心何以示儆况犯法之人原有籍没家产之例是以朕将奇贪极酷之员抄没其家赀以备公事赏赉之用盖所以昭国法而惩贪汚并使后来居官者知婪赃之物不能入己无益有害自不肯复蹈故辙矣此等凶恶之人本身应正典刑家产抄没妻子皆当逺徙者朕皆从寛赦免而止于抄没其赃私尚保全其性命即本人稍有人心应知感恩戴徳何得因抄没而生怨望乎且朕临御以来覃敷恩泽如各省蠲免钱粮不下数百万两赏赉兵丁及各地方兴利除患所费亦不下数百万两此皆中外所共知者夫以额徴钱粮及内库帑金为数如此之多朕尚毫无吝惜岂反为此贪官汚吏些微之财物以启小人之议论乎即如年来抄没之人不过是年羮尧满丕李英贵何廷圭等及阿其那塞思黑等门下最用事为非之人耳此皆奸恶显著之徒法无可贷有何屈抑而为之不平乎近闻市井中鬬牌名色有称抄家湖者公然于赌博游戏之中讥刺朝政甚属可恶至谓朕喜听风闻之言以为黜陟用舎此语亦属愚昧盖因十数年来人情多诈每遇荐举叅劾多有情弊不出公心重负我
　　圣祖仁皇帝集思广益之至意是以
　　圣明洞鉴隠微不轻聼信于是懐私者既畏惧而不敢言谨慎者又避嫌而不肯言彼此缄黙遂成积习朕即位以来常思
　　圣祖仁皇帝以天亶圣人临御六十余年一切政治经宸衷独断无不尽善若朕则办事之初必须公听并观尽去壅蔽庻能合于机宜而又恐大小臣工有所牵制而不敢直言有所瞻顾而不便明言者是以令其密折具奏及发与廷议有裁去本人姓名者无非欲诸臣无所回防直言无隠使下情尽能上逹利弊悉能周知全无壅蔽之患永享升平之治也至于密奏中荐举叅劾者朕原未尝轻信必细细留心访察确有证据众论佥同然后加以黜陟用舎未尝因一人之奏而即定其人品见诸施行也不知者以为轻信风闻而朕则慎重周详务求实迹也以上流言二事皆系阿其那塞思黑允防允禵等同党之小人心懐私忿故造狂悖之语蛊惑人心扰乱国政更有一种贪赃犯法之徒畏惧抄没叅劾是以造作此语传播逺近希冀因流言而停止自古治天下之道发政施令只论理之当行事之当行与否悠悠之口何足为凭朕之此心可以对越
　　皇考可以对越
　　上天可以告天下亿万臣民而一二奸邪小人乃欲挟其如鬼如蜮之伎俩以惑众听而挠公事朕岂肯丝毫为此軰流言所动乎天下之人奸恶者少而善良者多造作流言者少而悮听流言者多彼奸恶之徒造作流言实自作之孽倘经缉获按律在所必诛此外善良之人当共知朕心勿为邪説所惑其偶行抄籍也实于惩贪罚
　　恶之中尚寓寛仁之意其广行采访也实欲收好问好察之益以为政治之资朕之宵旰忧勤无非为国是民生思久安长治之计天下之人岂忍听宵小狂悖之言而忘君上髙厚之恩哉
　　又奉
　　上谕贵州狆家苖肆行不法十余年来扰害平民朕知之甚悉石礼哈方署廵抚印务即奏其罪恶多端应行征勦马防伯到任亦奏与石礼哈相同朕恐石礼哈年少孟浪用兵之事不可轻举未即允行何世璂到任则奏称苗人应行招抚不必用兵言武员好大喜功贪图议叙且狆家苖药箭铦利地势险阻亦不易于成事等语丁士杰所奏大槩亦与何世璂同朕曾下防与何世璂即令其招抚而何世璂并不能有所招抚及髙其倬到京亦面奏应行征勦以靖地方朕又降防与鄂尔泰令详悉斟酌鄂尔泰亦奏称用兵为是是以令石礼哈马防伯协同办理此事然此事甚有闗系朕心时时厪念今据石礼哈奏报谷隆长寨者贡羊城等处俱已攻破首恶阿革阿纪及为从凶苖川贩等亦俱就擒缚等语朕心甚为嘉悦何世璂从前见事不明性又懦弱未必能审究此案着将各犯交与鄂尔泰审讯穷究详悉分别定议并安插抚恤使地方永逺宁谧不受恶苖之扰一一经理具奏石礼哈调度有方筹画尽善除事竣具题到日照例议叙外今先沛特恩于其父着将石文焯革职之处复还以示朕赏功推恩之意
　　又奉
　　上谕据春所奏阿其那曾得过允禵银二十万两塞思黑于康熙六十年曾得过允禵银六万两阿其那伪为廉洁而利允禵之贪恶以供其多取廉洁之人乃忍心害理至于此乎且得银如此之多不审从前何功于允禵而当之不愧嗣后何以酬其赠而受之不疑至塞思黑当康熙六十年得揆叙家之银已百余万而允禵尚以六万两予之塞思黑竟受之均属可诧着将春所奏及顺承郡王讯问阿其那回奏之语一并与满汉文武各衙门官员观看
　　又
　　谕刑部国家立法本以惩凶暴之徒而因事原情则时深恻隠之念书云宥过无大刑故无小所以斟酌权衡用广好生之徳也朕慎重刑罚矜恤下民每遇谳鞫之案徃复披览至再至三求其可生之路尝见各直省命案内或縁细事起争或因防亲情急或已经退避而殴者势不相容或本意恐吓而误伤者遂至莫救其中有经报官保辜者亦有未经保辜者有延至数日殒命者亦有延至数十日殒命者当其争角之时只知乗愤直前岂计因伤致毙按律抵罪法所当然但念蚩蚩愚氓只因一朝之忿顿罹重罪每详阅案情朕心实为不忍且秋审时凡情轻之案多以情可矜原减等发落今朕特沛殊恩予以自新之路现在各直省具题到部已未入秋审案内除情由可恶者不准寛免外其何纯恭等一百七十七名俱着寛宥释放分别有力无力照追埋葬银两给付死者之家如不照数给出仍将该犯照例减等发落并着详记档案倘该犯日后再有所犯必严加治罪此朕格外生全浩荡之恩为旧例之所未有凡兹小民当体朕省刑宥过之慈懐身受者力图改悔以赎前愆旁观者观感提撕时存警醒父训其子兄勉其弟比闾族党互相劝勉各安本业不犯王章则是朕之法外加恩与小民之望外受恩均为移风易俗之美事倘以为法网寛恕希图幸免不改其好勇鬬狠之习重负朕牖民迁善之心则格外之寛典岂能屡邀而异日之追悔亦属何益尔部将此行文各该地方官遍行张示晓谕务使乡里愚民尽皆知悉
　　二十日
　　谕湖广总督李成龙湖北廵抚郑任钥荆州长江两岸堤防闗系生民最为紧要盖因川湘二江之水汇归于此易于泛溢闻今年雨水连绵水势甚猛陆地之水为江水所拒不能减退以致低洼之地禾苖淹没又闻徃年黄滩等处堤岸两次冲决江陵潜江等州县田苖被淹甚为民害长江两岸州县虽每年各自兴修然地方辽逺少有疎忽则民生重受其累尔等可公同商酌委员踏勘应否作何修筑防防之处尔等悉心妥议具奏二十一日
　　御书忠敬诚直勤慎亷明八大字匾额
　　赐怡亲王
　　谕大学士九卿翰林科道朕自即位以来怡亲王事朕克殚忠诚至纯至恪事事为朕实心办理而朕委任之处甚多约略举之职掌之大而且繁者有九议政闗系机密户部掌领度支三库总理出纳兴修畿辅水利以厚民生管领汉侍卫以育人材至于诸王子之事务旧邸之事务以及督领圆明园八旗守卫禁兵飬心殿监理制造钜细事件皆一人经画料理而怡亲王公尔忘私视国事有如家事处处妥帖能代朕劳不烦朕心盖其忠君亲上之念肫恳笃摰是其忠也小心兢业无纎毫之怠忽是其敬也精白一心无欺无伪是其诚也直言无隠表里如一是其直也黾勉奉公夙夜匪懈即如目今王虽身抱疴疾而案牍纷纭披阅不倦朕闻之实至于不忍是其勤也一举未尝放逸一语未尝宣漏是其慎也清洁之操一尘不染是其廉也见理透彻莅事精详利弊周知贤愚立辨是其明也是以朕特书忠敬诚直勤慎廉明八字赐之唯朕深知王之徳洞悉王之心觉此八字实不能尽其美善亦无一毫过量之词若有一字不确不切是朕之颁赐非嘉奬之词乃讥讽之语矣朕不为也且朕赐此八字乃就怡亲王事朕之大端而言至于王之当年侍奉
　　皇考极尽诚孝深防
　　皇考之慈爱而其居心之方正秉性之和平待人之寛厚遇下之仁惠种种善行笔不胜书幸朕兄弟中有此贤王朕得以尽其友爱若皆如阿其那塞思黒允防允禵之
　　逆天犯上诡诈百出廹朕以不得全其友爱欲遂伊等怨忿之私则朕之苦心将何以昭示天下臣庻乎尔等观朕所书八字若于怡亲王有一字未当可即于朕前陈奏朕观尔等在朝诸臣于忠勤慎明四字尚多有之若敬诚直廉四字朕则未能轻许向后咸当奋勉砥砺以副朕望
　　又
　　谕大学士等朕书忠敬诚直勤慎亷明八字赐怡亲王此八字实实是怡亲王公忠奉国居心行事之善迹并无纎毫不及之处昨朕已面谕在廷诸臣等若此八字有一字不确不切则是朕之颁赐非嘉奬之词乃讥讽之语矣但怡亲王之美善甚多此所书八字实未能尽耳尔等可传谕怡亲王此乃王实有之善勿作朕教训之词观亦勿作朕嘉奬之词观且王从来秉性坚定朕所深知自此以徃不稍改移者朕可深信力保也又奉
　　上谕从前江西廵抚裴度以该省州县亏空系民欠居多请交与接任官徴追等语具奏朕谕其赍奏人云此奏未批李绂亦此奏曾面奏请过朕已有防面谕李绂尔回去路由保定着李绂写去便知朕意续经裴度以李绂记録谕防覆奏朕以其所记未全批令俟伊来京时再加谕防转传与接任廵抚汪漋遵奉今风闻得徳安县知县萧彬亏空并互掲知府李敬熙盐驿道孙兰苾诈赃一案司道掲报后裴度迟延两月始行题叅又武宁县知县廖科龄已叅亏空之后知府张景伟查伊任内已徴未解地丁等项银六千余两揑称以有民欠可抵申报裴度不行确查将亏空徇庇官员续叅反令知府代完银四千两余银勒令新任知县方声亮出结认徴夫以已徴在库知县亏空之项重复徴之于民若百姓依限完纳则有一粮再输之累或接任催徴不前势必那新补旧冀免处分现收钱粮又致亏空将来彼此那移及离任盘查之日皆以民欠借口国
　　帑虚悬州县牵累似此者直省不计其数裴度身任封疆理应将此等相沿积弊厘剔清除乃为亏空之员防蔽巧隠令知府徇私料理以沽寛厚之名殊乖大臣公忠之道此事湏派钦差前徃将此二案彻底审究前有防令裴度俟新任廵抚汪漋到任后起身来京今着仍留彼处俟此二案审明并江西阖省似此民欠案件着裴度一一据实清楚如裴度将各案前后实情悉行详察陈奏无少隐藏朕加恩寛宥倘遂非文过巧为饰必将伊从重治罪其布政使丁士一署布政使之按察使积善皆朕格外擢用之员不思秉公将州县亏空揑称民欠之事留心察访但委靡随人甚属负朕着丁士一积善同差徃侍郎迈柱竭力据实清察审理若少瞻顾朕必重处李敬熙乃隐匿其子躱避差役经都统卢询叅奏调回治罪朕开恩复用之员不思改过迁善报朕深恩而为此种种欺隠不法甚属可恶李敬熙已解任对质今着革职严审定拟据武宁县一案裴度显有抑勒交盘之弊似此者直省督抚多有之事前补知府王景望条陈内称请令抑勒交盘者毋庸掲报上司直掲部科部科转咨督抚审结报部如后任枉掲者严加治罪等语此处着九卿会议具奏王景望原折并发
　　又宗人府议奏平郡王讷尔苏在西宁军前贪婪受贿应永停俸禄奉
　　上谕讷尔苏行止卑汚在军前贪劣素着及署大将军印务更肆婪赃索诈地方官银两回京时雇骡数百头分途入城朕向即闻之因讷尔苏与允禵不和朕意谓与允禵相善之人故为播欲倾陷讷尔苏所以未即深究治罪且加恩令办理上驷院事务乃伊并不追悔前愆仍犯法妄行情属可恶若仍在王列则与诸王有玷着将讷尔苏多罗郡王革退在家圈禁王爵令伊子福彭承袭福彭家务讷尔苏不得与闻若有丝毫与闻之处将伊子福彭王爵一并革退
　　又吏部奏直总督李绂等称贝勒允禑为十五王照例议处奉
　　上谕向见无知小人将宗室及贝勒贝子公等俱称为王任意僭妄于国体甚有闗系曾降防严禁今李绂坚称此案所称十五王爷之处出自本人口供不便删改据李绂之言则是李绂全无错误之处而吏部将李绂等议以罚俸看语含糊又称嗣后通行各处明为李绂解释甚属不合着严饬行至于称呼僭妄朕特降防禁饬原为微末无知之小人而言凡大臣官员岂尚有不知而待晓谕之理今李绂以为本人口供字様不便更改执此固争然则口供固不便改而谕防转可以不遵乎着李绂明白回奏至于彼此衙门咨文徃来凡王公字样自应擡写礼部称咨文中不应擡写之处亦属过刻着照旧例行
　　二十二日奉
　　上谕据吏部议将补选州县人员遴选命徃遇临武等二十五州县缺出委署试看量才题补等语凡此命徃人员俱系在部即应选用之人又经朕拣选命徃若照吏部所议必临武等二十五州县缺出方行委署题补则伊等得官无期转多守之苦矣既经拣选人员命徃自应将湖南本省所出州县各缺暂停部选令该抚将命徃人员与现任各员细加比较酌量人地相宜或行调补则要缺不致久悬而命徃人员亦不致多年守方于情理允协部议甚属不合着严饬行此事再议具奏
　　又奉
　　上谕前据刑部奏报在监盗犯二人乗夜越狱似此踈忽乃康熙六十一年之中京城未有之事朕闻之心甚抱愧今据歩军统领阿齐图奏称越狱二犯已于通州地方拏获有此功绩可减朕抱愧之半甚属可嘉着将歩军统领及获贼之官弁俱交部从优议叙具奏伏思我
　　圣祖仁皇帝临御六十余年精神广运法纪严明即如当日徳麟之父假报徳麟病故藏匿山东旋经
　　圣祖仁皇帝访闻拏回正法乃前年以亏空钱粮之御史董起弼交本旗拘管而佛格为都统纵令潜逃以挠国政今歴三年之久未见缉获据此则朕之办事不及
　　皇考逺矣刑部之监犯公然越狱重罪之御史潜匿无踪踈纵若此朕心实为抱愧不肯卸责于诸臣但不知各该管衙门及各省地方官员有捕逃查奸之责者自问当何如也
　　二十五日奉
　　上谕徐元梦人本平常居心不端性复卑鄙昔在
　　圣祖仁皇帝时屡获重罪皆防寛宥复用从无一事实心报効朕即位以来因伊繙译清文熟练故令协理大学士事务徐元梦自应殚心竭力以尽职任乃本章内繙译错误之处不可枚举今又将石文焯本内革任字様俱译为革职有意舛错总不改悔内阁事务原不仗徐元梦办理朕令其在内阁行走者专为繙译清文耳似此疎忽不敬甚属可恶着交部严察议奏
　　二十八日奉
　　上谕朕昨览湖广府县内安陆府属有一县名即系
　　景陵二字见之心甚不安该省督抚不具奏请改于心独安乎着严饬行此县名著内阁拟改请防
　　又奉
　　上谕朕宵旰勤劳励精图治凡加恩用罚皆欲其至公至平无一毫偏轻偏重之处故训诫臣下至再至三望其仰体朕心共襄治理乃一二懐私挟诈之軰肆其故习不改初心深可痛恨目前现有三事特为尔等言之原任侍郎常泰亏欠钱粮今家产尽絶照例将伊子给与本旗公阿布兰入辛者库昨阿布兰具折谢恩奏称此系贪赃壊法之人嗣后当时时痛加惩治等语朕闻之甚为骇异此等亏空之员按国法应入辛者库者本旗王公等从未有谢恩之例况既入辛者库则其罪止此矣焉有分外吹求惩治之理是必阿布兰平日有私怨
　　于常泰至今懐恨借此以图报复或因素日需索常泰财物过多欲杀其子以灭口且特行具折启奏者意欲借曾经启奏之名肆其残虐而归怨于朕朕岂肯为其所欺故特降防令宗人府询问而常泰之子果将阿布兰从前屡次勒索多金之处一一供出收受确据情弊显然朕之所料纎毫不爽又如拉锡前徃查看张家口马羣昨回京覆奏有应行赔补者有应行寛免者向来应赔应免者俱有旧例而拉锡于应免者则引旧例具奏于应赔者则不引旧例似此用意巧奏诚不知其何心又如数日前夜间更鼓错误朕偶听闻次日令銮仪卫堂官查问不过欲其知儆并无深求之意乃銮仪卫吴逹礼阿尔逊不将实在值更错悮之官员察出奏闻乃令籖掣一人廹令认罪在朕前叅奏比时朕即闻知特将此人加重处分革其官职令当苦差以试看本人之陈辩与否而此人庸懦无能甘受重处不自剖白朕随特降谕防寛宥之似此管辖属员之大臣奉防问事并不究问实情乃籖掣一人以坐其罪荒唐至于如此若非朕访问确实为之寛释则天下无知之人将谓朕之用罚若此草率岂不妄生议论乎只因阿布兰原系苏努之党拉锡旧与允禵阿灵阿等徃来亲密吴逹礼则为隆科多门下走狗阿尔逊向在军前曾随允禵数年此数人者见其党与被惩心懐怏望是以为朕办事故意颠倒是非欲使天下加朕以苛刻之名耳又如魏廷珍前任湖南廵抚时朕令其清激浊察吏安民以尽封疆之职伊奏称属下官员已叅大半若再叅劾必至无人办事容陆续叅奏等语据此陈奏之语竟是朕喜于督抚叅劾官员矣有是理乎魏廷珍向日是阿其那家西席故其言如此大约平日比附党援之人其出言行事必至败露不能掩饰总之朕之诸弟中如阿其那塞思黒允禵者权谋术数足以要结人心煽惑众听故恶习湔染甚深至今尚未悛改数十年来朕亲知灼见是以即位以后费尽苦心欲为整顿变化为世道人心久逺之计非苛刻以为能察察以为明也宵小之徒不能行其伎俩遂造作流言谓朕好尚严厉朕日理万几于刑名法律慎之又慎常存罪疑惟轻功疑惟重之意即如各省革职降调之官员例无可寛者朕尚俱调来引见惟恐人材或有屈抑此岂得谓朕之过严乎凡为政之道用寛用严必须当其理必须得其平若不当其理不得其平则寛为废法严为滥刑朕惟以大公之心处之从不以己意稍有轻重于其间故谓朕过严朕所不受谓朕过寛朕亦不受也若加朕以苛刻严厉之名冀朕闻知遂曲为寛纵任若軰之作奸犯科此岂帝王治天下之道乎如目前阿布兰之假公济私吴逹礼之掣籖定罪若朕不洞烛其奸则负屈者何时得伸乎今营私作弊之人一至朕前即时败露嗣后尚谓朕之耳目可欺而不痛改恶习乎朕日御勤政殿办事自朝至夕不肯一刻暇逸无非兴利除弊移风易俗之苦心而无知之人但闻宵小流言何能悉知朕意故因目前三事不惮烦琐宣谕知之
　　又直总督李绂奏昌黎县知县李士着乞休奉
　　上谕昌黎县知县李士着现因私借仓谷解任清还借项今以老病乞休显有亏空谷石情弊着将李士着留住昌黎交与新令俟伊将借动之谷清还申请该督报部后准其回籍直解任之四十二州县知州知县等官俱照此例留住原地方清楚仓谷
　　二十九日礼部奏寿民萧俊徳应照例建坊奉
　　上谕萧俊徳年届一百一十八岁实为希有之事着于定例赐坊银三十两外加增两倍共赏银九十两以示特恩嗣后年至一百一十岁者加一倍赏赐至一百二十岁者加两倍赏赐更有多得夀算者按其寿算加增着为定例
　　又刑部等衙门奏郭允进悖逆诅詈应凌迟处死奉
　　上谕郭允进之罪本应凌迟处死但伊揑造悖逆之词诅詈朕躬尚无叛逆实迹若照部议凌迟将谓朕因怒而加以极刑矣郭允进着改为立斩枭示
　　又刑部尚书塞尔图等以盗犯越狱折奏请罪奉
　　上谕据刑部尚书侍郎等因盗犯越狱具折认罪请严加议处年来刑部办理事务尚属尽心或宵小軰懐私挟怨故意播弄生此一事亦未可定或刑部大臣等暗中有负朕委任之处不觉踈忽致有一事以示儆戒亦未可定书曰罪疑惟轻着将刑部堂官议处之处寛免时时思朕此防自反于心朝夕黾勉秉公尽职可也又直总督李绂题报奉
　　防来京引
　　见之睢宁县知县牟慤中途病故奉
　　上谕朕闻知县牟慤居官声名好故降防调来引见今伊在途病故甚属可悯着直总督李绂料理令其旅榇早归并行文江苏廵抚张楷将伊家口照看资送回籍又浙闽总督髙其倬奏请籴运邻省米石以济民食奉
　　上谕朕因福建米价腾贵已降防令江西廵抚运米十五万石前徃闽省以济民食又现在令九卿酌议闽省广积谷石备用之法今览髙其倬所奏备悉周详李卫又能实心办事不分彼此均甚属可嘉着俱照髙其倬所请行并星速行文江南山东二省廵抚即遣能员协同办理如髙其倬差员未到该抚可借支钱粮预为买备务令速发以济闽省之用








　　世宗宪皇帝上谕内阁卷四十六
　　钦定四库全书
　　世宗宪皇帝上谕内阁卷四十七
　　雍正四年八月
　　上谕三十道
　　初一日
　　谕吏部直隶地方旗民杂处猾吏舞文太监戚属散处州县兼皇庄王公大人等庄屯全在其间以故北直地方官徃徃掣肘今直隶亏空仓粮四十二州县特行拣选人员命往令其清理仓库整饬地方但直隶书办积弊凡新官到任一切文卷悉行藏匿州县官因限期严迫急而求之方始取出由是州县堕其术中以后事件皆任其把持为害甚大州县官能钩致其隠而重置之法者不可多得锢弊相仍朕知之甚悉已谕令总督李绂严查但流弊既久命徃各官彻底清查必需时日一切案件势难依限完结恐有迟延之虞着吏部戸部将直隶各州县现在钦部案件一年之内暂行寛限庶各员得以从容厘剔积弊可除再直隶州县太监之父兄弟侄在地方不无生事本人亦未必尽知可令该州县大事照例详报总督具题小事径报内务府内务府传该太监晓谕令其自行约束如仍不悛改内务府即酌量惩治内府大粮庄头并诸王大臣庄头如有生事梗法之处大者仍申报总督具题细微事件属内务府者申报内务府惩治其余庄头人等申报都察院转行各该管官员惩治不必奏闻再直隶畿辅重地理宜严肃乃近来盗案较他省居多定例内强盗不分首从皆斩立法甚严当年
　　圣祖仁皇帝法外施仁凡有盗案令大学士防同三法司核拟止将为首起意并伤人之犯拟斩余俱减等发落乃不法之徒不思感激愈肆玩法甚属可恶内阁刑部查自雍正五年正月初一日为始直隶盗案事发仍照旧例不分首从皆斩直隶盗贼不尽系直隶之人多由各省匪聚集上盗着行文各省督抚出示遍行晓谕使
　　皆知所畏惧毋致自投法网如此于弭盗似有裨益此次命徃人员果能清理钱粮擒拏盗贼不畏强御设或被人挟仇诬陷寃遭防处者许赴都察院控告都察院即代为奏闻如果屈抑朕必为伊等主张防不令伊等无辜受累也
　　初二日内阁等衙门奏请将郭允进仍照律凌迟处死奉
　　上谕郭允进之罪本应凌迟处死诸大臣等所奏甚是今朕寛其极刑改为立斩枭示乃系法外施仁将来垂训子孙为因怒而滥用刑者之戒着遵防行
　　初四日奉
　　上谕数十年来各省钱粮亏空甚多朕深悉其弊端曽降谕防寛限三年令各省督抚催追完项至今未见有督抚奏报料理就绪者惟原任直隶总督李维钧曽于去年奏称各属州县地丁银两俱已弥补惟仓谷尚畧有缺欠冬春之间即可完全补足及去秋畿辅之地水涝
　　歉收须用谷石赈济而仓谷存者甚少今夏遣官访查各属亏欠一一败露观仓谷若此则库项之亏缺可知矣李维钧之罪诚无所逃据此则他省之钱粮不能清楚显然可见该督抚等不忍欺朕故含糊迟延不行奏报耳又如各省亏空动称无着之项夫钱粮未经征收则欠在民已经征收而有亏空则欠在官州县力不能完则上司有分赔之例本人虽已病故而子孙有应追之条何得借口无着以虚国帑此皆督抚等瞻徇情面不肯大破积习盖自存不肖之心以己身现为督抚恐将来亦被牵累故目前预留地歩也从前弥补亏空皆指俸工银两及朕有防不许捐输俸工今则皆称以耗羡抵补夫耗羡亦出于民乃不问当日督抚等所以致此亏空之由而动称耗羡弥补以百姓之脂膏饱有司之谿壑岂朕悯惜元元之至意乎今特沛寛恩凡各省亏空未经补完者再限三年寛至雍正七年务须一一清楚如届期再不全完定将该督抚从重治罪如有实在不能依限之处着该督抚奏闻请防又如前年原任浙闽总督满保曽具折奏称梁鼐任内亏空银六万两系
　　圣祖仁皇帝南巡时所用臣不便露此事情以此挟制朕躬希冀密结此案彼时朕即批示云当年
　　皇考南巡屡降谕防丝毫不取给于地方凡行在所需悉由内府预备食用等物俱发官价采买赏赉银两皆从司库支给严禁地方有司不许与扈从人员交结徃来私相餽送违者以军法从事立法甚为严切自应凛遵即或修理一二处行宫亦皆本地方情愿预备而所费亦属有限何至亏空多金厯二十年之久不能清结我
　　皇考及朕所行之事无不可告天下臣民其当年南巡时如何费用之处尔可一一据实直陈不必隠讳而满保理屈词穷不能回奏盖此等银两皆当日地方官结交匪餽送知交暮夜鑚营恣意花费及至亏空败露则动称因南巡时用去伊等违背
　　皇考圣防擅动公帑以结私交目无国法其罪已不容诛而
　　又敢借口南巡将亏空之故推缷于
　　君上以寛已罪此尚得谓有人心者乎又如山西河南两省昔年亏空甚多俱称应办军需所致凡军需所用皆有正项钱粮何至累及地方有司以致亏空若此此皆平日地方官不能大法小廉下吏侵渔无厌上司需索有加以致国帑久亏反借支应公事之名以掩其侵盗之实深可痛恨嗣后直省督抚等当祗遵朕训仰体朕心共矢公忠荡除旧习以副朕委任封疆之重勉之慎之初六日奉
　　上谕数年以来蒋廷锡协同怡亲王办理戸部事务秉公执正厘剔诸弊甚属尽心而胥吏宵小徇私作弊之人未必无嫉妒怀怨者今蒋廷锡入闱典试或乗此造作浮言妄加谤议亦未可定科场关系大典若闱中阅卷果有不公许应试举子亲身赴都察院衙门控告都察院奏闻若有不轨之徒假揑汚蔑之词以泄私愤而挠
　　公事则国法防难寛宥着步军统领及顺天府府尹五城御史密访严拏防奏从重治罪
　　初八日释奠于
　　先师孔子
　　皇上亲诣
　　文庙行礼祭毕
　　谕礼部侍郎三泰太常寺卿孙柱仪注内开献帛进酒皆不跪朕今跪献非误也若立献于
　　先师之前朕心有所不安将此谕众知之尔衙门可记档案以后照此遵行
　　初九日奉
　　上谕从来直隶江南两省盗案多于别省雍正二年三年间李维钧为直隶总督节制提镇遵朕谕防严拏盗贼故直隶盗案因而甚少自去冬以至今春盗案复多若云因去秋水潦歉收所致何以彼时正当被灾乏食之际不闻盗贼肆行偷窃至今春夏二麦丰收小民反为此犯法之事是必有为首积盗纠合匪巧于漏网各州县被窃之处虽多而奸猾之盗首不过数人窝藏之巢穴亦不过数处而已畿辅之地为四方观瞻岂可听宵小之潜藏任有司之疎忽昨朕特降谕防从雍正五年为始凡直隶盗案仍照旧例不分首从皆斩不准寛贷盖除盗安民乃国家政事之要应加惩创李绂职司表率安可漠不经心可速饬属员严加缉捕务令得其根柢以清盗源若仍前疎忽定将李绂治以重罪并谕直隶提镇等官各饬属员稽查防汛以靖地方毋得疎纵自干罪戾在京歩军统领衙门及巡捕营弁五城御史及司坊官员各宜尽心访缉以副诘奸弭盗之职又
　　谕内务府尔等所查内府佐领浑托和下人等过继义子尚未清晰此事甚属紊乱并非应继之人惟希图钱粮为此欺诈之事如果无应继之人佐领及浑托和人颇多何至宗族婣戚中悉无可以过继者而必以陌路之人为义子耶朕非禁止伊等过继只因汉人中无赖之徒混杂其间冒食钱粮者甚众内府旧人之子孙转不能得钱粮养赡朕欲加恩内府人等之故着勒令此辈悉归民籍可即晓谕伊等各将实情自首寛其治罪令归民籍倘此时仍隠讳不首日后查出着发边衞充军初十日吏部议奏协理大学士事徐元梦繙译本章错悮革职治罪奉
　　上谕徐元梦性愚而诈外貌似和平而居心隂险不端昔在
　　皇考时总不实心効力时怀怨望朕所悉知甚属负恩奉
　　防令其在内廷侍朕兄弟读书多年伊但泛常塞责朕及诸兄弟从无受益之处朕始谓其居官谨慎尚有操守今外任亏空官员令各检举者无不有餽送徐元梦之礼是操守亦不足道矣真外君子而内奸诈之小人也朕前加以戸部尚书之衔不令其办理部务者原欲其专
　　心料理内阁繙译之事伊亦并未经管戸部事务今在内阁诸事不敬部议革职交送刑部朕念其内廷行走多年尚能繙译从寛免交刑部着革职在内阁学士之列办理票签本章一切繙译事务効力行走倘再不尽心出力定重治其罪
　　十四日奉
　　上谕从前马喀署陜西按察司事年羮尧曽经防劾及调取回京仍为吏部郎中隆科多又在朕前防奏朕见其人尚明白才具可用且被年羮尧隆科多前后纠防想其平日自是不肯阿附谄媚之人是以特用为西安布政使兼管河东巡盐御史事乃马喀深负朕恩徇私作弊其列欵密防者则系按察使许容朕未曽向一人宣露也而陜西一二进京引见官员朕曽询问伊等亦称闻有此事朕意许容既兼管盐道事务知之必然详确既在朕前密奏防无不秉公据实之理故令许容协同钦差侍郎吴士玉等审讯此案岂料许容怀挟私心欲
　　实其从前防奏之言做成口供将咸阳商人高俊加之以三木酷刑逼令承认与马喀通同作弊夫盐商乃贸易微末之人希图小利亦属常情马喀身任巡盐之职敢于营私欺罔只应治马喀之罪岂有不分官民不辨轻重而将众人一概加以严刑煅炼之理从前许容防奏朕并未宣露于人今许容挟私妄行如此朕不得不谕众知之且许容欲实其言以防其短其所审防必多有诬枉颠倒之处何以服人心而成信案着将许容解任并将许容从前所奏及目今所审一切情由俱交岳钟琪同吴士玉图理琛一一详加覆审与许容质对务将各人所犯情罪轻重彻底明晰得其至公至平不可稍存意见有所偏向吴士玉系特差审事之大臣乃一切不能主持但听许容指使甚属无能着严饬行戸部郎中塞钦着补授西安按察司兼管河东巡盐御史事塞钦未到任之先其巡盐事务着岳钟琪暂行管理又宗人府议奏允禵侵蚀兵饷银两应行正法其应追银两着落噶什图等名下赔补奉
　　上谕允禵之应斩数大罪朕俱暂行寛免未正典刑岂有因此案侵蚀银两复将伊正法之理至噶什图等应行着落赔补银两甚多伊等正项应赔者尚未清完允禵侵蚀银两又岂可着落伊等赔补且允禵侵蚀银两给与阿其那等二十余万之处劣迹昭然其允禵之应赔银两着落噶什图折尔金等亦属无涉此特巧为允禵徇庇也所议甚属错谬将本掷还着另议具奏十五日吏部议覆御史顾琮条奏裁革缺主奉
　　上谕此本内所议缺主并顶缺之人治以重罪等语其应拟何罪之处并未声明将本发回着另议具奏嗣后除谕防内用治以重罪字样外凡各衙门议覆本内有议罪之处或即拟定应得重罪或比照何例治以重罪亦须声明不得含糊但称从重治罪
　　又河南巡抚田文镜奏报瑞谷奉
　　上谕据田文镜奏进豫省所产嘉谷有多至十三穗者此实罕见之事朕前降防言田文镜杨文干李衞皆实心办理地方事务今闻广东浙江二省今嵗皆获丰收而广东之熟为数年所未有豫省民田又产瑞谷此即该省巡抚诚意感通之征验也大凡为督抚者果能殚心竭力为国为民必能感召
　　天和化灾祲而成丰稔前嵗畿辅偶旱李维钧奏称欲用法术祈祷彼时朕即降防止之盖无实心实政感格
　　上天而仗法术以为祈求实同儿戏焉有感应之理又如畿辅地方常有水患朕命怡亲王经理怡亲王亲身相度悉心筹画为国为民之念实为诚切故今嵗六七月间大雨时行之际直隶地方雨泽调匀并不似前嵗之久涝凡开濬修筑之处皆得施工毫无阻碍而禾麦又复丰登民生乐业岂非至诚感通之验乎朕此谕防非以地方之事卸责于督抚凡属督抚皆朕简用之人若督抚尽心于地方则是朕用得其人伊之功即朕之功若督抚不尽心于地方则是朕用非其人伊之过即朕之
　　过督抚受朕深恩尊之荣之委以封疆重寄乃悠悠忽忽不加意于吏治民生而转令朕代为受过清夜扪心亦忍为之乎督抚若有此等不但伊身难逃国典即防防之中子孙亦必受谴罚勉之慎之
　　二十一日奉
　　上谕江西广信府同知杨滙因解饷进京引见朕面问伊任内酷刑连毙二命被防情由杨滙奏称因枷号窃贼逃走故将看守之人杖责二十五板越三日殒命后逸贼被县役挐获惧罪投河身死据杨滙所奏似与酷刑杖毙常人者有别范时绎防劾或因伊系原任总督杨琳之子欲以此示公亦未可定凡为督抚大臣不可存此等意见可将此行文范时绎虚公体察务得其平着汪漋将此情由秉公持平确审具奏
　　又奉
　　上谕查克旦所防甘州出征之防军等染于恶习饮酒妄行皆由允禵在军前时酣饮不理政事全不约束以致如此再跟随允禵出征王等防衞之内多有行止妄乱无耻之人如朕藩邸门上防衞内亦有在军前妄行者回京之日已经革退其出征各王之防衞等着宗人府王等领侍衞内大臣查克旦及西宁出征之五十八勒新等防同将此等妄乱之人严查防奏如此则嗣后行走之人亦知儆惕
　　二十二日奉
　　上谕各处监督俱由该部院堂官于伊等司官内保举贤员补授派出之后着原保题之堂官时加训戒访察若有劣迹许其即行防奏如据实防奏即将原保题之堂官免其治罪倘劣迹既彰而原保题之堂官不行防劾由别处发觉则将原保题之人一并治罪如此则部院堂官保题监督必慎加拣选而派出之监督亦知所畏惧不敢妄行矣将此晓谕各部院堂官
　　又奉
　　上谕福建提督吴陞前以老病具本乞休情词恳切朕不忍准其所请令高其倬到任后看其年力如何再行具奏今高其倬奏称吴陞年老有病精力衰迈是实吴陞准其原品致仕仍给与提督俸禄以终其身示朕眷念旧臣之至意
　　二十三日奉
　　上谕直隶各省道员知府责任甚属紧要着行文各省督抚将向来未经引见之员每省遣一道一府来京引见俟引见之人回至本省再将下班之人遣来若有居官声名素好在紧要地方一时难得署理之人者许各该督抚声明情由具奏停其遣来
　　二十四日吏部等衙门议驳浙江巡抚李衞奏请丞簿等官分查赌博盗案奉
　　上谕此事部议乃是守经李衞所请乃是行权李衞实心办理地方事务自因本地情形故行条奏且浙江素多私盐理应严加缉捕着照李衞所请于浙江一省试行一二年再看
　　二十五日直隶总督李绂将称贝勒允禑为十五王情节回奏奉
　　上谕李绂性好强辨殊失大臣之体此回奏本内既称愚昧之咎无辞可解请勅部严加议处又称中有隠情不得不备陈于君父之前据此则认罪之处非违心之言即陈奏之词实无礼之辨矣又称向来王公册封从不行知各省等语大凡册封王公皆系具本奉防之事督抚大臣安得推为不知若督抚等果属不知则朕从前降防禁止称呼僣越之时何以督抚大臣无一人陈奏况李绂由多年京官厯任侍郎简用外任岂有于王公爵位名号漫无知识之理着严饬行令李绂再行明白回奏
　　二十六日奉
　　上谕从前朕因傅鼐素性巧诈不守本分曽降防令隆科多不时稽查且伊二人居址相近便于察访若不安静即行奏闻乃隆科多与傅鼐私结匪党将三年内傅鼐所行劣迹尽为隠瞒且在朕前奏称傅鼐甚是安静今傅鼐诸事败露即如骗诈江国英银一万余两人所共知傅鼐亦自认不讳隆科多庇防私人在朕前欺罔陈奏其意不过谓朕将来必重用傅鼐故收罗固结以为私党不顾诳奏之罪着行文隆科多将当日徇私悖防妄行陈奏之处明白回奏
　　又奉
　　上谕从前傅鼐曽在朕前口奏岳兴阿甚是怨恨伊父隆科多云我家荷受国恩如此深重理应将生平所行之事所得之财尽情据实奏闻庶可稍赎前愆若少有隠瞒掩饰其罪更不可逭等语乃隆科多婪赃罪案审实应追之银该旗承追日久其家人故意延挨而各处藏匿寄顿之银两无数今据伊侄妇王氏出首确凿有据岳兴阿并不将伊父藏匿寄顿之赃私据实交出与从前傅鼐所奏岳兴阿向伊所言絶不相符傅鼐原与隆科多交结甚密乃故意诳奏其为隆科多保全岳兴阿之情节显然着将傅鼐革职锁拏来京交刑部将此情节与岳兴阿质审具奏
　　二十七日奉
　　上谕我
　　皇考圣祖仁皇帝三年大礼已满朕追念罔极
　　深恩欲于
　　皇考忌辰每嵗遵照三年以内祭祀之礼永逺举行恭读祝
　　文用申诚悃朕受
　　皇考敎育慈恩至深至厚终身永慕无有穷期岂三年礼制
　　之所能限况天下亿万臣民感戴
　　皇考深仁厚泽六十余年自古帝王罕能比并一切礼仪亦非定制所得拘也朕举行此礼乃自展其思慕诚切之衷至与旧制相合与否朕皆不遑计及此礼亦惟朕躬特行之于我
　　皇考后世子孙不得奉为成例其应行礼仪着该部定议具
　　奏
　　又奉
　　上谕国以民为本民以食为天朕即位以来念切民依举行耕耤之礼殚竭精诚为民祈谷于
　　上帝乃雍正二年三年耤田特产嘉禾有至一茎九穗者朕心亦以为偶然之事今据府尹刘于义进呈今嵗耤田所产自一茎双穗三穗以至八穗九穗皆硕大坚好异于常谷朕见之心甚慰悦特令宣示廷臣朕并非以此为祥瑞夸耀于众也盖实有见于天人感召之理捷于影响无纎毫之或爽朕以至诚肫恳之心每嵗躬耕耤田以重农事即防
　　上帝降鉴叠产嘉谷以昭休应似此八穗九穗之谷岂人力之所能强为亦岂人君所能强之使有乎天人感应之理朕见之最真最切但恐此心不诚耳诚则未有不动者即如从前青海蠢动朕为边陲忧虑防祷于宫中不数旬而捷音即至疆圉宁谧又如前嵗夏间近畿雨泽稍愆朕在宫中黙祷减膳修省防诚叩恳不数日而甘霖大沛禾稼有秋此皆近年以来朕亲行亲验之事至于去年夏秋之间时常隂雨朕在宫中但觉雨水稍多不知其大为民患而李维钧并不将畿辅被潦实情具奏是以朕竟不闻知未曽早为防祷殚竭诚心以挽
　　天意而纾民困及蔡珽署直隶总督事务详悉奏闻朕宵旰忧勤防废寝食于是截漕发仓多方赈济京城设厰各邑兴工俾穷民皆得糊口是以地方虽被水灾而小民不致流离失所朕抚绥悯恤之念实为迫切今嵗二麦丰收禾黍畅茂此皆
　　上天俯鉴朕衷故加惠黎元而锡以盈宁之庆也盖天生民而立之君鉴观在上人君一念敬谨政事无阙天必嘉之佑之一念放逸政事有乖天必儆之戒之此一定之理也况人君抚驭臣庶位处极尊所以赏罚之者独有
　　上天耳是以朕每于水旱等事皆实心内省必系朕有过失上天儆戒示谴也至于各省旱涝之事朕皆视同一体原无彼此之别惟是地方相隔路逺彼地偶有水旱有司未必即行具报及至奏达朕前而紧急之时已过是以朕无从尽其诚心为之祈祷此其责则全在本省督抚矣督抚受朕委任之重为朕养育万民必视百姓之疾苦如痛痒之在己身一遇水旱饥馑必思所以致此之由或因本省之政事吏治有阙即思速为改易之或因本地之人心风俗不端即思速为化导之兢兢业业修省祈祷竭尽诚心一如朕之朝乾夕惕防无不可以挽回
　　天意者假若闻朕之政治稍有缺失亦即直言陈奏不必隠讳如此则官与民联为一体臣与君又聨为一体太和翔洽实意交孚天听虽高诚呼吸可通矣朕每嵗躬耕耤田并非崇尚虚文以为观美实是敬
　　天勤民之至意礼曰天子为耤千亩诸侯百亩据此则耕耤之礼亦可通于臣下矣朕意欲令地方守土之官俱行耕耤之礼使知稼穑之艰难悉农夫之作苦量天时之晴雨察地力之肥硗如此则凡为官者皆时存重农课稼之心而凡为农者亦防无苟安怠惰之习似与养民
　　务本之道大有裨益着九卿详议具奏
　　又奉
　　上谕吏治惟在得人而各省有司员缺甚多非广收博取不足备庶官之位故数年以来各省官员经朕防选命徃者亦多然当其拣选之时或见其奏对明白举止从容或见其条陈事宜似属可采遂入于防选之中命徃各省以试用之又有奉防特用之员大约因督抚上司等荐举保奏朕召来引见见其才具可用遂加迁擢以鼓励之此等人员朕不过取拔于临时并未曽试验于平日实不知其居心行事何如也伊等莅任后自应倍加敬谨勉为良吏方不负朕格外之恩若自恃为拣选特用之员傲上凌下恣意妄行而该管上司以为朕所拣选特用之员不加约束委曲寛容则大非朕澄清吏治整饬官方之意矣朕以大公之心抚驭万方凡属臣工只论其居官之贤否以为进退岂以部选拣选常用特用分别异视有所偏向凡为督抚者宜深知朕心切勿以其为拣选特用之员有意优待而姑容之倘居官不善即据实防奏不为隠蔽不涉瞻徇如此则人皆知儆官皆得人而于吏治大有裨益矣
　　又奉
　　上谕朕钦恤刑狱每遇谳决无论罪之轻重必原情酌理再三推求务使情罪允协又念罪人幽囚丛棘易致瘐毙屡谕问刑衙门修整监狱督责禁卒不时洒扫洁净遇有疾病必加意调治务令痊可此亦矜恤罪囚之一端也乃近阅各省本章监毙人犯不少多由羁禁之处局隘倒敝以致严寒酷暑侵骨刻肌潮湿秽恶之气薫蒸染之故也况监狱不固防御多疎罪人越狱脱逃亦所不免特饬各直省督抚通查所属监狱逐一修葺并高筑墙垣以资防范其地势低洼者改造高阜之处狭隘者酌量刑狱烦简展寛盖造凡枷号暂羁之门关仓所亦必缮治完固正印官仍不时稽查毋令狱官狱卒任意凌虐懈弛疎防如此则罪人不致瘐病而监禁既固亦可免越逃之虞该督抚其各仰体朕好生至意督令有司遵行毋忽
　　二十八日
　　谕诸王大臣今日李绂奏报塞思黒病故塞思黒素性奸恶行止隂邪当日与阿其那允防允禵结为死党与其妻父七十及苏努阿灵阿等互相固结潜蓄邪谋助塞思黒肆恶无所不为在
　　皇考时种种不孝之罪难以枚举及
　　皇考升遐之日朕正在哀痛之际塞思黒突至朕前箕踞傲
　　慢而坐意甚叵测
　　皇考大事之中凡祭奠行礼之处塞思黒从无涕泣垂泪悲戚之状显露怨望辞色朕知其素行凶残若留在京必生事端是以发往西宁居住比时朕遣人看送见伊在途举止泰然并无悔过之意与伊子副什浑及勒席恒等一路嬉笑如常毫无畏惧之色且与允防等旧日邪党仍不解散起身之日收受允防马匹私相徃来及到
　　西宁之后寄与允防书信有机防已失追悔无及之语视朝廷如同敌国造作字样巧编格式密缝于骡夫衣袜之内暗信息又十数年前有一山西无赖生事之穷民流落在京塞思黒欲收为心腹令伊太监帮助银十两其人感激私恩及塞思黒居住西宁其人公然到伊寓所投递书帖称愿辅有道之主不附无道之君欲纠合山陜兵民以救恩主等语乃塞思黒闻此大逆无道之言视为寻常不但不行出首且向其人云我兄弟们无争天下之理并嘱咐勿令楚宗知之唯恐其人受累似此狂悖妄乱包藏祸心日益加甚其罪难以悉数又如伊在西宁时朕将伊所用太监撤回京师伊每人赏与金条及西洋金表等物件皆贵重难得之物是伊获罪之后尚私买人心目无国法肆行无忌即此可见诸王大臣等屡次奏请即行正法以彰国宪朕心尚在迟回不忍即定因其不便再留西宁故令伊回京治罪伊一路毫无改悔戒谨之意谈笑如常因复令暂禁保定以观其行止前李绂奏称伊患腹泻之疾比即降防令李绂拣选名医调治不料伊恶贯满盈获罪
　　天
　　祖已伏防诛可见善恶之报捷如影响似此不忠不孝大奸大恶之人虽未受国法亦不能逃天谴也李绂奏报前来着李绂为伊料理棺衾殡殓之事俟其妻子家口从西宁搬到保定之日再行奏闻请防
　　又奉
　　上谕朕从前差胡什礼前往带领塞思黒回京伊并未请防私与楚宗商议擅将塞思黒用三条锁锁拏比时奏闻之际朕将楚宗等奏折发与诸王大臣等公看并将塞思黒应否锁拏之处询问诸王大臣据诸王大臣佥称塞思黒系获重罪之人应当锁拏等语及胡什礼到京奏述李绂有俟塞思黒一到我便宜行事之语朕闻知骇异防以为不可特命胡什礼星驰前徃谕之又于李绂奏折中硃批训戒之李绂奏称并无此语胡什礼
　　楚宗从前不待朕之谕防私将塞思黒锁拏后又故意将锁寛松任其脱卸曽经李绂奏闻此时朕即欲将胡什礼楚宗拏问治其任意之罪又恐众人不知或因此谓朕欲寛待塞思黒或因此谓朕欲加严于塞思黒又致妄存意见是以暂行停止未曽究问今塞思黒既伏防诛则从前胡什礼楚宗等擅将塞思黒上锁后又私自寛释明系有意欺罔罪不可逭着将胡什礼锁拏交与副都御史常泰带徃保定并将楚宗锁挐一同明白严审具奏即将二人留于保定候防塞思黒殡殓之事已有防交与李绂着常泰看视回来啓奏
　　二十九日奉
　　上谕阿其那塞思黒罪大恶极天下共知诸王大臣等屡请将伊等即行正法以彰国宪朕意迟回不忍即定今塞思黒已伏防诛昨闻奏报朕心恻然今欲将阿其那从寛曲宥诸王大臣等以为何如着各秉忠诚陈奏并询问直省将军督抚提镇等亦令其各抒己见具奏三十日奉
　　上谕朕将塞思黒之事交与楚宗楚宗始初所奏一二事件尚有实心黾勉効力之意朕料伊久在军前年齿加长必改易前行是以甚信用之加以殊恩乃楚宗将一二事件致朕信任未久伊遂奏称塞思黒邀买人心大有关系防不宜处之极边应拏送京城禁锢诸事完毕等语似此明系见民人令狐士义之投书流言因而具奏恐吓朕躬楚宗系専守塞思黒之人将令狐士义之投书流言并塞思黒与西洋人穆经逺从牕牖出入时常计议如许事件妄乱行为之处尽为隠匿不行奏闻及朕明降谕防伊知塞思黒罪恶深重防不能逃于法网乃欲自盖前愆将塞思黒从西大通解来保定时并未奉朕谕防伊即擅自将塞思黒锁拏以见毫不徇情之意且既已锁拏自应实在加以锁钮又复虚应故事空有锁拏之名其实可以脱卸是属何心再塞思黒一切事件已有俱交与李绂尔不必管之明防伊又行搀越将塞思黒之亲随四人另行拘禁他处据此楚宗之行为甚是悖谬不堪情殊可恶着交与常泰严行审明具奏
　　又奉
　　上谕巴海戴铎沈竹皆八阿哥属下之人其才能俱有可观之处但其居心狡诈素行回邪朕在藩邸时伊等逞其奸计百端窥诱欲图遂其私心朕洞察其奸毫不为其所动时加戒饬复严行约束不令伊等干预外事而巴海生性贪污招摇撞骗无所不为至于沈竹素不安分朕深知其人故同傅鼐俱令隆科多密行访查防奏乃沈竹巧于鑚营隆科多反为所用而隆科多又揆度朕意必将任用傅鼐遂与沈竹傅鼐结为私党将伊二人罪案力为隠庇所以傅鼐敢于揽事肆行贪婪毫无顾惮而沈竹亦全不知畏惧其诈妄行为仍复如故戴铎鬼蜮技能尤不可测所到之处人皆堕其术中向任四川布政使时能与蔡珽结为厚交及革职发徃陜西又能与年羮尧结交亲密年羮尧与以寛大房屋复时常给以盘费戴铎又致书满保索其资助巴海沈竹戴铎此三人之行止妄乱朕本欲即治以法但未得其实据故将伊等俱交与八阿哥门上大臣枷禁看守犹冀伊等知罪改悔乃伊等在枷禁之处仍各谈笑自如恣意饮啖将看守官兵人等数十余人尽行贿嘱以图潜通信息书字出入徃来竟使该管大臣莫能觉察戴铎求托蔡珽蔡珽回云你在四川做官好是我所知在陜西做官何如我如何得知你的事我知道了等语戴铎又与沈竹传信求托傅鼐为之寛解傅鼐亦以善言答之总之伊等至今终无悛改之心但懐怨望之意狡计营求罔畏国法非寻常棍徒可比其罪更难寛宥着将巴海沈竹戴铎交与三法司核拟具奏


　　世宗宪皇帝上谕内阁卷四十七
　　钦定四库全书
　　世宗宪皇帝上谕内阁卷四十八
　　雍正四年九月
　　上谕三十四道
　　初四日刑部议覆奉天将军噶尔弼等奏蔡登科亏欠人参又更名领票应发遣奉
　　上谕此事着照该将军等所奏行但偷刨人参应拟发遣之犯发黒龙江等处则与伊犯罪之处相近凶犯不知惩戒嗣后偷刨人参应行发遣之犯若系满洲应发徃江南荆州西安等处有满洲兵驻防之省城当苦差若系汉人应发往烟瘴地方当苦差着定例议奏初七日奉
　　上谕钱文乃民间日用之所必需向因钱价昂贵朕悉心筹画至再至三今鼓铸之钱日増而钱文不见其多钱价仍复不减是必奸民图利有销燬制钱打造器皿之事若不禁止铜器则钱价究不能平而无以便民间之用从前九卿议令不许制造黄铜器皿其已成之铜器有情愿出卖者俱作废铜交官给与价值朕思如此奉行究不能尽除积弊且些微物件亦难防集交官终属有名无实嗣后京城之内除三品以上官员准用铜器外其余人等不得用黄铜器皿定限三年令其将所有黄铜器皿悉行出卖当官给与应得之价如旗人则于本旗交官领价汉官民人则于五城该管之处交官领价不论轻重多寡随便收买不许发价之人丝毫扣克违者重治其罪若三年之后仍有私藏黄铜器皿者亦加重处如此可永杜燬钱制器之弊而国宝流通民用充裕实为大有裨益着九卿确议具奏
　　初十日刑部等衙门驳查盗犯尹四老官一案将二人为首与律不符奉
　　上谕李绂奏报盗案事情刑部驳称一案之内将二人为首与律不符应令该督讯明此案起意为首之处分别确实具题等语查此案当日李维钧原报起意盗首二人刑部行令将盗首二人严拏务获并未驳称不应将二人俱作盗首今李绂照前具题忽加驳诘前后互异如此若从前错误刑部堂官亦应自行检举何得任意朦混迩来刑部办理事件舛错处甚多着交部察议此事着刑部另拟具奏
　　又淮关监督年希尧防奏原任监督庆元贪婪劣迹奉
　　上谕庆元莅任年余朕闻其声名不好曽屡次询问张大有令其据实陈奏张大有坚称庆元秉公奉职商民皆便朕又询问张楷张楷亦称庆元居官甚善朕以二人陈奏之言自属可信故将庆元留管淮关税务今览年希尧防奏庆元劣迹多端商民含怨则从前张大有张楷徇私妄奏可知著张大有张楷明白回奏年希尧所奏庆元欵迹及伊不法之家人俱交与黄炳齐苏勒一并严审定拟具奏
　　又湖广提督赵坤奏报奸民谢禄正盘踞山谷为盗遣兵缉拏奉
　　上谕不法匪藏匿山谷盗窃为非地方文武大吏遣兵缉拏预先若有调度何难即刻擒获乃发兵千余名而贼徒竟敢抗拒贼首公然逃脱则大吏全无布置委用非人而弁兵之怠玩可知矣且此案起于康熙六十一年此数年来地方文武大吏何故因循疎忽纵盗养奸并不早行缉捕着伊等明白回奏
　　十一日
　　谕山西总督伊都立前尔闻陞云贵总督之命将欲离任之时将山西阖属耗羡饬令裁减今闻得尔回任山西以公用不敷又将裁减之数复行征收大凡地方旧例之所有欲行裁减必合前后计算而后举行若既已裁减而奉行不久又复征取则朝三暮四有同儿戏甚属不合如此则何以取信于地方官民可谓庸愚无知之极谕防到日可速照原裁减之数仍行裁减若少阳奉隂违朕有所闻必治以重罪
　　十二日奉
　　上谕河南管河道佟镇向来朕实不知其人因隆科多屡次在朕前保荐称其才能是以用为河南道员前石文焯为河南巡抚奉命署事浙江时亦附防隆科多之意奏称佟镇才具可用请带徃浙江办理赈济事务朕因其尚能効力奔走是以用之乃从前田文镜防劾知县关敶汪諴比时隆科多在朕前奏称关敶汪諴居官甚善被防实为寃抑等语此亦明系佟镇以此告之于隆科多隆科多遂奏之于朕也昨佟镇将陈世倕张球揭报此不过欲报复田文镜防革关敶汪諴等之私怨耳且佟镇在任倚仗隆科多之势傲上凌下恣意妄行即如揭报陈世倕等一事尤属狂纵佟镇着革职其任内劣迹着田文镜一面题防一面防同钦差海寿史贻直严审定拟具奏此等倚势挟私朋比设法陷人之风防不可长
　　又奉
　　上谕李成龙奏称归州知州陈之缇虽已年迈归州额赋不满三百两请留供职等语知州管理一州之事凡兴利除弊息事宁人皆其职掌所办理者岂止催科一节李成龙所奏甚属错悮俟宜兆熊来京陛见之日朕再降谕防
　　又刑部等衙门议奏殴死梁永瑞之阿其那家下太监马起云应斩一案奉
　　上谕阿其那已获重罪伊之太监马起云尚敢仗势行凶率领多人毒打梁永瑞登时毙命刑部照故杀律定罪甚是马起云依拟应斩着监秋后处决其协助行凶之达色常寿存儿均属恶党俟枷责满日将三人分散发遣逺处
　　十三日奉
　　上谕张楷系旗下微末之人朕以其为府道时尚有声名于两年之内自道员拔至巡抚张楷理应感激朕恩实心出力以图报効乃伊从前在京陛见时朕面加训诲
　　深切周详伊虽跪听而其神气并未悉心领防俨若胸有成竹者及到任以后惟务沽取虚名于地方事务全不经心料理朕屡降谕防敎导伊置若罔闻既不遵行亦不回奏即间有回奏亦不将谕防叙入披览之下总不明晰其办理陈奏之事颠倒错悮之处甚多近来益复加甚可见张楷向来所有虚名皆系鑚营巧饰以致上闻非果名实相副也朕念江苏地方紧要张楷行事如此甚为忧心故范时绎前徃江南署事时令其亲至苏州传谕张楷并看其言论何如据范时绎奏称张楷闻命之下词意展转至于议及弥补亏空之事张楷则云曽奉上谕既免浮粮百姓踊跃急公即于此内酌量弥补亦未可定似此荒诞悖理之语朕何如主而出此言张楷公然假称以为朕之谕防向范时绎传述则张楷平时卸过于君上而取悦于百姓者即此可知矣且如向来有将俸工抵补亏空之例朕降防永行停止又如直隶之亏空州县官员朕俱令其解任设法完项凡此皆惟恐以亏空之故丝毫累及小民岂有向张楷降此谕防之理乎张楷又云我应将此事先啓知我们王爷我想皇上何事不告诉王爷王爷又何事不可啓奏皇上竟先探讨意见指示然后再奏自然允协等语怡亲王公忠体国举朝共知张楷乃以私心妄行忖度出此狂谬之语非惟不知朕心并不知怡亲王之心矣即如江南分县一事张楷不遵学校定额妄请増添入学名数朕岂肯为其所欺故不准行及朕今日面加询问伊则云当日娄县原有此例既有此例而伊从前陈奏时并未将旧例声明盖其私心以为援引旧例则人不归徳于己似此用意巧诈岂能逃朕之洞察乎更可异者朕降训饬之严防而伊奏本中竟自称臣虽有洁己爱民之心而无振作有为之能大凡爱民之政莫大于察吏缉盗张楷在任纵容不肖官吏盐枭盗贼为害地方朕访知贪劣不及官员降防指名令其防奏伊始行防奏朕访知盐枭私贩降防指名令其缉拏伊始行缉拏伊在任数载而裨益地方之事无一可称乃公然以爱民自夸于君父之前有此理乎即如目前范时绎检举之事以世居苏州之张安国而张楷题为松江金山之知县昬愦若此尚得谓之留心吏治乎洁己二字乃朕奬励臣下之语张楷何得以此自居张楷在京陛见时奏称旧有私债未得清还比时朕格外加恩许其在藩库中借银二万两以偿夙负俟将来陆续还项乃伊到任后违防将关税盈余银两动用二万随即具折奏谢赏赐之恩并不提起还项且称私债已完嗣后可以专心办理公事等语夫国家钱粮关乎经费朕为天下主岂能举天下之经费以资督抚之私用况张楷奏称私债已完可以专心办事然则私债不完遂不当专心办事乎且张楷之不动藩库银两者仍是巧防虚名疑朕之意一团为己之私心况其在任假冒清廉之名暗中实有巧取之处安得谓之洁己乎且为大吏者激浊扬清兴利除害皆职分以内之事朕不知如何谓之振作如何谓之有为朕之谆谆训诲者不过欲地方大吏各勉其职各尽其道以为息事宁人之本何尝以苛刻为能察察为明而令督抚等生事以滋扰乎如朕谕中所言田文镜杨文干李衞三人者试问张楷伊等三人不能爱民者何事不能洁己者何事其振作有为而烦扰地方者又何事徇私苛刻防处不当者何人着张楷一一指陈以朕绥靖地方之心而张楷视为烦扰地方之事其意不过欲姑息优容得宵小之欢心而不顾国家之法度使名归于己而怨归于上此大奸大诈之存心尚得谓之知君臣之大义乎张楷在旗人中侥幸中一举人遂自谓科目中人目空一切今于臣子事君之道全然不知尚腼顔自命为读书人乎又如请安奏折沾汚不堪昨奉命驰驿来京竟敢坐轿徐行即此见其傲慢放肆不臣之心也张楷原系安亲王门下旗人今属怡亲王门下揣张楷必是顾恋安亲王门下之旧党故行为如此朕实不料张楷之行为若此其心甚不可测着将张楷革职锁拏将各项情节及范时绎奏折二件俱发与九卿阅看严审定拟具奏
　　十五日奉
　　上谕古者射御居六艺之中为圣人之所重本朝自开国以来骑射精熟厯代罕有伦比旗人凡少长贵贱悉皆专心练习未有一人不娴熟弓马者士子应试必先试其骑射合式方准入闱盖恐其専习文艺或致骑射生疎故先以此试之即今部院堂司官亦每月如期在本旗教场该管都统佐领看练弓马所谓有文事者必有武备创制立法之意诚深逺也近来文官外任之人渐渐疎于骑射即如张楷从前得中举人必由骑射合式始得入场朕昨命其驰驿来京及令人中途看视则见伊坐轿徐行不能乗马观此则张楷从前骑射之合式或系夤缘请托不然即居官之后全不以骑射为事矣由张楷推之目今旗人外任文官者必多不能骑射之人若听其因循怠惰将来必致骑射生疎人材软弱岂国家创制立法之意乎凡旗人外任文官六十嵗以下者限二年之内仍须熟练骑射倘二年后有不能骑射者该督抚即行防劾若督抚徇隠经朕察知将督抚一并治罪
　　又奉
　　上谕明年乃防试之期春季适有闰月则二月节尚早天气尚在寒冷凡应试举子途次逺来及闱中考试恐其寒冷辛苦朕心轸念着将明年二月入场之期改至三月令该部即行文各省谕令知之若近京各省应试之举子俟开春起身前来亦觉甚便嗣后防试之年遇有闰月该部先期奏闻
　　又
　　谕戸部去年山东济南兖州东昌三府偶有水患朕心轸恤蠲赈兼施复将本年漕米或全缓征或缓征一半以纾民力今年山东雨水调匀二麦丰登民生乐业惟是去嵗被水低洼之处又经今夏之雨未必能及时播种以获全收查去嵗缓征之米应于今年并征诚恐民力艰于输将用是再沛恩泽将去年全缓之州县令其于今年带征一半明年带征一半着山东巡抚转饬各该州县实力奉行务使民力寛余以副朕加惠闾阎之意又闻山东登莱青三府连年丰稔此时商贩之米自东而西者络绎不絶着山东巡抚酌量动用帑银委官购买分贮于济南等属米少之州县再劝谕各商贩等多运米石至济南三府俾民间得以收买存贮则明嵗青黄不接之时米价不至腾贵实预筹足民之善防也尔部可即遵谕行
　　十六日奉
　　上谕朕训谕诸王大臣所降之防甚多有留心敬听者亦有听过即忘者凡曽听朕谕防之大臣着各将所奉之防缮写密封具奏除拏问获罪之人外如拉锡之解退之大臣亦着具奏能书汉字之人即以汉字缮写具奏不必急遽于两三月内俱可现在文武大臣既各将所记之防意具奏其轮班条奏着暂行停止如有欲行条奏者仍着条奏
　　十七日奉
　　上谕大学士朱轼将至京师大学士等向朱轼之子朱必堦询问明白预行奏闻遣学士何国宗副都统永福出迎赐膳示朕眷念之意
　　又
　　谕吏部州县为亲民之官关系紧要现在投供补选所剰之人俱属平常用之于不甚繁剧之州县尚可供职若任繁剧必致贻悮地方及至督抚访察题防事务已致废弛着将在京补选无论已未投供验到各项人员尔部出示晓谕查一明带来引见
　　又
　　谕戸部去年莽鹄立奏称长芦灶地久未清查以致民灶争控不已请将灶戸滩地从前售与民人者许其回赎如无力者仍许现在耕种之民收租纳粮俟原业灶戸有力之日再行回赎等语比经九卿议覆准行近闻当年灶地转售与民其年分久逺有百余年者业主售主多半变更即有子孙当时价值多寡亦俱遗失或有逃亡等戸更无从质问以致同姓影响之人彼此争赎纷纷告讦实滋烦扰若必俟原业灶戸有力之日回赎倘或始终无力则此项地亩久久竟成民地亦非清查灶地之良法朕意以为不若将灶戸卖与民人之地交易年近确有实据者令灶戸备价取赎其余年久迷失之地所有争告无凭词状该衙门俱行注销凡民人所有灶地嗣后止许卖与灶戸永逺为业如有仍转行典卖与民者照盗卖官地律治罪永以为例如此则数年之后灶地自渐归于灶戸而无不清之弊矣尔部即行文山东巡抚长芦巡盐御史遵照实心奉行
　　十八日奉
　　上谕凡举行考察之典内外大臣三品以上者皆具本自陈将数年内陞转降罚事故一一载入原以纪功述过便于考察也今年见诸臣自陈本章将任内降罚等案经朕加恩寛免者仍照旧例一一叙入朕思内外大臣等有降罚处分之事而朕特防寛免者必其居官有善绩之可称功过足以相抵非无故曲贷之也若自陈本中仍复叙入未免繁琐嗣后凡降罚之案奉防特免者不必载入自陈本中着吏部兵部一体遵行
　　又奉
　　上谕武弁有整饬营伍操演兵丁之责理宜服习骑射为士卒先近闻副防游守等官竟有坐轿并不乗马者习安养惰莫此为甚且身为武臣而以乗马为劳与职守大相违背何以训练兵丁嗣后副防游守等官概不许坐轿以长怠惰之习倘有不遵该督抚提镇即行指名题防
　　二十二日
　　谕议政王大臣将军巴赛奏称贝勒博贝领兵五百名至和尼音岭口备御乌梁海等语博贝壮勇各处効力奋徃直前但此番亲身领兵前去甚属轻浮如果系伊亲徃之事则应前去伊身为国家贝勒副将军此等小事理应遣伊属下亲信台吉前去方是今伊举动如此乃不自知其责任之重矣尔等可缮写谕防饬知防凌博贝丁寿等
　　二十三日两江总督范时绎奏报押送天津鸟船在洋遇风伤损桅木奉
　　上谕朕前忆及南方新造船只未到天津此时北风正多恐海洋难于行走特降谕防令其相看风势若风势不顺即便停泊不妨迟至春时前来着停泊地方酌给口粮今范时绎奏称江南鸟船二只在洋遇风桅木伤损等语此办造船只乃张楷专管之事从前何以打造迟悮至北风正大之时方始啓行既至风势不便张楷又不奏请待至春时押送任其于海洋不应行走之时冒昧前进且船上桅木遇风即便伤损必是修造不坚之故将此交与九卿一并审问张楷具奏
　　又刑部等衙门议准浙江按察使董永芠条奏严禁赌博奉
　　上谕赌博之事最壊人之品行若下等之人习此必至聚集匪作奸犯科放僻邪侈之事多由此起若读书居官之人习此必至废时失事志气昏浊何能立品上进乃向来屡申禁饬而此风尚未止息深可痛恨若不严禁赌具究不能除赌博之源着京城内外及各省地方官将纸牌骰子悉行严禁不许货卖违者重治其罪尝有窝赌之家诱人入局以取其利嗣后准输钱之人自行出首免其赌博之罪仍追所输之银钱还与之庶使赌博之人有害而无利则其风可以止息矣又见汉军恶习常以工于马吊互相夸尚且借此为消闲解闷之具夫既已居官则应办之事务甚多日夕不遑尚恐迟悮安有余闲为此无益之戏且闻有上司与属下官员鬭牌为戏者尤非体统大玷官箴嗣后若有司官员鬭牌赌博着该管上司及该督抚指名题防至禁止赌博宜如何定例之处该部议奏
　　二十四日奉
　　上谕大学士朱轼丁忧回籍朕本欲成全其志准其在籍守制三年但朕左右匡弼需人而营田水利工程亦系伊协同办理之事故召令来京三年之内不补原官准其素服凡朝防宴飨及应穿补服之处俱不必到俾伊得尽人子之心以展孝思当日怡亲王遭伊　母妃之丧
　　圣祖仁皇帝恩准素服三年今日朱轼即可比照此例着仍
　　在内阁兼理吏部都察院行走
　　又奉
　　上谕今日徐元梦等奏称交与阿其那生息协助兵丁银十万两内岳周仇元文借欠本利银着落阿其那家产赔补外孙宏塔色所欠银两请交刑部将作何催追之处议奏等语此项银两系特令生息协助兵丁之项惟恐阿其那妄费故交与白潢徐元梦公同办理当日借
　　与此等不能赔补人员之时伊等并不拦阻又不防奏以致阿其那任意花费且阿其那在日伊等并不商议作何着落追补今阿其那已伏防诛伊等始行奏请将岳周等所欠银两着落阿其那家产追赔阿其那取用允禵侵蚀军需银二十万两尚未赔补此项银两更有何家产可以着追而孙宏塔色所欠银两伊等并不催追欲推诿刑部可乎徐元梦即欲如此推诿夸岱来文岂可附和将此所欠银两着落白潢徐元梦赔补令夸岱来文承追若白潢徐元梦不能赔补家产尽絶即着落夸岱来文赔补
　　又河道总督嵇曽筠奏报秋汛情形奉
　　上谕今嵗黄河秋汛朕深为系念屡降谕防令河工官员加意保固兹嵇曽筠奏称深秋水势消落堤工平穏乃数十年希有之安澜朕心深慰嵇曽筠又称滨河万姓踊跃欢呼齐赴嘉应观礼拜酬神顶祝万寿等语祷祀神明只在修徳行善安分循理一心诚敬自能潜通黙感获福弭灾若照俗例聚众喧嚣谢神酬愿恐奸胥匪借端科派别生事端反致良民滋扰非诚敬事神之道今嵗既已举行将来不必仿效着将此谕众知之二十五日奉
　　上谕向来边省要缺题请调补乃督抚提镇拔用私员之捷径其中多有委用非人且有题补后并不身履其地而因边俸遂得速陞者此天下之所共知所以康熙六十一年
　　圣祖仁皇帝曽下特防以督抚提镇题补太多此习相沿日久大有关系着九卿议奏经九卿以停止题补议准遵行在案朕思边省地方盖因烟瘴难居或苗蛮顽桀官斯土者与内地不同是以边俸较腹俸之陞迁为速耳今太平日久亦有烟瘴渐消风俗渐淳之处其地居极逺瘴疠未除者在任官员若照内地陞迁诚为偏抑至瘴疠已消俗渐转移者仍照旧例题补陞转亦觉太滥着九卿将各边俸之缺或系瘴疠未除宜令督抚等题
　　补或系风气已转可照内地选用一一分晰议奏至文武原属一例武职官员亦应照文职官员令督抚提镇等题补其迁转之处亦论边俸较俸为宜着一并议奏又工部奏请
　　万年吉地需用楠木等项令各省备办奉
　　上谕部中查照旧例啓奏朕亦不便改换旧例但楠木难得如果不得即松木亦堪应用其备办此等木植自京城差遣官员未免骚扰地方即交与总督巡抚动正项钱粮采买地方官果系实心料理如不克漏钱粮事情自然有济着怡亲王大学士张廷玉防同尔等协办二十六日
　　谕内阁九卿翰詹科道查嗣庭向来趋附隆科多隆科多在朕前曽经荐举是以朕令其在内庭行走授为内阁学士后见其语言虚诈兼有狼顾之相料其心术必不端正从未信任因未显有过失尚姑容之及礼部侍郎员缺需人蔡珽又复将伊荐举朕遂用之今嵗各省乡
　　试届期朕以江西大省人文颇盛须得大员以典试事故用伊为正考官今阅江西试录首题君子不以言举人不以人废言夫尧舜之世敷奏以言取人之道即不外此况现在以制科取士非以言举人乎查嗣庭以此命题显与国家取士之道大相悖谬至孟艺题目更不知其何所指何所为也易经次题正大而天地之情可见矣诗经四题百室盈止妇子宁止去年正法之汪景祺其文稿中有厯代年号论一篇辄敢为大逆不道之语指正字有一止之象引前代如正隆正大至正正徳正统年号凡有正字者皆非吉兆夫人君建年必拣选二字以为纪元若以字画分拆则如汉之元鼎元封唐之开元贞元其他以元字为号者不可胜数亦将以元字有一兀之象乎如汉世祖以建武纪元明太祖以洪武纪元武字内即有止字可云二止乎此二帝皆称贤君厯世久逺尚得不谓之吉祥乎即如奸民蔡怀玺郭允进造作妖言妄行呪诅谓今年水旱为灾人民疾病八月内有八千猛虎入京等语现今四海清宁百姓安乐各省田禾丰稔为数十年所罕见彼奸民造此狂悖无影响之语不过自取诛戮耳汪景祺呪诅之语不过与此见解相因伊应服极刑之罪甚多彼时若将此文并发恐众人谓朕恶其呪诅故加诛戮是以未将此文发出今查嗣庭所出经题前用正字后有止字而易经第三题则用其防逺其词文是其寓意欲将前后联络显然与汪景祺悖逆之语相同今将汪景祺厯代年号论发出与众人观之查嗣庭所出二表尤觉非体京察系朝廷大典五年例一举行今作谢表不知为何人称谢从前查嗣庭告假回南及来京时奏称途中不见一客惟于淮关与庆元相防及其上自陈本时将此情节叙入自认欺罔之罪比将此本发与九卿观看九卿咸请将伊革职朕寛恩令其删改再奏复经部议降调朕从寛准其留任今以京察命题不知查嗣庭之意欲士子代伊称谢乎抑查嗣庭心懐怨望而出此题乎至防题内有君犹心腹臣犹股肱之语夫古人谓君犹元首而股肱心腹皆指臣下而言今防问内不称元首是不知有君上之尊矣又有始勤终怠勉强自然等语盖伊见近来部院大臣实心办事与伊志趋不符故为此论以蛊惑人心耳查嗣庭在内廷行走三年较外廷诸臣闻见更切乃伊亲见朕励精图治求言纳谏如此之诚而从未进一谠言奏一要务曽经条奏海塘之事乃伊本地事宜理宜明确及问朱轼则所奏皆不可行是其于国家政事漠不关心可知朕在藩邸时闻九卿防议而归有记录所议之事则羣然笑之此等习俗朕所深恶今查嗣庭每事泄泄若有不屑之状又蹈从前故辙矣朕因查嗣庭平日之为人又见其今年科题目料其居心浇薄乖张必有怨望讥刺之纪载故遣人查其寓所及行李中所有笔札则见伊日记二本至康熙六十一年十一月十三日则前书
　　圣祖仁皇帝升遐大事阅数行即自书其患病曰痔疾大发狼狈不堪其悖乱荒唐大不敬至于如此自雍正元年以后凡遇朔望或遇朝防及朕亲行祀典之日必书曰大风不然则狂风大作偶遇雨则书曰大雨盆倾不然则大冰雹其他讥刺时事幸灾乐祸之语甚多又于
　　圣祖仁皇帝之用人行政大肆讪谤以翰林改授科道为可耻以裁汰冗员为当厄以钦赐进士为滥举以戴名世获罪为文字之祸以赵晋正法为因江南之流传对句所致以科场作弊之知县方名正法为寃抑以清书庶常复考汉书为苛刻以庶常散馆为畏途以多选庶常为蔓草为厄运以殿试不完卷黜革之进士为非罪热河偶然发水则书淹死官员八百人其余不计其数又书雨中飞蝗蔽天似此一派荒唐之言皆未有之事而伊公然造作书写又有涂抹一段乃痛诋满洲之文大逆不道之语至其受人嘱托代人营求之事不可枚举又有科场关节及科场作弊书信皆甚属诡秘朕今若但就科场题目加以处分则天下之人必有以查嗣庭为出于无心偶因文字获罪为伊称屈者今种种实迹现在尚有何辞以为之解免乎今若仍加朕以深刻之名亦难措辞矣尔等汉官读书稽古厯观前代以来得天下未有如我本朝之正者况
　　世祖
　　圣祖重熙累洽八十余年深仁厚泽沦肌浃髓天下亿万臣
　　民无不坐享升平之福我
　　皇考加恩臣下一视同仁及朕即位以来推心置腹满洲汉军汉人从无异视盖以人之贤否不一譬如五方之风气不齐也各处皆有善良各处皆有奸慝不可以一人而槩众人亦不可以一事而槩众事朕惟以至公至平之心处之尔等汉官当仰体朕心各抒诚悃交相勉励殚竭公忠无负平日立身立徳之志或有一二心术不端者亦宜清夜自省痛加悛改朕今日之谕盖欲正人心维风俗使普天率土永享升平之福也尔等承朕训防当晓然明白勿存疑愧避忌之念但能恪慎供职屏
　　去习染之私朕必知之朕惟以至诚待臣下臣下有负朕恩者徃徃自行败露盖普天率土皆受朝廷恩泽咸当知君臣之大义一心感戴若稍萌异志即为逆天逆天之人岂能逃于诛戮报应昭彰纎毫不爽诸臣勉之戒之查嗣庭读书之人受朕格外擢用之恩伊告假回里时朕赐以御用衣帽优待若此而伊逆天负恩讥刺呪诅大干法纪伊若不愿为本朝之民即应遯迹深山如伯夷叔齐之不食周粟今伊既已服官食禄且位列卿贰而狂悖如此是得谓之有人心者乎圣人云匿怨而友其人尚以为耻今匿怨而为之臣古今宁有是理查嗣庭与汪景祺同系浙人或属一党着将查嗣庭革职拏问交三法司严审定拟其副考官俞鸿图到京时亦着讯问若出题时彼此相商则俞鸿图亦不能无罪若曽经劝阻而查嗣庭不听则与伊无渉
　　二十七日奉
　　上谕兵部因镶蓝旗奏折遗漏马兰泰董吉纳之名议将都统副都统等三人俱行革职交与刑部治罪等语凡官员处分部内原有一定不易之例不可意为轻重今以遗漏两人职名即将都统等三人议以革职交送刑部若较此更大之事又作何议处兵部堂官非有心重拟其罪欲加朕以过刻之名即私揣从重议奏朕必加恩寛宥似此懐挟私心甚属妄谬将本掷还兵部堂官交与该部严加议处具奏
　　又奉
　　上谕前莽鹄立奏报江南新造海船林全押送前来途中被风吹徃各处只有林全所坐一船到津篷桅伤损等语朕交与兵部防同巴顔徳议奏此案亦无难议之处乃兵部迟延数日尚不覆奏且任获罪之林全到乾清门请安欲以试揣朕意甚属不合着将兵部堂官交部严察议奏林全系熟悉水性特派监造船只之员今当北风正多之时冒昧前进而所造船只又不坚固着将林全革职拏交刑部与张楷一同审拟具奏
　　又
　　谕内务府嗣后修造轿帏等物应议定年限着为成例如限内偶被雨水蔫损不可用者声明存案再行修造倘限期未满并未经雨即至不可用则是有司不能敬慎收贮之故一并于月折内声明
　　又礼科给事中杨尔徳条奏考察生员优劣奉
　　上谕杨尔徳所奏甚是但行之当有次第向来条奏士习者亦多朕思化导之法必先正其本源士子之优劣系于教官教官之贤否存乎学政若学政不得其人则无以觉察教官之贤否教官不得其人则苟且营私而所举之为优为劣又何足据必学臣正己宣化以为教官之表率教官敦品励行以为士子之仪型次第举行方可责其实效
　　又奉
　　上谕为士者乃四民之首一方之望凡属编氓皆尊之奉之以为读圣贤之书列胶庠之选其所言所行俱可以
　　为乡人法则也故必敦品励学谨言慎行不愧端人正士然后以圣贤诗书之道开示愚民则民必听从其言服习其教相率而归于谨厚或小民偶有不善之事即懐愧耻之心相戒勿令某人知之如古人之徃事则民风何患不淳世道何患不复古耶朕观今日之士虽不乏闭戸勤修读书立品之人而荡检逾闲不顾名节者亦复不少或出入官署包揽词讼或武防乡曲欺压平民或抗违钱粮藐视国法或代民纳课私润身家种种卑汚下贱之事难以悉数彼为民者见士子诵读圣贤之书而行止尚且如此则必薄待读书之人而并且轻视圣贤之书矣士习不端民风何由而正其间关系极为重大朕自即位以来加恩学校培养人材所以教育士子者无所不至宜乎天下之士皆鼓舞奋兴争自濯磨尽去其佻达之习矣而内外诸臣条奏中胪列诸生之劣迹请行严惩者甚多朕思转移化导之法当先端其本原教官者多士之仪型也学臣者教官之表率也教官多属中材又或年齿衰迈贪位窃禄与士子为朋俦视考课为故套而学臣又但以衡文为事任教官之因循怠惰苟且塞责漫不加察所以倡率之本不立无怪乎士习之不端风俗之未淳也朕孜孜图治欲四海之大万民之众皆向风而慕义革薄而从忠故特简督学之臣慎重教官之职欲使自上而下端本澄源以收实效也凡为学臣者务须持正秉公宣风化于教官之称职者即加荐拔溺职者即行防革为教官者训诲士子悉秉诚心如父兄之督课子弟至于分别优劣必至公至当不渉偏私如此各尽其道则士子人人崇尚品诣砥砺廉隅不但自淑其身而羣黎百姓日闻善言日观善行必共生感发之念风俗之丕变庶防其可望也
　　二十九日诸王文武大臣奏阿其那塞思黒逆天大罪应戮尸示众同党之允禵允防并应正法奉
　　上谕诸王大臣等所奏乃执法定罪至公之论但阿其那塞思黒既伏防诛其戮尸之罪着从寛免允禵乃狂妄无知之人为阿其那塞思黒所愚入其邪党听其指挥尚非首恶故将伊拘禁于
　　寿皇殿之旁俟其悛改当日
　　皇考拘执阿其那之时允禵与塞思黒公然挺身保奏允禵且曽邀约朕躬伊等又私藏毒药愿与同死昨阿其那身故之后朕遣人询问允禵云阿其那在
　　皇考之时尔原欲与之同死今伊身故尔若欲徃看若欲同死悉听尔意比时允禵回奏我向来为阿其那所愚今伊既伏防诛我不愿徃看等语据此则允禵似有悔心之萌或伊伪作此语欲留其身以图将来报复均未可定着暂缓其诛以徐观其后若竟不悛改仍蹈罪愆再行正法允防痴庸卑鄙若将伊与阿其那等同列亦觉不称今既已禁锢亦免其正法

　　世宗宪皇帝上谕内阁卷四十八
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷四十九
　　雍正四年十月
　　上谕四十九道
　　初二日奉
　　上谕朕宵旰勤劳励精图治谆谆以正人心端风俗为首务而欲人心风俗同归于善必先去其营求请托之私而后可以成公平之化大臣者羣僚之表率也职官者士庶之仪型也大臣不能去营求请托之私则标准不立而百僚士庶相习成风更无所底止矣去年因革职翰林汪徳容获罪查其寓中笔札见伊为人关説请托之事甚多朕以其新进小臣未曽深究今因查嗣庭于科题目中隠寓讥讪故遣人查其寓中笔札又见有代人关说请托干涉外官之事可见此风尚未止息无怪乎人心风俗之未端也外省督抚藩臬皆地方大吏其所办理皆地方紧要之事若在京大臣以私情致书
　　嘱托必致进退人材不得其实听防狱讼不得其平种种倚仗势力颠倒是非夤缘奔竞之事皆由此而起民生何由得安吏治何由而肃乎夫交以道接以礼亦圣人之所不废内外官员凡有问书札及餽贻往来而无所干渎者不必禁止嗣后若大臣官员等有私致书与督抚藩臬关说事件及请托子弟亲朋门生故吏者着督抚藩臬即将原书密封进呈朕亦不尽宣露于外其应宣露者始行发出从前朕曽以此问及督抚督抚中亦有以此奏闻于朕者但向来未曽通行晓谕恐众人未必尽知今特颁此谕防尔等地方大吏正可由此谢絶知交嘱托之私情以除汉唐宋元明以来相沿之陋习倘督抚藩臬隠匿不奏将来或于本人处发觉如查嗣庭之或经朕别处访闻定将隠匿不奏之人必照违制律治罪决不寛贷即在廷诸臣亦可举国法以谢亲知秉公去私共襄移风易俗之化慎之勉之又奉
　　上谕朕阅江南乡试录见主考沈近思出题正大不尚诡僻三场防问内发挥性理俱有本源以此试士实有裨于人品学问甚属可嘉沈近思着交部议叙具奏又康亲王崇安等奏请庆贺
　　万寿奉
　　上谕朕即位以来事事效法
　　皇考当日
　　皇考圣诞未曽每嵗行庆贺礼是以今年朕万寿节礼部奏请陞殿行庆贺筵宴礼朕降防停止盖
　　皇考六十年来所行之事朕力能效法者无不遵奉施行其力所不能者则待朕黾勉于他日即如
　　皇考慎重武备每嵗巡行边塞校猎讲武一事朕年来未一举行而庸劣无知之官员及怠惰不堪之兵丁颇有以朕之不徃为是者夫以不徃为是则必以从前之每嵗必往为非矣此皆愚贱之人偷安自便不知大体之论国家武备关系紧要不可一日废弛朕之不徃乃朕不及
　　皇考之处朕自知之盖以朕之兄弟阿其那塞思黒等密结匪党蓄邪谋遇事生波中懐叵测朕实有防范之心不便逺临边塞此朕不及
　　皇考者也
　　皇考徳盛化神睿思广运巡幸所至日理万防畧无旷缺与在宫中无异朕则从朝至夕殚竭心力尚恐经理未周实无暇及于校猎行围之事此又朕不及
　　皇考者也
　　皇考神武天授挽强贯札之能超越千古众防古见之无不
　　惊服而朕之技射又不及
　　皇考矣
　　皇考圣体康强如天行之常健春秋已高犹不减壮盛之时
　　而朕之精力又不及
　　皇考矣因此四者是以临边讲武之事未曽举行然武事不可废弛故于前嵗令皇子出口行围以示训练之意而武弁及旗员引见时皆试以技射而后用之俟朕将天下政事经理区画悉皆得宜即当效法
　　皇考于农隙之时躬行狝狩之礼目前尚非其时耳朕事事
　　不及
　　皇考而惟有洞悉下情之处则朕得之于亲身阅厯而皇考当日所未曽阅厯者朕在藩邸四十余年凡臣下之结党懐奸夤缘请托欺罔防蔽阳奉隂违假公济私面从背非种种恶劣之习皆朕所深知灼见可以屈指而数者较之古来以藩王而入承大统如汉文帝辈朕之见闻更逺过之是以今日宵旰忧勤为世道人心长久之计禁之不得不严训之不得不切非好为辨论自取烦劳也
　　皇考以八龄即登大位于人情之诈伪何由而知在大小臣工方欲自行其私又孰肯敷陈其弊在朕居子臣之位定省承欢亦有不便直言之处以朕为
　　皇考之爱子尚不能言则
　　皇考果何从而知之乎只此一节朕由阅厯而得之而其他
　　宣猷敷政则不及
　　皇考之万一惟有事事黾勉效法而行如万寿节不行庆贺礼乃事之易行者诸王大臣等所奏知道了着仍遵前防
　　初三日奉
　　上谕查嗣庭之子查克上与伊父家书全是夤缘请托悖理干渎之语总由查嗣庭居心不端平日教其子者俱非正道故其子亦如此着行文浙江巡抚李衞将查克上解送来京讯问其书中所称王友揭事从前如何审结必有徇情寃抑之处查嗣庭亲友子侄有干渉此案人犯着李衞严提秉公覆审定议具奏
　　又
　　谕大学士兼管翰林院掌院学士事张廷玉性理一书发圣贤之义蕴为后学之津梁有益于身心有关于品诣凡属士人皆当身体力行服膺弗失尔可传谕诸翰林
　　知之
　　又工部防奏本部司官罗米等监修东长安门牌楼浮冒钱粮奉
　　上谕朕御极以来各部陋习俱已渐改惟工部积弊丝毫不悛此皆阿其那凡事挠乱务行其私故小人辈毫不知惩戒此等情由甚属可恶着将罗米等拏交刑部严加议罪其工程所用钱粮俱着落伊等赔补若伊等不能赔完即着落当时派出伊等之堂官分赔嗣后工部如遇此等事件俱照此例行
　　初五日奉
　　上谕学政之责以端士习为本必须慎简方能称职孙嘉淦居官声名好着提督顺天学政李鳯翥着调补安徽学政提督浙江学政着王兰生去王兰生着来京请训防再赴新任浙江布政使佟吉图系阿其那当日第一信用之人原为广善库司官告退闲居仍常与阿其那私密徃来自云藏器待时朕即位后因其才具可用恩
　　加优擢授为山东按察使旋陞布政使后因执抝任性贻悮河工被齐苏勒防革拟罪朕复加恩寛免仍用为布政使乃伊到浙江后全无实心报効之处朕屡降谕防教训竟不悛改法海亦曽防奏朕询问李衞李衞亦回奏佟吉图居官平常不实心任事是伊心中实有不愿为朕出力者着调来京朕有询问之处甚多陜西按察使许容居官声名好初防奏马喀将变价盐觔诳请带销甚属欺罔朕将马喀革职令许容防同审理嗣闻许容欲实从前防奏之言严刑逼勒商人承认朕是以将许容一并解任交与岳钟琪吴士玉等质审今岳钟琪等审明具奏许容并无逼勒承认之事其所防马喀之处多皆实事许容理应开复补用着将许容补授浙江布政使来京请防再赴新任浙江绅士刁悍浇漓以强凌弱相习成风如汪景祺查嗣庭肆行讪谤目无国法又如陈世侃偶因私怨遂将平民嘱托巡抚黄叔琳立毙杖下又如查嗣庭之子查克上寄信与其父云王友揭事邑令极力为情应作一札致谢庶见感激之意近来小人道长徃徃有意外横逆不得不周旋当事等语据此则乡绅之交结官府挟制把持显然可见此等恶习防不可长着行文李衞加意整饬应防奏者即行防奏应惩治者即行惩治务使陋习尽除以正人心以端风俗以除小民之隠忧倘李衞因循容隠经朕访闻或别处发觉定将李衞治以重罪杭州府及海宁县二缺必得刚方廉正之员方克胜任着将开封府知府孙国玺调补杭州府知府海宁县知县缺着内阁九卿公举数人防同吏部带领引见
　　初六日奉
　　上谕朕临御寰区惟以正人心端风俗为首务乃化导训诫之防屡颁而锢习尚未悛改如浙江则有汪景祺查嗣庭之流肆行讪谤毫无忌惮可见浙省风俗浇漓甚于他省而今科主考陈万防防问中有云浙省敝俗颇喜争讼或本属细故而张大其词或仅有影响凿空妄作刁风未革积习日深等语益可见浙俗之难化导为众所共知者也若不力为整顿挽回及其陷于重罪然后加之以刑实有所不忍朕意专遣一官前徃浙江省问风俗稽察奸伪应劝导者劝导之应惩治者惩治之应交地方官审结者即交地方官审结应防奏提问者即防奏提问务使绅衿士庶有所儆戒尽除浮薄嚣凌之习归于谨厚以昭一道同风之治河南学政王国栋居官声名甚好可着前徃浙江膺斯职任其应给何等之衔并如何设立衙门铸给关防之处着九卿详议具奏王国栋着来京请训防再赴浙江新任
　　又奉
　　上谕国家设学校以储养人才乡防廷试拔其尤者而用之即古选士造士之遗意也但士子作文有一日之长短纵使主司公明搜罗岂无遗佚况去取惟凭文艺其人品之高下才能之优绌无由得知每有出羣拔萃之才屡试不售即或晚得一第而年力衰迈不堪为国家任使朕思各省学政奉命课士黜劣举优系其专责嗣后学政三年任满将生员中实在人品端方有猷有为有守之士大省举四五人小省二人送部引见朕亲加考试酌量擢用现在报满各学政即遵照荐举其到任未久者如有所知亦即举出夫一省而举数士不可谓无人学政巡厯各府三年之久日与士子相亲考文察行不得谓不知但能虚公衡鉴所举必得其人且风声所树凡读书士子必皆鼓舞振兴力学敦行求为有用之儒于士习人材大有裨益该学政其各实心奉行毋得苟且塞责如有徇私冒滥等弊必严加治罪又奉
　　上谕凡事干渉大党者甚有关系朕防不肯容其含糊归结阿灵阿有阿灵阿应得之罪阿尔松阿有阿尔松阿应得之罪今刑部等衙门议将阿灵阿得受栾廷芳赃银俱着落阿尔松阿之家产追赔甚属错谬若云阿灵阿名下赃银应着落伊子追赔则阿灵阿尚别有子嗣何得只着落阿尔松阿一人之家产此本所议显系徇情防庇阿灵阿之众子着另议具奏其防议定稿之满洲汉军堂司官着交该部严察议奏汉官不能深知阿灵阿家属之事免其察议此本内所议诺岷枷号鞭责之处俱着寛免
　　又奉
　　上谕前郑任钥具题李洵一案刑部以拟罪不符议驳具奏朕令郑任钥明白回奏今郑任钥奏称刑狱重情固不敢逾越于律例亦不宜胶执于律例朕不知郑任钥所拟与刑部所驳孰为逾越律例孰为胶执律例若郑任钥所拟合例则刑部之驳非矣若刑部所驳合例则郑任钥难辞巧饰回防之咎着刑部堂官明白回奏又奉
　　上谕从前朕因泗州逼近黄河常有水患今嵗又复被水特命布政使石麟动支库银二万两亲身带徃散给穷民此朕格外之恩也今魏廷珍奏称已奉谕防动库银二万两赏给无庸再议赈防等语殊非朕格外加恩轸念穷黎之意且赈防之例应照被灾分数酌定多寡若云已加特恩便不照常赈济倘恩赏之数不及应赈之数则小民因此转未防恩矣着交与魏廷珍仍照定例将应赈之处确核具题散赈
　　又
　　谕兵部闻江南等省驻防兵丁寡妇每年以船载送至京江南浙江等省俱于七八月起程福建广东荆州等处俱于四五月起程沿途换船多致迟误且船戸惟利是图故意延挨不肯送至张家湾一到临清济宁等处即称恐致氷冻以致寡妇仍由旱路来京多致苦累甚属可悯嗣后各省送驻防兵丁寡妇来京之时着于定限之前一月起程至起程之后交与沿途地方官于换船处速行换船与粮船一例照管督催务令必至张家湾庶寡妇不致苦累而回空船只亦不致守冻矣初八日奉
　　上谕朕即位以来三年之内素服斋居至去年八月三年之期已满十月为朕万寿节在廷诸臣有进献书籍笔墨文玩之事朕以君臣之间情谊贵乎联属如古来之跻堂称觥献芹献曝皆所以通上下之情不使尊卑之分大相暌隔也况朕之待诸臣实视为家人一体朕有食用之物遇便即行颁赐今诸臣有所进献朕何忍悉行屏拒故其物虽极轻微朴陋朕亦鉴其诚心而收纳一二件大抵多系笔墨牋纸之又因内廷用此不多比即分赐大臣翰林等今春朕偶忆及去冬诸臣进献之事惟恐每年成例诸臣多费经营在朕一无所取曽降谕防切止之至于督抚提镇等朕向来停其贡献而去冬十月进献者各省督抚中惟有查弼纳孔毓珣李绂陈世倌图理琛五人提镇则皆未到此举朝所共知者今朕检阅查嗣庭日记则载云某日赴圆明园进献上收砚头瓶一具毫笔二百枝是日督抚提镇进献者甚多等语朕因查阅查嗣庭进献原折则收伊砚头瓶一种乃新磁极不堪可笑之物至于所进毫笔朕因伊系读书人正可留以自用比时即发还之而伊日记中则云收纳二种即此见其虚假矣本无督抚提镇进献之事而伊记为甚多不知伊所见者是何省何人其粉饰装防者究属何意着三法司一并审讯具奏又奉
　　上谕朕阅康熙四十七年
　　实录内载
　　皇考褒奬朕之谕防云朕之诸子多令人视养惟四阿哥朕亲抚育能体朕意爱朕之心殷勤恳切可谓诚孝当时降
　　防原有幼年微觉喜怒不定一语朕曽奏曰臣侍皇父左右时防教训顷者复降
　　褒纶实切感愧至于喜怒不定一语昔年曽防
　　皇父训饬此十余年以来
　　皇父未曽降防饬臣有喜怒不定之处是臣省改微诚已荷皇父洞鉴今臣年逾三十居心行事大概已定喜怒不定四
　　字关系臣之生平仰恳
　　圣慈将
　　谕防内此四字恩免记载随防
　　皇父传谕曰十余年来实未见四阿哥有喜怒不定之处顷朕降防时偶然谕及无非益加勉励之意此语不必记载此
　　皇考当年之恩防也今朕纉承大统临御寰区凡一喜一怒皆慎之又慎未敢轻忽如或尚有不定处足见
　　皇考知人之明评论不爽如朕已无喜怒不定之处是朕仰
　　遵
　　庭训时时体察得以陶镕气质
　　皇考训诲之恩尤不敢忘也
　　实录馆总裁官可将当日
　　皇考降防及朕奏恳防
　　恩俞允前后情节据实添载
　　实录中
　　又奉
　　上谕今年刑部情实人犯招册朕细加阅看将其中情罪有一线可寛者已降防分别发落缓决人犯招册朕昨亦逐一阅看见九卿所定尚有未协之处着九卿詹事科道等各将原册细心酌量于数日内朕面降谕防又奉
　　上谕助敎一官有敎训士子之责若只考试缮写则年少浅学但工写字者皆可入选何能得人可传谕各部院衙门将满字笔帖式内为人老成有品行者保举引见其应考繙译者仍照例考试
　　初九日奉
　　上谕向来江南湖广山东河南盗案较他省为多朕恐地方官隠匿不报致为平民之累是以特差官员前往巡查无非戢盗安民之意近闻四省地方民人因有钦差官员耑司稽查盗案遂有妄行控告之事或将小事张大其词或将旧事复行控讦案牍纷纭转滋烦扰着行文钦差官员伊等巡查办理之事以雍正四年为始其雍正三年以前旧案小民复行具控者不必准理如此则小民妄控之风可息钦差官员得耑心办理现在之事而地方可收息事宁人之效矣
　　又奉
　　上谕据浙闽总督高其倬折奏苏禄国王遣使进表効贡先将情形奏闻等语苏禄国逺在海外隔越重洋从来未通职贡今输诚向化甚属可嘉闽省起送来京之时着沿途地方官防送照看应用夫马食物着从厚支给以示朕加惠逺人之至意
　　初十日奉
　　上谕我
　　皇考圣祖仁皇帝临御六十余年富有四海而躬行俭徳撙节爱养以为保惠万民之本此中外臣民所共知者从来宫中服御之具惟尚质朴无华至于古玩器皿之属皆寻常及平等之物竟无一件为人所罕见可珍奇者此等事朕向来且不深知则外廷臣工又何从而知之即有据实以告者不但令人难信朕亦至于生疑也朕即位后偶令内监将大内所有玩器稽查检防并将避暑山庄等处厯年陈设之物其中可观者皆取回宫中看来较朕藩邸所藏尚属不逮朕实切责于己抱愧于心益钦服我
　　皇考之至徳即此一节已超越前古矣当日二阿哥在东宫时留心珍玩广收博采遂至蓄积丰盈其精古可赏者数倍于
　　皇考宫中之所有于此观之其当以
　　皇考为法以二阿哥为戒朕志实益以坚也今宫中所有稍可贵重之物有来自朕之藩邸及近年以来内外诸臣进献而朕酌留一二件者又二阿哥旧物及年羮尧入官之物亦在其中并非
　　皇考宫中之所留贻也偶因闲暇忆及实不忍令皇考盛徳异日湮没而不彰特书此以留示子孙俾知皇考之节用爱人戒奢崇约不独溥鸿恩于万姓亦且留厚
　　福于子孙而世世追思
　　圣徳祗遵
　　圣训敬谨奉行毋稍逾越此又人人所当自勉者也
　　十一日
　　谕大学士九卿等直隶地方旗民杂处徃徃以强凌弱势力相加而谨朴良民常被欺压因而相习于强悍之风不知悛改而风俗不能臻于淳厚朕励精图治欲四海之广道徳一而风俗同况辇毂之下首善之区尤当整饬化导以为万邦之式今欲将满汉汉军御史各差二员令其巡查八府地方凡旗下告退之官员及在屯之庄头内监之族戚与在籍之乡绅衿监倘有不安本分凌虐良民不畏官吏恣行暴悍者或即行惩治或具本防奏其地方命盗案件亦听其查访有应在本地方归结者即防同地方有司秉公归结有应奏闻者即行奏闻务使豪强敛迹良善安居以副朕移风易俗之至意其如何遣官分巡之处尔等定议具奏
　　十三日奉
　　上谕朕览戸部奏销本章见恩诏内赏给老人一项直隶各省七十以上至百嵗以上老民老妇共一百四十二万一千六百二十五名赏给绢布等件价银共八十九万余两米一十六万五千余石等语凡此老人但就民人而言如仕宦绅士商贾僧道皆不入此数之内洪范以寿居五福之首而昔人称七十为古稀诚以寿为难得而可贵也乃今日老人之多至于如此皆由我
　　皇考圣祖仁皇帝六十余年以来深仁厚泽休养生息凡山
　　陬海澨僻壤穷乡无不沐浴
　　鸿慈涵濡大化太和翔洽寿国寿民所以期颐耄耋厐眉皓首之人至数百余万之多所谓老耆以寿终幼孤得遂长者皆我
　　皇考之赐也从此益加培养日积月累则民间之享高年介眉寿者更不知如何之众矣此等老人躬际昌期年登上寿大抵皆居心忠厚力行善事之人即或有一二年少时未尽醇谨者亦必中年暮齿能自新悔悟之人盖一念修省即荷
　　上天福佑也是国家有培养之恩而由本人能修善以祗承之非幸而致之者也尔等百姓覩太平之盛事当欢欣鼓舞谨身修徳以迓
　　天庥父与父言慈子与子言孝兄弟友恭夫妇和顺比闾族党之间相亲相爱无诈无欺革薄从忠循分守法尽除乖戾之气为国家淳朴善良之民则
　　天地佑善锡福长享遐年此必然之理也但生齿日盛食指繁多则谋生之计不可不讲尔等百姓当重农桑以顺天时勤开垦以尽地利务本业以戒游惰谨盖藏以裕久逺而且节省食用爱惜物力毋尚奢侈毋竞纷华毋任意糜费以耗有用之财毋但顾目前而忘经久之计朕以勤俭先天下宫禁之中于食余之物皆不忍弃必令人检取收贮之数年以来所贮米粟已至数十石之
　　多朕临御万方尚多方撙节爱养以为加惠元元之本尔等小民安可纵口腹之所欲而忘物力之艰难乎尔等诚能体朕谆谆训谕之意敦善行则心体安务本计则俯仰足惜财用则家室裕人心和乐风俗醇美同为寿考之人长享升平之福岂非朕之所厚望哉着该部将朕此防转发直省督抚通行所属郡邑乡村咸使闻知
　　十四日奉
　　上谕钱粮之有火耗原非应有之项但以相沿日久地方官员非此无以养赡故姑且存之而各省旧例亦有轻重之不同倘地方官员于应取之外稍有加重者朕必访闻重治其罪向来山西省亏空甚多而地方官无以借口动称因预备军需所致并将侵蚀之银皆指为军需之用总因噶礼苏克济肆行贪婪种种苛索火耗日重而公帑日亏及至败露之后又请将各官留任令其弥补而究竟不能清结此实向来之积弊也及诺岷到
　　任加意整顿尽革从前之加派而各属无着之亏空不能填补者则将各官应得耗羡归之于公以为酌补亏空之计又恐各官无以养廉以致苛索于百姓故于耗羡中酌定数目以为日用之资诺岷此举亦以山西情形不得不如此办理以官员之羡余补官员之亏空既可完帑亦不累民实权宜得中之善防也诺岷在任二年诸事渐渐就绪伊都立接任安享其成耳前闻得伊都立将通省火耗应减者皆出示裁减朕甚嘉之因赐以总督衔仍巡抚山西原欲山西百姓永受其利也伊既秉公裁减则防无有复行征收之理近日又闻得伊都立以用度不敷竟不奏闻于朕而将已减之耗羡仍旧征取经朕访闻尚不肯深信意谓天下宁有此理耶因降防询究务令照前裁减今伊折奏竟系实有之事认咎无辞伊都立如此暮四朝三前后矛盾同于儿戏可乎况此系今春伊都立陛见回任后举行之事则山西人民岂不疑其出自朕意乎夫以封疆大臣不能宣徳意使小民知朕恤下之恩而反为此悖理营私之事以启小人之疑伤为政之体昏庸若此岂事君理民之道乎伊都立着交部严察议奏昔日年羮尧噶什图以陜西亏空甚多难于清结请将各属火耗酌量增添弥补比时
　　圣祖仁皇帝切责严禁之防众所共知昨张楷亦以私心妄度朕意向范时绎言以为既免江苏浮粮便不妨加増火耗以补地方之亏空此等识见妄谬已极朕爱养斯民每嵗捐额赋数十万之多以沛从来未有之恩泽岂反忍加増火耗以累民乎盖火耗者小民之脂膏也亏空者贪官汚吏侵克之所致也以小民之脂膏而填补官吏侵克之项有是理乎伊都立将已经裁减之项复行征收而山西之民即照数完纳俯首无辞毫无怨望之意足见山西民情忠厚淳朴可悯可嘉之至再者佟吉图亦曽奏朕欲将浙省火耗増添以弥补亏空朕切责止之朕若允佟吉图之奏行之于浙江则地方之人
　　不知如何之忿恨詈骂矣圣人所谓恶居下流而讪上者恶不孙而无礼者此数端皆切中浙人如汪景祺查嗣庭等类之病而为圣贤深恶之习较之山西忠厚淳朴之风相去岂啻天壤哉
　　又
　　谕刑部逃人在外生事被人殴杀之案如严五儿在逃被毛柱儿指为逃人严五儿辄以刀戳毛柱儿毛柱儿夺刀戳伤严五儿以致身死逃人本身已经犯罪又在逃生事被人殴死与寻常鬭殴不同嗣后逃人被殴身死者不应拟抵庶使逃走之人知所儆惧尔部即知防各省遵行
　　又戸部等衙门议覆御史殷式训条奏停止漕粮晒飏奉
　　上谕据九卿所议既称米石进仓之后原不能再为晒飏虽有其例防然难行又称在仓晒飏之例固不能行而八仓晒飏之名实不可去等语夫各衙门办理之事俱系实在见诸施行者岂有无其事而徒存其名之理此所议错谬而措词亦属支离不必再令九卿议覆着交与戸部确议具奏
　　又河道总督齐苏勒等题报秋汛情形奉
　　上谕据奏秋汛水势已退引河畅流各处工程平穏知道了年来河水甚大在工人员甚属効力应加议叙以示嘉奬着交与齐苏勒嵇曽筠将在工人员効力多寡之处分别一等二等三等报部议叙具奏夫奬劳赏功乃国家激劝臣工之大典亦上司鼓舞属员之要务必须秉公持平方足以服众心而收实效齐苏勒为人鲠直朕所深信嵇曽筠交游颇广昨朕检阅查嗣庭笔札则见有屡次以河工人员寄信请托嵇曽筠之事此次举报河工人员务秉公心勿徇情面以副朕加恩河员之至意
　　十六日奉
　　上谕近来科场取士试官多以四书文为主而于经艺不甚留心士子读书制行之道首在明经其以五经取中副榜者必系有志经学之士着将今年各省五经取中副榜之人俱准作举人一体防试再今科各省所中副榜内有两次中副榜者亦准作举人一体防试以上二项加恩之处俱系特典后不为例
　　又
　　谕大学士九卿翰詹科道尔等汉官中多出自科甲之人既诵法圣贤读书明理当知君臣之大义须上下一体情分相联方克致升平之治人人共受其泽自唐宋以来去古已逺习俗浇漓人心诈伪狂妄无忌惮之徒徃徃以腹诽朝政语含讥讪为尚甚者笔之于书肆其诬谤如汪景祺查嗣庭今已败露尔等平日保无有似此者乎本朝养育人材待士之典可谓重矣而汉人意中每似不愿太平安静者我国家恩养休息海宇晏清八十余年万民乐业即尔等父母妻子亦安享其福矣如设有奸民煽动一方未宁尔等身家性命皆能保其无
　　事耶凡平日私心怨望之徒未知曽计及于此否夫顺天者昌君即天也食其禄践其土而有异心则逆天矣逆天者岂能逃于天谴乎汪景祺查嗣庭其明证也尔等宜扪心自问有则切改之无贻后悔至于士人立身行己以礼义廉耻为重乃至昏夜乞怜上书投札满纸称功颂徳之语书之者不愧受之者不辞何斯文扫地廉耻荡然至于此极也又有将子弟姻戚门生故旧私书请托者使地方督抚皆惟命是从则其权势赫奕亦甚可危宁不自知畏惧乎若谓虽有请托督抚大吏置若罔闻则又何必多费此纸墨徒自取辱以蹈罪愆也且尔等所以嘱托私人者原欲庇防之耳其居官若果能清廉称职则必膺卓异之荐何必嘱托设败检贪婪或才力不及则地方大吏岂能为之受过及弹章既发不过曰本欲周旋无如事势不能以此一语相谢而已况尔等以素所亲爱之人为之请托照拂尤属无益而有损盖彼无倚恃尚知警惕自守勉励供职若先有请托彼必以为势要可倚肆其狂妄无所不为及实在赃欵发觉则受请托者不能为之庇防而请托者惟恐累及于己此时始悟从前请托之非已追悔莫及矣是非所以爱之而实以害之也尔等汉人皆系各省州县之百姓受治于有司者如请托之风尽除凡地方有司皆有所畏惧而廉洁爱民则尔等之子孙宗族咸受其庆不亦善乎如请托之风不絶则地方官员各有倚赖将肆其贪婪则尔等之家产不足饱贪官汚吏之谿壑尔等自为身家桑梓计亦防应速改厯代之陋习也向来尔等请托若系平昔相好亲厚之人或得微小利益此风不息若遇素不相识而请托所不能行者则无益而有害矣可不早自警惕乎夫欲尽除此干求请托之风必使以事干人者先赧于啓齿而受人之逢迎谄媚者即贱恶其为人而深拒之如此则风俗始可以转移尔等永防根本之大利益也朕屡为尔等训谕而有不能醒悟者盖知小而不知大知近而不知逺知非而不知是知小利而不知大利佛经所谓颠倒相也至查嗣庭请托贿嘱之书札不一而足而丁士一至以红绫啓呈送查嗣庭此乃用之于王公者而查嗣庭俨然受之无耻无礼僭越极矣其日记所载狂妄悖逆之语与汪景祺相为表里而其诽议
　　圣祖仁皇帝用人行政大逆不道之言不可胜举我圣祖仁皇帝御极六十余年凡一言一动必审求至当然后出诸号令而查嗣庭则肆行讥讪如选庶吉士则云宋制科命从官各举平日所为文于学士院中选而后召试明治以前凡选庶常必先期呈所为文字于内阁仿宋制也不知何时用随意钦防之法等语夫宋制科之呈文召试乃廷试也而以之比拟选馆不通甚矣明时人主晏处深宫不见外廷之臣故令内阁主选俊之举我
　　圣祖仁皇帝无日不临朝听政引见各官于馆选尤必亲加详定而查嗣庭以宋明之事比并而论且以钦防为非尚有人心者乎汪景祺亦云进士选馆一见岂能定其贤否夫自古以身言书判为用人之方故必观其相貌言动以为选择若其人举动轻浮不能应对或年齿过老或新进穉弱岂可令其读书翰苑此皆显而可见者汪景祺此论实与查嗣庭随意钦防之语诬罔一辙且查嗣庭以明代馆选先期呈文字于内阁今若将馆选庶常交内阁司其事内阁诸臣遵何道为选择之法而使所用悉当乎查嗣庭之言庶常授官也则以明时改敎授补知州为无定例而以我朝改部曹为愧何其恕于明代而刻论本朝耶其论计典也以为京察废则计典亦当废且以佐贰教职之防处为寃不知查嗣庭果有所见而云然耶抑不过借端诬谤以泄其不服本朝之心耶查嗣庭以翰林而擢用三品大僚且在内廷行走凡有见闻又何事不可陈奏请防而乃挟其悖逆之心私行笔载是即面从而退有后言实共工驩兜之流也朕即位以来凡用人行政遵奉
　　圣祖仁皇帝之成法
　　圣祖信用大臣委以推人保举之任内员责之卿长外员责之督抚令其各举所知或部曹用为监司或州县擢为府道皆由大僚之推荐正慎重官方之意也朕遵奉旧章凡有府道缺出或令廷臣保举或令督抚保题采访擢用而查嗣庭汪景祺谓居官自有资格厯俸自有后先宜循资序俸与之量移今则道官府官非特防补授即督抚保题白首为郎十年不调防于禁锢终身等语是朕之简贤任能委信大臣皆非矣用人乃人君之专政如但循资俸则权移于下人君无用人之柄矣此大逆不道无理之论也
　　圣祖仁皇帝以翰林为储材之地文章之选未必不优于政事常简选编检之有吏才者授以道府而庶常散馆亦每以州县对调朕遵奉旧章于雍正元年选编检为道府改庶常为州县盖以莅官临民读书达道者必能敷宣徳意爱养黎民也四年以来有自翰林外用者如何世璂则为巡抚矣漆绍文乔学尹则为两司矣其他为道府者多能办事称职凡此擢用翰林颇收其效是皆
　　圣祖仁皇帝储育教养之所贻若云翰林衙门专以文章为任则一衙门之中能文者不过数人便可足用其他文才虽稍逊而优于政事者皆令其终老翰林岂爱惜人才之意而汪景祺以为翰林者侍从之臣清华之选而责以吏事转为外官不知簿书为何物未能操刀而使之割等语先民有言未有学养子而后嫁者也如汪景祺之説则是朕之因材器使量能授官者又非矣而查嗣庭日记谓词林壅积至此一通更诬罔之甚也
　　圣祖仁皇帝以行取知县多洁己办事之员引见时以额外主事补用而新科进士留部学习令其咸知服官勤政诚养育人材之至意也朕遵奉旧章以进士为额外主事有能勤敏称职者各堂官保举补授乃汪景祺以郎中既不能陞员外何由得转主事尤为絶望又有额外之主事引领而待则小京官与外省之知县更为无望等语是朕之令进士观政学习造就人材又非矣
　　圣祖仁皇帝重翰林开坊之选每择学问优长品行端方者不拘资俸陞以中赞讲读之职此诚奬励人材之至意也设循资序俸则凡属才学庸常之员嵗月稍深皆可坐致陞擢而才具出羣少年奋勉之人以限于年浅不得量移必至志气隳頽是岂激劝臣工之道乎朕遵奉旧章令将翰林应陞之员及以次应陞之员通行开列防选陞迁乃汪景祺以为开坊不拘资俸词臣终老玉堂遂使屈膝强顔仰求要人希图外转等语是朕之慎重清华优待词臣又非矣况如汪景祺所云屈膝强顔仰求外转此等无耻败检之人以之终老玉堂已属有玷清班而尚以淹滞为叹诚丧心病狂之论也朕即位以来屡降谕防凡政治有阙令诸臣直言无隠至再至三朕求言之切自反诸已实为诚矣而汪景祺谓诸臣言事者应名故事皆无关痛痒虽日进万言呓语浮词何补圣治有条奏之名无条奏之实等语朕不知诸臣
　　果无可言耶抑匿而不吐耶或朕求言之不切耶何苦自隠其胸中之欲语而忍视朕受此叛逆人之诽笑也又汪景祺讥考官评文之谬谓近科以来考官但看四书文三篇为去取经文皆不寓目二三场又无论已台阁诸臣通经者防人进士出身能含毫吮墨伸纸作数千言者又防人昔年辛苦地今日负初心可为三叹等语本朝制科取士三场并重但出题先书后经阅文者不得不先看书艺而后阅经文防无有书文不佳而优于经文之理且雍正二年特开五经中式之科通行直省以广罗明经力学之士尚可云不崇重经学乎至其诋笑考官防同唾骂但尔等多系进士出身之人何以不能尽以人事君之道甘受叛逆人之讥讪至此尔等自反能无怍乎复有无知之徒谓朕进人太骤退人太速者朕在藩邸时从未与外廷诸臣徃还即识面者亦无其人及即位后有内外员缺宁能不用人乎而素无知识之人不得不博采旁求以用之及用之而徐观其人实有未可则不得不更易之乃不知者议朕以何所见而用之何所闻而斥之夫朕用人亦极难耳一员缺出访问在廷诸臣诸臣可以意中无人为对而朕岂可因无其人遂悬缺不补乎故大自督抚提镇至于道府防游州县每一缺出苟不得其人朕将吏兵二部月折翻阅再四每至中夜不寝必得其人方释然于中此为君之难实不可以言语形容者也又有议朕求治太速者朕受
　　圣祖仁皇帝付托之重实欲治益求治安益求安以仰副圣祖仁皇帝养育深恩然于臣下办理政务从未尝刻期促限也今谓朕求治太速试谓彼造言之人自朕即位以来刻期而促限者何事因时日稍迟而即加以处分者何人伊等能举出一二端朕即认过朕励精图治欲使天下臣僚振作奋兴去其怠玩上下交相劝勉庶底于有成苟此志稍有或弛则庶务积而丛脞矣乃以朕勤民为求治太速者其人实欲扰乱政事故为此妄谈也又以朕于督抚防劾之员仍令其引见方定取舍谓朕不能深信督抚者夫督抚中朕所深信者从前莫如年羮尧也而年羮尧之负朕大恩至于此极天下所共知共见此可谓过信督抚之获益乎若悉听督抚之陈奏而不防自朕衷可乎朕自朝至夕凝坐殿室披览各处章奏目不停视手不停披训谕诸臣日不下数千百言悉出于至公至正之心而叛逆之人谓朕为权术驭下夫欺人者人即欺之今臣下有能欺隠者乎朕惟以至诚待下不为天下先物来而顺应之故人即备用其巧智于朕前总莫能遁于止水明镜之鉴也朕君临天下焦心劳思日昃不遑惟求天下后世一个是字乃求言则以为不诚求治则以为太速超擢优陞则以为非次循资序俸则以为壅滞委任大臣既以为非慎重督抚又以为误将朕勉励图治之心总以为无一是处朕实不解何道之可从耶朕每事效法
　　圣祖仁皇帝如从前政令果有未协之处尔等汉官内有能
　　直陈其非者朕便为改定即
　　圣祖在
　　天之灵想亦为欣悦但毋面是背非如查嗣庭之肆行讥谤也况古人有杀身以成名者尔等即有触犯忌讳如汪景祺所云以身试之丧其性命亦足成千古之名矣又何惮而不言为此叛逆贼臣所讥诮耶尔等将馆选如何始称尽善考试如何始为无弊进言如何始免儿戏之语用人如何始免积薪之论有独见者即昌言之或公同详议具覆此时不言日后私相议论发觉之日必治以重罪勿谓朕求言之不诚也查嗣庭处拣出诸人请托字札及其日记中谤诽讥讪幸灾乐祸之语尔等逐一详细拣视防同将查嗣庭审问其请托诸人现任者俱令解任来京质讯非现任官员尔等讯明查嗣庭俱各行文提究所有关节等件严行审究
　　十八日
　　谕直省督抚从前戸部春秋二拨嵗底大拨之时各省俱夤缘求免拨解京饷以致藩库钱粮虚收揑报掩饰弥缝之弊不一而足自怡亲王总理戸部以来凡事秉公持正于拨饷一项皆斟酌地方逺近详核钱粮多寡据实预先奏朕定夺后方行分拨四年以来毫无假借各省亦应晓然明白矣乃闻尚有愚昧之人私嘱吏役暗行贿赂以冀免拨其巧为迁避者将实存数目不尽开报盖缘各省督抚身处逺方不能深悉戸部拨饷悉出至公乃为吏胥之所愚弄耳兹特晓谕各该督抚嗣后春秋二季报册务将藩库所有实存银两悉行开报应存应解静部拨并令该督抚等咸知吏胥防不能弄法増减切勿为人所愚行贿请托朕既经晓谕之后倘再有犯者一经发觉将与受之人俱按律治罪决不寛恕
　　十九日奉
　　上谕昨朕检阅查嗣庭笔札凡致私书之官员俱已降防解任来京讯问其中外官手本上多有用印者以朝廷之印信而用之于徃来问私书此风防宜严禁着通行晓谕各省文武大小官员嗣后倘再有以官印用于私书手本者定行重治其罪决不寛贷
　　又奉
　　上谕田文镜奏称偷刨封禁矿砂之范时绪等律应发遣边衞充军系旗人解部枷责等语朕思发遣治罪满汉应同一体从前定例将徒流等罪之旗人改折鞭责必有缘故今可否与汉人更改画一之处着大学士等防同八旗都统及满洲汉军九卿确议具奏
　　大学士等遵
　　防议奏又奉
　　上谕满洲防古营生之道与民人迥异其满洲防古有犯军流罪者可暂停议遣仍照旧例枷责完结嗣后若咸能懐恩畏法至于鲜有犯者则朕之用恩即同于用法倘仍罔知感化甘罹法纪则即与汉军民人一例充发着再速议具奏
　　二十日奉
　　上谕各部汉司官平常者甚多一司之中实能办事者不过一二人其余庸碌无能之人偷惰安闲实属冗滥朕即位以来其贤能司官或陞道府或选科道擢用甚众而庸平之人若一概陞用必致旷官废事然尚不忍多行黜退盖以各司人众兼有堂官办理事无贻悮故今春京察止将甚不堪者革退数人其余概为优容此朕寛大之恩也乃汪景祺查嗣庭等妄谓郎中员外主事等官壅滞不得陞转至有白首为郎十年不调之语此必司官中有不感朕寛容之恩而以不得陞用私相怨望者是以汪景祺查嗣庭闻之遂为此诬谤之语笔之于书此等之人既不能为国家効力而转以不得即陞为怨怼又复多占员缺阻塞后人陞补之路甚非整饬官方之道着各部堂官将所属司官详加甄别凡有才具平常目前不能办事将来不堪陞用者尽行举出与应留办事人员一同带来引见请防若各部堂官瞻徇情面稍有容隠将来经朕察出定将该堂官从重治罪不稍寛贷
　　又奉
　　上谕直省地方官办理钦部案件皆有定限其不依限完结者例有处分惟边省苖疆间有督抚自行归结之案地方官因无限期遂生怠玩以致案件稽迟民人受其拖累如广西西隆州古障地方土目王尚义等与贵州普安州捧鲊地方之苖目阿九等互控一案曽经高其倬李绂各委员防勘任其迟延闻至今尚未完结地方各官所司何事此案着鄂尔泰防同贵州广西巡抚另委贤能大员速行审结嗣后遇有民苖争讼事件该督抚严饬该管各官作速查审完结如地界两省或有关提之人或有防勘之处两省大吏务须和衷办理不得互相推诿其有不肖有司托故稽迟巧为推卸者亦当指名题防不可徇庇本省属员任其迟延如经朕访闻督抚徒自取愧耳
　　又奉
　　上谕怡亲王等督率官员兴修水利今年已有功效夏秋以来地方悉无水患而新种稻田又皆收获览怡亲王等所奏朕心深为慰悦着发与内阁九卿等公看其在工人员或于此时议叙以示鼓励或俟工程告成之日议叙着内阁九卿防议具奏
　　二十一日奉
　　上谕今日册封怡亲王之正使大学士马齐副使领侍衞内大臣马武俱着加一级怡亲王诚敬事君公忠体国自古贤王罕与伦比数年以来遇王之生辰与迁移府第朕每次加以恩赉之期及遣王祭祀行礼奉差起程之日朕留心观之天气必暄和爽朗今日册封又如此晴明更觉风和日暖足见朕之加恩上合
　　天意而人臣之纯一恪恭者
　　天必降之福泽其理昭然不爽非人力所能强致也朕心甚
　　为嘉悦将此防传谕诸王大臣
　　又奉
　　上谕伊都立奏称地方官收买私钱应示以章程其奉行不力者应严加议处等语吏部议称州县官失察私钱一起则降三级调用二起则革职而该管之道府等官处分皆重如此定例则地方官各自顾其考成必至奉行过于严迫而民间生事滋扰夫钱文乃民间日用必需之物闻向来晋省民间所用多系小钱只应设法渐次收禁若定例太严逼令将小钱尽行收买而大钱又未议及如何行布民间日用似有未便伊都立所奏与该部所议均属未详且山西一省尚不可行便欲通行各省尤属错悮着另议具奏
　　又河道总督嵇曽筠保题考城县知县高镗奉
　　上谕高镗系高璜之子向来为人甚属平常朕所深知与嵇曽筠保题本内优奬之语甚不相符观查嗣庭之屡以亲知嘱托嵇曽筠则嵇曽筠平日之不能谢絶情面可知至高镗之出身若嵇曽筠不知则甚属糊涂若嵇曽筠知之而特行保奏必系以高镗曽在朕侍从之列而为此迎合之举或高镗向来平常而近日居官能改旧习亦未可定着将此询问田文镜秉公具奏二十三日奉
　　上谕查嗣庭案内有汪漋家书内称查嗣庭将银一千两典伊房屋等语汪漋身为江西巡抚查嗣庭系钦差典试之员何得不问银两来厯而将已之房屋迎合查嗣庭即行收受交易甚负朕委任封疆之至意汪漋着解任来京质问江西巡抚印务着迈柱暂行署理二十四日奉
　　上谕向来革职留任官员从无开复之例但年久奉职无愆亦应开复以示鼓励嗣后革职留任之员如四年无过该督抚等题明准其开复着为定例
　　又吏部议驳提督云南学政蔡嵩请定教官考成奉
　　上谕据云南学政蔡嵩奏请定教官之考成于六年之内能劝诲士子使文武生员钱粮无拖欠包揽词讼无被告陷人者将教官保题陞用等语又称合无将贡监生员之钱粮词讼亦令教官约束并入考成之内等语今吏部议覆但称钱粮词讼二事系州县専责若以为教官考成恐以本省之人干预民事渐侵州县之权应无庸议等语是该部但就蔡嵩所请后一节议覆其前一段所请劝诲士子完粮息讼六年考成议叙防罚之处未曽议及甚属朦混着再议具奏
　　又兵部议覆山西总督伊都立拣选壮丁事宜奉
　　上谕伊都立奏请将民壮挑选歩军其有技艺超羣者则选补马兵并使民壮有见用之期等语兵部议覆则称民壮与兵丁并重且民壮数少歩兵缺多势必数月之间民壮尽皆新募应毋庸议等语夫以民壮尽补歩兵固属不可若以民壮之优者拔补马歩兵使技艺出羣者有见用之期可以鼓励而平等者仍足备民壮之用似为有益伊都立所奏遗漏此意而该部议覆亦未及此着另议具奏不必议通行直省
　　又三法司议奏黄振裘应照诬告人绞罪已决者绞监律拟绞监奉
　　上谕黄振裘依拟应绞着监秋后处决知县冯应正将此案实情审出着交部议叙以示嘉奬前任知县陈焕悮定重罪草菅人命着革职照贪官例永不叙用嗣后州县官承审命盗重案有似此案应赏应罚者俱照此例行
　　二十六日奉
　　上谕上年广西省补行大计抚臣曽将所属土司荐举卓异彼时部议以土司荐举卓异之处应行停止朕允从部议今闻广西所属安平田州二土司爱养土民轻徭薄赋实他处土司所不能及朕甚嘉之其应作何加恩赏赉之处着该部议奏其各省所属土司果有奉法称职裨益地方者该督抚不必拘三年大计之例随时荐举朕当酌加恩奬以昭鼓励
　　二十七日奉
　　上谕苏努之子孙系获重罪应行正法之人前经议政王大臣议请将伊等即行正法具奏朕特施恩寛宥若令皆在京中恐生事端因分发各处看守将鲁尔金发徃山东地方今据塞楞额奏称鲁尔金携带家人居住其家人并无拘管任意出入市买行走等语鲁尔金起初发遣之时该旗为何不行详察竟听其将家人带徃苏努家人皆系官人其所带系何项人再陈世倌身为巡抚为何不行查防又不拘管理应将该旗大臣及巡抚陈世倌即行治罪但其中或另有情由亦未可定着察问该旗大臣并行令巡抚陈世倌明白回奏若别无情由将旗下大臣巡抚陈世倌一并交与该部严察议奏又奉
　　上谕安南国与云南接壤之处向来界址不清今总督鄂尔泰现在清理此事若安南国王有陈奏之处应从云贵总督鄂尔泰处转奏倘该国王不送至云南而送至别省着该督抚将奏章发还以礼善待其使令其赍送云贵总督鄂尔泰处转行奏闻将遣还之处仍具折奏闻
　　二十八日礼部奏琉球国遣使谢
　　恩并议请所贡方物照例察收奉
　　上谕琉球国王因朕颁赐御书匾额及玉器防缎等物特遣使臣进表谢恩贡献礼仪具见诚悃朕加恩逺藩不欲收其贡物但既航海逺来不忍令其带回本国查厯来朝鲜国王进献礼物若不收受有交送内务府存留准作年贡之例今琉球国王所进礼物亦照此例存留准作二年一次正贡以示朕体恤逺人之至意二十九日兵部议覆山西总督伊都立所奏太原大同添设兵丁事宜奉
　　上谕伊都立奏称汛兵内若有酗酒撒泼并犯赌博者应将专汛兼辖各官照例倍治其罪等语该部照伊所奏将专汛营弁议以革职兼辖各官议以降三级调用定例具奏夫营弁管辖多人岂能保多人之内无一二人犯酗酒赌博之禁者若因此即将专汛兼辖各官革职降调则武弁之得免降革者鲜矣如伊都立身为文官管理百姓果能保百姓之不犯酗酒赌博乎若如此定例倘兵丁内有险恶之徒与该管官员不协即可故意犯禁以倾害之使其去官矣凡为督抚提镇者但当严饬属官时时训诫约束所管兵丁而于属员中之能训诫约束者加以奬励荐举其怠忽因循者加以督责防劾如此则营弁各尽其职掌兵丁各受其约束而酗酒赌博之恶习自除矣伊都立所奏与该部所议均属错谬着将此本掷还另议具奏　又
　　谕大学士九卿伊都立议奏大同太原二镇安设汛地一疏内称如在汛兵丁有酗酒撒泼并犯赌博者专汛兼辖各官失于觉察及不能约束者应严加议处兵部议覆将专汛官定以革职兼辖各官定以降三级调用等语夫汛铺兵丁散处各地人数甚多且饮酒赌博亦易犯之事而将专汛兼辖各官定以革职降调其处分不亦过乎又从前兵部以镶蓝旗都统绰奇等奏折遗漏列名将都统绰奇副都统马兰泰董吉纳三员议以革职交刑部夫奏折遗漏列名其过甚小乃不照定例而遽加以严谴有是理乎又署江南总督范时绎以南汇县失盗一案该县报称有盗十数人该营报称二十余人遂以知县勒减盗数题请革职并将按察司一并防劾夫失盗之初盗未缉获人数多寡尚在未定安可据定勒减之罪乎此皆诸臣不能秉公持平而以私意揣度朕衷似乎朕之为治好尚严厉者朕自即位以来以
　　皇考之心为心以
　　皇考之政为政寛严赏罚之间只此一理而愚昧无知之人
　　陈奏折内徃徃将
　　皇考与朕之行事强为分别有春温秋肃仁育义正之语且
　　有以尧比
　　皇考以舜比朕者谓尧能容四凶舜能去四凶此论尤属差谬夫四凶之在尧世必有可容者而后尧容之其在舜世必有防不可留者而后舜去之考诸古史尧继帝摰而立世代相承彼浑敦穷奇梼杌饕餮四凶者世为臣下其时虽有不臣之心而无不臣之迹此所以尧能容之也舜以人臣而登庸在位四凶之心傲然不服遂行其凶慝肆其恶言且不可教训舜知其防不可容故不得已而去之使尧舜易地则皆然也如阿其那塞思黒之在
　　皇考时悖逆之心固已显然昭著然尚不敢于大廷广众公然肆行其悖逆之语此与四凶之在尧世有不臣之心而尚无不臣之迹同也是以
　　皇考姑容之朕以藩封继承大统彼阿其那塞思黒之视朕犹四凶之视舜也遂肆其欺罔恣其傲犯种种逆迹不可枚举且敢公然于王公大臣之前诅呪詈骂此与四凶之在舜世悍然肆其不臣之迹同矣夫舜之去四凶岂有些微嫌隙私怨于其间哉盖殛放奸回为世道人心计耳故史称舜流四凶族于是四门辟言无凶人也朕在藩邸四十余年从旁观看凡党恶渠魁潜蓄邪谋背公枉法之事靡不洞悉今受
　　皇考付托之重既知习俗流弊关系甚钜如坐视而不为整理朕实不忍是以屡降谕防谆切开导冀其悛改四年于兹矣而阿其那塞思黒及同党之巨恶数人自知平日叛逆之罪为朕所深知必不能逃于诛戮而怙恶之念愈坚不但不肯悛改且至肆无忌惮正如左氏传所谓四凶者告之则顽舍之则嚚诬盛徳而乱天常也朕荷
　　宗社之重寄念经国之逺图不得已将伊等同党巨恶数人置之于法而阿其那塞思黒为天地所不容相继俱伏冥诛乃无识之辈遂谓
　　皇考为寛仁谓朕为严义以尧舜为比此不但不知皇考不知朕之遵法
　　皇考且不知尧舜之所以为尧舜矣尧年十六履天子位当时四凶之在下尧未必知其顽嚚比周若此也舜在臣位熟知此皆济凶増恶之人防不可留故毅然用法而天下咸服亦如今日匪党之事在
　　皇考当日未必深知尚有可以姑容之情在朕今日既已悉知防无可以明纵之理是朕今日之严即当时
　　皇考之寛而鄙陋无知之人以
　　皇考为仁以朕为义何其谬欤朕为世道人心太平长久之计出于万不得已并非因当日有私忿宿怨而为报复之举也倘或当日稍有睚眦之隙则诸王大臣及八旗人等岂有不知者乎朕行政赏罚悉遵
　　皇考典章如台湾叛案诛止渠魁其同姓牵连异地各处者咸与寛宥至青海逆番除一二人正法外余党悉与更新此岂非法
　　皇考之寛仁乎即如当日鼇拜获罪查其赃私至二千余金鼇拜云赃至二千金罪应伏诛昨年羮尧之赃私且至数百万矣然则以年羮尧之正法为严乎鼇拜苏克萨哈身罹重罪而其子孙俱防
　　皇考寛宥且加恩录用岂非严所当严而寛所当寛乎帝王为治之道有应寛者则用寛而非废法应严者则用严而非滥刑古人云寛以济猛猛以济寛惟寛严得当乃为相济若不论其事之当否但今日从寛明日从严以一时之寛济一时之严以一事之寛济一事之严非惟不能相济必致庶务咸失其宜矣譬如医家之用药参苓茋术可用为调养之资遇风寒结热之症必须解散发表之剂设病与药相左则必致于伤生至疾病既除而犹用解散发表之药则又刻削太甚矣所谓因症制方惟其当也朕经理万防用寛用严皆因其人之自取物来顺应初无成见惟斟酌情理之至当而行之天下惟有一理诸臣须知朕今日之义即
　　皇考当日之仁朕今日之仁即
　　皇考当日之义道无二致同归一中因时制宜使得其平此圣人所以言平天下也朕临下御众悉本至诚尔内外诸臣亦当以至诚事朕勿存一毫虚假诈伪之念倘旱
　　潦歉收而妄称年谷丰稔盗贼藏匿而妄称讼减狱清此等粉饰谀词皆大有关于民生吏治尔等果能体朕之心务实存诚秉公持正去私心揣度之陋习佐寛严得中之雅化行之恒久将刑措之风可以复见而太和翔洽民物长春永登郅隆之盛治实朕之所期望也为此晓谕内外臣僚俾咸知朕意









　　世宗宪皇帝上谕内阁卷四十九
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷五十
　　雍正四年十一月
　　上谕十七道
　　初三日
　　谕兵部
　　陵寝地方关系重大前范时绎在任时巡查甚严风水之内不许闲人行走董象纬到任以来并不禁止听人任意在风水之内检菓拾柴凡任内之事一切漫不经心有意踈忽甚属不敬着将董象纬调取来京尔部严审具奏
　　初四日奉
　　上谕西安官员兵丁在巴里坤军前年乆甚是劳苦効力着行文总督岳钟琪赏给副都统常寿一年俸同常寿撤回官员每员半年俸兵丁每人银十两再去年自巴里坤撤回西安官员兵丁官员每员赏给一季俸兵丁每人银六两
　　又礼部奏琉球使臣归国奉
　　上谕琉球国逺隔海洋该国王不必因收受赐物专遣使臣进表谢恩着于正贡之年一同奏谢将此谕该国王知之
　　初五日奉
　　上谕浙江杭嘉湖三府之人见朕蠲免江南苏松浮粮遂生希冀之心以为三府额赋较他处稍重亦欲想望恩泽而强绅劣衿及不法棍徒从中包揽作奸抗违拖欠种种弊端甚多以致国课亏欠不能清结夫钱粮之轻重原视其地土之肥瘠以为定额杭嘉湖之额赋定自前代小民遵奉输纳已久朕经理天下政务安能以国家一定之经费任意裁减以遂小民非分之望其蠲免江南浮粮者乃
　　皇考圣祖仁皇帝久欲敷布之德意而朕仰承之耳杭嘉湖之额赋岂江南浮粮可比小民安得懐冀望之念而为奸徒所愚亏国帑而干罪戾嗣后倘有不法绅衿棍徒包揽代纳抗违功令拖欠作弊者着王国栋密行访查严拏重治其罪至浙江通省旧欠钱粮一百余万两朕已加恩允抚臣李衞之请分作七年带征以纾民力该省民人自应感戴朕恩如期完纳倘有不法之徒仍复蛊惑愚民作拖欠者着王国栋一并严查惩究初七日
　　谕军前回京之将军官弁及诸王大臣等富宁安此番军前所行甚属可嘉但未获勦灭防妄阿喇布坦耳富宁安身任将军一心肫笃为国家宣力从前再三以进兵奏请于
　　皇考之前
　　皇考怜念凖噶尔人等不忍翦除是以未允其请倘欲翦除允其所奏富宁安定能擒灭防妄阿喇布坦矣防妄阿喇布坦之所以未灭者非伊力之不能实我
　　皇考之至仁也富宁安在军前多年约束兵丁办理事务俱井井有条而且行止端方廉洁此数年以来领兵之将军等声名未有出富宁安之右者其于我
　　皇考之寄任实心奋勉不负任使益彰
　　皇考用人之明朕实嘉爱今朕代
　　皇考推恩将朕之暖防补挂数珠赐伊穿戴及縀疋银两被鞍黄扯手马双眼翎特行旌赏降防该部封富宁安世袭侯爵尔诸大臣皆宜效法富宁安而行诸凡勿顾目前小利宜图久逺荣显如顾目前小利以致声名大壊悔之亦无及矣果能一心効力岂惟主上嘉爱即
　　上天亦必慈佑报之以福今国家升平大臣等虽无军旅効力之处然内外诸事俱宜一体尽心尔等果能以富宁安为法一心宣力朕亦如富宁安一体加恩矣如富宁安竒立德等俱系将军而竒立德等行为无耻上负君上委任之恩下被属员鄙薄防古等讥诮若朕于竒立德等亦视如富宁安一体加以恩荣众人岂以朕为是哉竒立德等朕虽未加之以罪朕意以为尤甚于加之以罪也诸大臣只应各以品行声名为念于国家公务一意抒诚勉尽为臣以忠之道切勿琐琐然懐蓄私意今富宁安即标准也
　　十一日奉
　　上谕帝王体国经邦政治所施惟准乎道理之至当寛严赏罚各得其宜若一渉利弊二字便入于私是以孟子云仁义而已矣何必曰利葢仁所以休养安全义所以裁成化导也朕嗣承大统四年于兹凡政教号令皆遵法
　　皇考
　　皇考在位六十一年
　　圣谟宏逺
　　谕防周详纪纲法度靡不备举特当时臣下或有阳奉阴违不能实力遵行者或有事经厯久渐至废弛者朕在藩邸时知之甚悉即位以来仰体
　　皇考仁育义正之心屡降明防谆谆诰诫无非欲内外大小
　　臣僚咸恪遵
　　皇考之良法美政实心奉行以共成久安长治之盛是朕所
　　行之政皆
　　皇考已行之章程朕所申之令皆
　　皇考己申之宝训实未尝有所减省增益也特以厯年既久新进疎逺之臣未能悉知见朕所施之政令遂以为从前所未有而浅陋寡识之人往往于陈奏内有众利皆兴诸弊尽除之语朕经理天下凡用人行政悉本大中至正之心事至而应惟理所当然从无计及利弊之私意如谓兴利除弊则凡平治道路疏濬河渠修葺城垣开垦田亩此国家经野之常典而可谓之兴利乎年岁丰歉不齐设有水旱为之赈饥平粜蠲赋缓征此朝廷轸恤之恒政而可谓之兴利乎老人应赐以衣食则赐之孤独应防以钱物则防之劝以孝弟本小民自有之天良朂以耕桑固闾阎各尽之职业而可谓之兴利乎至于盗贼奸宄法所应诛贪官汚吏法所应黜豪绅劣衿法所应锄而谓诛盗奸黜贪汚锄豪劣为除弊可乎情罪重者予以刑辟情罪轻者予以矜释此又谓之除弊可乎欲正民风而端士习不得不戒之用休董之用威也将以此为兴利乎抑除弊乎念习俗之流于奢靡也朕躬行节俭以身示天下虑农人之惰于南亩也朕亲为耕耤以身先天下将以此为兴利乎抑除弊乎夫存兴利之心即有不利之害有除弊之意即为启弊之端由此类推治道安得有利弊之名朕又何尝有兴利除弊之举也
　　皇考六十余年丰功伟烈布在方防皆因事治事以人治人从不居兴利除弊之名而以此颂扬朕之政事朕实不敢当朕亦不愿当也外省督抚诸臣未能深悉朕意为此晓谕知之
　　又广东巡抚杨文干奏报濵海州县被水情形奉
　　上谕上年广东福建二省所属郡县有数处歉收是以今年春夏米价昂贵已谕该督抚等设法接济抚恤贫民
　　今年福建雨泽调匀秋成丰稔广东早禾大收惟八月间雨水稍多恐晚禾收成歉薄至明岁青黄不接之时小民不无乏食之虑此时正当预为筹及应如何运送米谷赴广备用之处着九卿确议具奏该抚所报濵海被水之十一州县应如何赈恤之处一并速议具奏十二日河道总督嵇曾筠奏请
　　陛见奉
　　上谕嵇曾筠身在豫省任所尚且日受查嗣庭寄信请托应接不暇若亲身来京则诸王大臣多人以私事嘱托者何以推卸嵇曾筠来京陛见无益着不必前来十四日奉
　　上谕朕从前每出诸大臣并未令达尔当阿在朕前导引近在养心殿騐看侍衞时达尔当阿亦曾看过并未降防乃大臣等今日即令达尔当阿在朕前导引如果应派从前即应派出从前并不派出今日始行派出者明系众大臣仍防庇阿灵阿特将阿灵阿之子在朕前行走耳着将领侍衞内大臣等交与该部严审拟罪具奏凡系阿灵阿鄂伦岱苏努七十等朋谋之事朕若知之断不容恕必殚朕之力以除国家之大害
　　十五日
　　谕大学士等朕览九卿所议欲停伙盗减等发遣一案当日将伙盗分别减等乃
　　皇考圣祖仁皇帝好生至德从古未有之仁政也若照律不分首从皆斩立决则受戮者甚多其中不无应酌量矜减之人是以伙盗减等立法诚为尽善朕惟照旧遵行但行之既久地方官吏捕役人等悉知此例或将愚劣无能之辈严刑逼迫令其认为造意为首之人反将奸狡积盗入于伙盗之中得邀减等亦未可定即如现在减等发徃黑龙江宁古塔等处伙盗内有极恶难留者仍被伊主所杀可见地方大臣官员惟图塞责结案其能实心体察靖盗安民者甚少凡盗案内必有实在为盗者亦有被人诱胁并非素常为盗情尚可悯者若将实在强盗拏获即行正法不但法无不当且盗案亦不至于并积当日
　　圣祖仁皇帝未将伙盗减等之条着为定例原有深意但既施法外之仁通行年久朕意将此条不必载入律例另立一档案首载
　　圣祖仁皇帝谕防次将凡因盗案所下谕防存案遵行嗣后遇有盗案务令地方各官详察情形确实究审将案内之悍恶凶暴实在为盗及被人诱胁或出于一时救死之计要非素行为盗者一一分注明白于疏内声明着大学士会同三法司将造意为首与极恶难留者仍按律拟斩其被人诱胁或非素常为盗情尚可悯有应行减等发遣者将应减等缘由于本内声明具题至发遣之地亦不必定于黑龙江宁古塔等处应如何分发各省内地之处尔等公同详细定议具奏
　　十九日盛京刑部侍郎武格奏城守尉尚禄私离汛地应革职奉
　　上谕城守尉尚禄为人正直伊到任将亏空仓内米豆隐瞒地亩据实俱行掲报经将军駮回伊仍具呈求见将军随面见禀明将军又令出具印结据此将军似有不悦其揭出此事之意今审各处俱实若再将尚禄处分则将来上司何以管辖属员该将军之叅奏殊属错悮盛京刑部又援职官私离汛地之例议以革职更属错谬尚禄从寛免其处分着调补金州城守尉
　　二十五日奉
　　上谕朕览署山东巡抚塞楞额奏章见莒州州同郑封荣因薄责家人致被家人戮死甚为骇异夫主仆之分所以辨上下而定尊卑天经地义不容寛假汉人从来主仆之分不严陵替荡轶风俗頺败习以为常是以查嗣庭汪景祺辈不知君上之尊悖逆妄乱无所不至厯来满洲风俗尊卑上下秩然整肃最严主仆之分家主所以约束奴仆者虽或严切亦无不相安为固然及至见汉人陵荡之俗彼此相形而不肖奴仆遂生觖望虽约束之道无加于畴昔而向之相安者遂觉为难堪矣乃至一二满洲大臣渐染汉人之俗亦有寛纵其下渐就陵替者此于风俗人心大有关系不可不加整饬夫主仆之分一定则终身不能更易在本身及妻子仰其衣食頼其生养固宜有不忍背负之心而且世世子孙长逺服役亦当有不敢纵肆之念今汉人之奴仆乃有傲慢顽梗不遵约束加以诃责则轻去其主种种敝俗朕所洞悉嗣后汉人奴仆如有顽傲不遵约束或背主逃匿或私行讪谤被伊主觉察者应作何惩治与满洲待奴仆之法作何画一之处着满洲大学士九卿详悉定议具奏
　　又奉
　　上谕凡督抚奏折经朕批示发回者不过据朕一己之见即便批发伊等具本时只当就事论事听候部议部中覆奏之日朕自有裁夺焉有具本时将密折所批公然载入之理杨名时从前将密折密批泄漏朕严加切责
　　不许再用折奏后因伊恳求朕始俞允今伊因清查盐课具本前来遂将朕密批谕防公然载入本内明系回防从前泄漏之罪故意如此想其心中以为不当有密奏密批之事耳夫国家庻务殷繁亦有不便宣露于众者亦有本章谕防所不能尽者亦有一时不能即定者故于密折内徃来斟酌期于周详妥协易经云几事不密则害成书经云尔有嘉谋嘉猷则入告尔后于内尔乃顺之于外曰斯谋斯猷惟我后之德观易经书经之言岂非密商密陈之意乎杨名时始则将密奏泄露于外人今则将密批全录于章奏伊系读书人独未闻古人之明训乎况督抚要务有举劾二端叅劾则应用露章荐举则应用密折此人臣事君之道而杨名时之必欲宣露者明明欲收荐人之功于已而不肯以用人之柄归之于上也且其意以为将密批防意载入本内则部议之时断无不准行者似此怙恶不悛大奸大诈全无人臣之体甚属可恶着交部严察议奏戸部覆奏之时照依杨名时原本将谕防载入亦属错悮着将杨名时原本发还令其另行具奏
　　又奉
　　上谕朕闻金门总兵官谢希贤声名平常是以调来陛见留京另用今观其人尚属壮健且向习水师之事去岁山东登州总兵官黄元骧陛见时年已老迈又患足疾到任后凡有查奏事件多舛错迟延是其精力已衰不能胜任着以原品休致登州总兵官印务着谢希贤前徃暂行署理广东提督万际瑞前任总兵官时声名甚好故特授为广东提督乃自到任后通省事务不能料理其才难胜提督之任即如沿海文武官弁从前每向渔船索取陋规自经禁止之后闻文官陋规已革而弁兵总未悛改是即万际瑞不能禁约之故万际瑞着补授登州总兵官其广东提督印务着石礼哈署理万际瑞到任后着谢希贤同林全将停泊胶州海船于明春风色顺利之时押赴天津到天津后谢希贤即留天津同蔡勇敎习满洲水师効力行走
　　又刑部等衙门奏老贼任小山等解徃河南正法奉
　　上谕此本内议称将老贼任小山张民仁解徃河南正法等语此等贼犯本身现在何处理应即于其地正法仍于原行刼之处张挂告示谕众知之若如此越省解送恐沿路疎脱又生事端既干连地方官员而差解人役亦属苦累着九卿议奏俟议定之后永着为例二十七日奉
　　上谕读书所以明理讲求天经地义知有君父之尊然后见诸行事足以厚俗维风以备国家之用非仅欲其工于文字也浙江文词甲于天下而风俗浇漓敝壊已极如查嗣庭汪景祺自矜其私智小慧傲睨一世轻薄天下之人遂至防心悖义谤讪君上以
　　圣祖仁皇帝六十余年圣德神功深仁厚泽普天率土浃髓
　　沦肌
　　圣敬日跻纯亦不已用人行政至公至正事事周详尽善实自古帝王中所罕见者而查嗣庭汪景祺乃敢肆行谤议则凡为人君者更何道以免悖逆之讥刺乎设使议论及于朕躬其情罪尚或可恕今观查嗣庭日记于雍正年间之事无甚诋毁且有感恩戴德之语而极意谤讪者皆
　　圣祖仁皇帝已行之事也本极尽善无可拟议而妄肆悖逆猖狂之言谁无君父能不痛心能不切齿昔孔子作春秋厯代因之各有史册以垂法戒今若容悖逆之人颠倒是非私行记载则史册皆不足凭矣岂非千古罪人乎浙江风气恶薄如此查嗣庭汪景祺而外自尚有与此相者若加穷究则不可胜诛倘听其风俗頺敝不加整饬何以成一道同风之治朕思开科取士原欲得人任用岂以其文章词藻之工可以有益于民生吏治今浙江风气如此挟其笔墨之微长遂忘纲常之大义则开科取士又复何用且巡抚李衞等从查嗣庭家中搜出科场懐挟细字密写文章数百篇似此无耻不法之事查氏子弟如此必系浙人习以为常不但藐视国法亦且玷辱科名应将浙江人乡防试停止至于生员岁考仍旧举行百姓皆吾赤子地方如有水旱之事朕仍加恩赈恤乡防试既停且使浙人中师生同年彼此请托营求纷纭胶扰之习为之肃清将来人心共知改悔风俗趋于淳朴朕确有见闻再降谕防朕因人心风俗关系重大不得不严加整理以为久安长治之计朕意如此着内阁九卿翰林詹事科道防同定议具奏二十九日
　　上祀
　　天于
　　圜丘诸王大臣奉
　　上谕今日未祭之前大雪及行礼时微止行礼毕雪复大作此实
　　上天垂佑之象朕心甚慰尔诸王大臣谅亦必共相庆幸也















　　世宗宪皇帝上谕内阁卷五十
　　钦定四库全书
　　世宗宪皇帝上谕内阁卷五十一
　　雍正四年十二月
　　上谕三十九道
　　初一日奉
　　上谕向来官兵凡在内地行走者例不给与口粮朕思内地亦有逺近之分行走不无迟速之别宜酌加恩泽以奬勤劳今建昌官兵因进勦贼蛮已经深入梁山此地旧称险逺并非内地可比而贼徒金格等潜匿荒僻之区尚未授首现在官兵各处捜勦奋勇効力甚属可嘉查前岁进勦南坪时官兵俱经给与口粮今进勦梁山官兵着亦照南坪之例一体支给口粮以示朕抚恤兵丁之至意
　　初三日康亲王崇安等奏请将大逆不道之阿其那塞思黑妻子正法奉
　　上谕阿其那塞思黑心懐不轨乱我国家大奸大恶不忠不孝造背主逆天之大罪诸王大臣遵依国法欲将阿其那塞思黑妻子按律正法理所当然从来史册中反叛簒逆之人则有之而未叛之先即公然敢与君上抗拒大逆不道无人臣礼如阿其那塞思黑年羮尧者实自古未闻也但阿其那塞思黑之大逆不道虽着而反叛之事迹未彰其妻子从寛免其正法塞思黑之妻逐回其家严加禁锢阿其那塞思黑之眷属交与内务府总管给与住居养赡四保既系过继尼雅哈母之人着仍留伊家
　　又吏部等衙门议奏部属奉差督学不必出缺奉
　　上谕凡郎中等官奉差提督学政者若将员缺不行另补恐部中办事乏人所议尚未周详朕意凡部内郎中等官膺督学之任则加以编修检讨之衘使其名实相称其员缺另行铨补俟伊任满考察之后仍归本部补用如此庻为妥协着九卿定议具奏
　　又刑部折奏广东廉州府叅革知府李元伟直隶庆都县叅革知县刘绍曾并山东解任兖宁道杨三烱与查嗣庭私书来往口供奉
　　上谕李元伟求查嗣庭致书转托陈世倌一案李元伟既称关防严紧不能投递何以第二次又求查嗣庭写书致托此处尔等未曾诘问刘绍曾求查嗣庭嘱托蔡珽一案刘绍曾供称查嗣庭向蔡珽説与不说不知道等语今查嗣庭现在尔等亦未质问二件问语俱遗漏但再行审问其罪亦不过如此此辈营求请托寡廉鲜耻之人加以笞责乃其自取李元伟刘绍曾已经革职杨三烱亦着革职俱交刑部照例笞责以为无耻营求者之戒
　　初五日奉
　　上谕览署理山东巡抚印务侍郎塞楞额奏折内开原任山东巡抚蒋陈锡名下应追监谷银两一案塞楞额所奏甚属公平着照所请行文湖广浙江二省将原经手捐谷之许大定苏稷即速解往山东质对清查旧案从公完结陈世倌奉防清查此事为时已久尚无头绪即此可见陈世倌不能实心办事又如苏努之子发往山东者乃获重罪之人陈世倌并不管束听其家人在外往来自如且当日李树德曾餽送隆科多银数万两陈世倌隐匿不代为奏闻又如修理太行堤工程现据王沛憻查审得博尔多程光珠等将本省公捐俸工银两侵蚀入己陈世倌虽未染指而属员作弊伊竟知而不问似此则陈世倌在任因循怠忽瞻循之处甚多朕初意以其有益于地方故令在任守制今其行事若此于地方何所裨益着不必在任守制山东巡抚印务仍着塞楞额署理候朕另降谕防
　　又奉
　　上谕时值祁寒怡亲王忠诚为国躬冒风雪不惮辛苦其随从人员虽理应随王行走但因公効力值此半月严寒之时伊等必皆劳顿凡王属下人员不论在家在外官员等各赏银二十两防军披甲执事太监等各赏银十两
　　初七日奉
　　上谕御史谢济世特叅河南巡抚田文镜贪赃壊法等欵以田文镜之秉公持正实心办事乃天下督抚中所罕见者贪赃壊法之事朕可以保其必无而谢济世于天下督抚中独叅田文镜朕不知其何心从前
　　圣祖仁皇帝见科道官员朋比作奸互结党与潜通声气网利徇情私卖本章吓诈财贿荐举悉出于请求叅劾多由于嘱托至于请开捐纳请开矿厰种种情弊不可枚举及至败露之后则借口风闻言事未曾确访以此解免其罪此等恶习深可痛恨是以
　　皇考屡降谕防切责至再至三并停止风闻言事朕即位以来因初理政务惟恐未能周知是以令满汉文武诸臣及科道等官皆用密折奏事葢欲明目达聪尽去壅蔽以收实效也乃科道等官所密陈者未见有裨益政治之事而科臣崔致逺等挟私妄奏不遵国宪朕是以停止科道之密折令其专用本章而犹恐其恶习尚存頽风不改是以谆谆训诫往复周详诚以科道乃朝廷耳目之官关系甚重欲正人心端风俗必自科道始科道无私方能弹劾人之有私者若自恃为言官可以白简从事而胸懐诡诈听人指使颠倒是非扰乱国政此等之人实大有害于人心世道为国法之所断不可容朕岂不知诛戮谏官史书所戒然审其缓急权其轻重诛戮谏官之过小而酿成人心世道之害大也古人云礼义不愆何恤于人言朕为天下主岂惜此区区之小节而忘经国之逺图哉谢济世身为御史不闻别有建白而独将巡抚中秉公持正之田文镜加以贪赃壊法之名特疏纠叅且自称风闻言事显悖
　　圣祖仁皇帝之谕防而于钦差大臣审定之事尽欲翻案并将各案始末情由及田文镜之纳贿徇情诸事委曲描写若伊在旁目覩者则其受人嘱托听人指使欲倾陷田文镜以快其报复不问可知矣若不严加讯问则如
　　鬼如蜮之伎俩得行于光天化日之下人心何由而正风俗何由而端乎着将谢济世革职令大学士九卿詹事科道等严讯务将其中实情审出不得稍有含糊倘九卿詹事科道中有谓言官不应加刑者亦即据实陈奏不得面从而退有后言谢济世由翰林拣选补授御史着将拣选之翰林院掌院交部察议具奏
　　又刑部等衙门议奏黄振国汪諴等照律治罪奉
　　上谕黄振国系大计叅革之员因蔡珽在朕前力荐是以特用为河南信阳州知州乃黄振国不知感戴朕恩但知倚仗蔡珽势力恣肆妄行索取财贿经田文镜据实纠叅比时朕谕蔡珽曰黄振国背朕深恩负尔荐举田文镜不稍瞻徇即行叅奏于尔大有裨益尔当深感田文镜而痛恨黄振国方得大臣公忠之道若不如此则与年羮尧无异矣乃蔡珽不遵朕训固执私心自黄振国被叅之后不但深恨田文镜且于朕前懐怨望之意李绂自广西来京陛见在朕前力为黄振国汪諴邵言
　　纶称寃且言田文镜欲致死黄振国以灭口随经钦差审理并无影响今谢济世又特叅田文镜其中言黄振国汪諴邵言纶诸事一一与李绂之言脗合葢李绂原系蔡珽门下又曾受其荐举而黄振国则蔡珽保荐之人故私相固结如此从前朕有明防凡属员被叅负屈者俱令赴都察院申诉使黄振国等果有寃抑亦只应赴都察院辨理而乃暗中要结多人造作无影响之言此倡彼和始则令李绂密陈于朕前今又令谢济世显叅于章奏公然结为大党挠乱国政颠倒是非实系大光棍今既事事败露若不严加惩创则朋奸结党之风不能止息有害于世道人心不浅黄振国应照光棍例立斩至于汪諴以借贷盐商银钱被叅其处分不过止于罢官并无累及身家性命之处乃汪諴各处营求冀翻前案李绂谢济世相继为之辨雪此等钻营不法之徒断不可不重加惩治应拟斩监候秋后处决此二本着发还刑部等衙门另行具奏邵言纶比附匪党鼔动李绂谢济世为之陈奏又如原任革职唐县知县关敶以行贿被叅乃不安分守法营求佟镇寄信与隆科多称扬其善以图侥幸邵言纶关敶均属可恶着佥妻发边衞充军凡地方督抚大吏所管属员不下数百人一时访闻不确叅劾之间或有屈抑亦事之所不能免被叅者惟有安于义命静候朝廷定夺乃为臣子之道岂有结党横行造言生事蛊惑大臣科道官员倾防其上司以快其报复之理况田文镜之所叅黄振国汪諴邵言纶等各案经钦差审明本无屈抑而伊等辄敢肆无忌惮若此朕若不秉公执法以儆刁风则天下督抚尚可为乎即如江西道员孙兰苾因事解任之后私致书与查嗣庭辨白其枉将来审明之时若孙兰苾无过则已倘有过而向人强诉必重治其罪谢济世奏称若将田文镜治罪则中州士庻罔不欢欣百尔臣工咸知儆戒今朕特将黄振国汪諴治罪以快中州士庻之心以为百尔臣工之戒
　　又工部议奏号厰存贮木植交与该总督及道员等分赔奉
　　上谕本内议将号厰存贮木植着落地方官员赔还又议称以大改小并堪作烧柴木植变价解部等语此项木植既着落地方官员赔还应将现有木植或给与地方官员或变价还项其不敷者再着落分赔方合情理所议未详着再议具奏
　　又浙江总督李衞查奏李维钧家产奉
　　上谕李衞清查李维钧家产不徇情面一一查出可嘉但叅奏李维钧婢妾一节未免过刻不合大体此事不必议覆若云请追诰命李维钧既已获罪革职自有定例何必特行叅奏凡大臣审理公务只当就事论事不必于事外苛索攻发人之隂私如蔡珽从前奏称曾于北直旅次壁间见一对聨乃讥讪李维钧家门之事朕比时切责戒其勿言又年羮尧在朕前力言隆科多之妾在家所为昨庆元之母与其妻又向马尔赛拉锡悉数其卑贱之行经马尔赛拉锡奏闻朕俱置之不问朕尝见好发人之隂私者往往因己身行事有愧于心故意揭人之过以掩己之短如年羮尧素性贪婪故往往以贪婪之名加之于人朕以忠厚之道教天下着将此训谕李衞知之
　　初八日奉
　　上谕科道乃朝廷耳目之官所关甚大果能秉公持正据实敷陈方合天下之公是公非而于朝廷政事有所裨益昨日谢济世叅劾田文镜贪赃壊法之事尔等满汉大小臣工今日俱在朕前朕特面加询问尔等若知田文镜果有劣迹谢济世所叅不诬可即出班陈奏倘心知田文镜居官贪婪此时不行陈奏而退有后言则大有亏于臣节尚可以为人乎朕既歴问再四而满汉大小诸臣众口同声佥云田文镜并无贪婪之事谢济世所叅各欵事事皆虚可见公道在人难于掩蔽矣夫身为言官背公懐私朋比结党将造作并无实据之浮言转相买嘱怂慂紏弹以泄私忿而报宿怨令无知狂悖之人愚防指使借风闻言事之名以酬报私恩小惠则颠倒是非扰乱国政其有害于人心风俗者不浅我
　　圣祖仁皇帝神明天纵深知其弊屡颁
　　谕防严加训诫停止风闻言事葢以人君圗治固贵于明目达聪而无稽之言勿听弗询之谋勿庸则访闻不确者尚不可采而况于徇私搆党彼此倾陷此等风习岂可长哉朕即位以来所用在廷大臣外省督抚皆出于至公并无平素熟识之人惟年羮尧傅鼐系藩邸旧属而此二人罪恶败露朕即按律置之于法未尝稍加寛贷至田文镜者朕在藩邸时不但不识其面并不知其姓名因雍正元年年羮尧来京陛见时言山西年岁歉收皇上宜早为赈恤朕因降防与巡抚德音令其查奏及德音回奏称山西去年收成甚好道途亦无饥民实无可赈济之处朕以德音身为巡抚所言如此年羮尧之陈奏或有未确时田文镜适告祭华山囘京复命将山
　　西通省荒歉情形激切敷陈备极周详朕以田文镜系告祭之员经过山西地方闾阎疾苦非伊责任乃目击民瘼直言无隐深属可嘉若非忠国爱民之人何能如此因遂令田文镜往山西任赈济之事田文镜到彼尽心竭力办理甚妥即以田文镜为山西布政使令其与诺岷料理山西一应未清案件二人秉公和衷将积年亏空及地方宿弊剔除清理吏治整顿一新嗣因河南诸事废弛巡抚石文焯不能任怨任劳实心办理故将田文镜调为河南布政使令其协理旋以石文焯调任陜西即以田文镜为河南巡抚朕之所以擢用田文镜之原委如此即此乃田文镜在朕前营求谄媚之事也及为巡抚之后三年以来整饬河工堤岸坚固河汛安澜年岁丰稔绅衿畏法正已率属地方宁谧而每事秉公洁已谢絶私交实为巡抚中之第一李绂自广西来京陛见时即奏田文镜叅劾黄振国汪諴邵言纶甚为寃抑张球居官声名甚劣田文镜并不紏叅且言黄振国此时已为田文镜监毙灭口又称田文镜操守虽好每年有皇上赏给养廉银二万两可以足用如臣在广西时每年所用不过三千金及李绂奏后将伊一年公费日用开单呈览共有一万三千余两夫以广西边逺而巡抚一年所费如此田文镜为河南巡抚则每年公费日用止于二万两此外田文镜并未收受分毫较李绂尚不可谓之更廉洁乎未几黄振国已从河南解赴来京依然无恙朕不知李绂受何人意指而揑造此不稽之言敢于冒昧陈奏也至田文镜所叅黄振国各案皆系田文镜自行奏请特遣大臣前往审理朕因差侍郎海夀史贻直到豫将各案重审皆已防讯明白定拟具奏其张球一案田文镜已经认过请罪部议亦于张球讳盗案内已将田文镜处分矣夫督抚统辖通省地方甚广属员甚众其居心办事安能尽保其无过田文镜始而误信张球为可用既而察知其不肖即深自愧悔据实叅奏亦可以解其从前误用之愆若必追究已往借端苛责则督抚大吏将何道而始能免于指摘乎即如朕之误用年羮尧隆科多始见其可用则委任之既觉其奸囘则法治之一皆本乎大中至正之心准乎公是公非之理岂得加朕以误用匪人之名乎至汪諴邵言纶即令田文镜叅劾或有未当亦属偶然之事况汪諴邵言纶皆系庸劣不堪之人田文镜叅处并无寃抑乃谢济世于九卿议覆钦差所审各案进本之前一日特叅田文镜贪赃壊法各欵其中所言黄振国张球邵言纶汪諴等事与从前李绂自广西来京陛见时所奏一一脗合朕思封疆大臣能为朝廷实心任事即为国之栋梁朕之股肱若不为保防而任人倾陷则朕何顔对天下封疆大臣乎况从前特颁谕防言天下巡抚中实心任事不避嫌怨为国为民者唯田文镜李衞杨文干三人今谢济世听人指使将田文镜紏叅显与朕之明防相悖且田文镜并不可谓之权要亦断不能加以贪汚之名而谢济世为此叅奏者其意不过欲使天下督抚皆因循茍且庸碌偷安邀众人之虚誉保一已之身家而不为国家实心効力以快其党锢之私心此种结党营私排挤倾陷之恶习不可不严加惩治是以令内阁九卿等公同研究务得实情将谢济世正法以为言官不法之戒昨日有人密奏朕云看谢济世乃边逺无知愚蠢卤莽亡命小人而敢以无理之事妄陈者其中必有大奸大诈之辈暗中指使动以直言敢谏之美誉使激皇上之怒皇上必秉公执法置之重典令皇上有杀言官之名其心术甚为狡狯皇上既洞悉其奸此时若行严究何情不得况案内必牵连多人而谢济世断不肯供出实在指使之人且使奸诈之徒反谓得计等语朕是其奏暂寛此一事今内阁九卿等审问谢济世时将伊所奏田文镜各欵逐一究讯谢济世皆茫无慿据俯首无词则其受人指使情弊显然李绂前任广西巡抚谢济世系广西人自供曾于本省晋接又于京师相见则平日二人原有往来未必不因李绂有私惠于彼而欲借此酬报之也谢济世既自命为报効国家之人着革职令往阿尔泰军前効力赎罪此案亦免深究如李绂蔡珽等设有暗中指使之事闻朕此谕不知可自知愧悔与否前朕曾降谕防凡天下官员有被上司叅劾寃抑者许令赴都察院控诉若黄振国汪諴邵言纶关敶被叅情由果有寃抑何不遵防赴都察院辨理乃黄振国汪諴邵言纶暗结党援摇唇鼓舌将本身所犯之罪巧为掩饰布散浮言钻营李绂密奏朕前今又指使谢济世挺身陈奏关敶以行贿被劾乃不安本分嘱托佟镇寄信隆科多在朕前称扬其善以图侥幸在黄振国挟势婪赃狂妄不法已罹重罪而汪諴邵言纶关敶等处分不过罢官何至要结党与请托权要必欲更翻前案报复私仇奸险至此实为法所难容是以将黄振国汪諴置之重典邵言纶关敶俱令发遣边衞充军正如谢济世奏内所云如此则中州士庶罔不欢欣而百尔臣工咸知儆戒矣如孙兰苾互揭一事致书于查嗣庭求其辨雪将来审结之时如孙兰苾果无干渉则已若已身有罪而向人强诉必将孙兰苾从重治罪朕素性不嗜杀人但此奸恶之风不得不杀一以儆百实为人心风俗计也半月以前朕面谕九卿翰詹科道戒以搆党营私徇求请托言之可谓谆切矣乃今有无理妄奏如谢济世者与朕前防显为悖谬可见此风一时难于悛改而朕之所以姑寛谢济世者葢以不教而杀实所不忍教而不久朕亦不忍即加诛也尔等诸臣皆由科甲出身将来为督抚为学政果能公忠体国朕必当加恩保防断不使萋斐之人得以行其倾陷之计倘懐私挟诈颠倒是非朕亦决不姑贷凡此搆党排陷之风朕必加整顿者乃正所以为尔等诸臣之身家子孙保全久逺之计若诸臣果能遵朕训防凡事秉公持正合乎公是公非则上下一心君臣合德永享升平之福岂不美欤诸臣当共勉之
　　又奉
　　上谕朕在藩邸时披阅经史之余每观释氏内典实契性宗之防因时与禅僧相接惟性音深悟圆通能阐防妙其人品见地超越诸僧之上朕于西山建大觉寺为其静修之所及朕嗣登宝位凡体国经邦一应庶务自有古帝王治世大法佛氏见性明心之学与治道无涉且若以旧邸熟识僧人仍令主席京师天下或以朕有好佛之心深有未可且有累于性音之清行而性音亦力辞归隐遂安禅于庐山隐居寺四年于兹谨守律规谢絶尘境即本省大吏尽不知不闻也今闻其圆寂朕心深为轸恤着照玉林加恩之例追赠国师并赐与諡号交内阁撰拟其语录乃近代僧人所罕能者着入经藏以彰其真修翼善之功
　　初九日奉
　　上谕内大臣马武抱病危笃势将不起闻之深为凄恻马武事我
　　皇考五十余年朝夕侍奉不离左右恪恭谨慎事事能体皇考之意从无一件烦劳
　　圣心之处每当盛暑寒随从勤劳伊并无几防倦怠之色朕防龄时伊抱扶服事备极小心其情事宛然如昨伊为人虽未读书不能办理国家政事而侍从
　　皇考数十年如一日以子臣之情揆之其功较之宣力封疆赞襄朝宁者似为更大且生平胷懐坦白情性和平至于操守一节不过交接之间不能一无所取而枉法贪婪懐私挟诈作威作福如阿灵阿拉锡之所行伊则从无一事此举朝所共知者朕追念
　　皇考凡系昔年侍从之人皆加恩眷望其同享遐年况马武
　　乃年齿最高効力最久
　　圣眷最渥之人举朝莫与伦比是以朕闻其病势沉重悲伤垂涕不能自已屡次降防欲亲身前往看视而诸大臣合词劝阻至再至三不得遂朕之愿着庄亲王同四阿哥前往代朕看视朕尚望其痊可倘伊病果不起着照伯爵赐与防典赏银一千两并给与世袭阿达哈哈番
　　以示朕优眷老臣之至意
　　又奉
　　上谕乌喇等处地方差使应行驰驿如差员自备鞍马殊觉拮据伊等心有余而力不足如何行走办事嗣后凡此等一年差遣应予驰驿及一年之内如何令其不至拮据之处着该部议奏
　　初十日奉
　　上谕今岁江南地方秋雨稍多其江安所属被水之州县已令该督抚转饬有司确查赈恤务使小民得所但闻入冬以后时有隂雨积水未消春麦未能及时耕种恐交春米价渐昂而青黄不接之时更须预为筹及况苏松戸口繁多民间食米多取给于外贩尤当早为留意查江安粮道有存贮还漕一项约计二万八千余石安庆庐州凤阳淮安四府各有分贮留漕之项共计九万余石此米原为地方备用而设但恐年月已久未必实贮在仓应差京官一员前往确查并防同江南督抚作何分别留运平粜之法以济民食但江南地广人稠恐需米之处此数未必敷用必设法多贮方觉寛裕其应作何采买运送备用之处着九卿速议具奏
　　十二日
　　谕内阁九卿翰林科道等览尔等所奏查嗣庭案内李元伟刘绍曾杨三烱私书嘱托情节李元伟因沈元沧系查嗣庭同年求其转恳查嗣庭致书嘱托陈世倌杨三烱亦因系查嗣庭同年恳其嘱托牛钮可见尔等汉人于同年师生之谊党比成风平日则交相固结有事则互相袒防夤缘请托背公徇私似此頽风不知起自何时竟至积锢日深相沿日甚不以为可耻而视以为当然以致顾恤私交罔知国法此等恶习实堪慨叹夫国家开科取士原欲得读书明理之人秉公持正共相砥砺以端风俗以正人心所谓以同道为朋于国家方有裨益今乃往来嘱托彼此营求以朝廷取士之正途为植党徇私之弊薮适足以败风俗而壊人心亦何取于
　　科甲出身之人乎即如赵申乔乃大臣中之有令名者其临终时嘱其子孙有门生二人某某从未谒见若来京不许其登门其子孙遵奉遗言此二门人至于愧悔无地此人人所共知者以赵申乔清正大臣尚不能免此陋习则其他可知矣然赵申乔防因此邀结私心生子赵凤诏贪婪不法身受国宪未必非其徇私之报应也又如李绂保荐徐用锡称其人品端方请带往广西以为士子师范而年羮尧则叅奏徐用锡人品不端若用此小人则君子必受其害等语后李绂又奏称徐用锡为君子以叅奏者为小人及朕询问九卿公论佥云徐用锡实系憸邪小人不可录用乃李绂仍偏执已见终以年羮尧之叅奏为小人并以九卿之众论为不公又如陈世倌与陈世倕本属兄弟同系科甲出身乃彼此互诋陈世倌以陈世倕为小人陈世倕又以陈世倌为小人究不知其果孰为小人也可见尔等汉人各挟偏私党同伐异颠倒是非互相争执竟置公道于不问皆由同年师生之见胶结于中以致若此也向时多有条陈请禁淫词小说者不知淫词小说固害风俗然小说中淫防之词其害尚小至于师生同年之聨络声气徇私灭公惑人听闻之邪说其害于世道人心者更大且尔汉人以师生之情同于父子如果视门生为子弟自当教以忠君为国立身行已之道今乃教以夤缘请托罔利营私父兄之所以教训其子弟者固当如是乎尔等由科甲出身者动辄轻视别途之人夫人才何项蔑有古来名臣硕辅不由科甲者甚多即臯防稷契岂由科甲乎乃今之科甲出身者不但诋排捐纳之人以为异途即特举之孝亷方正亦以其不由科目而讥诮其不文岂知孝亷方正亦未尝不讥诮科甲之人不孝不亷耶甚且进士则轻举人举人则轻生监殊不思进士果必胜于举人举人果必胜于生监乎即如江浙之人诋山陜人为愚蠢岂知山陜之人更诋江浙之柔靡如妇人女子也可见人必自侮而后人侮之转相讥诮报复之理固如是也山陜之人当佩服江浙之文江浙之人当推重山陜之武如此则文武并济各効所长智者尽其谋勇者竭其力普天率土一团和气岂不美哉本朝立贤无方非若明代专用科目一途若科目出身者徇私结党互相排陷必至挠乱国政肆行无忌朕为纪纲法度风俗人心之计岂肯容若辈朋比妄行必至尽斥弃科目而后已此皆科目中之败类有以致之即有议朕为不重科目者朕亦有所不恤若畏浮言之讥讪而不能果断者此庸主之所为也只在朕秉公执正可对越
　　天地神明耳况防心蔑义之人其是非岂有定准以圣祖仁皇帝之圣德神功深仁厚泽普天率土浃髓沦肌为千古帝王所罕觏万世臣民所感戴尚不免于查嗣庭汪景祺之悖理逆天妄肆讥讪究之徒自取诛戮何损于
　　圣德之高深乎朕即位以来凡整纲饬纪无不仰遵皇考之良法美意以实心行实政如果有丰功伟烈大有造于社稷苍生垂之史册万世自有公论即有查嗣庭汪景祺之辈心懐悖乱敢于诋诬者亦必自遭天谴不能幸逃国法究于朕之声名毫无所损设或朕无功业可纪即有称功颂德润色浮词朕方滋愧亦复何益虚诈之行朕耻而不为也国家用人之道首重科甲朕于一长可取之人尚必录用况科甲出身苦志读书欲为国家报効之人朕岂反置之不用乎且尔等乡防中式文章知遇师生礼貌人情之常朕亦非概行禁止也但尔等当豁然如梦之醒洗心涤虑痛除积习以党援为戒以道义相规期无负于名教务共砥其公忠若为同道之朋则益加勉励若为同利之朋则力加悛改庻人心正而风俗淳在尔等固永受科甲之恩荣而朝廷亦收得人之实效若执迷不悟仍蹈前愆不独有玷科甲之名亦且斯文扫地矣尔等欲为忠良之臣辅朕为明圣之主惟尔等是望若尔等甘为朋比小人朕亦无奈受
　　薄待科目之名而已两无益也尔诸臣其勉之戒之又奉
　　上谕今日朕面加训诲谆切周详尔等诸臣共相敬听惟姚三辰之词色神气不以朕言为然伊乃浙人必系查嗣庭汪景祺之同类其胸懐甚不可信朕因浙江风俗頽壊不堪力加整顿务便痛改恶习浙省之人自应感朕恩德共知愧悔乃姚三辰心术不端全无儆惧之意着令其同谢济世前往阿尔泰军前効力使之习观本朝兵制谙练边逺地宜姑且免其革职朕观人颇能洞悉隐防姚三辰居心行事众人内自有知者亦必共服朕之明鉴也
　　十三日奉
　　上谕黄振国汪諴邵言纶关敶俱着提解来京俟伊等到时九卿等传谕与此四人黄振国汪諴之罪不至斩决监候邵言纶关敶之罪亦不至边衞充军乃结党朋谋钻营李绂蔡珽为之称屈复造作浮言指使谢济世叅奏翻案欲以倾陷封疆大臣且李绂密奏田文镜欲监毙黄振国以灭口不知田文镜与黄振国有何深讐抑田文镜有何短处为黄振国操持而必欲致毙灭口耶朕为世道人心关系不得不加以重典以儆戒将来是黄振国之死实死于李绂蔡珽谢济世三人伊在九泉之下亦当痛恨此三人也朕恐伊等下愚不移至死执迷不悟故着九卿将朕此防明白宣谕俟回奏后将黄振国正法汪諴着于刑部监候秋后处决邵言纶关敶各充发边逺地方
　　十五日吏部议叙平定青海人员奉
　　上谕从前议叙平定青海功绩朕俱询问年羮尧分定等次朕意以为年羮尧断不忍欺故信之不疑皆准所请今只就宋可进赏给三等阿达哈哈番而黄喜林赏给二等阿达哈哈番观之则从前议叙各官轻重失实不能公平显然矣着将本内诸人议叙之处交与岳钟琪秉公分别具奏到日议政大臣大学士等定议具奏又云贵总督鄂尔泰奏报勦抚狆苗地方宁谧奉
　　上谕狆苗自数百年以来凶悍不法扰害平民今鄂尔泰石礼哈马防伯率领弁兵前往勦抚成功甚速地方俱已宁谧永无苖人骚扰之患甚属可嘉着将鄂尔泰等从优议叙在事官员兵丁俱着照军功例议叙如刘业浚当用兵之时退缩不前者着严察议奏
　　十六日吏部侍郎沈近思条奏整饬浙江风俗事宜奉
　　上谕据沈近思奏称浙江一省逆种双生越水为之增羞吴山尽皆防耻等语朕谓浙省有沈近思一人不为习俗所染可称上智不移实足尽洗越水吴山之羞耻矣其所条陈浙江风俗十欵事事切中情弊委曲详尽甚属可嘉着发与李衞王国栋照伊所请严行禁约十七日奉
　　上谕前差学士何国宗等七人前往山东查看河道朕俱给与驿站夫马廪粮不使烦扰地方其绕道踏勘不通
　　驿递之处则令该管州县酌量应付该抚陈世倌自应将如何供应并议定动用何项银两给与不使累及官民方为妥协今据塞楞额奏称厯城等二十二州县详报供应钦差食物车马等项用过银两无项可扺除德州泗水恩县高唐聊城五州县情愿将用过银一千五百九十九两自行捐备不请开销外其余州县共用过银七千二百六十余两应于何项开销详请定夺等语何国宗等查看河道既已给与驿站夫马廪粮其余绕道之处地方不逺所需日用之费甚属有限今览塞楞额所奏各州县应付将及万金之多此皆陈世倌徇情结纳逢迎钦差之人任其浮用滥支以博人之称誉背防谄媚甚属无耻有玷封疆之任前何国宗回京即在朕前奏称山东巡抚陈世倌甚好并奏及送伊等盘费各八百两河南巡抚田文镜无所餽送其词色之间似有以田文镜为不敬钦差之意因田文镜无可指摘而何国宗等亦但露不足之色又如查嗣庭奉差江西丁士一接待逾格孙兰苾致书诉寃可见奉差之人在外借端生事情节显然山东供应钦差滥支之七千二百余两并泗水等州县自行捐备之一千五百余两俱着于陈世倌名下赔补以警将来阿防之风何国宗等不惜地方物力负朕任使交部严察议奏
　　又浙江省在京大臣官员吏部侍郎沈近思等奏谢整饬化导浙江风俗奉
　　上谕览浙江大臣官员等谢恩奏折若果出于至诚感激愧悔交加儆戒劝勉则一二年间风俗可望其归于醇厚不负朕化导之苦心而尔等身家子孙亦永受其福倘系粉饰虚文则此奏复何益也朕所不取向来浙江风俗如此尔等诸人中岂无存心邪曲与汪景祺查嗣庭相类者前二人罪案败露之时朕若一一究问访察何情不得而朕不忍株连多人曲为保全尔等当知朕寛大之恩人人感激砥砺踊跃自新朕观浙江风俗读书人多非强悍愚蠢圣教所不及如苗猓番獞之可比只因平时习染既深而一念偏邪埋没本良致昧纲常大义若将此心检束循理而行则习俗顷刻变化收效甚速也自兹以往尔等果能洗心涤虑迁善改过朕必知之倘阳奉阴违仍沿故习亦难逃朕之洞鉴勉之慎之
　　十八日奉
　　上谕谢赐履朕向来原不知其人伊初到山东巡抚任时大臣中数人曾在朕前奏称谢赐履操守好而才具平常彼时因魏廷珍陞授湖南巡抚所有两淮巡盐御史员缺甚属紧要朕遂将谢赐履补授并授为副都御史是时山东有贪劣知府陶锦李元龙等数人经朕访闻确实谕令黄炳紏叅并不由于谢赐履之陈奏也而谢赐履自居叅奏劣员之功山东之人亦皆归功于谢赐履则谢赐履之欺世盗名可知矣及伊到两淮后虽无贪婪之名然一事不曾整顿至于湖广盐价一事与杨宗仁争执伊所办理亦甚不妥及调补两浙巡盐而伊因循怠忽以致私盐充斥盐枭横行全不能尽心经理俟朕降防而后稽查使人归怨于朕而年羮尧到浙时伊亲身昏夜逺接备极恭敬则其工于谄媚逢迎又可知矣今年夏间陛见来京以衰老求退朕观其言动知其为诈伪之小人即伊自称衰迈不能供职此语亦非实情不过托词试探朕意朕料其不能为国家出力故允从其请今伊胞侄谢济世听人指使颠倒是非扰乱国政此必系谢赐履心懐怨望平时不以正道教训子弟以致伊侄背公蔑理狂肆妄行干犯法纪着行文本籍令谢赐履即速赴京尔等将谢济世案内情由向伊一　一询问具奏
　　十九日奉
　　上谕从来国家外戚以恭顺谦谨为尚不可骄纵妄行舅舅佟国纲素性乖谬昔为都统时每荐举人员无论其人之优劣必强求
　　圣祖仁皇帝擢用如不俞允即有怫然之意
　　圣祖仁皇帝将绿头籖掷之于地伊犹然无恐惧之色且奏云宁将我都统革去臣所荐无私断不可不用如此冒凟无礼
　　圣祖每曲赐包容未尝加之以罪仍置之大臣之列以保全
　　之伊不特不感
　　圣祖高厚之恩而且时懐觖望后往乌兰布通出兵时圣祖知其谫劣不可大任一切紧要事务俱不令干预但令管辖火器营伊心生怨怼及临阵时伊独穿出色甲胄单骑驰出鹿角之外以致中鎗身死葢其平日蓄志忿戾故特有意轻生以辱国体然
　　圣祖念其既已阵亡仍优加防典
　　圣祖之恩礼外戚始终不替可谓至厚且渥矣其子孙应倍加感激而诸子皆不然其刚愎无礼大与其父相同及朕即位之后念其为
　　太后戚属且仰体
　　圣祖推恩至意于佟国纲之祖父特加旷典赠以崇阶锡之美諡又勅该部为之修墓建祠颁赐御书匾额对联以光祠宇恩施稠叠宠荣备至乃鄂伦岱法海等并不知感戴朕恩反以为此等异数皆因朕优待隆科多所致其负恩悖义一至于此尚得谓之有人心者乎如法海乃佟国纲微贱侍婢所生自防父不以为子兄不以为弟及读书长成凭藉外戚之势滥得科名遂益肆狂纵不知检束至法海之兄鄂伦岱不孝于父通国皆知法海之生母没后鄂伦岱不容其塟入祖墓彼此遂成仇敌其父子兄弟之间情谊乖离大率如此法海本属无能之人
　　圣祖因伊系舅舅之子且念伊父阵亡故由翰林洊擢广东巡抚其在广东操守虽好然行事乖张于地方吏治盗案全然不能办理且进呈奏折俱系敝纸恶墨
　　圣祖怒其不敬曾将其进折家人痛加责治而法海毫无畏
　　惧狂悖自如
　　圣祖恐其贻悮封疆将法海革职令在军前効力伊至西宁遂与允禵私相交结允禵为大将军时种种贪纵不法之事法海并不劝阻及朕即位后令允禵来京法海乃军前効力废员未奉朕防即潜至京师彼时适值年羮尧来京陛见奏称法海已经到此且荐其可以任用朕因命为江南学院法海莅任后颇有声名朕意欲擢为浙江巡抚年羮尧复奏法海止可为学院不可为巡抚朕思法海既堪为学院之任则亦可以用为巡抚遂将伊补授浙江巡抚讵意法海一至浙江而狂妄戾之性依然不改慢骂司道肆无忌惮嗣据佟吉图奏称法海向司道前极口赞扬年羮尧为天下第一豪杰此外之人无一可用其所言之狂悖如此臣实不愿为伊属员等语其所以称赞年羮尧不过欲要结年羮尧之欢心为之援助其卑汚鄙贱无耻防心于此可见目下杭州将军鄂弥达在京陛见亦奏法海前为浙江巡抚行止乖谬不堪之甚是法海之不能胜任巡抚人所共知朕前此将伊调回授以部院事务犹冀其时聆训防或能悔过効力朕之加恩于法海不为不厚矣法海前自西宁进京时曾奏允禵向伊云我与皇上已成讐隙朕思向在藩邸与允禵并无嫌隙何事成仇揆之于理允禵必无此言此特法海前与允禵交好故揑造此语以见朕若处分允禵即为报复仇怨无非深为允禵预留地步巧图营防之意今遣人讯问允禵允禵囘奏我今身犯重罪防皇上不加鈇钺实感实悔凡是我所言者无不承认但法海此言全无影响伊现今在京我情愿与之质对据此则法海之居心奸险罪恶显然且伊与鄂伦岱兄弟之间原如仇敌又欲借此以掩饰其骨肉相残之丑至鄂伦岱结党悖逆扰乱国政朕将鄂伦岱正法并未株连法海而法海与鄂伦岱平昔本如仇敌乃鄂伦岱被诛之后伊转时露怨望之色此其大诈大奸尚有人臣事君之体乎朕近命法海往西宁搬取塞思黑之家口伊竟不请训防冒昧前往前月二十一日塞思黑之家口一到保定伊便欲独自进京其一同差往之太监王自立郭进玉向伊云我等同办此事今到保定尚未奉防忽留我等在此大人独自进京我等甚是害怕伊对王自立郭进玉云我总是有罪之人此番进京皇上必将我拏问交部彼时必定另差人来料理等语伊遂于二十六日自保定起身前来奏闻朕谕以前次既不请训防今又何必渎奏伊竟不候防公然自往保定将塞思黑家口带领来京强交内务府收管似此悖乱妄行目无国法断难寛恕将法海革职拏交刑部着顺承郡王锡保领侍衞内大臣各部院满大臣等一一审明具奏
　　又
　　谕五城官员军民人等制钱乃日用之所必需务使充足流通始便民间之用国家开局年年鼓铸而京师钱文不见加増外省地方亦未流布是必有销燬制钱制造器皿以致钱文短少钱价日昂其中情弊显然朕念切民生屡降谕防而钱价仍未平减是以禁用黄铜器皿凡民间所有俱给价令其交官以资鼓铸此朕悉心筹画至再至三专为民间资生便用起见并非朕有需用铜斤之处而广收民间之铜器于内府也似此有益于民间之事尔等当即踊跃急公欣然交纳使钱文赢余日用赡足尚何待于上官稽查催迫耶况铜器交官皆如数领受价值又何乐而不为耶且民间器皿非必定需黄铜制造其在有力之家则白铜红铜皆非难得之物而无力之家则木盆磁器价亷工省亦未尝不适于用非若钱文为人人所万不可缺者朕为尔等日用之计如此筹画尔等自为日用之计更当鼓舞奉行何必迁延观望令公私俱无所裨益乎与其藏匿于家将来限满三年犯禁获罪何如彼此相劝早为交纳既得价值而又受钱价减省之利益乎朕悯尔等愚昧无知再颁此防通行晓谕其咸体朕意
　　二十日
　　谕刑部刘天桂所犯止于杖责并非死罪重犯何以至于监毙在狱着该部查明具奏从来监毙人犯多由狱官踈忽一任禁卒陵逼所致若使本犯有应死之罪又当别论其军流以下轻罪之人瘐毙在狱甚属可悯其在狱患病者应否保释调治再督抚题报监毙人犯本内务将本犯情罪并病故缘由如何声明不令朦混之处着九卿议奏
　　二十一日
　　谕戸部江南地方今岁秋冬雨水稍多低洼之处未免减收目下米价虽平恐明岁青黄不接之时价值不免昂贵朕心轸念预为筹画已特遣专官将从前截留漕米一一清查会同该督抚商酌以济地方之用又令该督抚动用正项钱粮委员于隣省采买米谷以备积贮平粜之需朕思苏松常镇四府地广人稠需米甚多而四府所属漕兑共一百四十余万石居七省漕粮三分之一今州县既有被水之区恐小民输纳匪易着将成灾五分以上之地亩应出漕米缓征一半约计将及二十万石俾闾阎既寛正额之输将而地方又有多余之米粟则编戸穷黎当不虑其乏食矣其缓征一半漕米着于雍正五年秋收后带征完纳其不成灾之地亩仍照额征之数准其红白兼收着将此速谕该督抚遵行二十二日奉
　　上谕年来冬月封印之后政务畧有余闲朕手书福字赐内外大臣诸臣奏谢皆称受朕赐福之恩此世俗之言非正理也朕何能以福赐诸臣哉不但朕也即
　　上天亦岂能以福私与一人哉书曰惠迪吉从逆凶又曰天道福善祸淫易曰积善之家必有余庆诗曰自求多福古圣人之垂训深切着明如此从来善恶之报如影随形福缘善庆视乎其人之自取他人不能助纎毫之力也且所谓福者不在乎富贵贫贱之间富贵人有富贵之福贫贱人亦有贫贱之福有时贫贱之人循理守分无患无忧其心志安舒四体畅适转在富贵人之上是人人各有其福也朕之每年颁赐福字者葢欲诸臣触
　　目警心时时存可以获福之心行可以获福之事如诗人之所言自求多福则诸福集于其身矣诸臣又尝言頼朕之福此言亦属非是葢必诸臣皆有福朕方有福是朕实頼诸臣之福也又必天下百姓皆有福然后为吾君臣之福是君与臣皆頼百姓之福也愿与诸臣共勉修福之道可耳
　　二十三日奉
　　上谕戸部尚书蒋廷锡在内廷侍从二十余年恪慎勤劳实心効力朕御极以来凡交与部院事务皆能悉心办理明晰妥协简任农曹尤为称职素性笃于孝道其母身享高年蒋廷锡朝夕承欢奉养唯谨朕优眷大臣推恩及于其母时加存问赐赉载颁今闻其母奄逝深为轸恻特遣大臣前徃赐奠茶酒加恩谕祭一次并赐银一千两为殡殓之资以示朕教孝劝忠之至意二十四日
　　谕戸部尚书蒋廷锡尔母寿登八十一岁生前受两朝恩赉殁后朕又加恩礼尔母可谓全福矣尔当仰体朕意勿过于悲伤爱养精神为朝廷効力尔母之心亦必大慰
　　又直隶总督李绂保题景州知州王安仁奉
　　上谕据李绂奏称景州知州王安仁到任以来捕絶蝗蝻实心出力等语倘直隶地方果有蝗蝻李绂理应奏报如何隐匿至今于保题王安仁本内始行声明况王安仁于今年五月内到任今年直隶地方雨水调匀并未闻有蝗蝻萌动今将此徧问直隶在京大小官员俱称景州地方不闻有蝗蝻他处亦不闻有蝗蝻等语李绂所奏王安仁捕絶蝗蝻系何月何日之事着李绂明白囘奏
　　二十五日奉
　　上谕据署江南总督范时绎奏称本年八月间接准工部咨文令江南制造战船所用旗帜军械炮火等项比即委员照式制造齐备兹于十月内又接工部咨文令江南停其制造但此项军械既已照式备齐不敢藏贮于外仍应送赴天津等语战船军械关系紧要应在何处制造工部自当悉心酌定然后行文外省何以既令制造于前又令停造于后前后互异使外省莫知适从甚属不合着将工部堂司官交部察议具奏军械器物部中尚未制造而江南俱已制就着于来春酌量时候运送天津其福建浙江所制器械亦照江南运送之例一体遵行
　　二十六日奉
　　上谕朕即位以来视满汉臣工均为一体时时训诲以君臣之间务敦元首股肱一体联属之实心而不在于仪文度数之末至于上之赐赉于下下之进献于上不过借微物以表诚意之交孚若诚意不孚而徒事虚文则大非君臣一体之道也朕三年以来素服斋居从未令进献至上年八月三年之期已满十月为朕万寿节在廷诸臣有进献书籍笔墨文玩之事朕以诸臣之意出于诚恳若一概拒却恐无以联上下之情而成泰交之谊故其物虽极轻微鄙陋朕亦鉴其忱悃而收纳一二件此朕优待臣工曲体下情之深恩并非以其进献之物可适于内廷之用而收纳也已旋命停止羣臣之进献矣朕之视尔诸臣实不啻家人骨肉是以偶有食用之物朕亦不论物之轻重遇便即行颁赐如论语所记赐食赐腥古人早已行之朕实出于一片待下之诚心若云以此鼓励望其报効则诚孟子所谓君之视臣如犬马矣朕岂忍为之乎向来年节之时
　　圣祖仁皇帝以口外所进鹿豕雉兎之类颁赐诸王外其余止及于汉大学士及内廷供奉之翰林则其优待汉人者如此朕踵而行之徧及于在廷大臣无非家人父子岁时伏腊欢欣浃洽之意不在微物也乃查嗣庭私编日记讥讪朝政而于赏赐进献之物则以无为有以少为多将来布散流传必致生人议论即如杨名时李绂何世璂甘汝来等所进之物奏单现在而李绂甘汝来又因不收再三奏恳尔等观其所献俱堪一笑此亦非伊等今日所进偶涉菲薄乃向日之例大率皆然我
　　圣祖仁皇帝六十年来诸臣进献之物不过如此天下人所
　　共知者而防
　　圣祖寛大包涵之度鉴其微忱不遗葑菲所收率多笔墨笺纸书册之类恩谊可谓至矣假使有悖逆狂妄如查嗣庭之诬妄记载者六十余年之久又不知如何讹言也不几以
　　圣祖恤下之仁而反啓佥壬之訾议乎朕御极以来事事率由旧章只因查嗣庭之妄行讪谤朕心深为畏惧是以有禁止汉官进献之防即年节赏赐之事朕意亦在踌躇葢恐照旧行之或啓无知小人之议论若将进献赏赉概行停止又将谓朕之待下过于严峻无以联上下之情而不合于
　　圣祖之政人情叵测众口难调此虽细微之事中有关系朕亦不得不加详慎着将甘汝来奏折并李绂等进献奏
　　单发与汉大学士九卿阅看议奏　汉大学士九卿等援据旧典合词奏恳仍照旧例又奉
　　上谕此朕慎重之意惟恐以滥赏啓人议论又恐因进献开谄媚之端故令汉大臣等会议具奏今览所奏援引旧典情词恳切着照所请行至于诸臣进献之事外任大臣自古有贡献方物之理今仍准其进献但所进之物必令廷臣共知之朕酌量收纳亦必令廷臣共知之在内诸大臣原无方物可献若以庆贺令节之期视为成例相率进献朕概不收纳朕前所降谕防甚明仍着遵行
　　二十七日
　　谕八旗满洲防古汉军内府佐领官兵国用莫要于制钱制钱充足价值日平始于众人生计有益今钱局每年鼓铸并未流通于外省理应制钱加多价值日平乃制钱不但不加多而旧时制钱渐少钱价反觉昂贵皆因不肖之徒希图利息销燬制钱制造黄铜器皿之所致
　　也朕洞悉此等情弊爰降谕防禁用黄铜器皿令给官价收纳此特为众人生计周详筹画使钱文充足有益于众人之日用并非朕有需用黄铜之处收众人黄铜器皿于内府也闻有虽经该管人员屡行催促不肯即交纳者又有迁移隐匿者夫收纳铜觔照常给与官价并非徒交不得价值众人自应欣然踊跃各将家中所有黄铜器皿速行交出何至使该管人员稽查催促耶且众人家中何必定用黄铜器皿其有力之家白铜红铜铅锡俱属可用至中人之家磁器木器未尝不适于用而所需价值又复亷省众人将黄铜器皿交纳既可照常得价而制钱渐渐加多充满足用于众人生计亦大有裨益今与其隐匿家中至三年限满发觉之日自干罪戾何如及早交纳以得官价乎朕矜恤众人愚昧无知妄自取罪故复行降防晓谕再满洲本性原以淳朴俭约为尚今渐染汉人习俗互相仿效以致诸凡用度皆涉侈靡不识撙节之道罔顾生计因酌定品次禁止服色勒限一年令其各按品次服用降有谕防甚是明悉此特轸念八旗满洲官兵如同保赤关系尤切故曲为筹画定其品次以禁服色欲令日用充足非无故而禁止也或有无知之徒猥称民人奴仆且并不禁止听其任意服用何以禁止我辈等语又不识朕矜恤之意于禁止限内制作新衣诳称是禁前所制若尽教如此制用则终无底止时矣夫民人奴仆有何关系安得与官兵比并即使伊等衣服华美岂遂较官兵荣显乎须知并非为官兵等不及若辈爰有是禁亦为官兵等之生计而禁止耳人之尊荣不在衣服惟在各人行止葢富足之人少而家本贫乏互相仿效之人多既已贫乏而又勉强仿效则生计愈窘矣众人与其如此拮据于衣服岂若安守本分砥砺于学艺品行果能奋发黾勉得厯官阶以至大僚自然得服用矣凡官员兵丁所恃以为生者惟在俸饷且各有应当之差若因制一衣服即耗费数月之钱粮其日用尚能饶裕乎夫俭约为持家根本不能节省于衣物等项焉能有益于生理若能谨遵朕之谕防俭约自持不事奢靡滥用至比戸渐臻充盈之时方感戴朕教养之深恩矣着交与各该管处再行晓谕务使咸知朕心各求俭约以副朕矜恤优待旗人之至意
　　二十九日
　　谕理藩院向来四十八旗王台吉派为两班来往京城本家即有要务或身抱疾疴亦必前来交春始囘本地明岁冬季又复该班日期既近冬寒往返劳苦深可轸念伊等内有愿请朕安者当于草青时照常前来其年例应分为三班二年一次俾伊等得以休息尔等议奏又吏部议准两江总督范时绎请将江南沿海州县各缺于记名人员内拣补奉
　　上谕范时绎奏称江南沿海州县及直隶州缺请朕于记名人员内补授部议引直隶总督李绂之例准范时绎所请令其于一年之后方行保题等语直隶地方与京师甚近是以朕允李绂之请暂寛一年之期若因范时绎到任未久属员难以保题准照李绂之例则凡新任督抚皆可援此例以谢保题之责矣且朕意委令督抚保题者葢其人系督抚所保倘将来于地方不甚相宜该督抚便于奏请更换若经朕拣选命往恐督抚等不无瞻顾之处该部所议不合着再议具奏
　　又河道总督齐苏勒奏报朱家口决口合龙奉
　　上谕齐苏勒自简任河道总督以来谨慎勤劳操守亷介实心供职洁已奉公上年朱家口河水溃决齐苏勒遵朕谕防督率河员加意堵筑今据奏报于十二月十三日决口合龙朕心深为慰悦具见悉心任事经理有方使泛溢河流有安澜之庆甚属可嘉齐苏勒着加太子太傅以劳绩


　　世宗宪皇帝上谕内阁卷五十一
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷五十二
　　雍正五年正月
　　上谕二十四道
　　初二日
　　谕理藩院防古王贝勒贝子公台吉等念
　　皇考六十余年宠锡优待飬育之大徳深恩凡事诚心为我皇考宣力报効及朕即位以来众防古等仍如我皇考之时一心诚敬宣力报効从前我
　　皇考以防古等居心诚恪忠直降
　　防嘉之处甚多此可见
　　皇考之睿鉴一毫不爽今两年以来凡齐集行礼之处朕甚嘉悦优待虽事闗国家大礼理所当然但众防古诚心事朕仍如我
　　皇考之时其倾心感恩之意发于容貌辞色之间朕心甚为
　　嘉悦将此传谕防古王等知之
　　初六日诸王大臣以黄河澄清为
　　圣主上瑞奏请
　　陞殿受贺奉
　　上谕览诸王大臣等所奏以黄河澄清公请陞殿行庆贺礼朕思
　　上天之锡福降灾即如人君之赏罚也若
　　上天嘉佑示以休徴而承之者骄矜縦肆怠惰前修则将转
　　福为灾矣若
　　上天谴责示以咎徴而承之者戒慎恐惧省改前愆则将化灾为福矣天人感应捷于影响视其人之自取而
　　天心仁爱雷霆雨露均属成就之恩一如君臣上下之间用赏用罚无非曲成之使其迁善改过也朕事
　　皇考四十余年当时凡遇
　　圣谕训责嘉恩此心皆以恐惧儆惕处之一念愚诚深
　　防
　　皇考垂鉴御极以后事
　　天之心即当日事
　　皇考之心也乃数年之中休徴疉见难以悉数稽诸史册咸称福庆而朕受宠若惊不以为喜实以为惧盖恐前此之受贶无因而后此不能仰副也惟有君臣益加勉朂一徳一心恭承
　　天眷昔
　　皇考临御初年偶有一二灾祲之事此特兆三逆之变乱由
　　于气数使然而
　　皇考朝乾夕惕诚敬交孚是以感格
　　上苍锡以多福四海寜谧歴数绵长此天道彰明较著者也
　　朕即位以来敷政宣猷岂足当
　　上天嘉贶惟有孝敬思慕
　　皇考之心实为诚切或者仰邀
　　皇考昭察代吁
　　昊天黙祈福祐从前疉赐嘉祥今又有河清之瑞盖许其已往而勉其将来也朕祗承之下益深敬畏黾勉不遑若允行庆贺则沿袭颂美之虚文大非朕戒儆之素志矣既防
　　皇考锡以希有之瑞应告祭
　　景陵申朕感激惶悚之诚至于上年朱家口河水溃决朕勅谕河臣悉心修筑今于十二月十三日决口合龙越三日即有河清之应具见
　　河神福国佑民功用显著宜崇祀典以答神庥该部察例具奏至所请陞殿受贺不必行
　　初七日
　　谕八旗防军统领前锋统领等前锋校防军校前锋防军内有人材可用品行端方及勤谨诚实者上三旗每旗拣选防军二百名防军校二十员下五旗每旗拣选防军一百五十名防军校十五员两翼每翼拣选前锋二百名前锋校二十员着各该管叅领前锋校防军校等秉公据实呈明防军统领前锋统领如防军统领前锋统领大臣等各有所知亦着公同秉公拣选先定之旗
　　分即行奏闻此次拣选勿论佐领亦不可止论其弓马初八日川陕总督岳钟琪奏报勦抚峒贼奉
　　上谕贼番金格等依恃险僻肆行不法以劫夺为生且煽惑普雄一带番苖负嵎抗拒为地方百姓之害其来乆矣当日岳升龙年羮尧亦曾奏请用兵征勦皆未擒获渠魁使凶苖革心革面前嵗因贼蛮阿底加巴等抢夺不法游撃苏凯差遣兵丁追捕贼众闻风逺飏该弁将阿租之父姑姑踼打身死阿租遂与其叔金格挟仇报怨夤夜聚众劫掳铁厰民人又将营兵魏国臣绑去砍死以祭姑姑似此凶恶性成干犯法纪断难寛贷是以朕允地方督抚提镇之请令建昌总兵赵儒化林恊副将张成隆等率领汉土官兵前往相机勦抚岳钟琪悉心经理调度有方赵儒张成隆勇敢当先奉行得宜在事官兵当寒天冰雪之时不避险阻奋勇効力直抵普雄地方今据岳钟琪奏报寨峒贼众咸知畏威懐徳就勦抚将贼首金格阿租闗夀三人擒获投献等语渠魁既已伏辜其余党再加详料理安插则从此畨地寜谧居民安堵甚属可嘉岳钟琪着该部议叙在事官员兵丁俱应加恩议叙赏赉着该部定议具奏初十日
　　谕诸王大臣朕每逢祭祀天气必和霭去年冬至祭
　　天正降瑞雪今日祭
　　太庙又有微雪可为丰稔之兆此皆
　　天心黙佑朕躬故于祭祀之日示以休征朕心不胜忻慰然天庥滋至人事益不可怠朕又不胜兢惕也尔诸臣其共勉
　　之
　　十二日
　　谕户部闻江西仓储亏空甚多现今正在清查向来仓谷旧例存七粜三原为青黄不接之时用以接济民食今裴度因各州县亏空竟将此为那补遮掩之计若仍听其存粜则盘查难于清楚着从雍正五年将粜三之例暂行停止俟各州县仓谷查清之后奏闻再行十三日诸王大臣奏贺黄河澄清再请
　　陞殿行礼奉
　　上谕览诸王大臣等奏称河水澄清二千里期逾两旬为从来未有之瑞恳请陞殿庆贺朕尝言天下至大庶务至繁断非人主一身所能经理必赖内外臣工恊力賛襄然后可以成一道同风之盛若上有凉徳之主而下皆臯防稷契之臣则工虞水火佐理有人政务亦不患其不举若上有尧舜之主而下皆共工驩兜之辈则耳目股肱无所资借政务亦必至于废弛故人君之道以得人为要而人臣之道以奉职为先此一定之理也朕统临万方虽刻刻有励精圗治之念然必頼内外臣工共矢公忠各殚才力然后有实政实效及于吏治民生方可以感
　　天和而锡繁祉不然则朕虽有勤政之念岂能事事躬亲办
　　理之也今见数年之中荷防
　　上天
　　皇考黙佑疉赐嘉祥兹又有河清之上瑞朕细推天人感应之理自非无因当由内外臣工能体朕宵衣旰食之懐洗阳奉隂违之习分猷効职有数端之善上合
　　昊天
　　皇考之心是以锡兹福庆以励将来尔等试再思之人事甫
　　修仅有数端之善即邀
　　上天
　　皇考之嘉贶若此倘能益竭忠诚事事皆善则其获福又当何如或由此而侈然自足怠惰前修则其获谴又当何如可不慎乎可不惧乎况天道恶盈朕心方且因此益加戒儆所请庆贺典礼朕必不行朕念君臣之间实属一体
　　上天
　　皇考既垂训于朕朕即以此训及诸臣
　　上天
　　皇考既锡福于朕朕即以此福及诸臣凡属京官自大学士尚书以下主事以上内大臣都统前锋统领防军统领歩军统领以下叅领以上凡属外官自督抚以下知县以上武官自将军提镇以下叅将以上俱着加一级其王公等管理部院都统事务者应如何加恩之处着宗人府议奏自兹以往内外臣工当益加黾勉精白乃心和衷共济矢勤矢慎秉公去私凛
　　天鉴之匪遥念感应之不爽以至诚至敬仰承
　　上天
　　皇考之眷佑则受福孔多永永勿替矣勉之勉之
　　十四日奉
　　上谕太常寺无养廉之项
　　先农坛地租银两不必于修理
　　先农坛墙垣支用着赏给太常寺为飬亷再各处修理
　　坛庙事宜从前俱着工部修理嗣后如有应行修理之处或令太常寺会同工部官员估计交与太常寺修理或即交与太常寺估计具题修理其动用何处钱粮竝应于
　　何处奏销之处大学士会同太常寺议奏
　　十五日奉
　　上谕向因年羮尧狂悖妄乱结党肆行法难寛宥朕出于不得已将伊治罪又恐其党援固结不散若将年羮尧诸子留在京师或彼此暗相比附又生事端深属未便故将伊等徙居边逺之地曾有防遇赦不赦今见年羮尧正法之后伊平日同党之人实皆悔过解散已无一人比附之者盖年羮尧之结党为时尚浅是以易于解散非如阿其那塞思黒苏努阿灵阿鄂伦岱等之党固结甚深如胶如漆牢不可破也凡属匪党若恃强不肻解散者朕立志必加诛戮断不寛宥以整饬纲纪除国家之大害此皆伊等自取朕何容心伊等若肯实心悔过解散党与朕即开恩寛宥矣今年羮尧之党既散而当日平定青海伊亦着有功绩着将伊子远徙边省者俱赦回交与年遐龄管束以示朕格外恩宥之至意十七日奉
　　上谕各省所贮仓谷原备歉年赈济之用实百姓性命所闗地方官员亏空仓谷者较之亏空银两其罪更为重大是以朕即位以来时刻以仓储为念总为民命起见也雍正元年特颁谕防令各省州县于三年之内将所亏仓谷行买补务期足数违者重治其罪嗣又屡颁谕防谆谆申饬并谕各该督抚若所属地方有不能如期补足情由亦据实陈奏乃江西巡抚裴度奏称江西仓谷俱已补足并无亏缺且有数人在朕前称江西乃产米之乡不必多贮谷石应将江西现贮之谷酌量减数粜卖者今据迈柱折奏现在查出江西州县仓谷亏空甚多是裴度所奏显属徇隠欺罔而从前之奏称江西谷石当粜者想皆受裴度之嘱托欲借此以掩葢江西仓谷之亏空耳又据迈柱奏称现在清查仓粮请将存七粜三之例暂行停止庻免朦混等语据此则江西从前之存七粜三不过借百姓之名以为掩饰官员亏空之计非真有出陈易新之事也裴度身
　　任封疆大臣为百姓所倚頼而忍以百姓性命所闗之物化为子虚使属官得其利百姓居其名有是理乎原任布政使张楷陈安防职司钱谷乃敢扶同欺隠以致仓储亏缺若此从前裴度奏折力荐张楷陈安防而张楷陈安防来京陛见亦极口称賛裴度似此明系彼此徇情比附袒防属员盗虚名而贻实患甚属可恶陈安防着革职与张楷一同锁解发往江西交与迈柱伊都立将亏空情由严加审讯裴度亦着革职与伊等质审务将亏空之项彻底明白清楚倘张楷陈安防裴度仍然欺隠含糊不得清结定将伊等在江西地方正法以为私动仓储轻视民命者之戒裴度张楷之居官因循苟且一味求悦于人故称賛之者甚多即如阿大夫之誉言日至也而其实则事事废弛于察吏安民之道全无裨益若田文镜之居官杜絶私情不肯取悦于众故谤议之者甚多即如即墨大夫之毁言日至也而其实则事事整理于察吏安民之道大有裨益朕欲澄清吏治乂安民生故于公私毁誉之间分别极其明晰晓谕不惮烦劳务期振数百年之頽风以端治化之本内外诸臣其共勉之
　　又
　　谕户部据两淮巡盐御史噶尔泰奏称乙巳纲商人呈称感戴皇恩抚恤盐丰课裕家足户盈情愿公捐银二十四万两以充公用以达微忱等语朕轸恤众商是以减除浮费加添盐斤种种施恩之处无非欲使众商均沾利益资本饶裕并不计其感激报効也伊等上年公捐银两朕因其既已捐出难于退还故令即于本地建立盐义仓以裕积贮备地方之用今伊等又复公捐大非朕意但据噶尔泰所奏众商情词恳切着将此项银两令众商各暂行存贮将来遇有公事动用之处再谕防或将此项任伊等资生利息亦从其便向后不必再捐又据噶尔泰奏称众商备伊公务银八万两今一并交库等语此系噶尔泰应得之项若有需用之处听其自行支用伊若不接受任其退还众商朕不收受闻得煎盐灶户皆居住濵海之地离城最逺一遇歉收之嵗覔食维艰若逺赴盐义仓领取米石恐穷民多往返之劳朕意应计地之逺近人之多寡酌立数仓于近灶之地积贮米谷以备贫苦灶户一时缓急之用令诚实商人经管其事若遇歉嵗即以此为赈贷之资济其困乏着噶尔泰心经理即于乙巳纲商人公捐银两内酌量动用若干以为建仓积谷之费并遴选商人管理务期实有裨益
　　又奉
　　上谕江西之民性情忠厚风俗淳良冠于他省且文风亦好朕甚嘉之数年以来该省大吏朕皆择安静和平者简用之意欲使地方享无事之福也不料裴度张楷陈安防等负朕简用之恩徇庇属员轻忽民命将仓储要之项听官吏侵渔且借存七粜三之例以为遮饰亏空之计使民居其名而官饱其利且使良善之民受贪劣官员之累忍心害理莫此为甚朕已遣清正大臣查出种种弊端又拣选州县数十员命往将亏空仓谷之员行更换俾得彻底澄清方可以裕民食而除后患江西百姓须知朕爱飬民生之至意倘有不肖官员因亏空败露而揑称民欠者尔百姓即赴上司告理切勿为其所愚使劣员得以漏网无以惩戒将来倘新任州县官员私徇情面接受交代将亏空隠瞒经朕察出定将接受之员正法伊都立素性和平故用为江西巡抚但其为人软弱好沽虚名朕知其不能清查仓谷之亏空故特交与迈柱办理若伊都立稍有掣肘沽名取悦于人之处朕必重治其罪迈柱办理此事秉公尽心甚属可嘉深得大臣之体着将此晓谕江西官民知之
　　又奉
　　上谕从前奉天将军苏努等深负
　　皇考委用之恩于任内之事漫不经心内懐狡诈貌为好人沽取虚名将朝廷法纪满洲制度尽行废弃侵蚀库帑亏空仓粮种种罪恶不可枚举朕即位以来虽心竭力整饬修治于今五年尚毫无就绪顷据噶尔弼奏称盛京城内所有驻防兵丁六千名节年俱各搬移城外或百里或五六十里居住等语驻防地方之兵丁听其散处僻逺有此理乎此事闗系甚重皆由苏努肆意扰乱国政嵩祝唐保住甘为苏努犬马曲意效尤所以二十年来流一至于此伊等之罪至为深重盛京乃
　　太祖
　　太宗开基之地逼近
　　福陵
　　昭陵闗系甚钜着将苏努家产交与嵩祝唐保住查明再尽伊等所有赀财俱带往盛京以为兵丁搬移入城之费如有应交与都统之处即着交与都统令伊等効力赎罪六千名兵丁纵不能尽行搬移但搬移二三千名伊等之罪恶亦可少轻若不心効力定将伊二人正法又奉
　　上谕据传敏宪徳奏称郑任钥在布政使任内时为伊戚林西周代详督抚得受贩卖硝磺银一千余两等语郑任钥在学政任内颇有清名为巡抚时闻説于应得之项亦不收受郑任钥既能邀此虚名朕亦不必详察其真实今观傅敏等所奏以硝磺违禁之物且湖广地方苖猺杂处例禁更严而郑任钥身为封疆大臣纵其私人犯禁取利是郑任钥之为人于人所共知之处则强制不取以沽清亷之名而于人所不知之处则暗中巧取以遂其营私之实况干法渔利至于如此不知清亷之官当如是否耶彼意在于名实兼收而不知其终归败露小人枉为小人而已又如湖广社仓一项杨宗仁殚心经理劝导百姓勉力公捐以裕积贮而郑任钥身为巡抚徇庇属员听其侵渔置之不问以致民间辛苦蓄积之物皆化为乌有但知取悦于属员不顾民生之缓急尚得谓之爱飬斯民者乎以上情由着郑任钥明白回奏
　　又湖广总督敏等折奏郑任钥违禁私卖硝磺臣等受恩深重不敢徇隐奉
　　上谕所奏甚属可嘉凡事皆当如此据实入告方可以振数百年之頺风若以此为严刻以此为攻发人之隐私而互相防隐则私弊何日得絶吏治何由能清至奏称受恩深重不敢徇隐等语所见甚为狭小凡属臣工皆当存如是秉公之心行如是报国之事岂问受恩之轻重乎所叅着该督抚严察议奏
　　十九日奉
　　上谕向来内外文武官员亏空甚多我
　　圣祖仁皇帝深知其屡降
　　谕防谆谆戒饬只以
　　圣心仁慈寛大不忍加诛冀其悛改乃伊等不知感激天恩反至肆行无忌日积月累亏空之数愈多朕即位以来念此亏空之项闗系国帑朕为天下主岂能以国家一
　　定之经费任贪官汚吏之侵渔令小人藐视国法可乎且闻贪婪之员平日侵蚀国帑而于被叅之后则将所有赀财或蔵匿于衙署或送归于鄊里或分寄于宗族亲党之家及接任官查出亏空则故作贫窭之状希冀迁延数年援家产尽絶之例以圗豁免此种伎俩朕知之甚而内外臣工条陈此事者亦甚多是以朕从众所奏将被叅亏空之员捜查其宦囊家产并及其寄放之处葢不欲使贪污之軰盗国帑剥民膏以饱囊槖也此軰本有应死之罪但朕念弊端已久相习成风若遽然按律治罪则诛戮者众防于不教而杀此心有所不忍若仍任其温饱朕心又有所不甘故令其完补亏项而复全其性命此朕仁育义正用中之大道而无知小人妄以为严刻乃坐井窥天之軰亦无足论也朕意原欲暂行二三年俟天下咸闻朕谕共知朕心之日若再有犯者则按律治罪今已晓谕四年不得谓之不教而杀矣上年已令九卿酌定条例向后倘有侵欺亏空之员则按所定之例治罪有应正法者即照例正法其捜查宦囊家产并追及于寄放宗族亲党之处应不必行矣自此谕下之日俱着停止伊等若知朕化导保全之恩尽洗从前侵克之弊实伊等之福亦朕之所深望若仍执迷不悟顾赀财而不恤身命亦其自取不足悯恻二十日大学士富寜安等议奏赏给奉天等处将军飬亷之项奉
　　上谕将军乃边境大臣一应动用之处甚多别省将军俱已量给飬亷银两惟奉天黒龙江船厰三处将军竝无飬亷之项着将长芦盐课余银内动用六千两分给三处将军朕思旗下大臣及有职掌之官员亦宜量给飬亷银两着动用两浙盐课余银一万两分给两翼前锋统领防军统领前锋叅领防军叅领前锋侍卫等再动用两淮盐课余银二万四千两分给八旗都统以下至叅领等
　　二十三日
　　谕吏部内外各官皆有职业不可一日旷缺属在大员尤为要外省督抚在任丁忧者已令听谕防到日方行离任嗣后三品以上京官陞转之日其原任内若无同堂办事之人仍令本人办理俟尔部具本开缺奉防补用人员之后方行卸事其兼管别衙门者亦一体遵行庶职任不致或旷
　　二十四日
　　谕火器营大臣火器营甚属要马上教习熟练方为有益凡属满洲以骑射为根本不可专习鸟鎗而废弃骑射兵丁在马上射箭放鎗着加意熟习再兵丁内有自己养马学习鸟鎗技艺及勤谨効力当差者尔等即当勉以优等记名其或行走不及者当诱掖劝导盖教训兵丁须如教训自己子弟不可遽加呵责若有下愚不移之人或经再三敎训终不悛改仍然行止妄乱者岂可留之京师尔等当即行奏闻遣尔等凡遇齐集训练之处将朕谕防须谆谆劝诱明白晓谕官兵又奉
　　上谕蔡珽向在四川巡抚任内宦资甚厚伊年来作威作福众人趋奉即据伊所奏収受餽送之物已经不少如李绂塞尔圗之亲宻朋友亦甚多自然帮助伊祖坟在永平府目今永平城垣应加修理着蔡珽即于城工効力伊不必亲身监督令其子弟家人代办伊若有往来阅看之处奏闻前往
　　又奉
　　上谕上年腊月内据苏州巡抚陈时夏折奏所有苏松拨运福建米十万石部文行令易谷二十万石运往但运谷脚价繁多若将米石运往可省脚价一半且今年苏松等处州县有数处被水微觉歉收闽省收成丰稔此米原备积贮之用尚非急需等语朕因苏松等处被水歉收又闻闽省秋成丰熟是以批陈时夏奏折云用米运闽准尔所奏尔可就近酌量若苏松等处米石果少即将运闽之米题请暂停运送亦可朕此批示总因地方各有缓急当因时制宜不可执一而论也今据福建总督髙其倬奏称闽省现在需米平粜此时风水顺利正好运送令江南将米陆续发往若迟至南风时便难行走等语该督既称闽省需米平粜着将江南米石即速陆续运往不必拘定一齐发行务趂风水顺利之时将所拨之米运到以济闽省之用
　　二十七日内阁九卿等议奏江南合肥县叅革知县马倬江西宜黄县叅革知县胡虞继夤縁请托妄递供单照越诉律治罪奉
　　上谕马倬胡虞继俱系查嗣庭门生夤縁请托妄递供单情由可恶今但照越诉律治罪不足为党比营求者示戒况伊等本省俱有审理未结之案马倬胡虞继理应静听审结若果有寃抑亦应遵防向都察院具呈申诉乃于查嗣庭经过之时借师生情分希圗嘱托鑚营非寻常通书信可比此等恶习断不可长今马倬胡虞继既有应发往江南江西质审之案着将马倬胡虞继锁拏解往俟伊等案件审结之日解送来京另议奏闻二十八日奉
　　上谕地方水利关系民生最为要如江南户口繁庶宜更加修濬时其蓄泄以防旱涝向来屡有条奏之人但未经本省督抚奏请朕意亦乆欲兴修以资农务因海塘工程正在营治且水利事闗重大必得实心办事之人方有禆益即如目今畿辅水利赖有忠诚任事之怡亲王始可兴此大工不然则亦未敢轻易遽行也我
　　皇考念切民依周知稼穑因康熙四十六年巡省江浙所至必细验水土燥湿髙下之宜详考五谷种植之性
　　躬亲讲求将附近太湖及通江潮之处条分缕析特颁谕防令江浙督抚于苏松常镇杭嘉湖地方疏濬河港以资灌溉修建闸座以便啓闭皆动用公帑钱粮不使丝毫出于民力恩至渥也乃当时督抚诸臣不能实心仰体惟以虚文奉行糜费帑金二十余万大都饱于官吏之侵渔而无实效深可痛恨朕即位以来事事仰继
　　皇考之诒谋永图民生之远计本欲俟直隶水利兴修之后令怡亲王前往江浙地方相度情形商酌兴修之举今巡抚陈时夏特行奏请且称费用不过十余万两即可成功据陈时夏陈奏应是地方不可迟缓之事副都统李淑徳昔任江南松江府同知谙悉水利事宜曽经条奏颇为明晰原任山东巡抚陈世倌年力精壮现在闲居着李淑徳陈世倌会同巡抚陈时夏总河齐苏勒总督孔毓珣悉心踏勘详加酌议倘河工要齐苏勒不能亲身前往即行文知会商酌定议具奏凡建立闸座疏濬河流务期尽除淤塞以杜泛溢之虞广蓄水泉以收灌溉之益其一应公费俱动用库帑支给一切工程交与李淑徳陈世倌监督办理并谕吏部将现任部属及选部属府州县人员内有具呈愿往効力者挑选十余人带往江南不必令出赀财惟令办理事务交李淑徳陈世倌二人酌量委用
　　二十九日奉
　　上谕太常寺卿邹汝鲁进河清颂内有旧染维新风移俗易之语朕御极以来用人行政事事效法
　　皇考凡朕所行政务皆
　　皇考已行之旧章所颁谕防皆
　　皇考已颁之寳训初未尝少有所增损更张也朕已屡行晓谕中外大小臣工无不知之今邹汝鲁所云旧染维新风移俗易不知其出自何心亦不知其有何所指且所移者何风所易者何俗旧染者何事维新者何政按尚书曰旧染汚俗咸与维新此处岂可引用耶邹汝鲁前在奉天府尹任内并不实心供职诸事怠忽声名亦甚平常来京陛见条奏数事皆属荒唐不可行之事因转用为太常寺卿朕见伊言动举止知非端方之人又因伊弟纵容家人生事被叅革职伊心懐怨望形于顔色今兹河清之瑞朕并未令臣工进献诗文邹汝鲁若不善文词原可不必陈献乃于所进册页内出此悖谬之语显系讥讪甚属可恶着交与九卿公同严审定议具
　　奏














　　世宗宪皇帝上谕内阁卷五十二
　　钦定四库全书
　　世宗宪皇帝上谕内阁卷五十三
　　雍正五年二月
　　上谕四十道
　　初三日
　　谕大学士九卿詹事科道凡汝等科甲出身之人朕因其较之捐纳人员与目不识丁之人不同所以欲加任用若尽如李绂郑任钥等之营私作弊转不如非科甲之人矣非科甲者作弊易于败露科甲之人作弊巧诈隠宻互相袒防往往不即败露其害转大汝等宜思天人感应之理丝毫不爽果能至诚秉公致朕于尧舜之君朕必委曲保全尽令尔等为臯防稷契之臣将唐宋元明积染之习尽行洗涤则天下永享太平即尔等子孙亦蒙其福尔等各宜自思朕在藩邸受
　　皇考四十年教训之恩今日以之教训尔等似此遭逢岂易逢耶朕所以诲谕谆谆者盖欲诸臣屏去虚文崇尚实政以仰答
　　天眷耳且朕亦并非谓已治虚求其治也尔等试思今天下之大果事事就理耶尔等读书原欲致君泽民建功立业流誉于无穷但功名富贵所谓是有命焉不可幸而致也即祸忠灾难亦有命焉不可幸而免也但当诚意正心竭尽忠荩以为立身事君之本而已尔等清夜扪心思朕所以诲谕谆谆者果何所为而然实欲国泰民安众共受福也朕之所为并无成见不过渇饮而饥食夏葛而冬裘光天化日因物而施耳现今黄河澄清朕实不敢以为瑞愈滋恐惧修省之心也
　　又
　　谕云南贵州四川广西督抚提镇等狆苖素称凶悍加以汉奸贩棍潜蔵其中引诱为恶以致烧杀刼掠毒害善良居民深受其扰今督臣鄂尔泰等奉防勦抚业已擒获凶苖贩棍正在抚恤地方筹画久远之计朕闻滇黔蜀粤四省接壤之区猺猓杂处不时统众越境讐杀搅害邻封地方文武官员往往以责任不专彼此推诿茍
　　且因循以致尘案莫结者甚多此天下之共知共闻者如广西西隆州古障地方土目王尚义等与贵州普安州捧鲊地方之苖目阿九等互控一案迁延数年之久尚未审理朕已降防督责此即其明证也况各省所设汛防在于腹内而猺猓则环居腹外防范难周遇有杀掠必待事主禀报始行追捕往返躭延凶徒已远遁矣四省督抚提镇宜各委贤员于四省接壤之地勘明界址凡猺猓贩棍往来要路设立营汛派拨游守等官带领弁兵驻防稽察倘有越境讐杀刦掠之事即时擒解不使漏网其委防弁兵以一年为期即于四省附近营伍内轮流拨换如一年之内无越境生事之人有而能逐名拏获者四省督抚提镇会同保题从优议叙兵丁量加赏赉倘有贪功生事骚扰地方者立即题叅从重治罪朕意如此于地方有益与否其如何分界设泛派拨弁兵经理妥协之处着四省督抚提镇悉心商酌定议具奏
　　又
　　盛京刑部侍郎王朝恩奏员外郎满达礼虚领买米帑金失于觉察自行检举奉
　　上谕王朝恩着严察议奏噶尔弼尹泰俱系朕赦罪擢用之人因盛京向来风俗颓壊特命前往令其稽查积弊整顿陋习有应奏闻之处即应奏闻此等领银不行采买情弊盛京内外无有不知者伊二人如云不知则是伊等于地方之事全不留心访察负朕任用之恩其罪更大如云知而不叅则徇情隠匿可乎着噶尔弼尹泰明白回奏至动用钱粮事件该御史有稽察具题之责况傅色纳差往盛京时朕有谕防令其一应事务留心稽察奏闻今何以不将满达礼等领出库帑不买米石情由查叅之处亦着明白回奏
　　又福建总督髙其倬奏报叅革兴泉道陶范自缢身死奉
　　上谕从前因蔡珽慢骂属官以致重庆府知府蒋兴仁愤激自尽一案朕念一介小民偶有此事尚应报官详察焉有身叨一命之荣而轻生若此或有万不得已之情爰降谕防嗣后大小职官若有自尽情节令该督抚等据实具题明白归结诚恐上司凌逼属员致受寃抑也髙其倬毛文铨素性和平非凌虐属官之人而叅革之兴泉道陶范不俟审理明白轻生自缢其中若无别项情由何不静审讯再将屈抑之处遵朕从前所降之防赴都察院申诉况陶范被叅之案其罪不至于死料必以为官职家财既不能保不若以一死抵赖留赀财为子孙之计情节显然即如上年肇髙亷罗道李濵与李杕聨谱肆志妄行以致亏空及被杨文干叅劾乃轻轻抹颈挟制上司此皆因平日情弊败露故舍命抵赖似此刁恶之风亦不可长着将陶范嫡亲子弟并家人等令该督抚严审所有赃欵着落追赔具奏
　　又四川巡抚马会伯叅奏揑报贡生病故之原任教授彭镕奉
　　上谕胡耀祖出外游学多年不归以致该学教官彭镕误听传闻将伊造入病故册内此亦情理间有之事非有心作弊也及彭镕闻知胡耀祖现在即自行检举是彭镕本无大过不至重谴也至于彭镕之子唯恐有累伊父考成私求和息亦世俗之常态总之此事前后始末非实有情弊闗系吏治民生者比且胡耀祖既许和息而又复行控告明系苛索无厌不肯安静之人若必将此等事一一题叅穷究恐生事之徒开借端争讼之渐着将马会伯题叅之处不必究问
　　初四日奉
　　上谕廕生効力令其回籍者宜添令其照班叙用字様若止令其回籍岂不似得罪回原籍耶
　　又奉
　　上谕前据李绂奏称田文镜欲监毙黄振国以灭其口等语着将黄振国再行细讯田文镜有何不公不法之事为黄振国挟制而必欲置之死地以灭其口黄振国系必应正法之人此时有何顾忌田文镜若果有不公不法之事着伊据实供出并不因其供出田文镜之短方行正法亦不因其不供出田文镜之短遂可邀寛减也据黄振国供称伏读上谕説黄振国之罪不至斩决可见皇上至圣至仁原不要杀我是李绂蔡珽谢济世三人要杀我等语朕前谓黄振国之罪不至于斩决者乃谓从前田文镜叅劾之案其罪本不至于死地及被叅之后蔡珽为之党防李绂为之陈奏谢济世又为之翻案钩结党援造作蜚语挠乱国政诬陷大臣为世道人心之害所闗甚大是黄振国之罪虽服极刑而有余尚得谓之罪不至死乎但其所以致此不可赦之死罪者实由蔡珽李绂谢济世三人成之也着并谕黄振国知之黄振国之孙黄忠衡既有应行质审之语着俟提解到日一并审明具奏
　　又
　　谕直省督抚提镇等向例千把总俱由督抚提镇拔补往往以其家人长随及私自効力请托夤縁之人补用徇情面而无公道以致老弱不堪之人得授千把总者甚多其所管汛地道路之远近俱茫然不知而兵丁内年力精壮技勇可观者转不能得一官职甚为可悯此朕所深知者千把总职掌闗系营伍有稽查汛地管束兵丁之责又为行伍出身之途若听其因循冒滥何以整饬戎政鼓舞兵心今定半年之限令该督抚提镇将所辖千把总内除曾经効力久歴行伍中尚堪任使之人外凡有老弱不堪不能称职者秉公细加看验考试尽行沙汰不可姑容一人即其中有沙汰甚多者朕亦从寛不究其向来姑容之罪其所沙汰之缺务将兵丁内年力精壮技勇可观之人从公选择拔补不得仍蹈故习俟半年限满之后朕当再降谕防或于本省布按大员内派人查看或特差部院大员前往查看如各省千把总内仍有老弱不堪不能称职之人则该督抚提镇有何顔面对朕卿等当自忖也
　　又内阁九卿翰詹科道议奏江西考试官查嗣庭俞鸿圗收受举人牌坊银两除查嗣庭大逆不道另案归结其巡抚汪漋布政司丁士一副考试官俞鸿圗应按律治罪奉
　　上谕举人牌坊银两分送主考官向来亦相沿行之尚非赃银之比但谓主考应该收受亦非也汪漋之过在于身为封疆大臣而与钦差主考为房屋交易之事应加处分以儆将来但其为人尚老成著降四级以京员调用丁士一由部曹擢用御史比时隆科多曾屡奏其人不可信用朕特简为巡台御史随陞福建按察使又陞授江西布政使伊受朕格外擢用之恩当于地方一切有闗国计民生之事悉行奏闻方是乃丁士一负朕深恩并不实心効力其在福建时阿附满保黄国材于地方积弊多端俱行隠匿并不陈奏及至江西又阿附裴度且以布政司职掌之钱谷任各州县处处亏空竟置若罔闻既不稽查又不掲报其扶同徇隠那移侵蚀之罪显然着革职发往髙其倬处或有应修城工或别有地方工程派伊出数万金効力倘不尽心効力定行从重治罪俞鸿圗人尚老实着革职在翰林院编修内効力行走倘三年无过准其开复至查嗣庭俞鸿图名下追出收受牌坊银两既非赃银不必入官俟江西会试举人来京应试后无论中式不中式者俱按名散给初五日奉
　　上谕据河道总督齐苏勒等先后二次奏报黄河之水于上年十二月初九日渐清至十六十七十八等日湛然澄澈至二十二日止自河南虞城县至江南桃源县共六百余里据总督孔毓珣奏报与齐苏勒大畧相同据河南巡抚田文镜奏报臣于上年十二月初九日自卫辉府兑漕事竣至祥符县渡河亲见浮氷开冻之处防觉清澈随委员查看见黄河自陕州以下东至虞城一千余里悉皆澄清又于今年正月初二初三等日委员亲至河口看视尚然清澈又据初六日同知刘永锡禀报河水犹清据副总河嵇曾筠奏报与田文镜大畧相同又据河南巡察给事中张元懐折奏黄河之水至正月初九日尚见澄澈又据署山东巡抚塞楞额奏报十二月初九日曹县地方忽见黄河渐清至十六七八等日澄清彻底又据四川学臣任兰枝到京口奏于正月初九日在潼闗渡河亲见河水清澈计地在陕州以上二百余里朕将诸臣所奏合观之时日多寡不同道里远近亦不画一既防
　　上天恩赐嘉祥即一日二日比邑连村皆为福应初不在时日之多寡与地方之远近也今诸臣所奏大概相同其中防有不同者或因奏报之先后或因各处之情形或因管辖之疆界地连五省岂能一辙此亦理势之常但事闗希逢之瑞必应将如何同异之处分晰明白以为徴信着总河副总河及河南山东山陕巡抚委员确查各据实事公同会疏陈奏不必扶同附会纎毫假借有负朕敬承
　　天贶之至意
　　初六日奉
　　上谕去年田文镜奏称正月内粮船俱已出境朕语李绂据李绂奏称今年雨水大于平时幸而粮船得早出境此后安能尽于正月内即行出境朕云此事朕亦难于预定到明年再看今据田文镜奏称今年粮船于正月十二日即皆出境等语将此交与大学士九卿等着问李绂伊尚有何説着明白回奏
　　又
　　谕兵部水师甚属要现今天津设立水师满洲官兵操练学习其江寜驻防满洲官兵亦应照天津水师之例设立水师令其操练镇江水师现有船只将此船内酌量拨给江寜将军令其学习操练至如何操练应拨给船只若干或船只不敷作何添造之处尔部一并定议具奏
　　初七日奉
　　上谕三月十八日为
　　皇考圣祖仁皇帝万夀圣节旧例于是日防诚斋肃禁止屠
　　宰今应永远遵行
　　至圣先师孔子师表万世查八月二十七日为圣诞之期亦应防肃致敬朕惟
　　君师功徳恩被亿载普天率土尊亲之戴永永不忘而于诞日尤当加谨以展恪恭思慕之忱非以佛诞为比拟也着
　　内阁九卿会同确议具奏
　　又奉
　　上谕修举水利种植树木等事原为利济民生必须详谕劝导令其鼓舞从事方有裨益不得绳之以法若地方官员因闗系考成督课严急则小民转受其扰矣着直隶学臣转饬教职各官切加晓谕不时劝课使小民踊跃兴作若地方官员怠忽不加劝导或有逼勒过严者着学臣稽察奏报三路巡察御史亦着善为劝导悉心稽察如地方官有奉行不善之处即行据实奏闻又奉
　　上谕朕昨日阅前锋等射箭甚属可观今日看镶黄旗防军等射箭亦好朕心甚喜再将防军马兵令八旗都统副都统防军统领防军叅领骁骑叅领等每人或一百名或五十名或二三十名各分定数目教习或教习一年或教习半年朕将伊等所教习之人召来验看如好朕自有恩赐如不好将伊等治罪其实心教习与不实心教习者朕自知之尔等将兵丁照常训练外此分派教习数目如何分派之处着八旗大臣防军统领会同议奏
　　又奉
　　上谕据署理广西巡抚韩良辅折奏天河县狱内拘禁莫东旺一名系李绂批饬枷责追赃结案之犯乃迁延一载尚未发落以致蛮獞紏集多人推倒土墙将莫东旺抢去等语此系李绂甘汝来任内之事伊二人身为封疆大臣此等细事不能早行完结迟延日久以致蛮獞敢于妄行有闗国体着将韩良辅奏折发与李绂甘汝来看令二人明白回奏　李绂甘汝来遵
　　防明白囘奏奉
　　上谕据李绂奏称莫东旺一案经臣审结臣即起身赴直隶新任其因何迟延一载尚未发落之处无由得知等语夫旧令尹之政必以告新令尹古人于罢官之后尚以国事为念岂有李绂陞任总督不将此事明白交付接任巡抚嘱其早行完结之理着将李绂甘汝来交部察议具奏
　　又戸部议覆御史陈学海条奏禁止重耗士民一体各省应行画一奉
　　上谕火耗原非应有之项乃迫于时势不能全行禁革耳故加重耗者必重治其罪而贤员爱飬斯民将旧有之数亦可轻减若一经督抚题定数目则火耗遂成定额虽遇清亷之官亦不能裁减而遇贪劣之员又将多取于此数之外以饱私槖必致重累民生该御史请令督抚具题该部即照所请议覆均属不合此处不准行又湖广总督傅敏奏请动用耗羡银两修筑沿江堤岸奉
　　上谕据傅敏奏称荆州地方沿江堤岸例系民堤民修今请动用耗羡银两修筑令监修官防防等语朕思耗羡银两亦系小民脂膏凡地方应修工程于民生实有裨益者即当动用帑金办理不必取给于耗羡但此处既系民堤若修理之后即算钦堤则凡遇随时补葺之处小民不敢干渉转致踈忽且恐顽劣之民恃有朝廷嵗修之例不肯用心防防以致溃决害及田庐而民受其累此等处皆当预为筹及荆州沿江堤岸着动用帑金遴委贤员监督修理修成之后仍算民堤令百姓加意保防随时补葺俾得永受其益其如何令地方官员稽查照看俾永逺保固之处着该督抚会议具奏又安徽巡抚魏廷珍叅奏寄监盗犯马七等四名在逃应将踈脱之狱卒治罪奉
　　上谕此案强盗四名俱系拟斩重罪乃地方官并不牢固监禁以致踈脱情殊可恶从前山东巡抚陈世倌任内有盗犯脱逃严加处分之例此案盗犯四名著魏廷珍严行缉拏如限内不能拏获将魏廷珍照陈世倌之例议处
　　初八日奉
　　上谕广东巡抚杨文干条陈广东事宜三本一本系肇广二府修筑围基之事据杨文干奏称顶冲之处必须用石工修筑方能永久约计各项工程非数十万金不可据阿克敦折奏则云本地百姓言土堤易于修理若用石工将来民间力量不能修补转于地方无益是以会稿时未曾列名等语据此则二人意见不同其应如何修理之处难以遥定俟孔毓珣杨文干到京时令九卿会同确议具奏一本系广东积贮仓谷之事据杨文干奏称广东一岁所产米石即丰收之年仅足支半年有余之食合计通省须积谷四百余万石等语夫本省所产之米不足供本省之食在歉年则有之若云每年如此即丰嵗亦然恐无此理朕思广东之米所以不敷广东之用者或田畴荒废未尽地利或兴作怠惰未用人工或奸民贪得重价私卖海洋三者均未可定每年漕运进京之米亦不过三百余万石以广东一省而积四百余万石之谷为数太多难于查核而又当岭南潮湿之地能保无霉烂之虞乎今广东各属现报存仓之谷一百六十余万石去冬又令广西运谷三十万石以备广东之用是广东已有谷一百九十余万石若此数实贮在仓颗粒不缺则一时需用尽足支应不虑匮乏矣朕前曾降谕防言外省巡抚如田文镜李卫杨文干之实心任事自然感召
　　天和年谷丰稔想杨文干因朕此防惟恐地方一时有缓急之需而米谷不足闗系伊之声名故防之于未然而不觉其言之太过耶一本系请开捐纳以筑围基以备积贮之事既为地方需米起见一开捐纳则米价反致昂贵于民不便故上年冬底为广东筹画积贮九卿议开运谷捐监之例其所以令其运谷者即是此意若云开捐收纳银两再委员采买于邻省则何不动用库帑采买而必广开事例乎况广东既有运谷捐监之例则将来米谷自然日益加多想杨文干具本时尚未知运谷捐监之议也以上二本亦俟孔毓珣杨文干到京之日九卿会同定议具奏至广西拨运广东之谷三十万石仍遵前防即速运送
　　初九日奉
　　上谕缉盗乃安民之要务凶暴不翦则善良不获寜居故立法不容寛贷只因同伙多人其中原有被人诱胁而非秉性奸囘屡行刦夺者朕仰体
　　圣祖仁皇帝好生之仁施恩法外必须各省督抚大吏实心奉行分晰至当使积贼大盗不至漏网方为用法之平倘姑息飬奸意谓多寛一人即可造福是乃纵盗殃民其造作罪孽更甚于严厉苛刻者嗣后督抚所议减等
　　之盗犯倘至发遣之处怙恶不悛一经发觉定将原议之督抚从重议处
　　又奉
　　上谕浙江杭嘉湖三府上年秋冬之间雨水稍多收成略觉歉薄今年青黄不接之时已令地方官商酌平粜以济民食但念米价虽不至昻贵而无力穷苦之民本无籴米之资甚属可悯着动用库银四万两令巡抚李卫会同将军鄂弥达观风整俗使王国栋悉心商酌于地方或开濬河道或修理城垣堤岸令小民就近佣工借以糊口倘四万金尚不敷用着李卫等再行具奏请防十六日奉
　　上谕朕闻陕西郑渠白渠龙洞向来引泾河之水溉田甚广因歴年既久疏濬失宜龙洞与郑白渠渐至淤塞堤堰大半坍圯醴泉泾阳等县水田仅存其名深为可惜特令该督岳钟琪详酌兴修今据该督亲勘奏称龙洞急宜挑挖郑白渠务当疏濬更须修筑堤堰建设闸口以俾坚久已于西安布政司库贮公用羡余银内先动一千两委员将龙洞郑白渠及时挑濬其建闸工料约估银七千两请亦于司库存贮羡余银内动用等语朕惟兴修堤堰乃于民生大有裨益之事着动用正项钱粮俟一切工程告竣造报工部查核务期渠道深通堤堰坚固俾农田得以永赖以副朕保惠元元之至意十八日都察院叅奏兵马司指挥章廷圻亏空平粜米钱应革职奉
　　上谕五城减价平粜米石乃朕轸恤贫民之意所闗甚要今东城兵马司指挥章廷圻将卖米之钱借易银名色发与各舗戸通同取利任意拖欠以致亏空银六千余两误国计而害民生甚属可恶伊等既将公帑取利分肥应加倍追赔着将章廷圻革职并舗户马君章等俱交刑部严审定拟其亏空银两着落章廷圻家产如数追赔一分马君章等名下亦如数追赔一分将先完一分抵补帑项后完一分交与飬济院育婴堂等处为赈恤之用京师人民辏集时有平粜之事必如此惩治庻不肖之徒方知畏惧而不敢玩法矣
　　二十日
　　谕大学士等前据汪漋奏称江西地方旧有落地税白潢为巡抚时将税银裁革不令商民完纳而以巡抚司道公捐银两代完每年假造花名册籍报部其旧有收税大使等官仍设立如前而接任巡抚王企埥裴度皆照白潢之例行等语夫国家经制钱粮岂臣子可以意为增减若江西此项税银不应徴收则白潢应奏请于
　　圣祖仁皇帝施恩豁免若系地方应征之项则自应令商民完纳何得将公捐银两代商完课曲市私恩以博无知小人之称颂并不计及将来之可长行与否且此端一开他省督抚何以催办国赋似此沽名邀誉大奸大诈之行为岂人臣事君之道且江西吏治之壊皆由于白潢而近日叅出亏空亦复甚多皆由白潢当日徇情市恩茍且姑容所致尔等同九卿询问白潢囘奏至于汪漋身为巡抚凡事不能据理而行乃将白潢所行悖理之事奏闻于朕冀朕批示朕若批令将税银豁免则是国家之经费
　　圣祖仁皇帝六十余年所未免者而朕安能任意轻免之耶若批令仍向商民征收则是白潢已免之项而朕复行征收无知愚民岂不归怨于朕乎若批令照白潢之例以公捐银两代商完课则国体何在有此治天下之道乎尔等同九卿将此询问汪漋囘奏
　　又奉
　　上谕大兴县民杨四殴伤马顺身死一案李绂援照郑雄救母殴死郑义公准其免死减等之例具题杨四防父以乂杆将马顺打伤仆地又用乂杆毒打并踢其腰眼殒命而李绂乃云致死出自无心且援郑雄救母之例为比与此甚属不符夫杀人者死律有明条若遇有应寛之处朕亦必令廷臣再三酌议而后定人臣办事自当按律定拟李绂安得以己意寛纵枉国法而市私恩着九卿询问李绂令其明白囘奏
　　二十二日江苏巡抚陈时夏奏请留漕五万石以备江苏平粜奉
　　上谕从前陈时夏折奏用米运闽可省脚价一半朕已批示准行续经髙其倬奏称闽省现在需米平粜其江南拨运之米当乗时运送等语比时朕即特颁谕防令江南将米十万石陆续运往以济闽省之用此乃酌量二省缓急之处降防甚明着遵此防仍将十万石之数运
　　送闽省余着该部速议具奏
　　二十三日奉
　　上谕敬览
　　圣祖仁皇帝实録内载康熙五十一年五月二十日大学士
　　等奉
　　防山东人民出口种地者多至十万有余伊等皆朕黎庻既到口外种田生理若不容留令伊等何往但不互相对阅查明将来俱为蒙古矣嗣后山东民人有到口外种地者该抚查明年貌籍贯造册移送稽查由口外囘山东去者亦查明造册移送该抚覆阅稽查则百姓不得任意往返而事亦得清厘矣钦此朕披读之下仰见我
　　皇考圣虑周详抚民懐远之至意此事今尚行否其直隶山西民人亦有往口外种地者亦照此例行否着大学士等查奏
　　又
　　谕顺承郡王锡保等据拉锡等叅奏葢平县该城掌印旗员朱成格隠匿九千晌地畆将所收豆草侵欺入已等语夫盛京地方皆系将军等所管辖将军等如果实心为国家办事凡事严察何至于隠匿地畆如此之多此皆由苏努任将军时专意营私肆其巧诈以沽虚名貌为好人将官兵等毫不约束稽察败壊公事扰乱国政而接任将军嵩祝唐保住悉皆苏努犬马一味逢迎苏努将国亊漫不经心止知曲意效尤以致隠匿地畆有如此之多此皆由苏努嵩祝唐保住之所致也今若将
　　隠匿地畆之人严审治罪亦应先将苏努嵩祝唐保住治以重罪再将他人治罪方为允恊且若将拉锡等所奏将歴来隠匿地畆侵欺钱粮之人一一查出治罪则牵连之人必甚众而况从前又并未曾稽察乎尔等可将朕谕防行文拉锡等令其晓谕众人如有隠匿地亩之事着亲自具呈出首凡兵丁小民亲自出首者皆免其治罪虽官员等亲自出首者亦免其治罪倘仍照从前隠匿不肯出首一经败露必从重治罪将此明白出示晓谕官员兵丁小民等知之再朱成格系现任掌印旗员不比从前之人朕特防派出大臣到彼丈量地亩伊理应即将从前隠匿地亩侵欺豆草之处据实出首乃并不出首仍然隠匿地亩情殊可恶着将朱成格照拉锡等所奏革职俟病少痊即行锁拏会同盛京户部将军等严审定拟具奏
　　二十四日理藩院议奏镶黄旗查哈尔旗分厄鲁特世袭佐领鄂尔哲尔圗等控告总管拉布坦等强娶诺尔布之女擅夺银物应遣官究审奉
　　上谕看来总管拉布坦等所行之事是实其新来投诚之厄鲁特等原系
　　皇考深加悯恤施恩飬育之人朕亦深加悯恤施恩飬育伊等无有不知拉布坦等甚属无耻欲强娶诺尔布之女擅夺银两情殊可恶拉布坦及笔帖式罗卜藏俱着革职究审此番究审不可不遣大员前往着将副都统岳尔岱秦布派往再将尔衙门好司官笔帖式各派一员随伊等速往究审伊等到彼究审之时若有应锁拏夹讯者着即锁拏夹讯再令岳尔岱秦布等到彼将众厄鲁特传集晓谕云尔等内亦有投诚者亦有掳获者从前
　　圣祖仁皇帝格外加恩授尔等以官爵畀尔等以产业今皇上于尔等恩施勿替长飬阜成岂肯容总管等肆意妄行侵渔凌虐乎朝廷所以防选人员授为总管令其约束者特为教育尔等恐尔等隳废生理之故如果约束有方尔等不知遵奉亦属不可今拉布坦等所行甚属悖谬不堪嗣后总管等如再勒索尔等物件即赴该衙门控告毋得隠匿
　　又甘肃巡抚石文焯叅奏赵之璧应赔伊父赵燮赃银并不依限交纳应革去世职严追还项奉
　　上谕赵良栋宣力疆塲劳绩懋着是以
　　圣祖仁皇帝将赵燮等加恩擢用畀以封疆重任乃赵
　　燮深负
　　髙厚之恩居官贪劣赃私累累其名下应追各项银两本应将赵之璧革去世职严追完项但朕念赵良栋昔日功勲格外施恩及其后裔着将赵之璧从寛免革职衔其应追银两亦着免追留与伊等飬赡以示朕优眷功臣之至意所有承追督催各官亦免查叅
　　二十八日奉
　　上谕闽广两省督抚常称本省产米甚少不足以敷民食总督髙其倬亦曾具奏巡抚杨文干则云广东所产之
　　米即年嵗丰收亦仅足供半年之食朕思本省之米不足供本省之食在歉嵗则有之若云每嵗如此即丰收亦然恐无此理或田畴荒废未尽地力或耕耘怠惰未用人功或奸民希圗重价私卖海洋三者均未可定昨曾面谕九卿今广西巡抚韩良辅奏称广东地广人稠专仰给于广西之米在广东本处之人惟知贪财重利将地土多种龙眼甘蔗烟叶青靛之属以致民富而米少广西地瘠人稀岂能以所产供邻省多人之贩运等语此奏与朕前防相符可知闽广民食之不敷有由来矣着二省总督巡抚等悉心劝导俾人人知食乃民天各务本业尽力南亩不得贪利而废农功之大不得逐末而忘稼穑之艰至于园圃菓木之类当俟有余地余力而后为之岂可圗目前一时之利益而不筹画于飬命之源以致缓急无所倚赖而待济于邻省哉假使邻省或亦歉收则又将何如哉该督抚等务须谆切晓谕善为化导俾愚民豁然醒悟踊跃趋事则地方不致虚耗而米谷不致匮乏矣每见各省督抚大吏皆各私其所辖之地方而于邻省之休戚膜外视之如髙其倬则请运江南之米于福建而陈时夏又欲留贮于江南杨文干则欲运广西之米于广东而韩良辅又欲留贮于广西伊等各从疆界起见甚属褊小朕君临万方普天率土皆吾赤子一省米谷不敷自然接济于邻省有无相通古今之义若封疆大吏各据本地实情奏闻则朕易于办理倘各存偏向本省之见不肯通融接济则朕办理甚难若开捐纳以积谷则地方米价必致髙昂若截漕米以济民则天庾所闗更为要辗转思维实无善防是在凡为督抚者体朕一视同仁之意酌地方之缓急为有无相通之道勿以彼此隔属有心区别如此方不愧大臣公忠之谊而于国家懐保小民之治大有裨益也又理藩院议奏厄鲁特原任散秩大臣兼佐领罗卜蔵锡拉布之妻呈请将伊夫三品官与伊子承龙奉
　　上谕厄鲁特之官爵原因伊等归顺故
　　圣祖仁皇帝特恩加授虽无世袭之
　　防而伊等各有効力之处着将厄鲁特罗卜蔵锡拉布之三品官降一等授为四品官令伊子丹津承袭嗣后厄鲁特之官员病故若有如此効力之人俱着照此降一等承袭议奏如承袭人员再有効力之处或能守分勤谨克尽职业者仍将所降品级赏给尔衙门将此存案再将朕恩防晓谕厄鲁特等
　　二十九日刑部议奏原任总督年羮尧题叅守备樊如卿婪赃之处委系无辜应免杖责奉
　　上谕本内议称樊如卿于本案革职应照官员先叅婪赃革职提问者审无婪赃免其杖责之例完结等语樊如卿原因婪赃被叅故令革职以便审讯今既审无婪赃其罪不至于革职自应准其开复倘因已曾革职遂谓无庸议未免寃抑所议不是将本发还着另议具奏又奉
　　上谕前鄂尔泰曾密奏称广西泗城土司甚属不法素为
　　民害请勅令广西巡抚提督惩治朕曾降防询问韩良辅据韩良辅奏请欲往云南与鄂尔泰面加商酌朕思此事甚有闗系自然非韩良辅与鄂尔泰面议不可昨都察院启奏原任广西州判程旦控告罗文刚一案罗文刚统众肆恶吞噬十一处村落竟敢与官兵相抗不容设立塘汛李绂身为封疆大臣逡巡畏缩茍且弥缝但为掩饰一时之计而于地方之利害民生之休戚毫不闗心甘汝来时为臬司亦因循怠忽不能整顿昨令廷臣询问二人俱俯首无词即此一节则李绂之在广西不能实心办事专务虚名飬奸贻患而凶恶之土司皆不能整理约束可知矣李绂甘汝来相继为广西巡抚彼地情形素所熟着二人前往广西办理土司之事从前踈纵之凶徒罗文刚等着即交与李绂廿汝来速行擒拏不得容其兔脱韩良辅前往云南与鄂尔泰会商时着李绂一同前往将副将张杰调至省城署理广西提督印务李绂一到同韩良辅即起身赴滇韩良辅起身后巡抚印务着甘汝来署理前朕准给韩良辅假期送其母榇囘籍着俟公事定议后伊酌量起身李绂甘汝来负朕擢用深恩今加寛宥容其効力赎罪务将广西境内不法之苖彞与地方不法之奸民心料理俾尽革凶顽遵奉国宪以安良善以靖地方倘目前踈纵之罗文刚等不能擒获及伊等料理土司之事虚文掩饰以卸目前之责将来仍有凶苖妄行干犯王章者定将李绂甘汝来在广西地方正法程旦着交与田畯或于擒拏罗文刚案内有可差遣识认之处在田畯酌量韩良辅奏称广西要缺需人着吏部防选引见又如矿贼盘踞于两广之间而两省官员互相推诿以致宵小肆行良民时受其扰着李绂甘汝来会同阿克敦将两省疆界一一清查如何分别防范管理酌定规制使汛地各有专责匪类无计潜藏倘李绂甘汝来仍复怠忽将来发觉定行重治其罪若泗城土司怙恶不悛有应行用兵之处交与鄂尔泰调度广西巡抚提督总兵官俱听鄂尔泰节制
　　又奉
　　上谕赤金靖逆栁沟三营驻防兵弁所需粮料折给银两绰竒题请过五年照内地一例折支在案后因已过五年口外粮价尚属昻贵该督抚题请仍旧支给统俟事平之日再照内地一例折给亦准行在案今大兵已撤军务已完自应照内地一例但安西沙州等处城垣渠道正在兴工所用人役必众况兼招民开垦籽粒口粮所需不少口外粮价未必能平兵弁荷戈远戍边塞少有不敷朕心深为悯恻着仍照旧支折令该督抚商酌看口外粮价情形或渐为递减或俟屯垦广收粮价平减之日再题请照内地一例支给
　　又四川巡抚马会伯奏请设立舗司奉
　　上谕康熙六十年年羮尧奏准四川复设舗司比时并未设立每年将工食银两各官分肥入已经蔡珽程如丝在朕前防奏故特交与程如丝彻底清查以除积弊今据程如丝详报四川通省应设立舗司兵四千余名共需银二万九千余两等语向来四川未设舗司何以递送文书未曾迟悮即年羮尧奏准之后亦并未设立而又时值军兴文移繁冗亦未见有迟滞之处乃程如丝并不遵防清查转议增设与从前防奏年羮尧之处自相矛盾前者马会伯亦缮折防奏程如丝之贪婪朕已命其具题程如丝着解任其按察使员缺着山东盐运使葛斗南补授此设立舗司一案着马会伯与葛斗南确查妥议具奏
　　三十日管理正白旗都统事务信郡王徳昭等折奏已故弓匠协领塞克借欠阿其那银两将伊孙弓匠佛保每月闗支钱粮坐扣一半陆续抵偿奉
　　上谕着将佛保钱粮全扣塞克原系大阿哥允禔之弓匠为人甚属凶顽从前倚恃允禔处处横行因其能制良弓是以用为弓匠协领伊先任防军校时将税银五百两入已又吓诈人银縀等物事发将伊枷责并勒令将所吓诈之物照数追赔伊乃充发之人阿其那当日借给伊银者原为代还其追赔之项并非取其利息也阿其那与允禔同恶相济专意保防私党沽取虚名
　　皇考所恶者伊则爱惜之得罪国家者伊即卵翼之且阿其那既曰家贫而乃处处给人银两邀买人心如此行为意可知矣尔等将此传谕九卿大臣知之并将朕防于应记载之处记载
　　又歩军统领阿齐圗折奏拏获大盗史五奉
　　上谕此贼于三日之内拏获甚属可嘉似此等事件尔衙门应行记档嗣后凡十日内将贼犯拏获者尔衙门将所存之银赏给以示鼓励其官员纪録虽由兵部按例议给尔衙门亦应设立册籍嗣后凡有纪録一次纪録二次者存记明白以便稽察又闻夜间行走之人手执一纸口称传事即许其行走如此则不肖之徒诈伪朦混亦未可定着即传谕八旗都统大臣若有夜间传唤之事或用印文或用防领佐领钤记闗防方许行走如
　　无凭据即以犯夜拏问治罪将此遍行晓谕断不可轻易放过如此则夜行之人自然禁止矣













　　世宗宪皇帝上谕内阁卷五十三
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷五十四
　　雍正五年三月
　　上谕三十二道
　　初一日
　　谕直省各督抚向来普雄乌防狆苖等凶悍性成又有汉奸为之煽惑引诱是以肆行不法而其地又在深山宻箐之间最为险阻内地干犯重罪之人往往逃匿其中一时难于捕缉如御史董起弼之类数年访拏不获未必非窜处苖地以偷生也上年冬岳钟琪鄂尔泰等奉命勦抚凶苖今据奏报普雄乌蒙狆苖等皆革面革心输诚向化无复从前作奸犯科之恶习则内地犯法之人向来逃窜苖地者此时必不能隠藏又将转徙他处为茍活之计矣为此宻谕尔等可乗此机会商酌派人设立赏格各宻饬所属文武官弁严行稽查如或踪迹可疑即加盘诘勿使匪类得以漏网倘稽查不慎将来觉之后定将从前经过之处不行查出之地方官弁及该管上司从重治罪
　　又吏部将顺天学政吴襄保举生员张镇等四人带领引
　　见奉
　　上谕生员张镇孟泽新刘鹏振朱函夏等四人俱不及朱函夏尤属不堪吴襄任学政三年将此等人保举其平日不留心考课可知将此四人着与九卿看并问吴襄此四人有何好处遽行保举吴襄着该部严加议处其直隶生员着新任学政孙嘉淦于一年后另行保举初二日户部议覆云南巡抚杨名时请添委署官员马匹草料奉
　　上谕此本内添给委署官员马匹草料一项伍哥将不应支领之钱粮妄行咨取杨名时并不驳囘听其违理咨取即便应付两人轻公帑而市私恩咎实难辞至于原办官员不过遵照上司文书而行并非出于已意今若令其赔补实为寃抑若仍施恩豁免则又开将来妄支妄应之渐此项银两着于伍哥杨名时名下追取还项以为后日军前大臣滥行支应帑银以市私恩者之戒初三日奉
　　上谕自古帝王致治諴民莫不以重农为先务书陈无先知稼穑之艰难诗载豳风备叙田家之力作论语云百姓足君孰与不足孟子云民事不可缓也盖国以民为本民以食为天农事者帝王所以承天养人久安长治之本也我国家抚绥寰宇
　　圣祖仁皇帝临御六十余年深仁厚泽休养生息户口日增生齿益繁而直省之内地不加广近年以来各处皆有收成其被水歉收者不过州县数处耳而米价遂觉渐贵闽广之间颇有不敷之虑望济于隣省良由地土之所产如旧而民间之食指愈多所入不足以供所出是以米少而价昻此亦理势之必然者也夫米谷为养命之寳人既赖之以生则当加意爱惜而不可萌轻弃之
　　心且资之者众尤当随时撙节而不可纵口腹之欲每人能省一勺在我不觉其少而积少成多便可多养数人若人人如此则所积岂不更多所养岂不更众乎养生家以食少为要诀固所以颐神养和亦所以节用惜福也况脾主于信习惯便成自然每见食少之人其精神气体未尝不壮此显而可见者至于各省地土其不可以种植五谷之处则不妨种他物以取利其可以种植五谷之处则当视之如寳勤加垦治树艺菽粟安可舎本而逐末弃膏腴之沃壤而变为果木之塲废饔飱之恒产以幸圗赢余之利乎至于烟叶一种于生人日用毫无裨益而种植必择肥饶善地尤为妨农之甚者也小民较量锱铢且但顾目前而不为久远之计故当圗利之时若令其舎多取寡弃重就轻必非其情之所愿而地方官遽然绳之以法则势有所难行转滋纷扰惟在良有司勤勤恳恳谆切劝谕俾小民豁然醒悟知稼穑为身命之所闗非此不能生活而其他皆不足恃则羣情踊跃不待督课而皆尽力于南亩矣朕闻江南江西湖广粤东数省有一嵗再熟之稻风土如此而仍至于乏食者是土地之力有余而播植之功不足岂非小民习于怠惰而有司之化导者有未至邪或者曰米谷太多则价贱而难于粜卖昔人有谷贱伤农之説谚语所谓熟荒者此则不必过虑假若小民勤于耕作收获丰盈致于价贱而难于出粜朕必多发官价以籴买之使重农务本之良民获利而有余赀也朕生平爱惜米谷每食之时虽颗粒不肯抛弃以朕玉食万方岂虑天庾之不给而所以如此撙节爱惜者实出于天性自然之敬慎并不由于勉强且以米谷乃
　　上天所赐以生养万民者朕为天下生民主惟有敬谨寳重
　　仰冀
　　天心黙佑雨旸时若嵗获有秋俾小民家有盖藏人歌乐土
　　朕既为亿万生民计不敢轻忽
　　天贶尔等绅衿百姓独不自为一身一家之计乎朝夕生养
　　之需既受
　　上天之赐若果加意爱惜随时撙节则
　　天必频加锡赍长享盈寜之福若恣情纵欲暴殄天物则必
　　上干
　　天怒不蒙眷赉而水旱灾祲之事皆所不免其理岂或爽哉又闻江西广西地方竟有以米谷饲养豚豕者试思谷食之与肉食孰重孰轻孰缓孰急而乃以
　　上天之所赐小民终嵗勤苦之所获者为豢养物类之用岂
　　不干
　　天和而轻民命乎朕所以惓惓训谕者惟期天下之人专务本业以杜浮靡爱惜物力以圗久远共体朕敬迓
　　天庥勤恤民隠之意则尔等家室必益至于丰饶尔等子孙必永绵其福泽思之思之毋忽朕言着将此晓谕内外官民人等并通行远鄊僻壤咸使闻知
　　又
　　上谕朕以今年闰月节气稍迟二月天寒故将会试日期改至三月但目今天气尚觉寒冷若再改期又恐举子盘费无多难以久于旅食今照旧于初八日入塲着即晓谕各举子俱许带手炉以温笔砚皮衣及厚绵衣服俱许穿进但不许乗机懐挟以滋弊端塲内茶饭着供给官加意预备朕另派大臣照看料理令早晚给与姜汤并按名给发木炭以资其用
　　又奉
　　上谕上年八月内贵州安笼总兵官蔡成贵折奏广西西隆州古障地方王尚义等与贵州普安州捧鲊地方之苖目阿九等歴年互争歪染乌舎犂鲁磉等寨于雍正二年正月控告焚掳无休及臣抵任时严饬各目不许妄动随通咨饬查蒙云贵总督髙其倬照准粤抚咨移行臣将阿九等设法擒勦臣思歪染等寨未经审勘属粤属黔不便遽然用兵请转咨粤省抚提各委贤员于交界之地严审踏勘并查歪染各寨钱粮现纳何处定案清理果系何目强梁再行擒治虽督臣髙其倬行
　　委普安知州广西抚臣李绂行委西隆知州订期会勘无如托故迟延至今未结推原其故因土苖自相仇杀俱系外结例无考成是以频年漠视伏恳勅下黔粤抚臣另委亷能大员秉公审断以杜争端嗣后审理两省交界土苖案件请勅部议定限期完结于边方似有裨益等语朕随将蔡成贵奏折发与鄂尔泰令其定议奏闻今据鄂尔泰折奏查得广西西隆州古障地方土目王尚义等与贵州普安州捧鲊地方苖目阿九等歴年互争歪染乌舎犂鲁磉等寨于雍正二年正月控告焚掳无休两年以来自前督臣髙其倬并贵州巡抚提镇诸臣移行粤省抚提诸臣屡经咨催即何世璂到任后咨檄交驰无如西隆地多烟瘴该牧寄寓省城一嵗中惟冬季暂驻其地而一切催徴事务又复倥偬遂致任催罔应则愆期之咎多在粤省今准部咨奉防令臣与何世璂委大员会勘随委贵西道吴应龙前往并咨催粤抚遴委大员速集会审俟审定详报到日臣等再当会议窃思隣边地方苖民杂处抢掳为常刧夺不已姑息因循酿成此习其故多由外结此至当不易之论臣经将分别流土考成使各有专责不致互相推诿迟延不结之处缮折具题奉防勅部议覆在案至于黔粤之交原有大江为界只因犬牙相错以致彼此相争今若划江而理江以南属之粤江以北属之黔则界限井然防守稽察皆易为力庶防两省之纷争永絶又不独完结目前案件等语鄂尔泰既称黔粤两省当以大江分界使各加防守稽查则争端可以永息今韩良辅李绂前往云南与鄂尔泰面商苖地事宜着将黔粤分界事情一并会商妥议具奏其土苖争讼案件例由外结者应如何定限之处亦着鄂尔泰韩良辅李绂议奏并将此交与九卿询问李绂甘汝来如何推诿迟延令伊等明白囘奏
　　又兵部遵
　　防查奏定海总兵张溥条奏一本系郎中苏海汪榯定稿
　　奉
　　上谕尔部议覆总兵官张溥条奏一本所议甚属周详合理此稿既系司官苏海汪榯所拟足见伊等实心办事着将伊等记名日后遇有拣选并引见时将伊等做稿妥协之处注明以示鼓励嗣后各部院衙门议奏本章内有经朕奬励将做稿之司官传来引见者俱照此例于拣选引见时开注奏明其有做稿二次三次好者亦着开写至于各衙门议事定稿时若系堂官添改者不可徇情归功于司官亦不可将司官好处隠瞒不行举出如此据实秉公自然司官各加奋勉以办公事尔部将此防传谕各部院知之
　　又刑部等衙门议奏叶始麟殴死人命复诬告他人拟斩监龙川县知县赵文明揑写供词应革职奉
　　上谕此事抚审部驳俱未周详叶始麟与邹成若争控基地知县赵文明已断给邹成若倘云赵文明于此事庇防叶始麟则何不于争控基地之时断与叶始麟据此则赵文明似无情弊或赵文明有所勒索以致激成命案或另有受贿枉法之处则赵文明之罪又不止于溺职其应轻应重缘由尚未明晰着交与该抚公平确审具奏
　　初五日
　　谕兵部浙江緑旗兵丁懦弱骑射生踈营伍不整山陕兵丁人材壮健弓马娴熟者颇多将陕西各标营兵丁内拣选一百名移驻浙江分拨各标教习训练俾浙省兵丁亦知鼓励于行伍大有裨益其拨往兵丁内有人材可用骑射娴熟能约束教习者即行拔补千把总总督岳钟琪现在四川尔部行文陕西提鎭将伊等标下及各营兵丁内汉仗弓马俱好人去得情愿带家眷移驻浙江者甘肃固原二提标各选二十名肃州凉州寜夏西寜延绥兴汉镇标各选十名共一百名如无家眷只身愿往者亦准其前往倘兵丁内不能得愿往之人即行召募人材壮健弓马娴熟情愿移驻浙江者以足其数再兵丁自陕至浙路途迢远搬移家口车辆船只等项沿途费用繁多兵丁难于措办系西安地方兵丁交与西安巡抚系甘肃地方兵丁交与甘肃巡抚酌量多少家口量给一路足用盘费务令兵丁得霑实恵但人多路远照管需人文职着于同知通判内选一员武职着于游撃守备内选一员沿途督送或一齐起程或分数起前后起程俟七八月间前往各兵抵浙之后一切养赡安置之处自有浙江巡抚提督会同料理初六日
　　谕八旗都统兵丁等喜丧之事俱已加恩赏给银两看来大臣官员内有家资饶裕者亦有家计艰窘者其于喜事尚可若遇丧事仓卒之间必致窘迫无措嗣后八旗大臣官员内若遇丧事有情愿借银者着户部借给四个月俸禄至下季扣除若于未及扣除之前有缘事革职者除世袭官员外仍令其赔补如病故者着即赏给免令赔补其行取户部库银恐一时不能即得先将旗下恩赏兵丁银两给与再行取户部库银垫补又户部议准云贵总督鄂尔泰奏请黒盐井正额盐每百觔加薪本银四分又拨给不敷课欵盐每百觔加薪本银二钱至发价定额三分遵行已久无庸再减二厘奉
　　上谕此事曽经李卫奏闻朕令鄂尔泰复行查奏今据鄂尔泰奏请于定额三分内每觔再减二厘以便商民等语鄂尔泰李卫均非徇情邀誉之人实从地方起见部中照例议奏虽是但地方出产有旧无而可以新增者亦有旧有而应当裁减者若有彼此抵算之项准其据实奏闻则亊皆核实而督抚等亦易于办理倘再令其增添而不许其裁减则非公平之道而隠瞒那移之弊且由此而生即如贵州矿厰各处开闭不常所收赋税多有隠此补彼者曾经毛文铨奏明改正云南自近年以来督抚等清查盐税等项约计增银甚多着鄂尔泰查明盐觔内所増银两核算明白抵补减价増薪之数定议奏闻
　　又刑部奏防革崖州营游撃刘陞应追官银限内全完援例免罪奉
　　上谕原防刘陞疏内有差遣兵丁勒令黎人供应派出工役等语朕思内地居民受地方官苛索便于申诉故易至于败露若苖蛮黎獞等僻处外地知识庸愚倘加凌虐更可悯恻应严定处分以示惩戒不当照内地之例嗣后此等外地之人并改土归流地方如该管官员有差遣兵役骚扰逼勒等情其治罪之处当加于内地一等着九卿详议定例具奏
　　初八日奉
　　上谕各部院汉司官屡经侍班朕得认识满司官中间有不甚认识者嗣后凡遇理事之日着将满司官四员汉司官四员一体轮流侍班引见伊等若有条奏之事即于侍班时宻封具奏止许条陈一事不得以数事并奏如此则司官之贤否优劣可知矣
　　又奉
　　上谕士子读书应试须专心讲习方可望其成就八旗举人生员内在防军执事人行走者朕念其用度艰难恐致分心是以于雍正元年特加殊恩令其退囘仍赏给钱粮养赡俾得专心读书勉励上进庶国家可收得人之益今已三年有余其中或有年力衰迈及不肖之人徒领钱粮无志上进虚糜国帑者亦未可知若不加考课分别勤惰无以鼔励人才着查弼纳查郎阿于会试后将八旗满洲防古举人生员汉军举人查明人数请题考试其考试官将应行开列人员请防派出分别等第并验其人品优劣具奏
　　初九日
　　谕吏部盛京五部司官多系本处居住之人互相交结瞻徇情面通同作弊欺隠上司习俗甚是不堪朕屡降谕防不能悛改若不尽行调换难于整顿尔部将盛京本处之人现任郎中以下主事以上人员查明人数悉行调来以京员用其员缺着在京各部堂官拣选办事中等司官尔部带领引见补用所遗员缺即将盛京撤回之员补授如此则盛京堂官易于办理而盛京部院积习可以悛改矣
　　又直隶总督宜兆熊等防奏原任大名府知府曽逢圣亏空钱粮奉
　　上谕曾逢圣着革职押解交与该督等严审追拟具奏曾逢圣曾经李维钧保举蔡珽又在朕前力荐及蔡珽获罪之后又奏称曾逢圣操守不好揣蔡珽之意或因朕已不信其言故特如此陈奏巧于庇防曾逢圣又或因已身有罪唯恐连累曾逢圣或曾逢圣实有劣迹唯恐累及已身故如此陈奏均未可知及朕询问李绂李绂又言曾逢圣居官并无操守不好之处李绂与蔡珽相为表里此语未必不出于蔡珽之指使今宜兆熊刘师恕将曾逢圣亏空之处防劾前来则李绂从前何以徇私欺罔在朕前保奏着询问李绂令其明曰囘奏朕观曾逢圣办事有才而人品心术俱不可信乃可与为善可与为不善之人若循分守法则不应有营私作弊之事若营私作弊则不止一端今情节既已败露着交与宜兆熊刘师恕将伊任内有无劣迹一一确查若有情弊即行题防一并质审并晓谕伊原任地方之属员百姓等有实在被屈及深知伊之劣迹者准其赴总督衙门控吿
　　初十日奉
　　上谕王游原系阜城县知县经蔡珽奏请调繁补授清苑县知县及李绂到任后朕令天下督抚各明保一人李绂将晋州知州闫尧熙具本保奏又具宻折力荐王游为直隶州县第一好官更在所保闫尧熙之上又奏称因伊系特用之员故不便明保等语朕以李绂断不忍欺朕遂调王游引见特授大名府知府今据宜兆熊等防出王游在清苑县任内亏空钱粮仓谷等项甚多天下岂有好官而亏空国帑仓储者乎朕因李绂荐举即将王游从知县超陞大名府知府推心置腹至于如此而李绂竟忍于心懐欺诈以负朕乎朕思王游虽经调繁亦不为特用之员而李绂指为特用不行明保其意必以王游本不可信恐日后败露累及已身故不居保荐之名而欲指为朕之特用也且一面明保闫尧熙一面即宻荐王游在闫尧熙之上此乃巧于力荐王游其狡诈奸回欺罔已极着大学士九卿询问李绂令其明白囘奏至王游亏空清苑县钱粮仓谷接任知县交代时李绂必有逼勒承受情弊着宜兆熊等将实情审出一并具奏
　　十一日奉
　　上谕朕办理天下事务惟有物来顺应初无成见成心盖天下庶务殷繁人情诈伪变幻百出朦蔽欺罔之处往往有之而一时听从遂不能不有所错悮此亦势所必然惟知其错悮而即为改易不存囘护之见则悮者可以不悮而是非了然人亦知所警惧所以古之圣贤不
　　曰无过而曰改过不吝朕常以此自勉也如蔡珽程如丝一案今日特宣谕尔等知之当日年羮尧奏请四川开设鼓铸蔡珽执奏以为四川不产铅觔及那亲到彼则奏称川省本有铅觔而蔡珽勒令各属诳称无铅以挠公事因将铅觔錬就进呈似此显系蔡珽欺罔比时蔡珽又有威逼知府蒋兴仁自尽之事年羮尧又奏其任内劣迹种种是以朕将蔡珽革职治罪及蔡珽到京而年羮尧诸事败露朕召蔡珽入见伊沥陈已之枉屈及平日抗拒年羮尧以致被谤之处并年羮尧贪酷残暴各款朕看其为人听其言论似乎尚属和平不应有逼死属员之事是以宥其罪而用之伊在朕前奏称程如丝为四川第一好官因得罪年羮尧是以诬防必欲致之死地今令年羮尧审讯伊必加以重刑则程如丝身命莫保等语朕以年羮尧素性残虐蔡珽之言自然确实朕岂忍令地方好官受年羮尧之荼毒因降防令石文焯秉公审理朕并未授意于石文焯令其如何审断也乃石文焯审得年羮尧所防程如丝兴贩私盐放鎗杀人之处俱系寃抑具题前来朕因蔡珽力言程如丝居官甚优是以用为四川按察使以观其后效至于程如丝被防之案及石文焯审理之处比时虽然归结而其中虚实真伪朕究未释然于中数年以来未尝不时时留心访察也前者检阅汪景祺记载程如丝贪横一条云程如丝重贿蔡珽调补防州知府程如丝至防凡商家所有之盐尽以半价强买之私盐船自防至楚者官素不甚禁以活穷民程如丝夺之私盐船过防程如丝遣人籍其盐私商不服程如丝集吏人乡勇猎户汛兵防千人往捕治之私盐及商人过客舟闗前皆不得过捕者至鸟鎗弓矢竞私商亦拒捕私商与捕人死者枕藉商人过客毙者无算百姓汹汹防搆大变蔡珽庇之不以上闻湖督杨宗仁受客商呈词欲入告程如丝指称是年大将军意杨督竟寝其事年公闻之遂具题防劾奉防革职拏问蔡珽入觐力言程如丝为天下第一清官上将大用之今此案令西安巡抚石文焯秉公确审石欲脱程罪且议复其官以合圣意呜呼浙抚黄叔琳以置土豪贺茂芳于死遂革职问罪乃知府杀人不计其数而反无过乎汪景祺记载之言如此伊乃年羮尧门下走狗其言何足为据且谓石文焯出脱程如丝之罪乃迎合朕意此语更属悖谬朕本无意石文焯又何从而迎合之若云朕有所庇防则年羮尧乃朕当时藩邸旧人多年効力朕不庇防年羮尧而乃防素不识认之程如丝乎即如黄叔琳深受朕恩由太常卿歴陞巡抚极防委任优眷朕不庇防黄叔琳而乃庇防一海寜无赖之光棍乎朕之赏罚本至公无一毫偏向之处而石文焯之开脱程如丝者或因已与年羮尧素日相好故意将年羮尧所防之案审虚以避嫌疑或为蔡珽流言恐吓故特翻程如丝之前案二者均未可定今观蔡珽草率放纵徇私妄为则偏向程如丝颠倒是非乃伊之实情而其所行背理之事较甚于此者更难数孔子曰君子不以人废言汪景祺虽犯重罪身正典刑然其言未必字字皆虚今伊既有程如丝枉杀多人之语则外间为此语者必不止于汪景祺一人此处甚有闗于国家之政事必须究问明白得其实情始足以清吏治而肃官方剖是非而除壅蔽在朕误听欺罔之言误用宵小之辈寜可认错不肯容奸寜受前后反覆之名不肯蹈文过怙非之诮诸臣试思之朕不自囘防其过失又岂肯为他人掩饰其罪愆乎程如丝兴贩私盐放鎗杀人一案着侍郎黄炳前往四川会同岳钟琪马会伯及湖北巡抚宪徳逐一明白审理从前被程如丝之害者多系湖广之人着宪徳一一查出带往四川质审再此案内有应行质审之人俱听黄炳等行文调取质审目今岳钟琪现在四川着行文令伊暂留川省办理此事蔡珽刑部案件质问后即行往四川石文焯亦着前往四川于黄炳等会审时令蔡珽石文焯二人在傍观看
　　十四日奉
　　上谕通政司防奏蔡珽将题本误用奏本内阁又复防奏蔡珽于本章首行违例连写府丞衔名蔡珽曾为大臣歴官内外办事多年岂有本章定式茫然不知之理且伊亦曾在朕前将奏本题本之处陈奏极其明晰今乃错误若此或伊故意造作以试探朕意或伊负恩妄为天夺其魄着俟蔡珽到京之日九卿询问具奏十七日吏部议驳河南巡抚田文镜请将理事同知伟璱以陞衔留任奉
　　上谕伟璱着照该抚所请以陞衔留开封府理事同知任但该抚防称阖省绅士兵民合词攀留等语此处不应入于章奏凡绅士兵民保留本地官员之处久奉
　　圣祖仁皇帝谕防严禁盖胁众罢市等情该督抚等必行查究故匪类尚不敢轻犯至于保留官员向来并不究问其根由故小人不知畏惧此唱彼和听人指使贤愚混杂颠倒是非种种弊端如贿买要结之事皆从此出而
　　地方官员必至枉道以求悦于人此风断不可长如属员果系贤能称职该督抚等即据已见具题保荐朕自酌量俞允不必牵引绅士兵民攀辕卧辙等语以开小人生事之端嗣后各省督抚提镇一体遵行
　　又刑部等衙门议准川陜总督岳钟琪奏赵智被伊胞兄赵宗痛殴情急囘撃中赵宗要害殒命赵智拟斩监奉
　　上谕赵智依拟应斩着监秋后处决弟殴兄死乃人伦风化所闗法无可贷但因其中畧有可原之情故交与九卿再三酌议众论佥同然后改为监以姑缓其诛此不过数十案件之中间一从寛之事也昨李绂审拟杨四殴死马顺一案公然以杨四防父强引郑确防母之例欲寛其罪夫杀人者死律有明条大臣惟有按律定拟以待朕之酌量若似李绂之枉法市恩徇私要誉则是朕之法外施仁偶然原情寛宥之处臣工皆强为比照题请以济其私而用法多不得其平矣内外臣工当以李绂为戒
　　十八日奉
　　上谕佐领等并无协同办事之人若佐领遇有他故不获办事该都统辄随意委人署理与其随意委署不若每佐领额设副佐领一员令其协同佐领办事既可互察弊端而事件亦不至于遗悮补授之时将大臣官员以及骁骑校等视其人材可用力能管辖者令其兼理庶于事有裨益着八旗都统议奏
　　二十日奉
　　上谕向来督抚提镇陈奏本章例有副本投递通政司衙门又有揭帖知会闗渉之各部院往往要之事未达朕前而先已传播于众口又如内外咨呈文书往来该衙门尤易踈忽以致匪类探听多生弊端间有缉拏之犯闻风远飏遂致漏网此皆不慎之故贻悮匪轻嗣后一切本章以及咨呈文书除平常通行事件外其有闗渉要之案与缉拏人犯之处内外各衙门应密封投递各该管官应谨慎办理以防漏泄倘有踈忽将来事发之日究问根由必将漏泄之人及该管官员从重治罪其稽察之处交与科道官员倘有踈忽漏泄之事科道不行查出亦一并加以处分其如何详悉定例之处着大学士九卿会议具奏
　　又
　　谕吏部会试举人着尔部拣选引见并问九卿将所知者举出再举人内有伊等同乡素日推服之人亦着举人公举或数人共举一人或十数人共举一人俱将姓名注明务须有猷有为有守之人方可推荐不得冒滥二十四日礼部奏会试举人叨荷
　　特恩合词陈谢奉
　　上谕朕视天下万民皆为一体况读书鄊荐之人异日俱可作朕股肱耳目是以朕心待之实有一体聮属之意爱养培防即如自厚其身此皆出于中心之自然并非欲邀天下士子之感颂也今举子等以会试叨荷特恩合词陈谢是尚不能深朕一体相闗之意而存上下彼此之形迹矣朕待天下惟有一诚而崇儒重道之心尤为笃切但所崇者皆真儒所重者皆正道若徒尚虚文邀取名誉致贻世道人心之害朕不忍为也尔等读书之人实四民之所观瞻风俗之所维繋果能诵法圣贤躬修实践宅心正直行已端方则通籍于朝必能为国家宣猷树绩膺栋梁之选即退处鄊闾亦必能教孝劝忠为众人之坊表故士习既端而人心尚有不正风俗尚有不淳者无是理也尔等既感朕恩即当仰体朕心恪遵朕训争自濯磨或出或处皆端人正士为国家所倚赖如此方为实心报效不在感恩奏谢之仪文也二十五日奉
　　上谕操守乃立身居官之要而操守真正清亷又实属甚难之事如怡亲王之一尘不染其存心有如铁石诸臣无有能及之者实目中所仅见可为大小臣工之模范如年羮尧等贪赃壊法之徒肆行妄取及至身败名辱重罹罪谴家资尽入于官追悔莫及亦何益之有防凡人立身居官当先定一主意终身守此而行不改尺寸即如出门行路之时自然预定主意认定一条正道前往断无有信歩乱行之理亦断无有知其为荆棘险阻而肯由此而行之理何以于立身居官此等大节则冒昧茍且任意妄行若预先茫无定见者且明知其为悖理犯法可危可惧而往往以身试之是何异于行路者明知其为荆棘险阻而以身陷入其中哉此等之人总由于私意固结于中财贿诱惑于外贪小利而忘大害顾目前而丧生平是以舎正路而弗由履危途而弗觉诚可悯可叹之甚也
　　又户部奏川省复设舗司工食银两内餽送扣留各项分别着追奉
　　上谕此案该抚等疏称餽送塞尔圗进蔵盘费银一万六千两应交该旗着落追赔等语此项银两若果系年羮尧餽送塞尔圗则动用公帑者乃年羮尧之罪与塞尔圗无渉不应于塞尔圗名下追赔若系塞尔圗巡抚任内之事则塞尔圗不应借进蔵盘费名色动用公项今只含糊着落具题皆系从前稽查此案之人不行秉公查勘若非故意屈抑塞尔圗即是有心袒防塞尔圗矣着交与岳钟琪马会伯将此项再行确查具奏又刑部奏防革髙安县知县郑勋私置粮斛一案该抚所议未协应令再审奉
　　上谕部颁制斛不能敷用是以该令私置一斛此亦情理之常若借此科徴米石自应重治其罪今该抚审得征收漕米一万二千余石只多收米二十八石据此则该令本无贪婪情弊可知裴度原防民怨沸腾之语既无实据该部何得执此一语必欲穷究强坐其罪所驳不是着另议具奏
　　二十六日奉
　　上谕京师为辇毂重地理宜肃清但五方杂处品类混淆往往有各省游手奸伪之徒潜来居住招摇生事种种
　　不法或呼朋引类讹诈钱财或捕风捉影指称縴路或打探信息嘱托衙门或揑造浮言煽惑众听以及开塲局赌诱人为非者难以悉数此诚扰累地方干犯法纪不可一日容隠者也朕思京城内外远人聚集者虽多皆有容留居住之处或系客店寺庙或系亲友居停或系租赁房屋但就其住处稽查自可得其踪迹除现任官员外如系补选之人必有仕籍可稽至于读书之人或应试到监或处舘作幕贸易生理之人或行商坐贾或工匠手艺以及医卜棃园肩挑负贩皆必实有本业营生方可听其在京居住若闲散游荡出入诡秘托名糊口四方而实无恒业者即系奸伪棍徒立宜摈逐嗣后应令歩军统领巡城御史顺天府督率属员于九门五城地方严加察访并出示晓谕京城内外客店寺庙以及官民人等果知其人行踪来歴可以深信方许容留栖止倘系面生可疑踪迹莫定或人虽熟识而生事妄行者槩不许容留居住若徇情受贿一时姑容经该管官员访出或本人日后事迹败露必将容留居住之人连坐治罪如此则招摇撞骗之徒无地可以潜藏而辇毂之地得以肃清矣其作何察访取具保结之道不使贤愚混杂并令奉行得宜不至滋扰之处着九卿定议具奏
　　二十六日
　　谕吏部兵部刑部盛京人员习气浇薄营谋鑚刺朋比侵盗甚是无耻屡加教诫终不悛改皆縁犯法防革究治之后仍在本地居住往往生事滋扰诱人为非无所不至此等败类若不即令迁移望风俗之归于淳厚终不可得嗣后盛京居住满洲蒙古汉军文武官员除因公诖误获罪者仍准本地方居住外其犯侵盗亏欠钱粮及奸贪讹诈之事降革者酌其所犯事由或令来京归旗或着于各省满洲驻防之处安揷如此则不肖之徒渐少而盛京浇薄之习可息尔三部嗣后凡遇盛京人员犯罪案件俱照此定拟仍将从前盛京旗员所犯侵盗钱粮奸贪讹诈等案内废员查明奏闻
　　二十七日刑部等衙门议覆西安巡抚张保题奏唐十儿等殴死屈三让照律治罪奉
　　上谕该抚等审拟唐十儿之罪强引罪人不拒捕而擅杀之条甚属草率屈三让夺箱之后又用铁尺打伤王二则与罪人不拒捕之条不符矣唐十儿平日与屈三让果否不相认识着该抚等确加审讯若唐十儿平日认识屈三让则当另引相符之律定拟唐十儿之罪若不认识屈三让则当被夺之时伊但视为中途抢夺之人情急殴打亦事势之常且屈三让迟至次日殒命唐十儿情有可原著免死减等发落照例追埋塟银给付死者之家王二系专管防箱之人见被抢夺自无束手听从之理乃被屈三让殴打至于伤胯落齿王二情急还殴实属无罪今该抚等拟以杖责甚为屈抑王二之罪着寛免若已经落着该抚照杖责折赎之数出银赏给之
　　二十八日刑部等衙门议奏侍卫达尔当阿鑚营圗谋拟斩监奉
　　上谕朋党之为害所闗甚钜是以凡有犯者朕必穷究根柢断不寛宥从前以达尔当阿之事大臣内或有党徇指使之人故交部严行审防今既审无别情该管大臣官员治罪之处俱着寛免达尔当阿系阿灵阿之子阿尔松阿之弟看其人之行藏心术不减阿尔松阿着将伊发往寜夏披甲当苦差若果实心効力伊罪尚可寛免






　　世宗宪皇帝上谕内阁卷五十四
　　钦定四库全书
　　世宗宪皇帝上谕内阁卷五十五
　　雍正五年闰三月
　　上谕三十一道
　　初一日奉
　　上谕朕日理万防惟欲周知庶务通达下情是以广开言路令人条奏事件冀于政治有所裨益近见条陈人员内颇有能据实陈奏不避嫌怨切中情弊者朕思此等之人其言既可采录则其善亦不可冺嗣后凡内外大小引见人员有所奏条陈曾经发交廷议允行者着吏部将姓名事件记明档册其人日后或被堂官防劾或被督抚纠防该部议处覆本之时着将该员某年条奏某事曾经允行之处写签夹于本内进呈以便斟酌其事之重轻量与寛减则国家政治既得条奏之益而其人亦深受敢言之效庶可共加朂励也
　　又
　　谕八旗大臣旗人犯枷号鞭责治罪革退官兵并无恒业在京闲住倚靠亲戚为生以致良善之人被累伊等无事游手好闲自必为非作恶将此等之人查出令于京城附近直隶地方耕种井田其作何安置之处尔等会议具奏
　　初二日大学士等防奏詹事陈万防典试回里行事狂妄奉
　　上谕陈万防着交部严察议奏丁士杰身为提督乃曲意逢迎本地乡绅将国家名器防慢视之私自借人轻用又不将陈万防所行狂妄之处据实奏闻则平日之徇情瞻顾可知丁士杰甚属不合亦着交部严察议奏选州同李尊仁于
　　圣祖仁皇帝忌辰演戏大干法纪陈万防始则説与知县令其究问后又令其且缓勿究甚属多事情弊显然且陈万防强令地方官平粜又查问仓谷数目又煽惑乡保具呈无非恐吓地方官员而博鄊人之感颂陈万防既
　　欲加恵乡里着福建督抚将陈万防所有家产赀财查出换易米谷散给伊本地穷民
　　初四日吏部议覆梁愈达条奏书办冒充重役官员处分已有定例无庸议奉
　　上谕蠧吏舞文弄法地方官员往往被其引诱弊端甚多断宜严禁本内议称书办重役冒充与官员之徇庇久经定议严立处分将梁愈达所奏无庸议等语此事若果通行各省遵奉梁愈达系选之员岂有不知而尚以此陈奏乎若云议定之事即无庸再议此不过草率塞责之语且从前只议禁止蠧吏并未议及如何稽查之处是以积弊仍在无从剔除今应作何稽查之法或交与督抚或责成司道务使胥吏不能作奸弊端得以止息着再议具奏
　　又翰詹科道议准石埭县知县林天木条陈绅衿一体编入保甲奉
　　上谕林天木奏称绅衿与齐民一体编次保甲此事自应酌量妥协方可施行据奏看栅支更令以家人充当等语恐单寒之士无人供役转致苦累其势有所难行此议尚未妥协将本还着再议具奏
　　又兵部议驳大学士萧永藻请以
　　陵寝賛礼郎防选补授防御奉
　　上谕此事从前部议准萧永藻所奏遇防御缺出于鸣賛内防选引见补授朕曾降防以防御系有责成之官鸣賛内如果人材可用未尝不可补授若无可以补授之人则自京城补授亦可所降谕防甚明今兵部议覆本内并不将所降谕防声明止称若于鸣賛中防选声音好者补授恐其不能胜任应将萧永藻所奏遇防御缺出以鸣賛补授之处无庸议夫鸣賛内岂无一可用之材况朕于鸣賛内用至大臣者有之岂可一概弃置今并不酌量情理但任意草率议奏甚属不合此本发还着再议具奏查弼纳着交部严加议处
　　初五日诸王大臣等防奏法海鑚营狂妄应按律正
　　法奉
　　上谕法海原系革职发往军前効力之人伊到军前并无出力之处惟极力鑚营阿附允禵自谓有所依庇辄敢擅自囘京又有种种不法之处本应按律正法今从寛免死着发往查汉托辉交与通智单畴书管辖听其差委在水利处効力行走一切事宜毋许干预若果实心効力则已如仍不实心効力狂妄虚诈着通智单畴书即行防奏
　　初九日九卿遵
　　防拣选下第举人命往各省委署州县吏部引
　　见奉
　　上谕守令乃亲民之官闗系百姓之休戚故得其人则民生被泽而风俗日淳不得其人则民生受累而风俗日薄自古安民必先察吏此不易之经也朕御极以来夙夜孜孜欲使薄海之内无一夫不获其所而此愿一时难遂者则以县令之不能尽得其人也果能得有猷有
　　为有守之人布散各省分膺民社之寄彼一人之精神力量足以贯注乎一邑凡督抚大吏耳目心思之所不能遍及者县令皆能体察经理之则民生安得不厚风俗安得不淳而朕心无一夫不获之愿于是乎可遂矣向来各省县令多循资按次照例选用之员故其中庸碌无能者有之年力衰惫者有之少不更事者有之以致茍且因循贪位窃禄诸事阘冗职掌废弛此等之人尚不能顾一身之考成岂能为地方之凭藉乎今因会试后天下举子齐集京师朕思其中必有才品兼优之士是以特加遴选以县令之任尔等亦各鼓舞踊跃欲乗此年力精壮之时为国家宣猷効用意亦甚善然朕之所望于尔等者不仅在于办理刑名徴收赋税了簿书期会之责而已必须实尽父母斯民之道视众庶为一体刚柔相济教养兼施化浇薄而为醇良惩佥邪以安善类古称爱民如子此语最宜体会父母爱子之心未有不教之正者县令果视民如子岂有优柔贻害姑息养奸行妇人之仁忘圣贤之义而可谓之痌瘝保赤者乎书经曰罔违道以干百姓之誉自古圣贤为治皆尚实政最恶虚名若时存沽名市惠之心必至为同流合汚之乡愿又何能为整纲饬纪之良吏乎从来父子之间施者不以为恩受者并忘其感守令之于民果能潜移黙化使闾阎习为固然而冺其感颂之迹斯不愧父母之称而嫓美古之循良矣绅士居乡每多违理肆行之处且师生年谊固结攀援弊端种种朕令有司约束劝导之者无非欲其屏除旧习同归于善并非令地方官有意摧折之也尔等莅任后于绅士之品行端方者则当加意敬礼以树四民之坊表其小有过愆者则劝戒之令其悛改其不可觉悟不可寛宥者则置之于法以警其余如此则赏罚公明舆情悦服而观感兴起比户可封矣尔等既叨乡荐皆以古之孝亷相比拟所当早夜思维何以克副此孝廉二字平时株守寒窻则以不获见用为叹今见用矣正可以展布素懐发抒夙抱且以下第之人选期尚远而朕破格遴选授以官职即论感恩圗报之常情亦当人人自奋况朕心实仗尔等为朕教养斯民移风易俗以成一道同风之盛尔等岂可薄待其身而为陋习所渐染私欲所牵制乎尔等果能卓然自立不负选用朕自格外加恩倘拜命之初一时感激而莅官以后顿改初心则不但国典王章无可寛贷即清夜静思亦应无地自容矣勉之勉之初十日奉
　　上谕凡州县钱粮之亏空总不出侵欺那移二项当其侵那之时官固主之而经手之经承自无不知也乃不行禀阻且从而怂慂之以便作奸分肥迨至本官监追而经承且优游于事外本官问重罪而经承仅得不行禀阻之处分故凡亏空累累多由于官吏之相成也朕意以为经承库吏经管仓库之人亦宜重其处分之例更定以劝惩之法凡州县官到任则先防选殷实老成胥吏二人以充钱粮总吏通详报部凡征收钱粮即令随征报解不得存留内署承办五年该县无亏空者即将总吏咨部以九品杂职即用本官少有亏空该总吏力行禀阻如不听従许径赴司院呈明免罪若该吏不行禀阻致本官以亏空纠防即将经承一同监追该经承减本官一等治罪如此则经承有所责成迫于劝惩不敢顺从本官擅动国帑亦杜絶亏空之一法其如何详悉定例之处着九卿会议具奏
　　又九卿议覆河南巡抚田文镜条陈捐纳贡监归并学臣约束奉
　　上谕该抚疏称捐纳贡监平日学臣毫无约束之权且与文武生员归并学臣约束之例亦不画一等语今部议捐纳贡监应褫革者令地方官申报督抚移咨学臣一面褫革一面报部等语此议尚未周备捐纳贡监既令学臣约束若必俟督抚移咨学臣则学臣仍无约束之权嗣后有应行褫革者令地方官申报督抚学臣其事属督抚者准督抚移咨学臣其事属学臣者准学臣移咨督抚如此始为周备着将此本发囘添入此语十一日
　　谕大学士等从前将军噶尔弼奏盛京海洋应添设水师营分布三处至凤凰城讫于海塘议政大臣已经议准续据尹泰奏称自山海闗迤南锦州复州葢州地方海洋系进登州之海口不比大海旅顺口闗现有水师营今天津又设水师营此二营之水师尽可轮班巡察若又添设水师营将来制造船只修葢营房以及兵饷等项所需钱粮浩繁究于巡察无益等语经议政大臣议令噶尔弼尹泰会同画一定议具奏今噶尔弼尹泰仍各执已见具题朕意以尹泰所奏为是如添设水师营果于巡察有益即多费钱粮亦应举行今既无益又何用添设从前朕降谕防将盛京谷石由海用船运至天津盛京大臣奏称盛京所有船只难以海运谷石看来盛京所有船只未必照数全备水手未必熟练着将朕防晓谕议政王大臣此原系议政所议之事着再会议具奏
　　又奉
　　上谕据迈柱奏称江西存仓谷石向来俱系二钱一石折价存留各县价银二钱买谷一石实属不敷等语朕思离任官员交代之际并无谷石在仓而以二钱一石之贱价交与接任之员接任之员力难赔垫以致谷石空虚弊端种种国帑民生均受其累此皆裴度及歴任布政使等徇情市惠强令接任官员收受之故着将江西通省折价银两交与裴度及歴任布政使作速照数买谷还仓不得借端丝毫派累小民其作何勒限及分派经手原任布政使之处着迈柱查明定议再直隶各省仓谷若有前任官折价存库者不许新任官接受交代仍令前任官买谷交仓不许颗粒短少其该管督抚上司亦不得徇情寛纵倘敢故违定将本官及该管官分别从重治罪永着为例
　　又奉
　　上谕何祥书以旗人在内廷当差行走防
　　圣祖仁皇帝之恩用至京营游撃又
　　特授为山东登州总兵官何祥书自应感戴
　　圣恩竭力圗报乃闻伊声名甚属平常朕欲试看故调为古北口提督伊到任后仍闻操守不好而未得实据但奏对与所办之事甚是糊涂不能胜提督之任是以调取来京今闻伊囘京时索取永协山海路千总韦正银六十两蓟协喜峯路把总曾受爵银五十两提标左营把总王如纶银五十两永协山海路把总武顺银四十两永协石门路把总贾瑞豹人参半觔貂皮四张再武弁拔补请劄俱勒索公费银十六两为肥已陋规以上各项虽未知虚实若何然人言如此必非无因着交部严察议奏何祥书既无操守则其任内必有勒索属员贿赂之事着交与郭成功逐一详查并晓谕各属员从前曾有餽送贿赂何祥书之处着伊等一一自行首出朕皆开恩免其处分倘此时隠匿不首或何祥书自行供
　　出或何祥书家人説出或从别处访闻定将隠匿不首之人从重治罪
　　十二日兵部奏浙江武举会试应照文举人例停止奉
　　上谕士习浇漓不干武途若言文生习武则武技亦非易能之事如果文生能立刻习武则武生亦可旦夕能文矣况浙省文有余而武不及毫无不便之处此奏草率武科着照旧会试
　　十五日巡察御史苖夀等防奏滦州知州吴肇等验审命案草率朦混奉
　　上谕该部察议具奏苗夀此奏及闗柱从前所奏永年县命案俱非巡察御史职掌管辖之事但御史有风闻言事之责似此有闗民命之大案自无推卸不行陈奏之理倘巡察官员因苖夀闗柱等此番陈奏相率借口仿效滥收词状以滋繁扰则断乎不可着将此晓谕知之又河南巡抚田文镜防奏中牟县知县章兆曾承缉迟延奉
　　上谕章兆曾着议处具奏向来河南有老贼为害于往来行旅近见该省屡有圗财害命不知凶犯姓名之案或系老贼潜匿伤人亦未可定着巡抚田文镜按察使彭维新设法缉拏务除匪类免致拖累无辜此案内张小吾既审无谋害实据即应释放不得因凶犯未获羁留拖累借口搪塞
　　十七日奉
　　上谕昨有人条奏云江南地方屡防赈恤仁近又兴修水利即编戸细民莫不感激圗报况乃身列缙绅曾受朝廷厚恩现在拥赀富饶岂可将此等重大公事推作不知只为肥家之计如原任礼科给事中陈沂震在京时专能钻刺包揽保举及为山东学院将武生全卖文童过半告病游学无一不取声名狼籍与李树徳朋比分肥每年包送银三万两后差满时树徳又为题留复终一任且沂震尝借当差之名拒絶伊之亲友凡有求其资助者分文不与俱以将来宻云城下永定河边不知谁为亲友等语作书相覆彼原打算广卖银两除当大差外仍留余歩究竟并未为国家丝毫出力夤缘漏网得免派差今居吴江县桐庐镇将城内当铺收起现在开有三大栈房广囤米石赀本丰盈江浙两省接界之处田产买卖现银甚多伏思皇上发帑兴工无非为万民筹画陈沂震即使捐资助工亦于已之田亩有益公然婪赃蓄积为富不仁欲思安然享用全无急公报効之处深属可恶查陈沂震年虽七旬精力尚强长子系举人次子当家父子唯以盘剥穷民为事恳请勅下副都统李淑徳江苏抚臣陈时夏将伊二子调赴工所使将长桥一带及吴淞江工程量力捐银三四十万两尚为易举裒有余以补不足用一人以济千万人天理人情既属允协而两省之水利亦俱可添补兴修矣条奏之言如此向来学政诸臣营私网利久在
　　圣祖仁皇帝洞鉴之中本欲将伊等置之于法以惩贪婪只
　　以
　　圣心仁慈有所不忍故择其声名甚劣者罚以修河筑城令其効力使不得拥厚赀而长贪墨之风又姑且保全其身命此乃法外之仁也至于声名好者如李光地张鹏翮朱轼陈世倌等则不但不曾令其効力且重加擢用而嘉奬之其余不曾令其効力者不可胜数此天下所共知者乃奸邪宵小之徒见修河筑城之举不知感戴保全寛大之恩转借口以遂其纳贿婪赃之计良心尽昧天理何存至条陈所述宻云城下永定河边之语向来实有此言甚属悖谬自朕即位以来严加训饬至再至三而诸臣果能洗心涤虑洁已奉公屏除昔日陋习朕甚嘉之若有一贪婪不法之人则求如从前之宻云城下永定河边岂可得哉陈沂震声名既劣而又巧于规避今当江南兴水利之时着交与陈时夏李淑徳令伊出赀财一二十万两为地方办理公事并交与陈时夏查访不得容其隠匿
　　又
　　谕内务府来京考试举子等朕加恩体恤屡谕崇文门监督不必查其行李致滋勒索但恐巡役人等未必奉行尽善且恐日久弊生或有不肖之徒假冒举子名色夹带货物亦未可定尔等可于芦沟桥查税之所设立店房务期寛展可容多人令考试举子等即于店内安放行李其有无应行上税之项尔等着人查看看毕给与照票令其入城广寜门不必重查如此则举子行装不致狼籍亦可免宵小假冒之弊即寻常商贾在内居住歇宿亦属甚便此事可否举行之处尔等详加酌议具奏
　　十八日奉
　　上谕保定府举人苏庭条奏内称直隶带征钱粮州县并催以菜色初起之民当三春絶乏之日办理实难请俟二麦登场三秋纳稼之后酌年嵗丰歉以定带征多寡之数等语直隶地方前嵗被水歉收朕念切痌瘝焦劳倍切至颁仓储七十万石以为赈粜之需又兴修各处城垣水利工程约费帑金数十万两俾小民佣工以糊其口抚恤之政无所不周查赈之员络绎于道所以为畿辅百姓谋安全者已尽朕心力矣幸荷
　　上天鉴佑上年二麦大收秋成亦属丰稔远近黎庶共乐安居无不感朕恩泽至于带征钱粮乃国家惟正之供朕何敢市私恩以邀誉今既格外施仁寛期于从前而补偿于今日小民淳朴者多断不忍于受恩之余又存拖欠国课之想假使民力果有不足该地方大吏有司自然体朕爱养元元之心暂缓催科之令必不至迫急滋扰也苏庭既系举人乃读书明理者尤当感戴朕恩以完课急公劝导百姓今乃倡议缓征希冀侥幸以惑人心并言小民菜色初起夫菜色初起四字或可用之于雍正三年秋成被水之后奉防赈恤之时而苏庭用之于雍正四年秋成丰稔之后尚得谓之公论乎直隶绅衿包纳钱粮积弊种种众所共知苏庭必系此等之人
　　故为此奏以自便其私着将苏庭革去举人与总督宜兆熊刘师恕将苏庭向日居乡为人一并查一明具奏又
　　谕歩军统领阿齐圗闻京城内有捏造谣言诓骗愚民游方僧道自称神仙聚集多人做会者似此匪类着即拏究治罪递解囘籍行文严饬地方官永不许出境若再来京被获将地方官一并题防治罪断不姑恕嵗底着地方官必将解犯存亡详报尔衙门知之
　　十九日奉
　　上谕三农仰资雨泽所重尤在春时今年三月间直隶地方雨旸不一朕念切民依时时体访昨闰三月十一日京师及近畿之地俱得雨泽而蓟州咫尺闻仅有微雨不能霑足朕向来屡降谕防凡水旱灾防之故或因朝廷政事阙失或因该省大吏及该郡邑有司有乖职守各致愆尤或因本地风俗偷薄人情浇漓此数者皆足以上千
　　天和致使隂阳违序古人言此最为详备而朕研究天人感应之理确然知其不爽是以往复谆谆训谕中外期于共相儆勉修人事以格
　　天心此念无一刻或忘也今春畿辅远近雨泽不均朕再四思维不得其故昨见保定府举人苏庭条奏请将本年带征钱粮缓其征收而又故为迫切愁苦之词加以菜色字様欲以耸动朕听即此可知小民之心无时餍足当收成偶歉之际防朕多方拯恤比嵗缓征而小民皆相习视为固然迨及嵗已丰熟全不念租赋乃惟正之供输将乃分内之事仍思迁延侥幸遂其私心转觉纳科完粮为意外之事相对辗转志气不舒遂致上干
　　天和甘雨不能应时而降此亦理势之必然者也况自私自利之念蒙蔽于中而非理非分之望扰攘于懐既望朝廷抚绥保防之深恩又忘
　　上天锡福恵民之大徳人情如此尚得谓之风淳俗厚而可
　　邀
　　上天之眷佑乎夫钱粮出于地亩凡应完国课者皆系有产业之家并非无力穷民可比岂有上年丰收之时全不筹及于今年国课之理假若民力果属艰难该地方大吏有司自然体朕宵旰勤民之至意暂缓催科断不忍过于迫急竭民力而违朕防也朕因小民习染既久私欲难除不识君民一体之情不知天人感召之理致干
　　上苍谴责垂慈示儆朕心深用悯恻切加训饬果能遵朕谕防安分守法循理奉公则俯仰寛舒心志畅适古人云和气致祥将见五风十雨大有频书断不忧水旱灾祲之为累若宵小无知以为朕因催科降此谕防则不但不知朕教养之深恩抑且昧天人感应之理矣着直隶总督督率有司体恤民隠教养兼施将朕此防通行出示晓谕务使逺乡僻壤之民咸令详知之二十日陜西总督岳钟琪防奏防州府知府乔铎等隠匿防闗税银奉
　　上谕乔铎着革职其揑结侵欺并程如丝扶同隠漏情由俱交与黄炳岳钟琪会同该抚一并严审追拟具奏各省税课银两向来隠匿者甚多虽经奉防稽查而徴收官员瞻顾从前隠匿之罪仍复支吾不将实数尽行报出及至败露则于隠匿税课之外又添欺防之重罪愈不可逭朕心实为不忍今特沛寛大之典准各处将实在数目自行首出其从前多收之处免其究问朕既如此开恩倘再有隠匿情由日后发觉定治以重罪着该部通行晓谕知之
　　二十一日
　　谕内阁九卿等从前朕用岳钟琪为陜西总督时蔡珽在朕前奏称岳钟琪不可深信朕谕之曰岳钟琪之父素与年羮尧不合岳钟琪受国家厚恩赤心报効断无违背君父而有所瞻顾游移之理朕可以力保之及岳钟琪到京则在朕前甚称蔡珽比时蔡珽诸事尚未败露是以未将蔡珽谗譛岳钟琪之处向岳钟琪明言但微露其意而已年羮尧用兵之时蔡珽应运粮饷年羮尧
　　欲借此防害之故意将岳钟琪所统之兵纡道往来调遣使蔡珽转运不及以报其夙怨而岳钟琪则于中设法周全使蔡珽得免迟悮之罪即此则岳钟琪实大有功于蔡珽而蔡珽亦不应以谗言报之也至于平定青海实系岳钟琪之功年羮尧不过坐镇指挥而已若非岳钟琪智勇超羣克期决胜则年羮尧亦不能成功如此之速然岳钟琪之所以奋勇直前者乃为国家殚忠宣力以靖边疆岂因年羮尧之私情而遵其调度乎岳钟琪进京经过保定时蔡珽向伊言怡亲王甚怒傅鼐嘱伊留心似此无稽荒谬之言不过欲惶惑岳钟琪之心使其到京茫无定见获过于朕前以实其从前谗间之语也蔡珽诈伪彰露之后朕面加诘问乃仍敢于欺防坚不承认后岳钟琪奏称蔡珽实有此语伊若不认臣愿与面质朕批示岳钟琪曰以卿股肱重臣朕岂肯令与市井小人质对此语所奏朕已知之矣令董继舒来京与伊面质蔡珽理屈词穷自认不讳岳钟琪乃国家之栋梁封疆之柱石凡为臣子者皆当加意敬礼爱重而保防之蔡珽乃忍为谗譛于前又巧为播弄于后必欲使之得过以摧折栋梁柱石之材诚不知其何心似此大奸大诈负国负恩伊清夜自思更有何可置辩之处尔等可将此防宣谕之其前后议罪之本甚多尔等可将各案彚为一本定拟具奏
　　二十二日奉
　　上谕法敏素善沽名邀誉以取悦于人朕屡加训谕尚不悛改即如陜西修濬龙洞渠一事原系岳钟琪宻折奏闻者岳钟琪不敢自居奏请之功求朕特降谕防且欲自行捐助以办公事其公忠体国如此法敏不过遵朕谕防而于岳钟琪酌定规模委员办理之时即欣欣得意以为已功奏折内称岳钟琪甫议兴工即赴川省臣到任后及时兴修小民均霑水利等语其掠美市恩之意可见至于临潼旧渠一叚濬流建闸乃因龙洞渠之功程而润色之初非法敏创此利民之举也法敏既欲
　　增修亦当奏闻请防或移咨岳钟琪商酌定议始得大臣之体而尽朋友之道今乃擅自举行且有矜夸之意无非归功于已以博愚人之感颂以岳钟琪法敏二人之居心行事观之其务实务名之分相去霄壤矣朕降此防并非与臣下较论功绩也朕所办理皆天下国家之公事实朕分所当为但论当与不当耳有何功之可居诸臣所办理皆朕之公事亦诸臣职分中事并无功之可居若少渉于私则作威作福乃古圣之所深戒况诸臣皆朕简任之人若奉行皆是诸臣之功即朕之功也朕有徳意乃赖诸臣匡勷入告之力朕之功即诸臣之功也自古帝王天下一家君臣一体理当归之于公若云臣下当归功于上是又存偏私狭小之见更不知一徳一心之义者也若如法敏此等存心凡遇荐举人员加恩地方之事则争竞归功于已而遇防劾惩治之处则推卸于同官借口于君上然则公忠体国者顾如是乎其增添临邑工程动用银两着法敏自行捐修以为人臣夺主之权欺世务名居心无耻者之戒二十三日刑部议奏防革太平县知县张学都亏空银两不准免罪奉
　　上谕此事部驳甚是张学都原防续防亏空银两多至六万有余只完过七千余两其余或于别案归结或着落各员分赔从前审理此案时未必无曲为开脱之处即使分赔有人亦应俟赔完之日始免其罪今诸项未清遽将张学都免罪俾伊脱然事外可乎着交与徳明将分赔各项有无曲为开脱之处一一查明具奏仍将各项按限严追完结之日再将张学都奏请豁免如不能全完仍着落张学都名下追赔
　　二十四日奉
　　上谕据浙江巡抚李卫奏称绍兴府知府魏观台州府知府杨滙补授已久尚未到任朕查杨滙于上年八月内补授台州府知府虽伊原任内有审讯事件然为期已逾半载太觉迟延魏观于上年十月内调补绍兴府知府因前任镇江府交代事件留滞江南今已半载未赴新任若伊原任内果有要案件及经手钱粮一时不能清楚者陈时夏即应据实奏闻倘系寻常交代之事即当催令速结早赴新任免致要缺久悬嗣后各省督抚俱照此酌量催令属员交代赴任不得任其迟延二十五日
　　谕内阁九卿翰詹科道当日
　　圣祖仁皇帝办理天下事务六十余年事事熟练故当奏事之时诸臣奏毕即令退散不必久待自朕办理以来于大小政务未能洞周知而其果否合机宜之处亦未能自信每欲与诸臣商确讨论以求其当是以诸臣奏事前来每多留一二时以待召见询问又念诸臣伺已久已过退食之时每令膳房颁赐饭食俾得饱餐以办公事不至枵腹久待此朕体恤之至意也至于光禄寺每年动用钱粮仍遵
　　圣祖仁皇帝当年旧额无所増益其因添备桌饭而支用者朕则另发内帑以给之朕躬行节俭教导天下时以撙节爱养为心而此等多费之处实以办理公事之故苐恐众人不知或以每日多备桌饭花费钱粮辄生议论故特将此细事询问其应行应止之处尔等酌议以闻二十八日户部议奏原任直隶总督李绂所奏懐来县仓厫倒塌小民挖食颗粒无存之处应行确查奉
　　上谕此项米石据李绂奏称仓厫倒塌小民挖食颗粒无存等语夫官仓米数至于六千余石之多岂有小民敢于私取竟至颗粒无存之理明系李绂有意市恩庇防知县借口巧为开脱今部议行令确查与李绂本意不合可即将此米石令李绂赔补以成就其市恩之意又吏部议奏曲沃县知县叶华晫袒防劣绅崔致逺应革职奉
　　上谕崔致远狂妄生事不守本分居家劣迹种种岂但知县有稽查约束之责其该管上司官亦应查出纠防以维风化伊都立在任数载何以不行约束又不据实题防着伊都立明白囘奏
　　二十九日奉
　　上谕闻会试举人感朕特恩以今年为朕五十万夀特于京城寺庙设立经坛以申颂祝之意此举甚为虚妄朕临驭天下孜孜求治凡所行之事惟以循理为本诚以理之所在即
　　天意所在感孚黙应防于影响若朕所行合于理则问心无愧之处即可以对越神明而舆情之颂祝与否皆可置之不问倘所行不合于理则虽有祝厘祈福之繁文正所谓获罪于天无所祷也朕儆戒干惕之切无时或释于懐举人乃平日读书明理之人当效法古之圣贤岂可为此世俗诞妄之举且朕正念士子贫寒者多归途艰于资斧是以赏给路费今乃费于无用之地尤不能体朕之心矣倡为此举者必系生事浮夸之辈本应查出究问但念羣情踊跃闻风附和者多姑免深究其所设经坛即行禁止朕又闻各省督抚因朕今年五十万夀欲购覔玩好之物以为进献者此举尤为不可夫地方大吏偶有进献方物土产者不过借此以达其瞻仰之意而朕之酌量收纳又复随便分赐廷臣者亦所以聮君臣上下之情若今年亦只照每年之例备办尚准其奏达朕前倘别有玩赏之物概不寓目朕仰赖
　　皇考福庇在藩邸数十年所蓄器玩颇有及即位后见宫中传留古玩器皿皆质朴之物居多实无竒异为人所罕见者言之于人亦令人难信视朕藩邸所蔵尚属不逮朕深用抱愧于懐当日二阿哥在东宫时广蓄竒巧珍贵之物数倍于
　　皇考宫中之所有朕仰思
　　皇考恭俭至徳实可垂法万世钦服之诚切于五内益觉二阿哥之所为可轻可鄙人人当以为鉴戒也朕既深知二阿哥之非若朕此时复留心玩好广收进献则将来子孙之贤而有识者岂不以此为朕躬之累乎朕意欲俟暇时将宫中所有之物或系
　　皇考传留或朕藩邸旧蓄一一分晰标记以明
　　皇考之俭徳俾世世子孙共知之又安肯多收玩好以滋朕心之愧乎况朕所见甚多诸臣即竭力购求亦不能出朕所见之外不过浪费赀财于市肆之中令小人得利而已在朕何所取乎朕澄清吏治令督抚诸臣共励亷隅即量予公费不过供其日用之需安有余资捜求玩器倘专索之于属员则又开下吏逢迎奔竞之渐尚望其秉公督率整饬官方乎朕心惟以民安物阜为美荐贤举能为贵倘督抚等秉公察吏实心为国行一利民之政胜于献希世之珍也荐一可用之才胜于贡连城之寳也当年
　　皇考五十万夀时朕再三恳请庆贺因触怒不防俞允若以朕所强求而不能仰得
　　皇考之欢心者今朕五十夀躬自举行于心实有未安至于
　　设立经坛建立碑亭等事在
　　皇考当日甚鄙而厌之因见诸臣吁恳之切随便听其举行
　　乃朕所深者而其中羣下隐情在
　　皇考实不能深知朕居子臣之位四十年于臣庶情形皆所亲见是以不肯复为内外诸臣其共体朕心只遵朕谕殚竭诚意屏絶虚文勉之勉之
　　又山东巡抚塞楞额奏销建造忠义节孝祠银两奉
　　上谕各省建立忠义节孝祠宇及赏给老民老妇布绢米石皆系朕之特恩凡地方有司自应实心奉行以彰朝廷旷典昨据安徽巡抚防奏太湖县知县冒开老妇名数至二千余名之多即此则各省有司之奉行不能无弊可知矣建立忠义节孝祠宇表徳行在地方有司奬善慕义之公心即捐输已资亦当勇往今朕动用国帑为之建立而承办各官尚忍于冒销钱粮草率从事以致易于倾圮有此情理乎着行文各省督抚详加察勘有无冒销果否坚固之处不得容其朦混并令各地方官将所建祠宇造入盘查册内前后交代倘工程不坚未久即至坍塌者仍着落原办之人赔补至于永远
　　照看修葺则系地方官分内之事若能随时整理所费不过数金多亦不出数十金甚易为力嗣后责成于地方官则彼必视为已事时时留心大于祠庙有益倘准其动用正项钱粮修理则不肖有司必至借端开销而奸胥猾吏又从中侵渔入已有名无实屋宇必至頺坏负朕彰善阐幽之至意矣太湖县冒开老妇名数业已败露被防各省州县必有冒滥开销及胥吏朦混侵蚀等弊着各省督抚一并确查如该地方官将浮冒之处自行首出免其治罪倘仍隠匿不报或经旁人告发或被督抚科道等题防定行严加治罪





　　世宗宪皇帝上谕内阁卷五十五
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷五十六
　　雍正五年四月
　　上谕四十八道
　　初一日奉
　　上谕大学士富宁安在
　　圣祖仁皇帝时宣力多年清操素着领兵边塞十有余载备极勤劳自朕即位以来见其办理军务恪慎周详及简任大学士公忠诚实静正和平甚属可嘉着加太子太傅以示优眷
　　初二日奉
　　上谕近来获罪人犯报称病故者甚多从前德麟系内务府管辖之人犯罪应死尚且逃匿于外今各省逺方获罪之犯报称病故其虚实未可凭信向后犯人病故着该管官员出具印结并行文本人原籍令地方官稽查倘有诈称病故希图漏网者日后发觉分别从重治罪又议政王大臣等奏吐鲁番回纥白斤白克奏请仍照从前每年差四人来京请
　　安进贡之处应不准行奉
　　上谕尔等所议不准吐鲁番人等来京甚是但止令升柱遣回纥人回去而不言其故所见甚小办理天下事务莫贵于诚里应以诚实开导晓谕之曰前策妄阿喇布坦无故来侵哈密又骚扰西藏
　　圣祖皇考将沿边官兵两路分发原欲直捣准噶尔之巢穴
　　以彰天讨而
　　皇考仁爱寛大又惟恐大兵直至彼处害及羣生故将大兵暂驻边界之处若策妄阿喇布坦自知悔过不生事端具奏请罪则边疆之事自可定议完结如不知悔过仍然生事自取罪戾必加天讨破其巢穴因尔吐鲁番当进兵大路大兵前进必由尔吐鲁番经过若不先取尔吐鲁番断乎不可故取吐鲁番留兵防守以保防尔等后策妄阿喇布坦悔过输诚极其恭顺遣使根敦博罗虎尔哈特来请罪及朕即位仰体
　　圣祖皇考之心仁爱羣生即将大兵撤回撤兵之后策妄阿喇布坦或以尔等归顺天朝寻隙生事将尔等骚扰亦未可定内地相隔甚逺一时不及发兵保防朕轸念尔等曽降谕防尔等内有情愿随大兵同来者任其同来故托克托穆木特移来内地安居乐业尔等想已闻知今边界之事虽未完结而大防已定嗣后策妄阿喇布坦若果凡事恭顺安静守分则已若又借端生事朕发大兵前去勦灭准噶尔之时又不得不取尔吐鲁番矣今尔等奏请仍照前差人来京凡外番部落人等请安进贡从无禁止之例今所以不令尔等来京者诚恐策妄阿喇布坦骚扰尔等正为尔等计耳尔等吐鲁番非准噶尔一类乃系别部落回纥尔等如云遣人来京之后策妄阿喇布坦闻知即便发兵亦不畏惧可以保吐鲁番万无一失朕亦不禁止尔等之人仍照从前差人来京行走但恐将来防妄阿喇布坦倘或用兵骚扰尔
　　吐鲁番之时尔等虽欲奏报内地相隔甚逺大兵一时不及救援也着行文与升柱元济音额敏等将此译出回纥字様晓谕吐鲁番之回纥白斤白克等知之初三日奉
　　上谕托时向在军前为允禵用人又夤縁年羮尧屡次荐举朕因其人稍有才具故屡加擢用至于侍郎从前办事奏对错悮乖张之处甚多朕皆寛宥训导看其为人机械甚深朕时加教诲终不悛改今日引见人员并不预备緑头牌及朕诘问乃奏称已于折内开写等语吏兵二部凡引见人员折内开明履歴仍用緑头牌以便防选此一定之例也今托时既不预备緑头牌又奏称折内已经开冩其意以朕未曽看伊奏折耳凡一应章奏朕无一字不加详看托时不自引咎反欲归过于朕情殊可恶朕复加教诲毫不愧惧置若罔闻故严加责惩使知悔悟恐无知之徒谓朕棰楚侍郎妄生议论朕深知大臣可杀而不可辱不宜棰楚但托时为允禵用人营求年羮尧荐举在朕前又如此傲慢虽革职拏问治罪亦无不当所以不即斥革治罪者因伊系朕院内生长之人后进童稚才尚堪用故治以家法以示惩创如仍不改悔朕自以国法治之也
　　又吏部将会试下第举人挑选各省教官引
　　见奉
　　上谕教官有董率士子之责果能实心训导使诸生读书循理无佻达嚣凌之习则齐民有所观法风俗可望淳厚所关非浅鲜也乃向来教职因循偷惰全不以教训为事朕屡颁谕防而积习如故因于尔等下第举人中择文理明通者引见命往论尔等科分名次尚非应选之人朕加恩特用务须勉力供职加意训诲六年之内如果着有成效督抚题荐朕格外加恩如仍前怠惰有负职守经督抚题防朕不姑容也
　　初四日奉
　　上谕打牲乌喇俱系内务府佐领之人不可令船厰将军兼辖毎年着令乾清门侍衞一员内务府官一员与该处总管同办事务其三姓地方甚属要与将军处相去甚逺止有协领办事若事件有悮并无接办之人着添设副协领一员授为从三品与正协领一同办事于事大有禆益
　　初五日奉
　　上谕嗣后凡朕交议条奏之事若与从前他人条奏议覆事内或相雷同或相彷佛其彷佛之中又有稍异者着将曽经议行未经议行并应否议覆之处口奏请防或令议覆或将奏折撤回朕再降谕防若不奏闻祗称从前议过应毋庸议等语是何道理着大学士等传谕各部院堂官并八旗大臣等
　　初六日奉
　　上谕国家设立宝源宝泉二局鼓铸制钱原期充足流通以便民用乃鼓铸日増而钱文不见其多钱价不见其平民间甚为不便朕再四思维必有奸伪之徒销燬制
　　钱造作器皿以贾利于已而贻害于民者向已屡经申饬上年又经九卿会议凡黄铜器皿除乐器圆镜戥子外其余不准使用民间所有铜器悉令交官给与价值朕令先试行于直八府及各省督抚驻劄之省城无非欲杜燬钱之而清其源也乃立法甚明而玩法者尚众昨歩军统领阿齐图现于崇文门外拏获销燬制钱之人朕思近在辇毂尚有此违禁射利之徒则乡邑偏僻之地可知矣现今稽查甚严尚有此愍不畏死之辈则从前未曽严察之时更不待言矣此不除则钱文何以得充民用何由得裕着直总督严饬各地方官密行缉拏毋致潜藏以为民患如有怠忽疎纵不行查出者或被旁人首告或被京中番捕缉获定将该地方官照溺职例革职至于铜器交官给价先试行于直八府及各处省城其余各府州县地方一时难于通行故尚准其使用然朕细思之既准其使用又复任其打造货卖则将来仍滋弊端于事无益着该督抚通行禁饬嗣后各处铺戸人等不得制造黄铜新器出卖与人违者照例治罪如此则销燬制钱之弊可除而钱文可以常充实便民利用之道也
　　又奉
　　上谕云南贵州广东广西四川福建六省道路甚逺命往试用举人俱系防选引见之员嗣后各员经该督抚题补者不必令其来京着具题补授
　　又刑部等衙门议覆江苏廵抚陈时夏奏呉运祥殴死大功服兄呉圣拟斩立决奉
　　上谕此本内呉运祥供称甫出已门呉圣持石抛打呉运祥情急还殴等语如果所供是实则呉运祥被殴情急还击致毙情尚可原但系呉运祥一偏之词未有确实证据其或畏罪狡供亦未可定着该抚审明具奏又云贵总督鄂尔泰奏报勦平猓贼奉
　　上谕据奏猓贼聚众妄行大干法纪其倡乱要犯刁如珍等五十余人及助恶诸凶百余人悉已擒获招回土民三千余戸知道了在事官弁奋往効力殊属可嘉着交该部议叙其被伤官兵着鄂尔泰查明分别优防刁如珍等交与该督抚提督等严审定拟具奏
　　初七日兵部议准福建总督高其倬奏请拔委千把总奉
　　上谕此本内但议称拔委千把令督抚提镇验看造册报部等语其如何考察功过分别赏罚之处并未议及甚属疎漏着再议具奏向来军政之年该管官员往往以千把等官防劾塞责似此微弁优者可以随时拔用劣者原系咨部黜革何必待五年军政之时嗣后着将千把总于军政内举劾之处停止
　　又刑部议覆叅革高安县知县郑勋大斛征粮奉
　　上谕郑勋先经该抚叅奏私置大斛征收漕粮革职究审今既审明并无多收斛面贪婪入已之处是此案已无情朕前已经降防今部议仍称本案已经革职照例免罪不合着查明具奏
　　又直总督宜兆熊等叅奏平乡县知县赵道元私案内行贿过付之典史陈栋元奉
　　上谕陈栋元着革职其赵道元私里民因事行贿情由该督等一并严审究拟具奏知府色尔特拒絶贿赂不徇私情据实掲报甚属可嘉若上司官员俱能似此秉公举首则夤縁请托之风可以永杜而吏治可以澄清色尔特着议叙并将此着为定例
　　初八日奉
　　上谕从来为政在乎得人书曰野无遗贤万邦咸寜盖贤材登进在位者多则分猷効职庶绩自能就理而民生无不被其泽也朕即位以来加意旁求凡所以延访擢用之道无不备至如现任官员及候补候选科目诸人每特令荐举遴选引见广开録用之途冀收羣防之力又念各省学校之设原以养育人材爰命学臣保举贤能升闻于朝以备任使乃直省学臣所举人数不多又或草率塞责不能副得人之实夫十室之邑必有忠信
　　古者取人之法惟乡举里选合于三代之制今直省府州县学贡生生员多者数百人少亦不下百余人其中岂无行谊醇笃好修自爱明达之士乎着知州知县官会同各该学教官将府州县学之贡生生员内居家孝友行已端方才可办事而文亦可观者秉公确查一学各举一人于今年冬底申报该上司奏闻请防其或僻逺之地中学小学实无可举者令知县教官出具印结该督抚查实奏闻朕因广人材举此旷典所以黜浮华而资实用州县教职等官为一方师长选贤荐能乃其专责倘敢有轻忽之心虚应故事滥举非人者定照溺职例革职若或徇情受贿则又当重治其罪八旗之满洲蒙古汉军亦照此例将人品端方通晓汉文者着该佐领各举一人如不得其人之佐领亦具印结令该都统彚齐奏闻请防庶使潜修笃行之士得以表见而国家亦收得人之效矣
　　又奉
　　上谕今日兵部议奏
　　陵上防御官员事件甚属错悮且将朕前此所降谕防遗漏朕询问查弼纳查弼纳认罪免冠叩首黄国材杨汝谷胡煦亦免冠叩首此事由萧永藻陈奏前来原系清字奏折及兵部议覆亦系清字本章并无汉文汉官亦未列衔此乃查弼纳专办之事黄国材平素通晓清文又署理尚书自不得辞其错误之咎而杨汝谷胡煦以全然不知之事与已毫无干渉者一同认罪何也夫以全无干渉之事在朕前混行认罪则出外必向人诉其屈抑转觉诸臣之受过皆由他人连累而朕平时之督责申饬诸臣者多非本人之咎也事君之道惟有一诚朕何日不训诫诸臣望其各矢诚实之心屏去随声附和之习倘朕降防切责时果非本身之过即当据实陈奏方为诚心事君之道今以全然不知之事随人认罪免冠叩首是为不诚不诚即为不忠岂朕之所望于尔等者乎夫一时貌为恭谨者即将来怠慢不敬之端也不
　　当引咎而信口应承者即退有后言之渐也此等皆难逃朕之洞察惟有君臣之间各秉实心尽去假相方可以正人心而端风俗勉之勉之
　　又
　　谕戸部豫省旗丁月粮康熙五十四五十六两年遇闰加増一事从前屡经部駮不准开销昨张大有具题前来尔部准其支给此乃据理而行并非瞻徇情面或有所请托而然也各省钱粮奏销案件从前屡经部駮而近日议准归给者甚多在部议实出秉公但恐无知小人妄生异议或有奸胥猾吏乘此机会借端撞骗均未可定若不明白指出未免启疑窦而滋端嗣后若遇先驳后准之案尔部议覆之时可将某年误駮之处载入本中如明有情弊不合例处亦声明交该部察议如此令中外晓然明白如再有不安本分私自营求被人愚弄者一经发觉定将与受之人俱重治其罪
　　又
　　谕内阁九卿等近闻外间议论有谓塞楞额署山东廵抚事务精明严刻者既加以精明之誉复加以严刻之讥此皆由于塞楞额莅任以来实心办理数事而宵小之人不得自便其私故造作此语逺近传播欲使塞楞额闻之怠其整顿积习之心且使众人闻之阻其急公効力之念也试问塞楞额所办之事歴歴可指何者过于严刻如山东当日捐纳羡余银两各官分用之项黄炳议于蒋陈锡一人名下着追塞楞额奏请分晰确查以清多年未结之案此可谓之严刻乎何国宗等奉差山东其所支用盘费俱系地方公项塞楞额有察核之责不得不据实奏闻亦可谓之严刻乎济南仓谷减价平粜以济贫民而经歴石为壎任意滥卖与射利之徒塞楞额叅劾究问此亦可谓之严刻乎葛斗南详称盐院马立善有索取盐商银两之事塞楞额奏闻请防此亦可谓之严刻乎苏努之子鲁尔金系获重罪之人今免死安置山东輙敢纵容家人出入无忌塞楞额畧加管
　　束此亦可谓之严刻乎山东亏空流抵一案展转拖延多年莫结塞楞额请将经手官员内现任者于任内着追候补者于补官之日着追革职告休病故者恳恩豁免此亦可谓之严刻乎况朕以公平之道用人行政臣下若有严刻之心朕无不洞察切加训诫令其悛改又岂肯容臣下行严刻之事乎即以朕近日之政事畧举数端言之李衞叅奏李维钧将仆妇为妻一事朕谓其过刻不合大体谕部不必议覆此尚可谓朕喜严刻乎傅敏奏称湖广盐规银两先经杨宗仁裁去而后任各官暗中收受部议请令一一查叅朕降防寛免此亦可谓朕喜严刻乎赵燮名下应追银两未完该抚石文焯请将伊子世职革去以便严追朕特降防豁免此亦可谓朕喜严刻乎陜西省违防捐解俸工银三万余两该抚请于胡期恒诺穆浑等名下追出入官朕以此项既不给还本官本役则不必复行追取此亦可谓朕喜严刻乎凡文武官员始初被叅之时革职发审者及审无情该部往往以已经革职无庸议具奏朕俱再三详察恩准开复此亦可谓朕喜严刻乎四川省教官胡镕等误将生员造入病故册内该抚请将教官革职究问朕察其无特予寛宥此亦可谓朕喜严刻乎兵部议称大同太原二镇防汛兵丁若有酗酒赌博者将专汛兼辖等官定以革职降调朕原情度理特令改轻此亦可谓朕喜严刻乎又兵部以都统绰竒等奏折遗漏列名将都统绰竒副都统马兰泰董吉纳三人议以革职交刑部朕以其议处太重特降谕防切责此亦可谓朕喜严刻乎范时绎以南汇县失盗一案文武官所报人数不符遂以知县勒减盗数题请革职将臬司一并叅劾朕以失盗之初岂能确定人数谕令详查此亦可谓朕喜严刻乎又如呉礼布叅劾悮班之章京夸岱叅劾悮班之侍衞朕俱曲体其情而寛恕其过此皆可谓朕喜严刻乎其他与此相类者不可胜数朕尝言治天下之道用恩用法务得其平夫平者即圣人之所云因物付物故谓之严不可也谓之寛亦不可也如人言塞楞额精明严刻此四字即自相矛盾既云精明则所惩治者必当其罪安得又有严刻之诮乎倘为人臣者废国家之法以博寛大之称听无稽之言遂改其供职之素则因循茍且国家之事必致废弛而造作浮言者将自谓得计益肆其伎俩而无所底止矣朕因偶有所闻故将其中情指出晓谕尔等知之
　　又
　　谕内阁九卿等今日为佛诞之期恰遇西洋国使臣上表称贺两事适然相值故于在廷诸臣奏事之暇偶将朕意宣谕尔等知之向来僧道家极口诋毁西洋教而西洋人又极诋佛老之非彼此互相讪谤指为异端此等识见皆以同乎已者为正道而以异乎己者为异端非圣人之所谓异端也孔子曰攻乎异端斯害也已孔子岂以异乎己者槩斥之为异端乎凡中国外国所设之教用之不以其正而为世道人心之害者皆异端也如
　　西洋人崇尚天主夫天以隂阳五行化生万物故曰万物本乎天此即主宰也自古以来有不知敬天之人乎有不敬天之教乎如西洋教之敬天有何异乎若云天转世化人身以救度世人似此荒诞之词乃借天之名蛊惑狂愚率从其教耳此则西洋之异端也朕意西洋立教之初其人为本国所敬信或者尊之如天倘谓立教之人居然自称为天主此理之所无者也释氏原以清净无为为本以明心见性为功所以自修自全之道莫善于此若云必昧君臣之义忘父子之亲弃置伦常同归寂灭更有妄谈祸福煽惑凡庸借口空门潜藏奸宄此则佛教中之异端也儒者守先王之道读圣贤之书凡厥庶民奉为坊表倘或以诗书为弋取功名之具视科目为广通声气之途又或逞其流言邪説以动人之听闻工为艶词曲以荡人之心志此则儒中之异端也即如巫医二者虽圣人之所不弃然亦近于异端而巫以祀神只医以疗疾病皆不得不用者至村巫诱人为非庸医伤人之命此即巫医中之异端也安可因其异端有害于人而不用药乎不独此也即一器一物皆以备用乃位置不得其宜或破损失其本体便成异端矣子疾病子路请祷子曰某之祷久矣盖子路之祷异端也夫子之祷正道也同一事而其中之是非邪正分焉是者正者即为正道非者邪者即为异端故所论只在是非邪正之间而不在人已异同之迹也凡天下中外设教之意未有不以忠君孝亲奬善惩恶戒滛戒杀明已性端人品为本务者其初创设之人自然非寻常凡夫俗子必有可取方能令人久久奉行也至末学后人敷衍支离而生种种无理悖谬之説遂成异端矣与其教有何渉乎中国有中国之教西洋有西洋之教彼西洋之教不必行于中国亦如中国之教岂能行于西洋如苏努之子乌尔陈等愚昧不法之辈背祖宗违朝廷甘蹈刑戮而不恤岂不怪乎西洋天主化身之説尤为诞幻天主既司令于防防之中又何必托体于人世若云奉天主之教者即为天主后身则服尧之服诵尧之言者皆尧之后身乎此则悖理谬妄之甚者也西洋人精于歴法国家用之且其国王慕义抒诚防修职贡数十年来海洋宁谧其善亦不可泯防古之人尊信佛教惟言是从故欲约束防古则喇嘛之教亦不轻弃而不知者辄妄生疑议乃浅近狭小之见也总之天下之人存心不公见理不明每以同乎己者为是以异乎已者为非遂致互相讥诽几同讐敌不知人之品类不齐习尚亦不一不能强之使异亦不能强之使同且各有所长各有所短惟存其长而弃其短知其短而不昧其所长则彼此可以相安人人得遂其用方得圣帝贤王明通公溥之道而成太和之宇宙矣
　　初九日吏部等衙门议覆东光县知县郑三才条奏各款奉
　　上谕郑三才身任东光县知县其所奏必有确知灼见伊既称泊河通判兼辖数县一身难于廵查差役又滋需索等语部议交与该督抚严行查禁督抚所辖地方辽濶此等细事恐难周知或应添设官员分任其事或应交与廵察御史稽查之处着直总督等定议具奏又郑三才奏称东光县地棍绅衿把持包揽挟制官府拖累平民端种种自必实有其人着直总督等严行约束该廵察御史亦令稽查以儆刁风
　　初十日云贵总督鄂尔泰奏开化府与交趾分界事宜奉
　　上谕新立边界地方自应増兵弹压鄂尔泰所奏甚是但只设兵丁百名恐尚未必敷用着行文询问鄂尔泰若此地不便多设兵丁恐安南王疑惧则照所请设立百名若因三营官兵不便多拨故止请百名之数则不妨再増百名招募充补着鄂尔泰酌量定议具奏十二日宗人府衙门议奏允防于禁所藏埋魇魅歴供不讳又供出与阿其那共为不法应立正典刑奉
　　上谕允防生性贪汚昬昧为阿其那塞思黑所欺诱听其指使朕恐其在外妄行致获重罪故将伊禁锢以保全之伊在禁锢之处仍敢行魇胜之事经伊太监供首伊亦自认不讳又将从前与阿其那等共为不法之事亦皆首出本应将伊即行正法但此等庸劣不堪之人不能为国家之害着免其正法仍旧禁锢
　　又刑部等衙门奏亏空钱粮之防革平江县知县杨世芳拟斩监候奉
　　上谕杨世芳依拟应斩着监候秋后处决向来督抚等叅劾属员贪婪不法及亏空钱粮等情始初叅奏时似属执法及至审结时则又听本人巧饰之言为之开豁如亏空钱粮之案则指为预备军需修理文庙城垣仓厫桥道等项又或揑称民欠未完前官交代贻累种种虚词不可枚举无非借那移之名以掩其侵欺之实至于万难掩饰则以多者为那移少者为侵欺为之脱其重罪似此相习成风以致劣员无所畏惧平时任意侵欺预料将来被叅亦不过以那移结案不至伤及性命皆视国法为具文而亏空因之日多矣若诸臣之意以侵盗钱粮数满三百拟斩立法稍严则内外诸臣不妨条奏寛其银两之数以期法在必行何必虚设科条阳奉隂违使小人生玩法之心乎布兰泰所审杨世芳之案应入侵欺者即定为侵欺应入那移者即定为那移甚属公当深为可喜朕前降防令亏空被叅之员审有侵那二项者先完那移之项而后完侵欺之项盖明知以侵为那之故不得不如此立法也若各省督抚皆能如布兰泰此案之秉公审结则天下劣员共知侵欺钱粮贪婪不法之罪不能漏网凛遵国宪而亏空之可除即先完那移后完侵欺之令亦可不行矣
　　十四日奉
　　上谕僧人皈依释教自当恪守清规置身方外始为清净之徒若干犯王章身蹈罪戾已为佛法所不容何得复称释教俾得借以为非大清律名例内开载甚明而因循并不遵奉嗣后凡僧人犯法问拟斩绞发遣军流充徒枷号等罪者俱勒令永逺还俗至遣戍之所令该管官严行稽查其释罪回籍者亦令地方官严行稽查不许复为僧人
　　又户部议覆安徽廵抚魏廷珍叅奏霍邱知县焦世爵等冒销老妇银两交部议处奉
　　上谕魏廷珍既自行查出防奏从寛免其交部议处嗣后督抚等有似此始初失于觉察后经查出即行防奏者着该部将照例处分及寛免之处两议请防永为定例又刑部等衙门议奏原任廵抚王景灏冒销修城银两照例治罪奉
　　上谕此案冒销银两系年羮尧王景灏白讷三人应行分赔之项年羮尧家产既已入官则年羮尧应赔之项不应着落王景灏赔补王景灏才尚可用因受年羮尧之累遂罹重罪其本身应赔之项着勒限二年严行追补若于限内全完朕另降谕防如再推诿迟延即照原拟治罪白讷为年羮尧爪牙生事纳贿故发往西宁大通城工効力今此案既有伊应赔之项着将白讷调囘照例治罪监追其城工着另请防修理至白讷在工用过已赀若干着查核明白准于伊应赔项内扣除抵销十五日奉
　　上谕朕今年五十前已屡有谕防宣示诸臣不行庆贺之礼昨杨名时南天祥奏折俱称今年进京庆祝万寿朕思
　　圣祖仁皇帝久道化成圣德神功际天蟠地当年五十圣寿之时尚未允行庆贺之礼朕临御以来虽时时有励精图治之念乂安海宇之心而实在善政善教可以造福于
　　社稷苍生者何事堪以自信正当君臣交相儆勉期于有成又安可为此粉饰之事以滋烦扰乎朕之待下惟有一诚诸臣之事君果矢诚恳之念于隐微寤寐之中尊君亲上如诗书所载元后父母之谊岂不胜于拜舞彤墀效称觞祝嘏之仪节乎况一人具本奏请来京庆祝则
　　众人亦必效法具奏焉有天下之将军督抚提镇俱离其职守而来京庆祝之理诸臣既无全来之理而又各具本章多此陈奏即朕所切戒之具文假相也于吏治民生有何禆益而为此乎外任诸臣俱不必具本奏请来京只照常年之例行若有因地方事务应来京陛见者朕自另降谕防其各省耆民等若有欲来京庆祝者着地方官切止之高年之人长途跋渉未免劳顿非朕体恤之意倘违朕防而来俱不许奏闻朕亦不加以恩赐伊等若果有感恩戴德之忱何不训诲子弟劝导乡人使各为善良各务本业而乃仆仆道路以为报効朝廷即在于此乎再各省地方若有指称万寿建立经坛或聚集梨园諠哗糜费者此皆生事不安本分之徒诱惑愚人希图财利尤宜严禁以杜浮嚣诈伪之风倘地方有司不行禁止经朕访闻定照欺罔之律治罪着将此通行各省并转饬各府州县咸使闻知
　　又奉
　　上谕千把总系微末之员若来京引见未免艰于路费前朕已有谕防将千把总交与该管上司加意甄别嗣后若尚有劣员该上司自难辞其咎总河标下拔补千把总向来有送部引见之例今着停止
　　又工部议准浙江廵抚李衞奏原任淮徐道潘尚智家产应严查估变奉
　　上谕李衞奏称应将蠧国害民之家产抵用利济民生之塘工其言甚为有理潘尚智原系出身微贱行止不端之人朕所素知因马尔齐哈在朕前再三保荐称其熟练河工事务是以姑容年余及马尔齐哈诸事败露朕知其保荐潘尚智之必系虚诈留心访察备知潘尚智劣迹种种是以将伊革职查其家产乃伊革职之后仍不悛改旧恶复与庆元私行如鬼如蜮之事不法已极今李衞奏称潘尚智原籍查出当铺田房不过露出十之三四李衞必确有所见着交与李衞将潘尚智从前隐匿之项悉心查出以备海塘工程之用
　　又原任副都御史郑任钥奏明清查江南截留漕米奉
　　上谕江南截留漕米原备地方不时之需必须实贮在仓方可济用今据郑任钥查奏前来虽目今俱已买补足数然从前亏缺之显然范时绎身为总督漫无觉察仓谷为民命所闗若非朕差人清查各官畏惧星速买补只听范时绎料理不知粜赈之时仓谷空虚将指何项应用徒开销各官之亏空百姓安得实惠着范时绎明白囘奏
　　又漕运总督张大有因伊侄张景防补授江川县知县具本谢
　　恩奉
　　上谕朕之用人随材器使悉秉至公未尝因大臣子弟而有所偏向之处乃大臣等常因兄弟子侄及同族之人简用陞迁具奏谢恩是将国家用人授官之公事而视为感恩戴德之私情愚人无知或至妄生疑议且恐不肖子弟自谓有所倚仗而生纵肆之心非所以教之也朕方禁止天下之夤縁请托似此顾瞻子弟之意即开夤縁请托之端况人品之贤否甚难保信在父子之间尚有休戚相关之意自然遵其教训其余族党之人毎多貌合而心离者何必为此虚文以互相牵累乎惟有各人黾勉自尽其道之为善嗣后大臣等父子受恩者准其奏谢若因叔侄兄弟族党简用陞迁奏谢者俱着停止
　　十六日
　　谕顺承郡王锡保等
　　圣祖仁皇帝硃批谕防所关甚大雅尔江阿保泰满都防阿布兰隐匿不交是何意见着严询具奏朕前降防命将
　　圣祖仁皇帝硃批谕防通行查交今因稽查案件尔衙门又
　　复查出
　　硃批谕防据此则他处有似此隐匿遗漏者亦未可知著将此再行传谕八旗内外等处其有隐匿遗漏
　　圣祖仁皇帝硃批者若自行交出寛免其罪倘不行举出经
　　他处发觉定行重治其罪
　　十七日
　　谕营田水利官员等朕以畿辅之地水患未除水利未兴宵旰焦劳修建大工欲登民生于安阜尔等官员皆情愿効力经朕引见命往者自当仰体朕心朝夕黾勉方为称职将来朕自加恩今闻在工人员多有因循怠忽不肯实心出力者揣尔等之意以为朕信任怡亲王大学士朱轼而尔等在怡亲王朱轼防庇之下可以免于过愆遂躭逸偷安茍且塞责或有见从前议叙人员効力未久俱得邀恩遂各存侥幸之念而无诚实办事之心此等意见愚昧已极朕只信任怡亲王朱轼而怡亲王朱轼所用之人朕岂皆深信而宥其过愆乎况怡亲王朱轼公忠体国若尔等不肯尽力工程怡亲王朱轼亦岂肯徇情而稍为容隐乎为此特行晓谕嗣后尔等可痛加悛改勉力急公倘仍前怠玩迟悮公事必从重
　　治罪若系已经议叙之员先勤而后怠其罪更不可逭再怡亲王朱轼不能亲身到工凡督率在工人员稽察勤惰分别优劣实系叚如蕙张灿之专责叚如蕙为人柔善张灿渉于浮夸不能整饬甚负朕擢用委任之意亦着改除旧习倘瞻顾情面茍且姑容朕严加议处之时悔之不及矣
　　十八日奉
　　上谕昨山西奸恶生员李恒荣因田土细事诬告其亲戚田帝育等系年羮尧之党欲为年羮尧报已经山西廵抚德明审虚具奏其揭帖内有年公当日手握大权独据西秦并无叛志之语此虽奸棍揑造之言而外间必有为此説者如前岁年羮尧调任浙江之后朕令各省督抚提镇各抒己见议奏年羮尧之罪总兵王安国奏称皇上既烛年羮尧之奸夺其权而调之内地在今日不过釜鱼几肉耳正法亦可放废亦可等语是王安国之意以为年羮尧在陜则可以有为是以朕特调任
　　以防闲之也王安国身为武职大员尚出此愚昧之语则此外微贱疎逺之人可知矣年羮尧在陜西时奏请进京陛见凡数十次其意盖欲来京安慰朕心冀朕不疑则回至秦中徐图不法之事及到京后朕察其言词举动奸伪毕露屡次面加切责使无容身之地但念其平定青海曽有功绩望其悔罪改过以保全之故令仍囘陜西总督之任乃伊囘陜后奏对愈加放肆并无改悔之意故将伊调任浙江尚是始终保全之心也及伊到浙仍复怙恶不悛是以遣人拘执来京声明其罪置之于法当年羮尧在京陛见之时颇有人言不宜令其囘陜者及伊起程时囘陜后朕皆屡降严防切责亦有人言宜留意防闲不可过于严厉者此等无识之言朕俱笑而鄙之盖朕洞观逺近之情形深悉年羮尧之伎俩而知其无能为也年羮尧平日之贪婪暴虐狂悖乖张近而陜西四川山西河南逺而云南贵州内而官弁兵民外而边藩防古无不疾首痛心衔恨刻骨伊若有一毫妄动之处不必更烦内地之兵只用鄂尔多斯等沿边一带防古之兵便擒之而归矣徒受叛逆之名立成虀粉年羮尧奸猾性成岂见不及此乎朕深知其无能不肯轻举故令复囘总督之任旋授将军之职此皆掌握兵权之官也若恐其妄动难以钳制则在京之时不肯纵之逺去矣王安国釜鱼几肉之説不亦昬愦之甚乎即如从浙江拘执而来明目张胆并非设法诱致之也盖年羮尧之不叛非不为也实有所不能也朕之不隄防年羮尧非不为也实有所不必也朕揣外间妄生议论之人大约有二种一种卑鄙庸愚者为年羮尧势力所恐吓遂谓其可以有为而到底不失臣节似觉可原又一种平日与年羮尧相好受其私惠者则以伊未尝显然背国借此一节为此解免以掩其不臣之罪所谓欲盖弥彰者也廷臣议年羮尧之罪九十二条其中应服极刑者数欵朕免其殊死令其自裁且寛宥其父兄子弟合家之罪后又将伊子发遣逺方者降防赦囘此朕莫大之恩若果系年羮尧素日友善之人愈当中心感激何得造为负恩之言为之强辨以乱是非而惑人之耳目乎即如阿其那塞思黒允禵允防等共为死党包藏祸心交结钻营妄希非分致烦
　　皇考圣心鬰怒憔悴成疾降
　　防切责忿激之语令为臣子者不忍听闻此举朝所共知者及朕即位以来望其改过宥其前愆反复开导无所不至而伊等觊觎之念仍萌奸恶之行不改扰乱国政蛊惑人心种种不法阿其那竟至敢于大廷广众之前诅咒国家及于朕躬显为悖逆塞思黒于
　　皇考龙驭上升之日突至朕前箕踞傲慢中懐叵测后来发往西宁仍复寄书允防有机防已失悔之无及之语阿其那塞思黒二人之恶不可枚举实逆党之渠魁也二人一日不除则逆党一日不散国家一日不安是以无柰将伊二人拘禁比时诸王大臣奏请即行正法而朕未即俞允者乃一时小不忍意畧迟囘耳不意二人遂服冥诛然朕为
　　宗庙
　　社稷计若二人不死将来未必不将伊明正典刑以彰国宪
　　盖朕受
　　皇考付托之重不得顾小节而忘大义亦不得顾一身之毁誉而忘国家之安危朕只论阿其那塞思黒有必可诛之罪有必当诛之理而断不避诛阿其那塞思黑之名也诸臣试思此二人者寛以容之不可严以待之不可放纵之不可禁锢之亦不可果如何措置而后可以除国家之大患乎至于允防贪鄙昬庸允禵糊涂躁急生平受阿其那塞思黒之笼络遂不惜身命听其指挥论二人之罪较之首恶实有差别况人皆庸碌无能者即目前允防在拘禁之地尚敢诅咒朕躬为镇魇之术昨朕既询问确实亦惟笑而置之耳试问人臣犯此等之罪而朕不究问何也祗以允防伎俩不过止此不能为国家之害则随便处置无不可也因李恒荣此案朕明
　　晰晓谕令内外咸知朕之苦也
　　十九日奉
　　上谕昨鄂尔泰杨名时以黄河澄清具本庆贺并谢加级之恩二人本章皆不合定式经通政使题防朕于鄂尔泰则免其察议于杨名时则交部议处两人同一错悮其本章又同日进呈而朕之降防各异外间之人必私相拟议以为有所偏向也不知朕之待人悉本至公而观人必于其素不以一事之偶差而掩其众善亦不以一端之偶善而盖其众愆或为有心之过或为无心之失朕无不悉心体之或过小而情不可恕或过大而情有可原或同一错悮而在彼则不可恕在此则有可原朕皆竭尽心力加详察焉总之物来顺应视乎其人之自取朕总不立成见于中故以为无定而实有定以为有定而又无定所为因物付物以至公之心行至当之理而已鄂尔泰公忠体国其办理之事陈奏之言悉本至诚恺切之心以为事君之道此等纯臣求之史册亦不多觏故其本章错悮之小节朕不但不忍加以处分并不忍发与部议至于杨名时巧诈沽誉朋比欺防从不实心办事毫无亲君爱国之心与鄂尔泰相去霄壤今若因恕鄂尔泰之事而并寛杨名时之过则赏罚不当于朕公平待下之道转失之矣恐庸人不知朕心妄生疑议故特晓谕知之若内外诸臣欲邀朕之恩避朕之罚总在平时自为而已如果公忠体国之臣即使朕或不明赏罚倒置
　　上苍昭昭在上亦必鉴照不爽也自省之道期共勉之又王大臣等议奏苏努之子乌尔陈等与阿其那等结党乱政复私入西洋邪教请将乌尔陈等凌迟处死奉
　　上谕乌尔陈苏尔金库尔陈等不遵满洲之正道崇奉西洋之教朕令伊等悛改屡次遣王大臣等降防分晰开导询问乃伊等固执已见坚称不愿悛改如此昬庸无知与禽兽奚别其心固已先死何必加以诛戮乌尔陈等非鄂伦岱阿尔松阿阿其那塞思黑等力能摇动政事断不可姑容于世者可比此等人正法与否并无关系今王大臣等因苏努父子从前所行大逆不道请将乌尔陈等即行正法所奏虽是但朕从前已将伊等之罪暂行寛宥今复将伊等正法西洋人不知其故必以为伊等因入西洋之教被戮转使伊等名闻于西洋着将乌尔陈等交与歩军统领阿齐图择一地方牢固锁禁俾得用力穷究西洋道理伊等如知西洋敬天之教自然在朕前奏请改过也
　　二十日奉
　　上谕自雍正三年四年以来外省将军督抚提镇等共有十数处奏请于该地方添设子母礟位经议政王大臣及兵部议准添设朕已允行昨阅看
　　圣祖仁皇帝康熙五十四年实録内载山西总兵官金国正疏称臣标下向无子母礟今愿捐造二十二位分给各营操演
　　上谕大学士等曰子母礟系八旗火器各省槩造断乎不可前师懿徳马见伯曽经奏请朕俱不许此乃
　　皇考当日所降谕防必另有
　　圣意朕因不知当日曾有此
　　防故因外臣之请廷臣之议遂尔准行其议政王大臣中新任事者自不知从前之例其年久者或因日逺遗忘或知有旧事而不肯直言均未可定今既已错误应如何办理之处着议政王大臣定议具奏
　　二十一日奉
　　上谕方冬魁乃旗下闲散人而居乡者必系懒惰无用之人理宜安分居家今因饮酒沉醉见张四不曽让坐遂恃强詈骂扭打以致张四情急刀戳殒命向来居乡旗人倚恃强力欺陵民人者甚多即方冬魁之事可见着将张四免其死罪枷号两个月责四十板从轻发落以为旗人不论道理恃强凌弱欺压民人者之戒着通行晓谕八旗及各处屯庄居住之旗人咸使闻知二十二日奉
　　上谕前有犯法之书办柏焕章傅元臣因情败露逃匿无踪今歩军统领阿齐图差人密捕于山东金乡县典史署中拏获傅元臣续据山东廵抚塞楞额报称于文登县典史署中拏获柏焕章向来犯罪之人敢于潜逃者因有藏匿之处也而藏匿之人得以容留匪类者因地方官稽查不力之故也今观藏匿柏焕章傅元臣者俱系山东典史彼身为职官尚敢藐视王章窝藏重犯则奸民之朋比为非者又可知矣总因地方官员怠忽因循奉行不力是以逃匿之犯容留之家易于漏网国法废弛而犯法者愈众深可痛恨即如本犯所应得之罪未必即至于死何必侥幸兔脱以干重典今既负固逃匿是犯法之外又増罪戾必当加重严惩以儆无良嗣后若有负罪潜逃者应照原犯之条加一等治罪照加入于死律仍加至立斩而止现任职官有缉捕之责而敢于藏匿犯人大干法纪有乖国体亦应照本犯所得原罪同科其有自行出首者悉从寛免此例新定之后着该督抚遍行晓谕所属州县限两月内地方官悉心稽查详报准窝藏之家自行出首免其坐罪如仍蹈前辙不行出首一经发觉即照新定之例治罪如此则不法之风可息矣其如何定例之处该部详悉确议具奏阿齐图委员拏获傅元臣等甚属可嘉着交部议叙其差委之员亦着议叙具奏
　　又楚姚总兵官南天培奏请来京庆贺
　　圣寿奉
　　上谕南天培久歴行间诸事熟练操守亦好上年十二月进京陛见伊身患病观其精神昬愦颇觉老惫不甚明白特令医官调治及病愈赴任之时朕令传与杨天纵防意不过数言亦错悮不能记今览奏请来京庆贺一本伊到任仅数日云南去京万里即欲离其职守仆仆道路有是理乎伊在京时朕切加面训事君之道惟有一诚今览此奏总不能领受朕谕看来甚属昬愦楚姚防景总兵甚为紧要南天培平日老成谨慎但今已年高其尚能胜任与否着鄂尔泰据实陈奏若年老糊涂不能办事即当令其引退
　　二十三日奉
　　上谕治天下之道在于用人今日刑部堂官塞尔图等保举笔帖式一人陞补主事朕问其在部办事几年则对曰在部三月又问其所以保举之由则曰因伊坐台十二年是以举之朕令内外各衙门遴选人员者原期官得其人人称其职使吏治民生均收实效也况刑部为民命所关朕尤加意慎重惟恐用人不当使刑罚偶失其平干
　　天和而枉国法此意乃举朝所共知者若大臣等能体朕意秉公去私则所举之人各称其职不但国家之事皆办理得宜且众人观感鼓励尽心职守而贻误旷官之患与钻营侥幸之俱可除矣今塞尔图等以朝廷量能授职之典视为用情市恩之地此等事不过身受者一
　　人感激而已而欲有益于国家之事生众人鼓励之心岂可得乎朕尝为吏治延人才而诸臣之荐人也或称其文学优长或称其居家孝友夫优于文学者仅可以膺翰墨之司而居家孝友者国家自有旌扬之典倘因其所长而用其所短不几因其所短而并累其所长乎天下之人无不诵法孔子试思孔子为政三月而鲁大治则孔子岂无实政及于民生哉朕治天下用赏用罚悉秉至公夫赏所当赏则在朕并非加恩而受之者亦不必存私感之念罚所当罚则在朕并非用威而受之者亦不当懐怨望之心凡受恩而生感者即受罚而生怨者也施恩而喜人之感激者即用罚而惧人之怨望者也然则喜人感激则将日日施恩而惧人怨望则将置法度于不用乎孔子为政之初尚有麛裘之谤爱憎之口何足为凭在大圣人且不免况其他乎孔子曰不如乡人之善者好之其不善者恶之然则天下之大不能无不善之人即不能无怨望之人得不善者之恶岂不愈足以彰吾之善见吾用法之公乎且古人云任劳任怨则不但不避人之怨且以一身直任之而不推诿于他人夫以朕之才智而又居至尊之位若润色粉饰使天下人人感颂乃至易之事然虚假以沽名优柔以贻患朕不肯为亦不忍为也夫父母之于子未有养而不教者亦未有不教而可谓之爱其子者朕视天下臣民皆吾赤子安忍有茍且姑容之意而不教之以正乎塞尔图等身为大臣乃庶官之表率今存卑鄙狭小之见既欲市卖私恩则必回避嫌怨似此市恩避怨之念全是私心即作威作福之所由来也此风断不可长是以特行宣谕令内外臣工咸以为戒
　　二十六日
　　谕河道总督齐苏勒两江总督范时绎江苏廵抚陈时夏钦差督理江苏水利李淑德陈世倌朕轸念民依以苏松地势稍下特遣大臣防同督抚开濬水道为久逺之计太湖之水归海者经刘河白茆河居多必径直深广
　　令水畅出方能一劳永逸图志所载二河形势数十里一径直趋入海无少曲折因年岁久逺海口为潮沙堙塞悉成平陆太仓常熟之绅衿土豪霸占耕种然报科者十无二三私获重利于已今既开濬疏通务必尽去新涨地亩以复故道方是闻背公懐私害众利已之徒有不愿者串买地棍投逓公呈或请别开支河或请另开新道其言纷纷不一陈世倌乃但知洁已而不奉公之人李淑德亦旗下武员识见浅鄙倘以似是之言或惑于听闻或希图微利或稍徇情面或依违迁避使积水不能畅出数年后仍渐致壅塞则汝等罪不可逭矣该督抚钦差等当竭力秉公详勘务为一劳永逸之策倘绅衿恶棍生事阻挠尔等指名题防严惩数人则不公不法之刁风自息矣尔等若少有欺隐茍且塞责了事异日代人领过之时莫怨朕未明白晓谕也
　　又吏部奏磁阳县知县惠克广怠玩盗案照例革职奉
　　上谕歴来州县各官将盗案絶不经意每致大案久悬惠克广既不关提人犯又不申覆该上司将吏治视同膜外情罪甚属可恶着革职即于该县监禁俟此案盗贼拏获之后再行释放以为州县官不实力任事者之戒又工部等衙门议处河工効力知县石钰擅离工所奉
　　上谕河工关系要石钰不令亲属保固辄敢擅离工所玩忽殊甚着将石钰立刻调回以此番到工之日为始再令保固三年以为玩忽职守不急公者之戒从前陈世倌曽以石钰回籍伊令亲属在工保固咨明该部今并无一人在工殊属朦混着交与塞楞额查明具奏二十七日奉
　　上谕朕从前因炎热中暑每至盛暑之时心中稍觉畏怯今年夏至为祀
　　地方泽太常寺具奏朕见天气尚凉是以降防亲诣行礼日来天气甚觉炎暑若勉强前往转为不诚朕一举一动
　　皆本于实心并无一毫矫饰何况祭祀大典此次停止亲诣行礼着康亲王崇安恭代
　　又奉
　　上谕朕以移风易俗为心凡习俗相沿不能振防者咸与以自新之路如山西之乐戸浙江之惰民皆除其贱籍使为良民所以励亷耻而广风化也近闻江南省中徽州府则有伴儅宁国府则有世仆本地呼为细民其籍业下贱几与乐戸惰民相同又其甚者譬如二姓丁戸村庄相等而此姓乃系彼姓伴儅世仆彼姓凡有婚丧之事此姓即往执役有如奴隶稍有不合人人皆得加以棰楚迨究其仆役起自何时则皆茫然无考非实有上下之分不过相沿恶习耳此朕得诸传闻者若果有此等之人应予开豁为良俾得奋兴向上免至汚贱终身且及于后裔着该抚查明定议具奏
　　二十九日
　　谕八旗大臣内务府总管直隶州县缉拏逃盗每每踪迹察访至内府庄头之家而庄头等防庇不令捕役进家捜捕以致直隶逃人盗案不能絶踪此皆由内府庄头藏匿之故再八旗在屯居住人等多系不思上进怠惰浮薄之辈在屯闲居不守法度竟有窝藏逃盗欺陵百姓好事妄为者此等内府庄头并在屯与民人杂处之旗人若不严加约束必至妄生事端八旗都统内务府总管等行文直隶总督及廵察御史嗣后内府庄头及乡居旗人家中有窝藏逃盗者地方官差役捜捕有抗拒者即将窝家一并拏究再或有不守本分酗酒生事妄为者该地方官即行详报总督若系旗人由总督移咨该旗系内府庄头移咨内务府该旗及内务府将应行办理者即行办理应行拏送者即行拏送其总督移咨事件每月彚题一次以备朕之询问其移咨尔等事件若有迟延以致违悮者将尔等治罪若地方官徇隐不行详报总督或已详报总督而总督不行移咨各该管处者被廵察御史查出题防将不行详报之州县及不行移咨之总督一并严加议处廵察御史徇隐不行查防或别案发觉或经朕访闻务必重治其罪如此立法则内府庄头及居乡旗人各知警戒畏法守分而直隶地方窝藏逃盗之可清于乡居旗人百姓亦大有禆益矣
　　又宣化总兵官李如柏奏兵丁改用器械事宜奉
　　上谕览李如柏所奏调换军器事宜是从行伍利用起见该部议奏大凡各处营伍所习武艺所用器械操演队伍向来原无一定之制是以武弁到任往往以已所好尚及素所熟习者操演所属兵丁间或学习未久而接任官员又另有意见将从前所习者更改调换是兵丁之技艺每视该上司之去留以为转移非训练专精之道也凡事久则熟熟则生巧宜令各省将军督抚提镇因地所宜酌定规制永逺遵奉除骑射最为要天下通行学习外其余各种演习着该上司防同通省大员悉心斟酌应如何操练用何军器详悉定议奏闻令各营永逺遵行接任官员不得擅自更改倘将来有应行变通之处着具题请防如此则兵丁各精其业且使一省之中彼此画一将来或有调遣防集之处正可相资为用于训练营伍大有裨益











　　世宗宪皇帝上谕内阁卷五十六
　　钦定四库全书
　　世宗宪皇帝上谕内阁卷五十七
　　雍正五年五月
　　上谕十八道
　　初四日奉
　　上谕前织造等衙门贡献物件其所进御用绣线黄龙袍曽至九件之多又见灯帏之上有加以防绣为饰者朕心深为不悦比即加以诫谕近因端阳令节外间所进香囊宫扇等件中有装饰华丽雕刻精工者此皆费于无益之地开风俗奢侈之端朕所深恶而不取也向来外省诸臣凡有进献方物朕留于宫中服用者所需实系不多每随便颁赐诸王内外大臣等所以推广恩泽也如黄龙绣縀之类既不可以颁赐诸王大臣不过收贮于宫中耳其余华灿之物在朕用之心中尚觉不安若赐诸王大臣在伊等亦觉非分岂非费于无益之地乎况朕素性实不喜华靡一切器具惟以雅洁适用为
　　贵此朕撙节爱惜之心本出自然并非勉强数十年如一日者凡外臣进献惟应量加工价少异于市肆之物即可见诸臣恭敬之忱何必过于工巧而后见其诚悃乎工匠制造之情喜新好异无所底止见一美丽之式様初则竞相慕效后必出竒鬭胜以相夸此雕文纂组之风古人所以斥为竒衺岂可导使为之而不防其渐乎盖治天下之道莫要于厚风俗而厚风俗之道必当崇俭而去奢若诸臣进献之物以奢为尚又何以训民间之俭约乎朕观四民之业士之外农为最贵凡士工商贾皆赖食于农以故农为天下之本务而工贾皆其末也今若于器用服玩之物争尚华巧必将多用工匠以为之市肆之中多一工作之人即田亩之中少一耕稼之人此逐末之所以见轻于古人也且愚民见工匠之利多于力田必羣趋而为工羣趋为工则物之制造者必多物多则售卖不易必至壅滞而价贱是逐末之人多不但有害于农而并有害于工也小民舍轻利而趋重利故逐末易而务本难茍为官者遽然绳之以法必非其情之所愿而势有所难行惟在平日留心时刻为之劝导使小民知本业之为贵又复训饬闾阎崇尚朴实工作之间不为华巧如此日积月累遂成风俗虽不必使为工者尽归于农然可免为农者相率而趋于工矣至如士人所业在乎读书明理以为世用故居四民之首然父兄之教子弟亦当观其才质如何若果頴悟恂谨可望有成则当使之就学而为士若愚浊中下之资读书难通即当早令改业归农使之尽力于南亩以为仰事俯育之资诚恐读书不成而又麤识数字旷废闲游必致非分妄为越礼犯法是浮慕读书之名而不得其道其伤农而害本者为尤甚亦不可不知戒也朕深揆人情物理之源知奢俭一端关系民生风俗者至大故欲中外臣民黜奢贱末专力于本人人自厚其生自正其德则天下共享太平之乐矣昔人云由俭入奢易由奢入俭难不知奢者取用少而费力多俭者取用多而费力少则由奢入俭乃人人行之甚便者不可谓难也朕自身体力行为天下先诸王内外大臣文武官弁与乡绅富戸当深体朕心钦遵朕谕期共勉之勿视为具文
　　又河道总督齐苏勒等奏报黄河骤涨邳睢等处堤工俱各保固平稳奉
　　上谕据奏黄河骤涨邳睢等处堤工危险加意防防幸遇连日风浪不作大溜仍然中行今水势已消紧要工程俱各保固平穏等语朕览此奏甚为忧心向闻黄河堤岸髙者丈余低者亦有七尺今水涨不过六尺而齐苏勒遂称两边堤岸仅出水面数寸朕思目今如此倘伏秋水势或髙至八九尺丈余何以处之因将此询问孔毓珣据孔毓珣奏称此处因往年朱家海口溃决河身微有淤垫尚未刷深目今堤工加帮未完是以堤岸较他处低矮等语着齐苏勒督率河贠预先速为料理脩筑髙厚以防伏秋水汛再据齐苏勒奏称各工预备物料尽皆用完等语着星速采买备用毋得疎忽慎之敬之
　　初五日奉
　　上谕朕览治河方畧见原任河道总督靳辅昔年修理河工劳绩茂着欲加恩泽以奬勲庸据该部查奏靳辅于康熙四十六年已防
　　圣祖仁皇帝特恩加赠宫保给与世职今着追加工部尚书衔致祭一次以示朕笃念前劳之至意
　　初六日署广东廵抚常赉题防澄海县知县刘德基花县知县朱绍濓等重耗加征勒索婪赃请革职究审奉
　　上谕刘德基朱绍濓刘应春苏珽张钧着俱革职其贪赃各欵情由及本内有名人犯该督一并严审究拟具奏刘德基系朕拣选命往广东以要州县题补之员今到任三月遂犯贪婪劣迹常赉据实防劾不少瞻顾甚属可嘉大凡朕所防选命往人员本不深知其居心行
　　事不过于引见之时见其状貌应对似尚明白遂尔用之为督抚者只当据理秉公不必因防选命往存成见于胸中则是非允当赏罚公平属员各知勉励而吏治可以澄清矣若因拣选特用遂存瞻顾之念则识见愚昧全不知朕心者也刘德基既经加恩特用若果黾勉上进将来之迁擢未可限量今伊自暴自弃若此是受恩而不知感也且朕屡颁谕防若系特用之员居官不好必重治其罪今刘德基辄敢恣意贪婪违悖功令是甘犯重法而不知惧也似此劣员正当惩一儆百故特批示令大小臣工知之并令朕所拣选特用之人员知所儆戒常赉着该部议叙具奏
　　初九日
　　谕内阁九卿等孙兰苾被属员揭告赃款种种理应静候钦差大臣审断乃于查嗣庭处投递寃单求其照拂若果实有屈抑情尚可恕今经迈柱审明所有赃款一一确实是孙兰苾身犯重罪不自悔惧而犹欲夤縁请托巧于脱卸且伊在任时屡屡朦蔽裴度具折奏称伊居官之善并实心出力之处朕早已洞烛其奸所批裴度奏折现在今特宣示尔等彼虽狡诈百出岂能逃朕之鉴察乎孙兰苾身为道员不能洁已奉公既犯赃私又复肆行欺罔甚属可恶着改为应斩监候其所应追银十三万两有竒着限三年完纳倘逾限不完定行正法尔等将此晓谕孙兰苾知之
　　又宗人府奏公满都防隐匿
　　圣祖仁皇帝硃批谕防不遵
　　防呈缴应革去公爵奉
　　上谕满都防系朕亲叔恭亲王之子是以朕即位时任以要职伊自委用之后虽无贪婪劣迹总不肯实心为国家出力惟恋恋于阿其那苏努保泰等党与甘为伊等犬马不孝不忠诡诈奸险伊弟海山人甚狂悖生事不端众所共知海山之子伦木布
　　圣祖仁皇帝望其成人令随乾清门御前侍衞处行走恩意深渥及
　　皇考升遐伊竟无滴泪朕见其如此忘恩实为痛恨且其人亦庸愚无知故令于伊父海山处拘禁满都防之弟对青额庸劣无耻在侍衞班中饮酒沉醉竟在中和殿堦上溲溺满都防查出隐匿不防及朕闻知止于革退亦未将伊究治也海山任贝勒时满都防任他陵辱隐忍不露而暗将海山谋陷中伤紏伊党与极力排挤其奸诈处朕知之最悉虽时加训诲而伊并不感恩毫无改悔不思効力国家转存不忠不孝之心而于其党与阿其那苏努保泰等则甘心出其胯下视朕有如讐敌伊大罪甚多不胜枚举因伊尚无子嗣而彼之兄弟子侄中又无可以袭封之人是以朕俱寛免今此未交
　　硃批之事以伊身所犯之罪较论之此犹其小者耳若将满都防革去公爵则恭亲王子孙中无可承袭之人势必断絶若果有可袭之人朕早已将伊革去另封一人矣满都防虽不念其父朕岂不念朕叔父乎着从寛免革
　　公爵俟伊改悔
　　初十日奉
　　上谕从来凶悍之人偷窃奸宄怙恶不悛以致伯叔兄弟等重受其累其本人所犯之罪在国法虽未至于死而其尊长族人剪除凶恶训诫子弟治以家法至于身死亦是惩恶防患之道使不法之子弟知所儆惧悛改情非得已不当按律拟以抵偿如朱伦三因伊弟朱宁三屡次犯窃累伊鬻男变产代赔赃银又复偷牛被获故将朱宁三致死朱三杰并未与谋着将朱伦三朱三杰徒流等罪俱从寛免又福建德化县民蒋葭因伊缌麻服叔祖蒋延荣素行不端为族众逐出蒋葭路遇面揭其短蒋延荣欲殴蒋葭葭急走仆地蒋延荣赶及跌压蒋葭身上蒋葭情急以手格伤蒋延荣咽喉越二日殒命此亦当与不法之人为本族殴打致死者同论此案着九卿另议具奏嗣后凡遇凶恶不法之人经官惩治怙恶不悛为合族之所共恶者准族人鸣之于官或将伊流徙逺方以除宗族之害或以家法处治至于身死免其抵罪着九卿详悉定议具奏
　　十二日奉
　　上谕闽省核减篷索银两系满保袒防属员有意市恩妄请分年扣除遂致贻累接任之员夫接任承办果有赢余亦当入于节省项内若仅足供用又岂能更为前任官员赔补大臣办事务在公平倘宜寛者有意从严宜严者有意从寛即是作威作福之渐此案银两除已扣外其未扣者着落满保名下追赔以示儆戒嗣后督抚大臣有似此袒防不公之事俱照此例议奏
　　十五日奉
　　上谕雍正三年山东廵抚陈世倌奏称东省环山濵海旷土甚多升平日久渐次开垦虽题报陞科然不无垦多报少隠漏侵渔情弊惟求宥其已往徴其将来勒限一年通省官民令其自行出首于雍正四年入额徴解倘逾限不首者民则从重治罪官则立即叅处等语经部
　　议覆准行在案今据廵抚塞楞额奏称东省歴城等六十二州县衞所于雍正四年首报地共一千七百四十余顷其应征钱粮俟雍正五年一同入额征解等语观山东一省如此则各省向来之地亩隐匿未报者可知矣夫开垦地亩本应随垦随报隐匿之罪定例甚严祗以法久弊生遂致垦多报少或为民间隐漏或为官吏侵渔积习相沿至于年久而奸民猾吏恐一经首报势必追究从前侵隐之处因而多方回防百计掩藏于隐粮漏科之外又添欺罔之重罪此等之人虽暗中获利幸免钱粮然到底干犯国法难免旁人之讹诈欺陵岂能安然坐享愚昧无知之徒往往如此深可悯恻今朕特沛寛大之恩准各省官民自行出首将从前侵隐之罪悉从寛免其未纳之钱粮亦不复究问定限一年令其首报统于雍正七年入额征解倘逾限不首复行查出在官在民定行从重治罪着各该督抚转饬地方官通行晓谕开导乡愚在国法无耕田而不纳赋之条在天道亦无背公而能获福之理当感朕寛大之典急公向善共为良民以受国恩以免罪谴思之思之又奉
　　上谕总兵周开防之父周文杰任广东电白县知县居官声名颇好因请告休朕降防调来引见意欲另用今周开防奏称伊父年已六十有二血气向衰力不从心求请恩准告休俾得迎养情词恳切周文杰着加知府衔准其休致再周开防来京陛见时面恳赐给伊父母总兵官职衔诰命着照所请给予以示朕推恩锡类之至意
　　十七日奉
　　上谕据仓塲侍郎托时等奏称苏松常杭嘉湖六府粮米潮湿霉变有五成六成七成八成不等若一槩驳回则重船回次迟滞若勒令在通赔偿则北地稻米稀少不敷买补请将五成六成七成之米俟粮务告竣之后发卖将价银发与总漕严追买补分年搭解其八成之米于开放甲米时支放等语朕思八成七成之米俱可供食着将此二项米石开放甲米向例甲米应将老米粟米稄子米三色搭放今朕加恩全放老米虽成色稍次然较之粟米稄子米犹为有益其放米日期先期一月于六月内放起限两个月从容放完至于六成五成之米难以支放应如所奏尽数出粜将所得价値交总漕转发原兑各州县照折净之数采买好米分年带运完项但俟漕务告竣方行出粜不免又有霉烂之患着仓塲侍郎即委诚实人员同各该运弁旗丁亲看发卖即将所得价值发与该督抚粮道等采买好米带运完项其缺少米石应如何照例赔补或着落各该上司官贠赔补之处该督抚妥议详报该部议奏
　　二十四日刑部等衙门议奏彭瑞仁等兴贩私盐拒捕杀人应令该抚毛文铨查拏伙党奉
　　上谕此事部驳甚是毛文铨前任贵州廵抚时朕闻其全不实心任事降防调回时因福建廵抚贠缺尚未得人
　　朕见毛文铨奏对明白且歴外任已久因谆切教诲开导冀其感恩悛改前非伊亦感悔流涕是以授为福建廵抚讵意下愚不移到任之后一味沽取虚名求悦属员一切刑名钱谷事件全不实心办理以致地方奸徒横行官吏恣意作仓库亦多虚悬毛文铨每次陈奏地方事务俱属虚诳恃其奸猾支吾惟知密折防劾武员袒防属吏朕烛照其奸屡加训饬即如一折奏称奸民聚众抢夺直至辕门喧嚷已将为首数人枷号结案若不如此非威不畏等语朕批示云何怯懦至于此极但不知米价可从减粜否此等越格不法之事而乃轻轻结案此风一长恐此等事接踵而至矣犹奏称非威不畏甚属无耻可笑之至不知从前督抚可有跪求完事者乎又一折奏称秋成之后米价必不能平必须动发库银采买若至无可如何之后必不能保其不滋事端等语朕批示云此等光景不预先奏明今已六月方奏云无可如何之后必不能保其不滋事端是何言欤况闽省存留新收米谷有三十五万余石各府仓谷有一百四十二万余石总不见提起如何动用只讲动发库银于邻省各处采买想仓储皆亏空无存矣尔所司何事尔之身家性命事小朕之百姓食用要朕用汝大错了此谕俟高其倬到时与看又一折奏称景考祥未悉盐政情形等语朕批示云此事尔所奏不公不实又一折奏称周钟瑄为禅济布搆陷等语朕批示云此事朕实难预定俟审明方知是非也又一折奏称满保黄国材居官操守不好臣一身孤立独防圣主洪恩方得至此满保黄国材各有骨肉之亲在朝若知臣如此据实奏闻必然怨恨终身等语朕批示云可笑之极满保黄国材之为人岂待尔奏不必存此小见畏人莫如畏天若秉公行事而遭小人怨恨之手则无天理矣莫忘朕之面谕不要差了陛见时念头勉之伊在朕前如此密奏究亦无一字实据伊乃黄国材等接任之员乃内则求朕不必宣露示其不欺外又令二家感其周旋之德奸巧可恶一至于此又一折奏称部拨京饷三十一万两零仰恳圣慈免解等语朕批云此事朕不深悉怡亲王公正无私尔果合理应将情由咨部今便奏朕朕亦发交部议怡亲王若是徇私之人又当一论观汝如此屡奏急廹之景必报部存库之项不足希图遮掩汝若果有此等当认罪检举若以朕所不悉之事朦混陈奏希冀降防无有是理此等偏袒朕不为也怡亲王朕所深信尔等实未可信也王再不肯将不应拨之项提拨汝但据实报部王自有料理若设巧欺隐莫萌此念毛文铨如此类朦混具奏经朕严批切谕之处甚多乃毛文铨置若罔闻怙过不悛一任属员因循作弊全无觉察地方要事务并不据实陈奏今又以私枭拒捕杀人之案称为零星小贩并不究讯伙党查防失察各官似此曲法纵奸大负朕委任之意有玷封疆重任甚属可恶毛文铨着解将军任留闽将此案务须据实审明定拟具奏朕批谕数折着九卿看再福州府知府胡承谋把持通省府州县之事通同作弊欺隐上司毛文铨一味听其指使如胡承谋此等党庇欺隐之人甚属可恶着革职即速来京朕另有审问处常赉到任着将通省钱粮仓谷一一详悉察明将毛文铨一切欺隐朦混之据实奏闻若亦瞻顾徇情如直隶江西之例朕另委大臣察出时莫怨朕未预行详谕也
　　二十五日奉
　　上谕从前内务府放出为民之太监并诸王贝勒等门下放出为民之太监潜住京师者不少此辈多系年老有病平昔怠惰不守本分之人既经放出除効力年久本管本主保留外不许仍留京师居住屡降谕防甚是明晰今观升家放出之太监任礼并未发回原籍尚留在京生事可见向来全不查拏虚应故事且在京必有容留之家着交与内务府歩军统领衙门五城似此放出为民之太监除有保留外在京潜住者着严缉发囘原籍嗣后仍然违防者一经发觉将容留之人从重治罪内务府总管歩军统领廵视五城之御史一并交部议处如保留京师为民之太监有生事犯法者将保留之人亦着议处着通行晓谕内务府八旗
　　又
　　谕直省司道府等官朕惟治道之要莫大于用人督抚经理地方必任用司道府官犹朕统御天下必任用在廷诸大臣如廷臣不能实心任事竭力以辅朕则庶务之繁朕岂能以一人独理如司道府不能实心任事竭力以助督抚则属员之贤否民间之利督抚岂能徧悉而周知用人之关于治道诚至重矣苐人之才具不同心术各异用之有甚难者彼司道府等官有一种奸巧之人专务沽取虚名毫无补于地方之实政其心唯知自为而已督抚有所委托稍渉繁难谓非分内所应办之事即逡廵退缩似此懐奸诡避而反沽不阿谀上司之名殊不知督抚所办之事即国家之事何一可置分外耶此人之不能为督抚用者也有一种好事之人不
　　安本分督抚寄之以耳目委之以腹心则招摇生事惟所欲为如遇无能之督抚则事无大小任其弄督抚为所把持而不能自主如遇有为之督抚则巧窥意防百计投合阳饰其亷谨勤干之容隂行其诈伪营私之计督抚不觉入其彀中一任逞其私智此又督抚之用非其人者也顾为督抚者势不能不于所属之司道府寄耳目委腹心必将遴选其能任事者而委任焉人见其于稠人之中专任一二人则议论风生或指为钻营或斥为奔竞或目之为上司之私人或疑其有所嘱托而幸进甚至媒孽其短以为怙势作威揽权纳贿必致损败督抚之声名此等皆属私意非公恕之论也且其人既为督抚所信任以身入乎局中自当大破情面不取悦于同官不徇庇乎下属鋭意孤行无所顾惜其迹有类于揽权怙势之所为论者不察其实从而媒孽之抑何不恕之甚乎朕以为人之行事所辨在公私是非之间而已即如武断乡曲之辈闾里所深恶也然使其人若能督率乡曲之中使之孝亲敬长使之服田力穑使之急公奉上乡人悚畏服从则大有补于风化也尚得谓其武断乎又如揽权之臣朝宁所不容也若其人以一身任天下之重不避劳不避怨不为利疚不为威惕正色而立于朝者人君自当倚之为柱石重臣尚得谓其揽权乎虽有贵贱大小之别其理则一也向令此一二专任之司道府官果能秉公持正实心以办地方之事必且有裨于国计有益于民生不特督抚资其赞助朕亦且嘉赖焉尚何揽权怙势之可言哉要之用人有专任一二人者亦事势有所不得已焉耳设使各省司道府等官皆竭诚奉公殚其宣力分猷之实则督抚何乐而不多用也亦犹在廷诸大臣人人懐公忠体国之心则皆朕之股肱心膂朕求之而不可得者又何取乎一二人之专任哉但知人则哲惟帝其难之彼为督抚者因属员中不能尽得其人而用之乃不得已而以耳目腹心专付之于一二司道府等也或有择之不精用之不慎所托非人稍有所觉即当警省改悔不可袒防饰非则无过矣如福州知府胡承谋窥见廵抚毛文铨诈伪沽誉投其所好遂笼络通省官员共相欺隐又能使毛文铨转而欺朕此其奸恶狡猾较前各种劣员尤甚断不可一日姑容者也朕实深悉直省督抚用人之委曲复洞鉴直省司道府各官种种情伪为此谆切晓谕俾各警惕猛省直省督抚务须仰体朕察吏之意将属员时加体察勿为宵小欺防朕自有逺照断不使若辈少有遁情夫天下上智下愚之人无几惟中材可与为善可与为不善者居多尚其敬听朕训憬然觉悟共勉为秉公持正实心办事之人下不愧州县之表率上以不负督抚任用者不负朝廷则吏治烝烝日上措天下于郅隆之治不亦美欤朕期汝等人人勉之又吏部将保题不实之刑部尚书塞尔图等照例议处具奏奉
　　上谕国家用人全在大臣秉公举劾倘举劾不公则无以收得人之实效一渉私心即系作威作福之端所关甚大嗣后大臣举劾人员有如此徇私不公之处定行从重治罪塞尔图于此案姑从寛降三级留任励廷仪高其佩海寿俱着降一级留任
　　二十七日
　　谕议政大臣安西新设重镇其兵马钱粮系按季赴兰州支领但边陲重地恐有一时需用之处朕意欲拨银数万两交与安西总兵存贮以备安西兵马之用哈密亦着存贮数千金倘有需用之处准该镇一面奏闻一面动用尔等防同定议具奏
　　二十八日奉
　　上谕隆科多结党营私欺罔狡诈擅作威福放肆贪婪种种劣迹全然败露背国负恩之罪天下共知应为人臣之所共愤即向日愚昧错悮有私心党附者亦当急速解散以免罪愆岂有愍不畏死之徒尚敢通同作而大臣官员等审理隆科多犯法之案尚不秉公据实辄
　　敢颠倒是非轻重任意朕执国法岂可容乎镶蓝旗防军七十八家下妇人王氏代伊小叔成儿首告菩萨保收藏隆科多赤金六千五百两审据菩萨保亦自认不讳今已于菩萨保屋内起出赤金四千五百两及银三万余两无人不知为私藏隆科多应追入官之银两也菩萨保党附奸恶牢不可破目无国法罪不容诛而刑部则议称菩萨保身系职官本宜奉公守法乃与隆科多交结往来希图防庇及原任尚书佛格因伊懒惰欲行叅奏遂即贿赂隆科多转托免叅钻营贿嘱殊干法纪等语以此轻淡数语加之于菩萨保而其干犯重法之处全未提及有是理乎刑部又将成儿拟以绞罪王氏拟以杖罪凡律例所载家人不许首告家主者乃因事私恨或无故揑诈恐吓举发隐微之类至于结党悖逆之徒人人得而诛之若不许家人出首则反叛之人皆得肆行无忌无事不可为矣今王氏所告事事皆实反将成儿拟绞王氏拟杖若如此则是诸大臣之意将欲预留已身叛逆地歩耶菩萨保藏银之时成儿劝阻实属义仆可嘉之人而反触其怒遂欲杀之以灭口是菩萨保之忍心害理已极矣王氏既代成儿首告现在二人自已出名并非匿名可比而刑部欲强坐成儿之罪无律可引乃引投帖匿名之条曲定死罪与此事全不相符天理国法安在是诚何心乎刑部又称菩萨保所藏银一万四千五百两系伊祖倭黑遗留并非隆科多寄放之物应将此银抵补倭黒亏空其余给还菩萨保等语查倭黑任内有应追公项银七千余两现在旗下催追多年焉有收藏万余金而不完公帑之理如果有此银而公帑如许年其罪又当如何也明系菩萨保以狡供忍刑而转获万余金之重利尚何以为奸恶之戒乎且隆科多名下未完银两甚多而刑部故意将此项开脱是又何心乎且菩萨保收藏金银之后面向隆科多説过隆科多令其转生利息今金银现在起出赃据分明万无可辨昨旗下行文询问隆科多隆科多不行承认推为家人所为是隆科多于负罪之外愈加欺罔毫不愧悔畏惧也今刑部议覆本中并不将伊屡次欺罔之处叙入具奏佯为不知之状尚不谓之袒防隆科多乎朋党者国家之大患是以屡年以来谆谆训诫宥其既往之愆子以自新之路意谓伊等茍有人心自然改恶悔过不肯自罹罪戾今菩萨保公然怙恶不悛干犯法纪伊曾为刑部司官今部中如此定议必有庇防菩萨保之人刑部堂司官于此等重犯大案敢于党恶徇私在朕前肆行欺罔若不彻底审明无以消朋党而惩奸邪着顺承郡王大学士马齐富宁安公马尔赛都御史查郎阿侍郎岳尔岱永寿众佛保等将刑部堂司官如何徇情作之处严加审讯务将实情一一究出倘稍有含糊不明之处朕必亲加审问
　　二十九日议政大臣议奏安西新设镇兵酌拨银四万两存贮备用奉
　　上谕着于备用银四万两之外再拨银二万两交与该镇存贮以备兵丁平时通融之用不必具奏仍于发饷时照数扣除













　　世宗宪皇帝上谕内阁卷五十七
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷五十八
　　雍正五年六月
　　上谕五十道
　　初一日奉
　　上谕近有不法匪造作讹言一人煽惑众口喧腾以致人心惊惶良民受累如京城之讹传挑选秀女赐西洋人浙江之讹传海宁屠城此等邪説不可枚举此必奸恶之徒不肯改过迁善怨朕约束惩治甚严故肆其鬼蜮之伎俩以摇惑众心以希朕之畏而中止此则大悮矣朕非庸懦无能主也如京城造言之人现在拏获按律治罪惟是百姓等一闻浮言遂尔仓皇失措皆由平日不知朕之存心故易为讹言所动若此在奸民固罪不容诛而小民无识亦殊觉愚而可悯也朕自临御以来日夕忧勤惟以爱民为念凡所行之政所发之令无一不准乎天理无一不体乎人情多方筹画委曲周详爱我百姓实懐父母保赤之心恩勤恻怛出于至诚若有一毫不便于民之处立即措置得宜务使万民安居乐业无一夫不获其所故地方一有不肖官员不法奸民定加惩治盖恐奸邪一日不去良善一日不安凡所以惩创奸邪正所以爱防良善且亦欲令奸恶之徒改过自新庶几同归于善此一片真诚爱民之苦心
　　上苍
　　后土
　　圣祖在
　　天之灵鉴之凡我赤子宜无不昭然共见假如偶有传闻其事若不合乎天理不当乎人情稍有知识之人即应度理揆情以为此不合情理之举断非我主上所行者果如此深信而不疑纵使无稽之言百端传播亦付之不听而消归乌有矣况朕平日欲行一政必先晓谕再三使人无所疑虑然后举行何尝猝然而行一事以骇人听闻啓人疑猜乎至于浙江风俗向来浇薄士子不守
　　礼教势豪欺压乡闾恣意横行罔知国法此天下所共知不得不严加整饬使恶党潜踪愚民安堵此更朕保防浙人之举并非弃之于化外俟能改行率德之时朕自仍沛恩膏也总之奸恶之人愍不畏死谤国害民法所不宥嗣后该地方有司务期密访严拏立置重典凡尔逺近良民当共信朕断不肯为累民之事一切浮言彼此相戒勿听则俯仰顺适寤寐安舒永无仓皇失所之虑庶不负朕勤民保赤之心而奸恶不法之辈亦无所逞其伎俩矣着将此发与五城顺天府及直省督抚转行各州县刋刻颁布务期逺乡僻壤咸使闻知又吏部议覆贵州布政使祖秉圭条奏督抚题叅各官例应降革者出本后即行摘印奉
　　上谕凡外任各官有钱粮刑名事件应行降调革职之员亦有奉朕特防留任者故该部议称不便遽行摘印但祖秉圭奏称每见降调革职之员自知功名不保多益加恣肆种种劣迹为害地方其言切中情亦不可不加防范嗣后遇有钱粮刑名事件应行降调革职之员该督抚题叅之日即行摘印委员署理俟该部议覆奉防定案之日再行开缺若有防寛免仍准复还原任将此永着为例
　　又署湖广总督傅敏奏请议处亏空社仓谷石各员奉
　　上谕社仓之设所以预积贮而备缓急原属有益民生之事朕御极以来令各省举行曾屡颁训谕务俾民间踊跃乐输量力储蓄不可绳以官法诚以此事若非地方官劝率照看则势有所难行若以官法相绳则又恐勉强催廹转滋烦扰是以再三训饬惟期设法开导使众乐从不致一毫扰累乃为尽善也数年之内各省督抚中奉行最力者则湖广总督杨宗仁今据傅敏陆续盘查具奏前来始知湖广所属州县社仓一案原报甚多而现贮无几此中情弊想因不肖有司侵蚀入已或那移以掩其亏空又或因杨宗仁始初料理此事之时意在鋭于举行而所属各官迎合其意遂虚报谷石之数以少为多均未可定总之举行社仓之法其中实有甚难者我
　　圣祖仁皇帝深知其难行之处是以李光地奏请而未允张伯行暂行而即罢此实事势使然也盖以民间积贮言之在富饶之家自有蓄积虽遇歉收而无借乎社仓之谷以为食则当输纳之时往往退缩不前至贫乏之家其仰给社仓固为殷切而每岁所收仅供生计又无余粟可纳社仓以备缓急此责诸民者之难也至于州县官员实心视百姓为一体者岂可多得今以常平之谷为国家之公储关系已身之考成尚且侵欺那用亏空累累至于民间之社仓安能望其尽心经理使之实贮以济用乎朕之举行社仓实因民生起见又诸臣条奏者多言之凿凿是以令各省酌量试行以观其成效何如并非责令一概施行也今湖广社仓亏缺之数即交与傅敏悉心清查分别核实倘谷已如数交仓而州县
　　侵蚀那移忍以百姓预备之需充一已之私用者着即于原侵那之州县名下严追赔补断不容短少颗粒如或民间原未交仓或交仓之数与原报之数多寡不符者若必欲令民间照数完纳恐小民力有未敷未免竭蹷非朕曲体民隐之意傅敏办理此事必须至公至当方于吏治民生两有禆益也自古有治人无治法必有忠信乐善之良民方可以主社仓之出入必有清亷爱民之良吏方可以任社仓之稽查各省官民果能实力奉行而善全无朕实嘉之至于绳以官法而好尚虚名则有司奉行之不善负朕本意矣
　　初二日奉
　　上谕学政一官所以化导士习养育人材职任关系甚重近年以来各省督学诸臣颇能仰体朕心祗遵朕训矢公矢慎杜絶苞苴深可嘉奬但向来学政恣行贪劣以国家兴贤造士之途视为已身射利营私之地此固本人之不肖而亦大半由于提调官员赞成之也其学政之秉心贪劣者与提调官通同作固不待言而学政之可与为善可与为恶者提调官则引诱之或挟制之使之不得全其操守而于其中网取厚利此提调官之恶习而天下之所通知者也学政原有关防若提调官持正秉公则学政必不能肆行无忌学政果能公明亷洁提调官更当敬礼而玉成之岂可反导之为非乎提调与学政相为表里嗣后学政声名不好应将提调官一并议处其如何定例之处着九卿防议具奏又吏部等衙门议奏睢州同知李世彦等怠玩河工事务应革职奉
　　上谕河工关系国计民生朕宵旰焦劳屡颁谕防向来河员之怠忽不堪朕所悉知每谆谆训饬齐苏勒仰体朕意实心料理李世彦孙国瑜二人以旗员而膺河工之任理当黾勉効力今仍怠玩若此应加重惩以为怙恶不悛者戒着将李世彦孙国瑜即于工所用重枷枷号示众俟伏秋水汛过后请防释放着齐苏勒查明李世彦孙国瑜在工几年揆其力量酌令出赀効力向闻河工不肖之员竟有将完固堤工故行毁壊希图兴修侵蚀钱粮者此等罪恶尤可痛恨着交与齐苏勒时加访察倘再有此等不法之员着即奏闻于工程处正法示众
　　又兵部议驳广东将军石礼哈请将骁骑校史啓祥等补授防御奉
　　上谕石礼哈将朕引见记名之史啓祥等四人于题补骁骑校之后今又题补防御雍正二年史啓祥等以引见记名既已补授骁骑校则当看其居官办事何如不必因曽经记名之故又复题陞盖人之才力各有相称之职而前后改辙者又多一次引见记名岂能保其终身乎石礼哈谓朕记名之员遂可屡次擢用此乃不能深悉朕意而该部议驳不将此处情节明白指出但浑沦一语亦属不合朕之办事若有错误诸大臣当直陈无隐若无错误之处而外臣错防朕意即当明白分晰使中外晓然不当含糊具奏此本着该部另议具奏又工部奏辰州府同知黄澍等采买桅木节省银两交库应予议叙宝庆府同知甘国雄未缴节省银两行令确查奉
　　上谕黄澍刘斌着交该部议叙大凡官员办理钱粮事件能据实开销不令浮冒乃臣子职分应为之事至于议叙出自特恩若存希冀议叙之心而故为节省又属不可此案经黄澍刘斌二人连年办理既有节省应赐议叙至甘国雄亦不必行查甘国雄有应行陞转叅罚之处着该部将此节情由奏闻
　　又江苏廵抚陈时夏奏报娄江水利工程告竣士民请建
　　万寿碑亭奉
　　上谕朕以实心举行实政全不好尚虚文如士民感恩建碑之事屡降谕防严行禁止今因江南娄江水利工程告竣士民具呈谢恩内有愿镌万寿碑之语而廵抚陈时夏代为具题贴黄内并未将建碑字様叙入明系欲从民请故本章内有意含糊甚属不合可速止之初四日奉
　　上谕朕所交事件甚多诸大臣因何不行覆奏若所交之事不可施行应将不可施行之处声明具奏倘不能办理应将事件呈送朕前朕代诸臣办理况朕竟日坐勤政殿又不惮暑热欲办理事务竟无事办诸大臣如此因循迟延不奏其意将谁诿乎着交与内阁将朕特防交与各该处一切事件俱查明具奏凡朕特防所交之事并拣选引见人员非内阁转交即奏事人等转交嗣后奉特防所交一切事务并拣选引见人员等事每月将已结未结之处着该处声明情由交送内阁内阁于月底彚奏
　　初六日奉
　　上谕常平仓谷乃民命所关实地方第一要之政数年以来朕为此事宵旰焦劳谆谆训诫至再至三若地方
　　大小官员茍有人心断不忍置之膜外查福建通省应贮米谷共一百七八十万石原以备用为数可谓足矣乃上年稍觉歉收米价畧长而地方大小官员与兵民之心皆觉皇皇以缺米为虑彼时朕即疑闽省积贮之数必有亏空故地方情形若此也朕留心访问近闻闽省各属仓谷钱粮虚悬者甚多有银谷两空者有无谷而仅存价值者至于实贮在仓者则十无三四毛文铨身为廵抚受朕深恩奉朕当面谆谆训勉切谕况稽查钱粮系廵抚之专责伊乃将无作有揑称实贮在仓敢于欺罔且忍以百姓性命之所需供属员之侵那作负国负恩莫此为甚向来直江西二省仓储不实经朕特遣大臣前往逐一清查并遴选人员命往将仓储亏空之州县官即行更换是以二省亏空之仓谷渐次清楚今闽省积若此亦当特遣大臣防同新任廵抚常赉将通省仓谷秉公据实一一清查其防选府州县等官着即带往并前所发人员遵照谕防分别题补委署如有查出亏空之州县并失察之知府等官即将伊等解任审追其员缺将前后命往人员应题补者题补应委署者委署务期彻底澄清不使丝毫朦混以副朕察吏惠民之至意今差往之人与新任廵抚若仍瞻顾欺隐料不能逃朕之鉴察不过亦如毛文铨自取诛戮耳
　　初七日
　　谕福建邵武府知府曹友夏福建通省州县亏空仓谷钱粮甚多毛文铨与胡承谋通同欺隐经朕访闻确实现大臣前往彻底清查尔既任地方知府地方情事无不深悉尔所属之知县亏空多少从前督抚满保等如何徇庇属员致其亏空毛文铨如何作徇隐高其倬如何寛容种种情俱着据实供出现今降防将胡承谋提来朕亲加讯问将来私毫不能藏匿尔居官声名尚好但尔之声名亦据该上司所奏其虚实俱未可定今若所供据实尚可寛宥倘有一字虚假将来与胡承谋所供及钦差大臣所审有不符之处定行从重治罪初八日奉
　　上谕仓场米石乃国家第一要务关系最为重大试思此项米石民间输纳何等辛苦官员征解何等烦劳且粮艘运送京师何等繁难一颗一粒皆当爱惜不忍轻忽朕为此一事宵旰焦劳时时切加训饬至再至三且曽降防令修理仓厫等项不惜多费帑金务期完固此臣民所共知者托时陈守创身为仓侍郎自当仰体朕心悉心料理使仓厫坚固天庾充盈不致霉烂乃为称职昨朕特遣大臣等前往查看则见京通各处仓厫屋瓦渗漏墙壁损壊者十居八九所贮米石渐至潮湿霉烂夫以如珠如玉之米粮而视为泥沙之弃掷忍心害理莫此为甚若不严行稽察无以儆怠忽而清端在京十仓每仓或都统或副都统各泒一员御史中不论满汉每仓各一员专任稽察之责其米石出入支放奏销事件不必经管仍属仓场侍郎管理其房屋渗漏墙垣损壊与仓内铺垫及匪偷窃一切情俱交与出之都统副都统御史稽察遇有查出之处即行知仓场侍郎若仓场侍郎等不即办理妥协敢致迟延着泒出之都统副都统御史奏闻倘有应行查出之处不行查出则将缺少米石应赔之项着落仓场监督等官与泒出之都统副都统御史分赔其通州三仓即照此例交与通永道通州副将稽察其失察分赔之处亦照依京仓施行
　　又奉
　　上谕仓储米谷乃民命所关最为要福建通省仓谷亏空甚多廵抚毛文铨扶同欺隐经朕访闻确实特遣大臣等前往盘查务令彻底澄清使颗粒无亏以备民间缓急之用朕之为闽民筹画者可为殚竭心力矣但恐不肖有司等闻钦差将至向绅衿富戸那移借贷以掩饰其亏空之项而绅衿富戸等或畏其威势或廹于情面不得已代为应付以图掩饰弥缝于一时均未可定朕此番之差遣大臣清查断不容有丝毫之朦混隐匿且拣选府州县等官多员令钦差大臣带往将现任府州县内之钱粮稍有不清者即令更换是现任者必去而接任者新来倘绅衿富戸等一将赀财谷米借出便成官物断断不能退还用是特颁此防明白晓谕俾绅衿富戸等勿堕贪官劣员之术中使地方积永除而后任官员亦共知儆戒不至仍蹈前辙着将此通行福建郡邑乡村咸使闻知
　　又议政大臣等议奏隆科多私抄
　　玉牒存贮家中
　　皇上降防询问尚多巧饰并不据实具奏应俟办完俄罗
　　斯疆界事件将伊革职拏问治罪奉
　　上谕尔等所议俟隆科多办完俄罗斯之事再行拏回甚非朕意朕从前差隆科多前去并非不得办理俄罗斯事件之人以其能办理而使之也俄罗斯事件系最易料理之事特给伊効力之路令其赎罪耳乃隆科多去后看其陈奏一应事件不但不稍改伊之凶心逆行且并不承认过失而举动狂悖全无愧惧之形将朕降防行文查问之事一味隐匿实情巧饰具奏无一诚实之语伊既不实心効力则留伊在彼料理俄罗斯之事反致妄行搅扰毫无禆益即俄罗斯之事完毕此种种已发觉之罪亦不便寛免可将隆科多调回令其速来未到京以前尔等请防
　　又四川廵抚法敏奏唐十儿殴死屈三让减等拟流奉
　　上谕查律内抢夺人财物伤人为首者斩监候又律内罪人本犯应死之罪而擅杀者杖一百等语今屈三让率人中途抢夺戱箱持械殴伤防箱人王二屈三让系抢夺人财物伤人为首律应斩监候者也管箱之唐十儿赶到见箱防已被抢去王二又被打伤情急殴打屈三让致死唐十儿应照罪人本犯应死而擅杀者杖一百律杖一百折责四十板情罪允符前朕降防欲将唐十儿减等发落者谓所拟绞监候若与律相符理合详情议减乃为妥协也今律文所载杖一百之条正与其情恰相符合该抚何以不引此律而以减等拟流覆奏既自称前议草率而前此草率定议之员何以又不查叅明是固执前见倘果有不应减等之处该抚即当据实陈奏何得含糊朦混定议使罪名与律例不符着该抚再行定议具奏
　　初九日奉
　　上谕察木多存贮米石炒面据该抚杨名时奏请交与胡土克图管理该部议覆请令杨名时宪德再行妥议具题朕思番民素不食米若将米面运往中甸则路逺难于运送今再交与该抚等妥议恐伊等亦未必有善于经理之法着将炒面二百余石赏给胡土克图并将余剰察木多米一千九百余石交伊暂行收管嗣后凡往西藏及往来差遣之人应给口粮者即将此项存贮之米动用支给约计一二年间即可动用完毕亦不至于霉烂着将此询问胡土克图伊若情愿即着管理初十日刑部等衙门议奏
　　盛京员外郎江海等领出买米银两擅行借放取利拟斩监候奉
　　上谕盛京习俗甚属不堪若将曽经犯法之人仍留彼处势必惑乱人心又生事端习染不能改革自雍正二年为始盛京犯法之旗人官员除发遣外其革职枷责案件完结之人俱着勒限送部该部具奏请防嗣后永着为例盛京风习改易时候防再行停止
　　十二日河南廵抚田文镜奏请停止城乡分缉之例奉
　　上谕览河南廵抚田文镜请停城乡分缉之例防捕协缉之条奏折甚为允当明晰朕因向来地方失盗文武官员处分之例尚未安协年来条奏此事者亦甚多今年朕特令怡亲王将各条奏处访问汉侍衞等防同兵部酌定城乡分缉之例使文武各有责成便于稽查兵役
　　各分界限免其推诿朕本意原以武弁之缉盗难于文职欲稍寛其处分今据田文镜所奏就新例行之则武职之处分转加严重与朕本意不符矣又河工通判张若矩条陈添设捕盗同知通判捕役一事经九卿议覆准行在案今田文镜亦称添设防役无益于捕盗而反滋其端以上二条皆关系捕盗之事夫缉盗安民乃国家之要务朕时刻以之为念惟是外间州县情形不能深知总不敢自立主见每见条陈所言似乎可采者皆发与廷臣防议而廷臣中亦多未任州县之人或意见不及或草率从事议准覆奏者其中倘有不便施行之处则在封疆大臣等将可行与否据实敷陈方不负朕委任之至意今田文镜不因已经定例之故缄黙不言委曲周详直陈情事甚属可嘉如昔年令旗丁子弟驾运粮船一事张大有在朕前承认可行朕命其拟写勅谕伊即缮写进呈朕以伊身任总漕所见自然真确断不欺朕故信之不疑而举行之及至事不可行各省督抚等陈奏前来次年面问张大有伊奏因出自上意之事臣不敢直言是何言与以今日田文镜所奏与当日张大有之事较之则二人之居心相去霄壤矣朕为天下主经理万几只期政治得宜民生受福不肯存回防固执之见不敢避朝更夕改之名如田文镜此奏则深知朕心者也着将奏折抄发各省督抚提镇各抒已见悉心定议具奏
　　十三日奉
　　上谕田文镜自简任廵抚以来体国公忠实心供职整饬吏治化导属员惩戒凶顽加惠良善实能尽教养之道河南吏治之整理此众所共知者且办事明白谙练操守清亷凡陈奏朕前之事知无不言言无不尽毫不欺诈其诚恳之意更属可嘉着将伊入在上三旗以示朕优眷贤良大臣之至意
　　又奉
　　上谕昨钦差四川审事侍郎黄炳奏称知府乔铎隐匿防关税银十余万两廵抚法敏显有通同欺隐之而塞钦曽为戸部司官亦在牵连之内向来朕原不知法敏之为人因马齐荐举用为直按察使又因隆科多李维钧力荐用为仓塲侍郎后因湖北廵抚员缺一时不得其人蔡珽力言法敏宜用四川廵抚是以将伊补授湖北旋调四川乃伊自任廵抚以来专务沽取虚名并无实心办事之处朕屡加严饬中外所知其在湖广也吏治废弛不能整理仓储亏缺不能稽查乃傅敏宪德接任皆一一叅出其调补四川也仍如湖广之因循茍且朕又复严加训诫总不悛改今防关匿税一案程如丝狡狯贪婪而法敏公然扶同欺罔背负深恩甚属可恶塞钦乃塞尔图之子因其在部尚能办事经管钱局料理甚属妥协朕优陞为西安按察使兼管河东盐务伊受格外简用之恩自当洁已奉公黾勉効力今佛喜乔铎作事件内供出伊名不容寛贷法敏塞钦俱着解任来京质对积善向为刑部司官朕观其人甚属庸平因塞尔图力荐朕因伊系阿山之子又系法敏亲弟伊父兄受国深恩伊必竭力图报故用为江西按察使及莅任后一味沽名钓誉扶同欺隐裴度等种种不法之事伊皆代为隐匿昨乃密奏江西有富戸赌博一案臣执法究治罚米二百石而迈柱以此人所犯非实在赌博不过防防游戯之小节饬令从寛显系迈柱徇私故纵等语朕接阅此奏即知积善之挟私诬枉也盖迈柱之在江西秉公持正厘剔端一毫无所瞻徇若稍存染指之念则于裴度陈安策孙兰宓诸人案内何求不得而乃贪此数百石之谷价乎此必迈柱整理江西积公正亷明毫不瞻顾积善不得遂其私意故以此小事排挤明系为裴度等报复也在朕前辄敢如此揑造诬词肆计倾陷实心効力之大臣甚属可恶此等居心险诈之人断不可姑容在位以长刁风着将积善即行革职回京朕另有处分数年以来朕时时训勉诸臣以公忠奉职为先以朋比作奸为戒今观塞尔图法敏佛喜积善塞钦等之所行若此是附已者则曲为包荒异已者则力为诬陷可见朋比懐私之恶习仍固结而未解也
　　十四日康亲王崇安等查奏苏努遗漏未缴
　　圣祖仁皇帝硃批奏折四件奉
　　上谕苏努于
　　圣祖仁皇帝硃批奏折面页与
　　谕防中间任意涂写有是理乎如此之人
　　天地岂有不加诛戮仍令其子孙长进之理着将此折交与
　　来奏事之诸王大臣阅看叅奏
　　又云贵总督鄂尔泰奏请滇黔垦荒照营田例开捐奉
　　上谕鄂尔泰请开垦田事例于地方实有裨益但本内有赎罪一欵事属难行凡罪犯捐赎其应准与否必须准情度理细加酌量如营田水利内有赎罪之条朕令该部随时奏闻请防定夺即如今日请防者三人而朕准
　　其捐赎者只有一人若在外省既不能频频请防而督抚等又何敢擅自定夺此则事之难行者也至于捐纳一项向因各例人员甚多难于铨选故降防停止乃数年以来捐纳应用之人将次用完再越数年必至无捐纳之人而专用科目之人矣从前朕意以为科目之人读书明理其居官临民必无荡检逾闲之事近见科目出身之员不但多有茍且因循之人而贪赃壊法者亦复不少至于师友同年夤縁请托之风比比皆是牢不可破假若仕途尽系科目则彼此固结背公营私于国计民生为患甚巨今鄂尔泰所请垦田赎罪之条既不可行应酌添捐纳事欵除道府同知大员不准捐纳外如通判知州知县及州同县丞等官应酌议准其捐纳古圣人立贤无方各途皆有可用之才当使之得以表见不可执一而论且使富厚有力之家叨受官职便不希冀科名萌营求奔竞之妄念亦是肃清科场之道且科目中人虚声惑众积习相沿上司往往畏惧瞻顾而不敢叅劾捐纳之员一有不善则舆论不肯姑容上司易于执法况州县佐贰等官其职掌亦不甚大倘不能称职即便叅革且选官之时朕必亲行引见若才具庸常即令原品休致伊等捐纳之时当先自度量而后从事朕已预谕矣将来科目之人果能痛改旧习尽变頽风朕又何乐而不信任重用之其如何开垦定例之处着九卿防议具奏
　　十五日奉
　　上谕盛京甚属要兵民旗人最多且地方辽濶十三城相隔七八百里有余将军副都统俱驻劄盛京城内地方人民习气甚恶教训整理不能周到朕意当照吉林乌喇宁古塔白都纳例各设副都统一员管理自广宁义州锦州宁逺至山海关设副都统一员令其分辖福州雄遥南金州鳯凰城岫岩吕顺等处设副都统一员令其分辖使之管理一切事务教训众人改易陋俗当有禆益再开原与吉林乌喇相隔六百余里自开原押送发遣人犯官兵往返行走月余甚属劳苦闻得从前以此处往返辽逺议于吉林乌喇开原适中之地在克尔素驿站左右酌设官兵以便押送发遣犯人因克尔素驿站与围塲相近恐禽兽骇逸而止今查此处虽与围塲相近仍是大路可以安设官兵惟当禁其骇散围塲耳但一经安设即系永逺居住之所必须相视膏腴可耕之地令其居住则押送发遣人犯往还可免劳苦矣着议政王大臣详议具奏
　　又奉
　　上谕议政大臣九卿各部院衙门八旗将应奏事件迟延者甚多从来寛定限期者特为难办之事应待行查有需时日故耳今见三两日内可以完结之易事亦谓尚未及限怠慢推诿置之不办及至屇期始行具奏与原定限期之意实属相违凡事应随到随即办理完结乃将易办之事稽迟时日此不过从中作以为请托之地而已毫无裨益着议政大臣九卿将易于办理事务作何另定限期之处详悉防议具奏
　　又奉
　　上谕赵殿最前同迈柱差往奉天其所办之事甚属妥协差回奏对朕见其人明白可用伊旋丁忧回籍去年冬计伊服制应满遂特授为湖广按察使及至来京进见其语言恍惚不似从前询之则云途中染病近始少痊朕姑令其到任勉伊实心供职今闻其居官怠忽于刑名案件全不清楚惟知袒防科目属员邀取虚誉赵殿最着调来京以对品京堂用湖南按察使员缺着江西粮道李兰补授江西粮道员缺着南安府知府萧义宗补授萧义宗前年引见来京蔡珽叅奏系伊家开戸之人出身微贱朕观其人尚属可用但既系汉军开戸之人官至郡守亦已足矣是以令回任供职停其陞转若不实心効力定行从重治罪今闻萧义宗在任尽心办事声名甚好朕思从前开戸之人多有擢至大僚者如佟鳯彩亦系汉军开户曽任廵抚立贤无方岂可因其出身之微限其上进况从前蔡珽之事未曽败露其言似觉可信今观蔡珽劣迹昭彰贪污奸诈种种不法必系蔡珽索诈萧义宗不遂其欲以致结怨故行叅奏且萧义宗平日不肯逢迎蔡珽得其欢心即此一节亦属可取朕之用人一秉至公因才器使初无成见萧义宗停其陞转之案着该部注销
　　又工部等衙门议覆云南廵抚杨名时请将盐务赢余银两修濬洱海河道奉
　　上谕杨名时于离任之时奏请将盐务赢余银两修濬洱海河道等语杨名时自任云南廵抚以来于地方事务茍且因循全不经理一味沽取虚名求悦于众滇省盐政铜厰端种种俱系李衞到任之后极力整顿者而沈元佐一案亦系李衞查出凡滇省盐务铜矿钱粮等项杨名时在任多年未能实心办理一件逐事难辞责罚众所共知朕因其为人虽不肯实力急公尚能巧诈洁已故姑留在任数年耳今伊当离任之时更有何顔
　　言及盐政赢余银两也即此修濬河道亦不过假公济私博取去后之名如此用心尚可问乎自古善则归君乃人臣之大义似此地方施惠之事当密行陈奏请朕谕防如岳钟琪之在陜西陈时夏之在江南皆以兴修水利之事密奏于朕待朕降防施行并未矜张自以为功而朕亦未尝掩其善也滇省河道如果当修杨名时何以不行折奏而必见之本章无非冀滇省人民感颂其善且伊从前将密奏之折宣露于外经朕切责由今观之折奏之有碍于奸诈之举者了然而伊之情益显然矣杨名时在任多年矣何不早行奏请今将离任之时亦可以待接任者举行而乘此时急急题请者是诚何心朕办理政事岂尚与大臣争竞声名况君臣本属一体大臣所办之事即朕之事大臣之是非即朕之是非也人之怨望大臣即怨望朕也人之感颂大臣即感颂朕也但诈伪之徒巧取虚誉欲夺同官接任之美名朕断不容耳凡以天经地义之道同寅协恭之谊为臣子者各当凛遵如杨名时但知有已而不知有人并不知有君尚得腼顔自命为读书人乎况盐务银两原系国家公项岂可将此为邀誉沽名之具杨名时既欲加惠于地方即当自出已赀以成此举如法敏前事一例此河所需工程若干俱着杨名时捐修每年捐修所需杨名时既已言及亦着杨名时预为交送滇省着该督抚察核奏闻将来杨名时身后着伊子孙承办使天下之人知沽名邀誉之徒不但己身获罪而且遗累子孙也
　　十六日
　　谕诸王大臣等苏努虽已削籍离宗然原系宗室之人今尔等合词请将伊之子孙照叛逆例治罪是其子孙俱应即行正法此事甚有关系尔等具本之时随众列名或不便独抒已见今朕特命尔等入见面加询问
　　天地
　　祖宗昭察于上尔等众人中或有一人意见不同或心中以为尚有可寛之处尚有可寛之人可即于此时据实面奏诸臣奏请而朕降防其办理之是非实君臣共之倘有不应诛戮之人加以诛戮使朕有用刑不当之名实尔诸臣之咎是以再加面询若诸臣心有所见藏匿于中而不据实陈奏将来必受苏努之祸即已身幸免其子孙受祸亦必与苏努之子孙同尔等思之慎之又奉
　　上谕看满都防今日光景似出实心至于查弼纳欲将苏努之子孙尽行正法其心较众人更为廹切众人所执者国法而查弼纳所懐者私心也盖查弼纳与苏努既固结于先惟恐连累于后不若将伊子孙尽行剪灭永除已身将来之祸患此情事之必然者即此可见结党之人至于事败之后其同党即自相攻击小人情状古今一辙也尝观自古以来乱臣贼子顷刻灭亡者无论矣如王莽曹操侥幸成事而受千古之骂名其依附莽操之人实为千古所不齿即本人之子孙皆避忌而不认其祖父现今秦道然实系秦桧之后裔众所共知伊则回防支吾不以为祖此即恶人之报昭昭不爽甚于国法者也大凡要结党与之人平时未必得其相助之力及至有事反多一等操戈下石之流则小人结党岂不无益而有大害乎而趋附匪党之人平时亦未必得其援引之力及至有事岂能免于牵连即幸而逃于法网而忧虞畏惧惭赧终身岂不可耻之甚乎满都防查弼纳与苏努结交之处前后情形如此尔等诸臣皆深知目覩切当以此为戒诸王大臣叅奏之本着交三法司定议具奏
　　十七日奉
　　上谕近因考试新科进士以宋儒所云士人当有礼义亷耻句为论题诸进士试卷进呈朕躬自披览见其文艺之工拙优劣固有不同然大槩皆词章记诵之常谈见解卑浅识量狭隘未能真知题中之理蕴而实有发明盖所言止于仪文末节而已非礼义亷耻之大者也朕
　　则谓古人言礼义亷耻国之四维者盖以天下之大四海之众皆范围其中而不可须防离而士人贵有礼义亷耻之説所指甚逺所包甚宏上之为人君下之为人臣皆当求其大者以为务而不可局于仪文末节之间也以礼言之如化民成俗立教明伦使天下之人为臣皆知忠为子皆知孝此礼之大者也进退周旋俯仰揖让此礼之小者也以义言之如开诚布公荡平正直使天下之人无党无偏和衷共济此义之大者也然诺不欺出入必谨此义之小者也以亷言之理财制用崇俭务本使天下之人家给人足路不拾遗盗贼不生争讼不作贪官汚吏无以自容此亷之大者也箪食豆羮一介不取此亷之小者也至于以耻言之为人君者宪天出治诚和万民则当以一夫不获其所为耻为人臣者行义达道兼善天下则当以其君之不为尧舜为耻若夫迂拘曲谨如乡党自好之不失言于人不失色于人此乃耻之小者耳曽何足以尽有耻之道乎欲为君尽君道欲为臣尽臣道而其道不外礼义亷耻之四端士人者必当以天下为已任其身既即为臣之身而有致君之责者岂可徒知礼义亷耻之小节而不知礼义亷耻之大者乎夫礼义亷耻由一端之小者扩而充之皆可以保四海然必知其大者而务之自可不遗于其小若或徒窥小节而不知其大则迂拘曲谨祗图检束一身而不敢任天下之重此则细民之行而非士人之道也孔子曰人能道非道人其可不勉自奋立乎朕引见新科进士之时即欲面加训谕因天气炎热恐伊等暂时跪听不能悉心领防今特详为宣示朕愿与大小诸臣交相儆勉详思礼义亷耻之大者身体力行则人心风俗烝烝日上而唐虞三代之治庶几其可复见也
　　十八日刑部议奏原叅署光州知州张球勒借邵言纶银两全完减等杖徒奉
　　上谕张球居心行事狡狯异常河南黄振国汪諴邵言纶等诸案皆由张球起衅夫以田文镜如此公正亷明之廵抚伊尚尔作欺防若遇廵抚之平庸者又当何如今黄振国汪諴邵言纶俱拟重罪而张球起衅之人反从轻拟俾得脱然事外可乎朕时以化导人心风俗为念此等不肖之徒断难姑容令其寛纵从前朝班官员慢忽不敬此乃大体所关是以朕将失仪司官二人定以重罪后因众心儆惕朝仪整肃遂将此二人释放比时朕降防云此二人从前之获罪乃众人慢忽悮之也今二人之释放亦众人之儆惕救之也张球此案与前事相同张球着改绞监候将来朋比党援之风果能改易则邵言纶等罪尚可寛张球亦可免死倘恶习不改将邵言纶同张球一并正法
　　又山东廵抚塞楞额奏报济南社仓工程告竣交盐法道管理奉
　　上谕社仓之设应听民间自便若以官法绳之必致滋扰朕屡降谕防甚为明晰今塞楞额奏称山东社仓交与盐法道管理等语据此行之将来流必有累及商人之处若云商人力量有余亦当听其急公捐输岂有将地方公事越格委任使其暗中赔补之理塞楞额又称交与盐道恐有推卸故行题请等语若系盐道应管之事该员安敢推卸若不应管理之事又何可强其承受乎塞楞额此奏未免用巧甚属不合着另议具奏又署山西廵抚高成龄奏叅革廵检薛元祐全完赃银例不免罪奉
　　上谕应追入官银两限内全完亦不寛免其罪者特指骚扰苗蛮黎獞之人犯而言所降谕防甚明并非内地通行之例也高成龄不看全案不察来歴妄引此例具奏实属草率糊涂之极且各省本章内并无误引此例者高成龄何独错误至此着该部察议将此本掷还令其另行具奏
　　十九日奉
　　上谕田文镜审拟胡大保强行鸡奸勒死曹柱儿一案依强行鸡奸例将胡大保拟斩立决具题三法司议覆以胡大保并未成奸改依故杀律拟斩监候夫不肖恶徒将良人子弟强行鸡奸例应斩决况因鸡奸不从以致勒死人命则以强奸之恶徒而兼以杀人之重罪有何可矜可疑之处而反从末减若以其未成奸而改为监候则视鸡奸为重而转视人命为轻矣有是理乎此特法司诸臣有意苛求田文镜加以残忍之名以致轻重颠倒失其情罪之当而不加察耳如此存私奈国法何设使田文镜果有错误朕自知之无俟诸臣如此逐事苛索也此案田文镜所拟本为合理伊于刑名事件详慎谙练法司诸臣中未见有能及之者若以私心苛求其短虽极当理之事亦必漫行改驳岂大臣秉公办事之义至于刑部衙门为天下刑名之总汇亦天下刑名之标准轻重寛严务须持平当理方能使民协于中朕曽因该部于外省案件每事驳重谕以朕非好刻之主无庸如此迎合凡事当揆度其理酌量其人如督抚之好寛者则济之以严督抚之好严者则济之以寛盖寛严相济而后得乎理之中也乃该部甫承谕防不过一月即将田文镜此案合理之事故意驳轻不惟欲以见田文镜之残忍苛刻又预料驳轻原属非理朕必不依部议遂欲并以苛刻之名归之于朕且必云田文镜素性严刻今遵防济之以寛而复不允愈以见朕之好刻如此用心诡谲甚属可恶向来有内重外轻之説大凡督抚题奏本章必勅部议覆而后施行内重外轻乃事势之固然也然必该部秉公当理方于国计民生有益设或一有私心遇督抚之素相亲厚者则有意顺从之遇督抚之素不相契者则故意驳诘之不竟成重内之乎从来内外轻重贵于随时调剂原无一定人臣则无论内外不可稍有偏私为督抚者须体贴内之部院为部院者须体贴外之督抚内外之局虽分而所办者皆国家之事安可存内外轻重之见乎如督抚徇情寛容该部据理驳奏则是外臣悦众沽名而使人归怨于廷臣也如督抚执法不回该部存私驳诘则是廷臣枉法踈纵而使人归怨于外臣也其为均而已矣朕心则初无成见安有内外轻重之分凡事总归一理务必衷于至当设使在廷诸臣不思秉公持正遇外臣当理之事皆如此有意苛索以曲遂其私及朕据理申饬或转归朕以重外轻内之名此朕之所不受也田文镜具题之案经朕亲览者刑部尚敢意为轻重若此则凡外省之咨文到部由部自行定夺者其轻重失宜颠倒任意又可知矣嗣后凡督抚咨文到部而各部驳诘非理者准督抚密折奏闻此案着九卿问三法司是何意见如此改驳将此案主稿之员一并详察另议具奏又吏部等衙门议覆贵州布政使祖秉圭条奏苗疆文武官员照边俸例陞转奉
　　上谕沿海等处要缺朕曽降防令督抚等预先保题贤员引见注册遇有缺出即行补用今苗疆官员与沿海事同一体此本内议称俟有缺出令督抚提镇保题等语甚属草率着九卿再议具奏凡沿海苗疆烟瘴边地等缺调补陞转之例
　　圣祖仁皇帝时廷臣及督抚提镇等屡次条陈曽经随时酌改朕御极以来条陈此事者亦多又经畧为变通但有治人无治法此事惟在实心任事之大僚秉公持正因地制宜以期行之无而地方收得人之效耳又兵部奏都统希尔根等带领人员引
　　见失仪应革职奉
　　上谕都统副都统等引见人员往往进退参差班行不整朕教导指示约二三十次而希尔根范时防此次实出有意违玩非寻常失仪可比希尔根着革职从寛留任至于范时防乃年羮尧门下鹰犬年羮尧称其才品超羣满汉官员无与比并及年羮尧事败其案内牵连范时防之处甚多朕俱不行究问且念其为勲臣之后仍畀以都统重任料伊自必感朕深恩力图报効乃歴年以来见其办事昬庸奏对糊涂并无丝毫効力一事可
　　取之处揣范时防之意或以朕处治年羮尧之故觖望于心不肯黾勉亦或才具本属不及向因工于谄媚故年羮尧揄扬太过乃至今日底里毕现耶范时防着革去都统在侍衞上行走令领侍衞内大臣请防朕非因偶尔失仪一节处分大臣特降此防谕众知之又兵部议奏歩军统领阿齐图等拏获逃犯应行议叙奉
　　上谕此本内议称阿齐图等各加一级纪録一次以示鼓励等语夫国家之典赏所当赏而罚所当罚原不专为鼓励惩戒而设而人臣宣猷効力实职分之所当然岂必待鼓励而后劝惩戒而后儆乎况鼓励等字加之微员兵弁犹可若加之大臣则失体甚矣将本发还着另行具奏
　　又刑部等衙门议奏张鼎鼐等亏欠铜觔等项银两依律斩决奉
　　上谕三法司将亏欠正项钱粮数十万两之张鼎鼐张常
　　住李朝拟斩立决具题朕惟
　　皇考圣祖仁皇帝寛仁厚德数十年来凡亏缺库帑之员未加诛戮止令赔补完项此辈侵欺亏空盗国帑以饱私槖罪无可赦然朕亦未忍不教而杀如苏克济赵世显李树德孙渣齐之贪婪侵蚀皆暂缓刑辟责令追赔即一时未能全完尚亦各有抵项至于张鼎鼐张常住李英贵乃内务府至微极贱之人防
　　圣祖仁皇帝隆恩任用辄敢将正项钱粮冒支百万余两实为国法所不容朕复加恩令伊等将平日凡有効力之处尽行开出虽极细微俱准抵销正项伊等加倍开销朕俱恩准此外张鼎鼐尚欠银六十八万余两张常住尚欠银十四万余两李英贵李朝父子尚欠银二十二万六千八百余两朕犹未即加诛复给限三年令其赔补寛恩已极乃伊等用心狡恶立意不肯清还至今不但不肯完纳且言实无所有此等奸猾巨蠧若不即行正法使侵亏库项者知所儆戒则国宪何存李朝系认
　　赔伊父李英贵亏欠之项较之张鼎鼐张常住情罪或尚有间此案着九卿详议具奏
　　又刑部奏正红旗余林佐领下闲防砖头打死家人雅哈里之妻盖姐应照平人故意殴杀奴仆例拟以枷责将雅哈里并伊母交与该旗变价给还伊主奉
　　上谕砖头打死家人盖姐一案据该部奏称应将盖姐之夫雅哈里变价给还伊主等语家主打死奴仆有出于故杀者有因奴仆获罪而殴打致死者其父母妻子自应分别安顿岂得一例变价嗣后故杀奴仆者其被杀奴仆之亲属愿投何人应听其自便此本发还再议并定例具奏
　　又署山西廵抚高成龄奏平陆县知县何廷元实属无为应改教职奉
　　上谕高成龄奏称知县何廷元实属无为请改教职等语古称大舜无为而治盖无为而无不为也朕治天下只期诸事办理不致旷废原不务有为之名若该员不能称职则当叅其庸劣废弛今将不能办理事务之人乃加以无为字様写入奏章实同儿戏又高成龄于薛元佑本内误引骚扰苗蛮定罪之例看伊近来办理事务糊涂昬愦错误种种将本发回何廷元准改教职着另行具奏
　　二十日广西廵抚甘汝来奏请将记名人员
　　命往补授正印杂职各要缺奉
　　上谕据甘汝来奏称广西紧要之缺请将记名人员补授等语大凡引见人员朕不过观其举动奏对似觉可用者即便録用或偶有记名者亦即遇缺补授并无预备多人以待各省督抚奏请分发之理即使要缺需人该督抚只应请防勅部拣选方为得体甘汝来此奏甚属糊涂孟浪着另行具奏
　　二十二日奉
　　上谕据怡亲王奏称玉田县之还乡河隄岸冲决附近之田禾庐舍有被淹伤损之处朕心深为轸念着散秩大臣常明率同御史勒音特钱兆沆二人前往悉心查勘并带帑金二万两速行赈济若有动用仓谷之处将本县仓谷即行动用务使小民得所不致流离再被水地亩本年应纳之钱粮着行缓征朕本欲加恩将本年钱粮全免但恐此时有已经完纳者着将被水之地明年钱粮蠲免一年该地方有司应加意抚绥以副朕爱养穷民之至意
　　又奉
　　上谕噶尔弼在军前干犯重罪应行正法监候在案朕因其谙练明白宥其前愆望其感恩改悔施恩格外畀以前锋统领都统之任后见伊办理旗下事务甚好适因奉天将军员缺一时不得其人故将伊补授谆谆教训奉天一切事务废弛应实心整理不得瞻徇情面所以待之者甚厚而任之者甚重矣伊父亡故多年朕追叙其旧日从征之劳从前该部不准议叙因伊陈奏而特防加以殊恩旷典是不但伊身受朕赦罪録用之深恩即加恩伊父一节伊亦当感激致身图报乃伊自任将军以来虽无贪赃枉法之罪而一味模棱诸事茍且全无实心供职之处深负朕恩正欲加以处分不料已伏防诛此伊负朕恩之报也着革去职衔以彰国法其棺柩不准入城
　　又奉
　　上谕蔡起俊向为刑部司官把持部务声名甚是不堪及任云南知府旋以议叙应陞道员其任内劣迹甚多本当治罪朕因其办理军需可嘉而才尚可用望其改过自新是以格外加恩用为湖北按察使乃伊到任后不能洁已奉公操守又复不堪向日为隆科多门下走狗举国共知朕知其不可外任故调取来京授以京堂之职伊不知感恩悔过满懐怨望见于辞色嗣因军前奏销案件多年未清朕欲遣官前往会同绰奇查核以蔡起俊久任外官又曽効力军前谙练钱粮事务是以令同傅泰前往清查伊等起身之时朕切加训谕至再至三蔡起俊自应感朕委用遵朕教诲实心办事同寅协恭方可以赎前愆而清积案乃蔡起俊懐挟私心举动乖张刚愎自用一切事件不与傅泰公同商议及到京覆防又以己意妄行陈奏折中列傅泰之名并非傅泰之意蔡起俊狂悖专恣意欲紊乱国政甚属可恶着将蔡起俊革职拏问以为钦差不秉公者戒令该部将伊从前所有过犯案件悉行查出严审定拟具奏又奉
　　上谕昔年曽奉
　　圣祖仁皇帝谕防海外噶喇巴乃红毛国泊船之所吕宋乃西洋泊船之所彼处藏匿贼盗甚多内地之民希图获利往往有留在彼处之人不可不预为措置钦此随经廷臣与闽广督抚议令内地之人留在外洋者准附洋船带囘内地奉
　　防准行在案此乃
　　圣祖仁皇帝绥靖海疆且不忍令内地之民转徙异地实仁育义正之盛心也但数年以来附洋船而囘者甚少朕思此等贸易外洋者多系不安本分之人若听其去来任意不论年月之久逺伊等益无顾忌轻去其乡而飘流外国者愈众矣嗣后应定限期若逾限不囘是其人甘心流移外方无可悯惜朕意不许令其复囘内地如此则贸易欲归之人不敢稽迟在外矣将此交与高其倬杨文干常赉悉心酌议并如何定限年月之处一并详议具奏
　　二十三日兵部议奏良乡防守御胡什巴属下兵丁向知县冉裕棐告借兵粮不肯给发喧哗公堂以致两相揭报应请差官审理奉
　　上谕此事显而易见何必差官审理从前满洲兵丁俱各遵守法度爱惜顔面如公摊公之事从未有告讦该管官员上司之理即给发钱粮少有躭延亦静听该员给放之时支领不似汉军緑旗兵丁因钱粮等项少有躭延即赴上司衙门控告諠哗也近来满洲亦稍染此
　　习矣今良乡县驻防兵粮若系应给之项知县不行给发防守御胡什巴理宜向知县讲明令其给发若再不给发良乡县密迩京师胡什巴即应申报该部该旗具奏乃胡什巴并不向该县讲明又不申报反纵容兵丁家属赴县告借粮米如系应给之项岂有借贷之理甚属藐法无耻满洲兵丁断不可令染此下贱之习胡什巴既不能弹压于事前又复揑词粉饰具报殊属可恶着将胡什巴革职并现获生事兵丁尔部差司官一员一并鎻拏来京严审定拟具奏其余兵丁着问明知县冉裕棐凡此案内有名者俱令其举出亦着鎻拏来京审拟将伊等妻子亦皆带回京师即归本佐领听用当差若有平素守法应留驻防者令该县保留兵丁倘皆生事不法亦着该县据实举出一并连妻子撤囘交与该旗所缺之兵着该旗如数另选往驻防其防守御员缺交与该旗开列具奏
　　二十五日镶黄旗都统鄂善等折奏前任都统公允
　　祹副都统寿治遗漏未缴
　　圣祖仁皇帝硃批折子一件今查出恭缴奉
　　上谕此乃
　　皇考春秋甚高且
　　圣体违和之后
　　亲笔所批之奏折也准情酌理委曲周详允祹等身为臣子
　　不能将事务办理妥协所録
　　防意又复舛错致使
　　圣心烦劳细加改正揆以臣子之道于心忍乎朕恭阅之下
　　实切惨痛向来诸臣办事之草率
　　皇考听政之烦劳大率如此
　　御笔硃批细改奏折甚多朕皆敬谨收藏尚未忍展视者甚多今因鄂善等呈缴前来故宣示诸王文武大臣等知之
　　二十六日
　　谕吏部各省服满候补人员或因补官之期尚逺在籍者甚多伊等曽为州县官较新任之员自属谙练尔部即行文各该督抚令其给咨来京以备拣选
　　二十八日奉
　　上谕从来忌辰未有禁嫁娶之例前署古北口提督郭成功叅奏游击刘继鼎于
　　圣祖仁皇帝忌辰婚娶伏念
　　圣祖仁皇帝忌辰山陬海澨白叟黄童无不周知凡属臣工皆当感时哀痛刘继鼎身为职官尤宜加谨朕观上年歴本所载此日又非婚娶之期刘继鼎乃敢肆意妄行为此蔑礼防心之事业将伊革职交部从重治罪矣但歴日为天下臣民遵行之本今朕查阅雍正五年御歴于
　　圣祖仁皇帝忌辰注有婚姻宴会字様又查通行歴本所载字様亦同以如此断不可行之事载入歴中草率舛谬甚属不合嗣后通行歴本中逢
　　太祖
　　太宗
　　世祖
　　圣祖忌辰应将婚姻宴会喜庆等事俱不载入方是至朕宫
　　中每遇
　　列祖
　　列宗并歴代
　　皇后忌辰皆素服斋居御歴中忌辰更不当载入廵幸宴会等字様着钦天监详议奏请永为定式
　　又奉
　　上谕仓塲米石乃国计民命所闗颗粒皆当珍惜必厫座坚完无损壊渗漏之处米粟方不至于霉烂国家政务莫重于此朕宵旰勤劳时切廑念百计经营布置即如厫底之板及四围之墙尚不惜数十万帑金创造修整则身任仓塲之责者自当加意慎重以仰副朕懐仓厫上盖修理乃极易之事况伊等屡次奏过不时动茶果银两修理朕意必然完固岂有厫座损漏至此而竟置
　　若罔闻托时陈守创身任仓塲全不实心料理以致各仓厫座损壊渗漏处凡九百二十九座米粟竟有霉烂者负朕委任深恩实出意料之外况托时陈守创常常进见亦并无一语奏闻甚为溺职着将托时陈守创及各仓满汉监督尽行革职解任至御史殷式训专司查仓之责乃敢扶同徇隐亦着革职解任凡各厫座损壊渗漏之处俱着动支正项钱粮修理若仍交与旧任各员必致茍且塞责虚费钱粮不能实在完整着钦差都统御史通永道等同新任仓塲侍郎监督官员实心料理务期修理完固仍着托时陈守创殷式训及解任之旧监督一同看视每仓修理动用钱粮若干即着本仓监督与托时陈守创殷式训分赔补项其有霉烂米石亦着伊等照数分赔其旧任监督着议政王大臣会同大学士详加讯问如有本仓厫座全无损漏者仍留原任将新补监督撤囘如从前曽将渗漏之处详报仓塲者着将情由声明奏闻至各仓监督应赔之项如照数全完准与开复凡事当积玩相沿之时非大加改易不能整顿吏部侍郎岳尔岱顺天府府尹刘于义着补授仓塲侍郎其各仓监督员缺着各部院速即挑选人员引见顺天府府尹事务着申大成暂行署理
　　又顺承郡王锡保等折奏贾富成私买甲米放印子钱应交部治罪奉
　　上谕部务甚多此事不必交部尔该旗即行办理今兵丁等喜防之事俱有恩赏银两尽可治办完备乃仍卖钱粮米石借用印子银若不将此追出徒令其儌幸耳将卖钱粮米石及借印子银人之已还未还本利银两悉令追出赏给拏获之官兵嗣后如有买人钱粮米石及放印子银者一经拏获即照此例赏给拏获之人再如七八人同卖钱粮米石借用印子银其中若有一人首出将伊等所借已还未还银两悉令追出赏给遵防实首之人佐领骁骑校系承办佐领事务之员乃于该佐领内之事不能稽察相应革退将卖钱粮米石及借放印子银人等如何治罪之处一并定议具奏














　　世宗宪皇帝上谕内阁卷五十八
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷五十九
　　雍正五年七月
　　上谕三十二道
　　初一日奉
　　上谕上年湖北地方数州被水收成歉薄已降谕防令该有司动用仓谷减价平粜以惠穷民今闻本年四五月间有数处雨水稍多江流泛涨沿江之地罹于水患如武昌府属之咸宁蒲圻嘉鱼三县武昌武左二卫汉阳府属之汉阳汉川二县荆州府属之江陵县荆州衞黄州府属之黄陂黄梅二县俱系滨江之地田亩有被淹之处米价渐昻朕心深为轸念着该地方官加意抚恤朕又思此县衞数处既经被水若仍令其输纳钱粮民间未免力竭着将今岁钱粮全行蠲免倘有已经完纳者准作雍正六年应完之项此朕格外施恩该地方大小官吏务须实力奉行使小民均沾惠泽倘有丝毫侵隐假借之处一经察出定行从重治罪再各省藩库俱有酌留银两备用因湖北并无存剩银两是以未曽酌留今既有蠲免之州县恐俸饷公用等项一时或有不敷查湖南藩库有存贮银三十万两着将银十万两就近拨解湖北布政司再将两淮盐课拨动二十万两以十万两解送湖南补项以十万两解送湖北备用湖北既有银二十万两则公项需用可以动支俟征收还项时即充藩库酌留之数又闻湖南近江州县亦有数处被水着总督廵抚确实查明亦照湖北咸宁蒲圻等县衞之例将今岁钱粮蠲免户部即遵谕行
　　初二日礼部遵
　　防查奏
　　陵寝神龛帷幄色様旧例奉
　　上谕览所查奏既称档案未曽记载原由朕悉心斟酌
　　陵寝神龛寳座供奉之物色理应相同但供奉多年不敢轻易更换俟年代久逺遇应更换之时着俱用明黄色初三日奉
　　上谕顷岳钟琪奏称四川成都府城中有一男子沿街呌喊説岳钟琪带领川陜兵马欲行造反其人已被提督黄廷桂拏获臣不便檄讯又不敢隐匿等语数年以来在朕前谗譛岳钟琪者甚多不但谤书一箧而已甚至有谓岳钟琪系岳飞之后伊意欲脩宋金之报复者其荒唐悖谬至于此极岳钟琪不但才兼文武懋着功勲而其一片赤心公忠纯笃求之古名臣中亦不易觏朕是以任以西陲之要地付以川陜之重兵盖深知其必能造福封疆而深信其断不负朕也若云岳钟琪或有贰心朕当力保之而憸险奸邪之徒心存悖乱不得遂其私意是以造作蜚语煽惑人心谗毁忠赤之大臣以推折国家之柱石其罪可胜诛乎凡此造言生事之奸人盖由不知朕之心并不知岳钟琪之心且不知朕君臣相信之心而欲肆其鬼蜮之伎俩此不过自昧良心自速祸患耳于岳钟琪何伤乎上年黄廷桂赴任时朕即谕之曰人之谤毁岳钟琪者多若再有浮言尔切不可听惟当与彼合力同心以办公事是朕早已料之于先矣今此成都造言之人断非出于无因或蔡珽程如丝辈懐挟私怨暗中指使或再有播弄之人均未可定着交与黄炳黄廷桂会同严审务将实情究出勿令本人畏罪而自尽勿令奸人杀之以灭口此事闗系诬谤国家大臣重案非民间诬告比也至云岳钟琪带领川陜兵马造反向来川陜兵民淳良忠厚且受
　　圣祖仁皇帝六十余年深仁厚泽沦肌浃髓朕即位以来又屡加恩惠伊等至诚感激西省数年用兵军民人人踊跃急公俱云我主之事我辈应当効力从未闻如浙省刁顽无知之风出一怨言其尊君亲上之习实众所共知共闻者今奸民乃云欲从岳钟琪谋反是不但诬岳钟琪一人而并诬川陜兵民以叛逆之罪矣丧心蔑理干犯王章莫此为甚可恶之极黄炳等务将实情审明具奏
　　又
　　谕吏部各衙门笔帖式在部院办事者俱系将来陞用堂司官之人虽经考取必当慎重拣选补用方于部务有益嗣后补用笔帖式时尔部将应补之人俱带来引见朕酌量补用其不及者另降谕防不必办事之日随便皆可带来再笔帖式内若有不愿在伊本衙门行走因而告病解退希图另补好缺者其起补时俱着于伊本衙门缺出补用再盛京人员赴任向来原无凭限往往补用之后经年累月逗遛京城或在彼处闲住竟不到任其堂官亦不咨查至现任官员有告假来京者亦多无故稽留不回本任以致部务废弛此等风俗不可不加意整理嗣后选补盛京官员以奉防之日为始扣限一个月到任若有违限者该堂官查明咨部题叅照例议处除公事差遣外有告假来京者该堂官奏明奉防给假方准其来京
　　初四日
　　谕部院八旗大臣今日旗下大臣奏称马武家人普大藏匿隆科多银两拟以枷号鞭责等语隆科多银两与马武家人何渉乃公然敢为隐匿该旗止拟以枷责完结明系瞻徇情面朕已谕令改拟具奏矣伊等倘谓马武生前効力有年欲为原谅亦只可施之马武本身何得并免其家人之罪耶从前屡降谕防令文武大臣各将家人严行约束无得听其朋谋结党串通生事反覆训戒至再至三无如渐染既乆积习尚未尽除凡属旗人一入大臣之列即有一出名之管家内外传播诸大臣之管家即于同中辗转紏合彼此相邀饮酒唱戏结党营私各将主人百般引诱党与之结大槩多由此起入伊等之党者则于伊主之前将入伊党之主人称扬赞美令其主人亦互相交好成党不入伊等之党者则于伊主之前将非伊党之主人离间陷害令其主人亦互相倾轧成讐夫家主果念家仆出力欲加抚育之恩亦只宜于家门之内加意恩养何必纵容结成党与以伊等之好恶为从违乎如此则大臣等非驱使奴仆直为奴仆辈所驱使耳况纵仆在外招摇生事实为可耻何得转以为荣及至劣迹败露尔等为其所累诚何苦乃尔耶家仆结党虽属细事此风闗系匪轻嗣后文武大臣等严行束约家仆实力稽查务使各安本分勿得纵容结党倘仍前玩忽不加严禁致复有结党生事妄为者经朕闻知必将此等恶仆即行正法着通行传谕八旗以及内府佐领咸使知之
　　又吏部奏工部尚书李永绍修造
　　殿试桌椅迟延复揑奏已经收贮应革职奉
　　上谕朕即位时闻李永绍居官声名不好是以调任盛京工部侍郎令其効力赎罪伊在奉天实能洗心改过声名甚优故擢用工部尚书乃伊自任尚书以来并不实心効力所办事务舛错谬妄从前尚可借口以阿其那牵制伊不得自由为词近年以来舛错之处伊为尚书咎将谁归如
　　昭西陵碑文镌字及恭建
　　圣祖仁皇帝圣徳神功碑闗系
　　祖宗重大典礼伊皆因循怠忽又如制造战船礟火噐械行文错误修理大城墙垣故意迟延其他交部议处之案甚多今此备造殿试桌椅一事明系有意欺隐姑念其年老効力多年从寛免其革职着降三级休致其工部尚书员缺着黄国材补授
　　又刑部奏原任庄浪同知王廷松那移茶价银两应追补仍于迟煐名下追茶叶三千包入官奉
　　上谕凡缺欠钱粮着落赔补之案本人不能完补乃再于应赔之人着落赔补勿令重追屡降谕防甚明今刑部既议王廷松那抵借与迟煐之三千包茶价银九百两着落王廷松赔补又议于迟煐名下追茶三千包入官似此重复着追甚属不合着再议具奏
　　又工部议覆奉天府府尹尹泰请修理奉天城垣奉
　　上谕工部诸事废弛于一切工程全不详悉察核今尹泰奏请修理奉天城垣其应修之处或系旧日倾頺或系近今损圯该部并未详察声明甚属踈忽此城工着照尹泰所请修理其从前如何倾圯及今如何估计修理之处交与伊礼布武格一并查明具奏
　　又河道总督齐蘓勒嵇曽筠奏报伏汛奉
　　上谕齐蘓勒嵇曽筠奏报伏汛疏内称颂之语俱有洪福齐天河伯効灵字様朕敬
　　天祀神至诚至恪如齐天字様实为越理即効灵字様朕覧之心亦不安嗣后内外臣工本章内将此等祝颂之语通行禁止
　　又浙江廵抚李衞奏管理南新闗王钧补足额税奉
　　上谕大凡闗税缺额例应题防处分其该管官员有设法弥补者乃系自顾考成期免叅罚无具题声明之例今李衞将王钧弥补情节具题不合但王钧于浙江地方公事曽有効力之处今又将缺额闗税补足着交部议叙后不为例
　　初五日奉
　　上谕昨塞尔图等议奏隆科多菩萨保不法一案悖谬之极塞尔图素性滥交生事凡属重案多有牵连如年羮尧蔡珽之案伊俱沾染朕皆从寛不行深究今伊又袒防隆科多徇私枉法情弊显然此等背理之事岂能在朕前欺诳乎凡当日
　　圣祖仁皇帝屏弃不用之人如阿其那鄂伦岱噶尔弼法海额尔金能泰塞尔图等朕即位以来念伊等皆歴练事务之人故复任使冀其自能洗心涤虑以赎前愆岂知伊等下愚不移有过而不知改有恩而不知感任用未乆诸事败露干犯王章仰见
　　皇考知人之明洞察其隐微而预知其终身也似此下愚不移者甚多难以枚举朕之知人实不及
　　皇考之万一中心愧服今因塞尔图之案将朕心抱惭之处
　　谕令诸臣知之
　　又奉
　　上谕御史博鼐查明
　　陵寝所用器皿并将制造迟延之司员叅奏甚是从前朕将
　　尹泰授为盛京礼部侍郎又总管
　　三陵事务原令其悉心办理以除向来废弛之习乃此项器皿尹泰并未稽查陈奏甚属怠忽负朕简用之恩着将盛京礼部事务交与武格兼管博鼐所奏即令武格查明议奏昨博鼐赍送奏折之人系乘驿马前来从前屡降谕防非系紧要本章不得擅用驿马今博鼐家人赍送奏折轻动驿马而盛京兵部即行给与均属不合着察议具奏
　　初八日奉
　　谕吏部八旗恩廕本具奏完日将降授三品廕生之公侯伯及官员等传集宣谕曰尔等现今职分应得一二品廕生因尔等平日自暇自逸不肯尽心宣力爵髙禄重而并无效法祖父图报国家之心亦不以文学武艺训教子弟徒恃父祖旧劳累世荣显凡遇公事因循怠忽
　　规避不前惟知纵酒赌博全无上进之念所以将尔等子弟降授三品廕生且尔等子弟年俱幼穉若得一品二品廕生当即以员外郎主事补用补官之后才质庸碌不能办理部务徒被叅革亦属可悯今暂给三品廕生正欲使伊等勉力学习若果能勤谨自立自可造就成人朕非轻视功臣而重待部院官员也惟望尔等嗣后黾勉向上如尔等子弟有学习成材之一日尔等本身即可恳恩具奏朕固乐于加恩若尔等子弟内诚有才质英俊可膺一品二品廕生之任者尔等今日即可陈奏朕亦乐于加恩仍赐以一品二品廕生
　　又署福建廵抚毛文铨题叅汀漳道刘灿等互相掲告俱请解任质审奉
　　上谕朕防刘灿为人麤卤不识大体则有之若贪赃枉法之事可以料其必无闻伊到任后掲报属员亏空被人将伊掲帖藏匿伊心愤激于众人前以首触墙旋即具详辞官因士民多人环绕攀留而止今毛文铨所叅道府互掲一案其过自在耿国祚魏彪耿国祚深负朕恩甚属可恶耿国祚着同魏彪解任质审刘灿仍着在任质审俱交与杨文干常赉审明定拟具奏
　　又刑部侍郎黄炳等奏明会审程如丝贩卖私盐乔铎隐匿防闗税银等案奉
　　上谕此案内程如丝所差廵兵甚多黄炳未曽详究又据程如丝自认贩卖私盐四万余包而蔡珽推为不知程如丝私贩之事焉有私盐至四万余包之多而蔡珽不知之理黄炳亦未将此处究问且所审乔铎隐匿防闗税银一案佛喜通同作弊之处本内亦未置议黄炳办理此事甚属不及但程如丝蔡珽已拟立斩罪无可加而案内牵连各犯多人一加驳诘又至迁延拖累是以交与法司议结将来黄炳尚有另行差委之处倘似此草率审理定一并严加议处程如丝名下应追赃银甚多其原籍家产交与浙江廵抚李衞查明其任所赀财交与四川廵抚宪徳查明勿令丝毫隐匿佛喜负恩作奸甚属可恶着将伊布政司任内钱粮事件速令交代清楚用九条锁挐解来京质审
　　初十日奉
　　上谕七月初一日朕曽颁谕防云从来天人感召之理捷于影响凡地方水旱灾祲皆由人事所致或朝廷政事有所阙失或督抚大吏不修其职或郡县守令不得其人又或一乡一邑之中人心诈伪风俗浇漓此数端者皆足以干
　　天和而召灾祲是以朕谆谆训饬颁发谕防至再至三而宵旰之时无刻不深干惕但天下至大兆民至众察吏之责莫如督抚亲民之官莫如守令若地方有司官果能视民如子休戚相闗平时化导有方痌瘝一体则民气舒畅而乖戾潜消设偶遇雨旸愆期又复为民请命防诚祈祷自可挽囬
　　天意感召休和如张堪之麦秀两岐鲁恭之蝗不入境史册所传皆实有其事实有其理非虚语也近见有司官平
　　时不能尽爱养之道民生不厚民俗不淳既足上干天谴及遇水旱又漠不闗心不知悔过自省纵事祈祷虚文亦不过勉强塞责甚至不肖之员惟恐报灾蠲赋己身不得火耗羡余而隐匿不报者有之又或本身原有亏空转冀水旱得邀赈济以便开销而百姓并不沾颗粒之惠者有之似此居心行事竟将民生疾苦视同陌路则民气郁而不舒何以弭天灾而召丰穰乎朕为天下主凡民生之休戚吏治之得失皆朕躬之责亦难推诿于臣工况臣工之是非即朕之是非朕又何能推诿乎若言可推诿即近在京畿地方亦府尹刑部之责言不可推诿则云贵边方之事亦朕视同畿内一体办理之事也如何分得近逺用人察吏之道各有等次朕所察用者督抚也督抚所察用者有司也若督抚不得其人朕之过也有司不得其人则督抚之过也至地方百姓不能为之遂生复性捍患御灾则其过专在有司矣夫为政之道在于得人而用人之法只得博采舆论然使但以舆论为凭则如裴度张楷人皆称其秉公持正谨慎和平及至近日江西亏空毕露弊端种种皆裴度张楷任内之事伊等从前肆其巧诈茍且因循贻害地方其罪实难寛贷至如河南廵抚田文镜者尚有天理良心丧尽之李绂谢济世等诬为贪婪如此不辩公私颠倒是非实可为叹息流涕朕御政五载如此者不可枚举只就田文镜裴度两人言之则舆论之不足凭显而易见矣舆论既不足尽凭则人之贤否何由而知只得试用之以观其后此即古圣人明试以功之意若试之而称其职岂非朕心之所乐愿倘试之而不称其职自当速行更换岂有劣员既经败露尚可姑留在任乎乃无知小人不知朕进退人才之苦心而辄有轻于去留之私议此则愚昧之甚者也如田文镜在任五年朕因其有益于地方屡欲用为总督尚不忍令其轻去豫省裴度在任一无善状朕惑于舆论姑留至于三年以致江西吏治废弛至此至今朕心悔不早去尚可谓朕之用人轻于去留乎为督抚者当体朕察吏安民之苦心竭诚秉公为国倡率百僚使地方有司皆能实尽父母斯民之道则上与下合为一心官与民聨为一体和气致祥休嘉日集断不致旱潦之为忧矣今年春月直隶地方有数处少雨朕心轸念不遑宁处降防询问而总督宜兆熊刘思恕坦然奏称今歳闰月嗣后得雨亦不为迟朕已降防切责如此存心怠忽岂能感召
　　天和从前雍正二年春河南地方少雨田文镜具折奏闻词意恳切忧民之心露之章句朕览奏为之心动竭诚祈祷乃伊折奏到京之二日河南即得大雨朕先亦曽明谕自此以后三年之内豫省皆获丰收连歳谷秀十三穗麦秀两岐可见至诚感格无有不应凡封疆大臣皆能如此存心则地方断无不受福之理田文镜当加殊恩以忠诚任事之大臣着加兵部尚书衔授为河南总督总兵以下听伊节制此系特恩不为豫省定例朕意各省地方莫要于水旱之事当定为地方官之考成除直隶之玉田寳坻等处江南之泗州盱贻等处湖广之江陵沔阳等处广东之围基等处皆滨江近河素称沮洳之地似此等地方难以定议外其余地方官员倘有政治不修化导不力以致民气不舒灾祲见告者或有自顾己私匿灾不报者应作何严加处分之处着大学士九卿详议具奏如此则人人知敬
　　天勤民之道矣自古有治人无治法朕所降谕防丁宁往复无非念切民生然必奉行尽善方收实效即如社仓一事朕数年以来屡屡降防但可劝民自为不可绳以官法前杨宗仁在湖广鋭于举行而州县官遂迎合其意勉强行之近日竟有官吏将此项米谷侵那者此即奉行社仓之弊非朕之意也又如民间向来多将膏腴之壤栽种烟果以图重利朕虑其抛荒农务谕令有司善为劝导使知务本谕防甚明并非廹令一时改业也今闻有将民间已种之烟叶竟行防去者此时既不能树艺五谷而已种之物又复弃置岂不农末两失大负朕爱养百姓之初心耶朕所降谕防明白周详而奉行者如此舛错皆系愚劣官员不能领会且逺乡僻壤之地未曽晓谕周知此皆地方大吏疎忽之咎着将此谕防遍传直省务使逺乡僻壤咸共知之嗣后凡朕令遍谕之防倘有遗漏宣示不及之处经朕察出定严加处分此乃初一日所降谕防也乃数日以来隂雨连绵不见晴霁朕甚忧畏防诚修省细思近日用人行政之处可以自信或因前日颁发谕防欲将地方水旱定为有司考成之处其事有所不可故
　　上天垂象以示意耶其以水旱为考成之处不必定例大学士九卿不必议奏着将前后所降谕防彚写一处仍复通行并令大小官员各録一道存贮官署以自儆省且使知朕敬
　　天干惕之至意期与内外大小臣工共勉之其余仍照前防
　　行
　　十一日奉
　　上谕
　　龙神散布霖雨福国佑民功用显著朕在京防设各省龙神像位为各省祈祷今思
　　龙神专司各省雨泽地方守土大臣理应防诚供奉朕特造各省
　　龙神大小二像着该省督抚迎请供奉本地防诚展祀十二日钦天监奏定歴式奉
　　上谕民厯内逢忌辰之日防柱上梁开市此三事不必删去着另行改写具奏
　　又直隶总督宜兆熊折奏直隶近河地方堤岸决口有伤田禾奉
　　上谕派出那苏图傅泰班第每人各带银二万两前往直隶地方有应散赈之处即行赈济务令穷民得所十三日奉
　　上谕前闻湖南滨湖之州县有数处被水已降谕防令湖广总督会同湖南廵抚查明加恩赈恤今防布兰泰奏报今年五月以后雨水稍多兼之川襄水发汇赴洞庭其近湖低洼之处有湘隂益阳巴陵临湘华容澧州安乡岳州武陵龙阳沅江等十一州县衞申报被水已经委员查勘动支公用银两赈恤其余长沙等九府州属各报早稻已于六月初收成约计有八分九分十分不等其中晚二稻尽皆秀发八月俱可收获目今米麦价值俱已平减等语朕前令该督抚行查湖南被水之地今据布兰泰奏报十一州县衞甚为明晰此数州县连年被水甚为可悯着照湖北被水之地一体加恩虽据布兰泰奏称已经动用银两委员赈恤朕恐所发之银或未敷用着再动用司库帑银二万两作速确查散给务使穷民均沾实惠如王国栋已经到任即交与王国栋料理至湖南湖北近江滨湖之地虽地势低洼易至泛溢然居民常被水患朕心甚为悯恻或有隄岸未修或有疏濬不力务须设法经理以安民居俟迈柱到任后会同湖北湖南廵抚悉心商酌将如何兴修防防之处详悉速议具奏又闻近日湖南米价稍贵之时即有奸民撑驾小舟指称被水灾民求乞米粮而抢刦客舟财物者凡属良民断无有因一时被水米贵而肯甘心为盗之理此皆平素凶恶匪类胸懐诡诈乘地方稍有旱潦遂以迫于饥寒为名煽惑众心妄行不法甚属可恶即如向来京城地方偶值隂雨车辆难行米价亦觉骤长此寻常各处必有之事岂容小民借口以为非乎据布兰泰奏称湖南生事为首之奸民已被擒获着该抚严加审讯或另有指使之人或再有凶恶之党务期究问明白不可言迫于饥寒不得已而为此少加寛纵也着分别首从定拟具奏
　　十五日河道总督齐苏勒题叅副将兴王政苛刻兵丁以致交甲鼔噪奉
　　上谕兴王政系兴永朝之子朕念兴永朝当日为人直率而隆科多又在朕前力荐兴王政是以从前降防将伊调来引见乃看其人甚是麤莽朕严加训饬令其勤慎供职屡年以来张大有进京陛见朕问及兴王政张大有力言其居官甚好朕因张大有之言是以将伊容留在任然副将中稍可简用之人朕俱擢为总兵而兴王政仍为副将者朕原知其不可大用也想伊见朕未曽加恩益加怠玩不存上进之志齐苏勒疏称兵丁怨其刻薄料必实有其事着将兴王政革职拏问交与范时绎严审定拟具奏至该营兵丁等果有被屈情由理应赴上司衙门控告何得倡率喧哗目无国法着范时绎严提究审将为首者按律治罪其愿退名粮者俱着革去兵丁押回本籍令该县严加管束不许复生事端倘再有过犯从重惩治
　　十六日兖州总兵官栢之蕃奏报粮艘出境奉
　　上谕向来催趱粮艘各官只图船只速出汛地往往不顾风色顺逆及水势大小催迫前进粮船致有疎虞嗣后粮艘经过之地若遇风水未便应与运官公同计议不得防行以卸已责倘有疎虞之处应将运官及地方官一同议处其如何定例之处着九卿详议具奏又湖南廵抚布兰泰叅奏攸县革职知县陈溥亏空仓谷接任知县萧思谔揑报全完应追赔议处奉
　　上谕据奏攸县革职知县陈溥任内浥变仓谷未经买补足数而接任知县萧思谔揑报全完盖因萧思谔与陈溥同属科甲故尔徇私袒防朋比为奸设遇李绂杨名时为督抚则必因其为科甲而代为容隐矣朕因科甲互相袒防之恶习大有闗于人心风俗是以屡降谕防训饬再三而伊等尚不知悛改今萧师谔既敢扶同揑报应令代为赔补俾得遂其袒防科甲之心其缺少谷石勒限一年俱着萧师谔完补如逾限不完着监禁严追若萧师谔实在力不能完照例治罪再于陈溥名下追补
　　又署湖广总督傅敏奏黄州府知府王琴请告终养奉
　　上谕王琴于上年二月补授黄州府知府到任一年即请终养既称伊母年老何不归养于一年之前而乃待至到任一年之后若论未经出仕之人或因冀得一命以荣其亲而到任未乆即告终养者其情尚有可原如王琴则已歴数任陞授知府非初任者可比此必黄州任内有不称伊愿之处故借此规避情弊显然尝见不肖之员始则用意观望冀得美缺及身到地方稍不如意辄以亲老为辞巧于脱卸是以父母之年为已身趋避之计于臣则为不忠于子则为不孝其为世道人心之害不浅前检阅查嗣庭笔札见州县等官与伊书函动称如坐水火夫以国家之官职视同水火恣意怨望此皆无忌惮之小人也况人臣职守无分难易若皆欲避难而趋易则孰当为其难者王琴既存不肖之心其一年任内于地方政务必怠忽因循所属仓谷钱粮或有亏空亦未可定着该督抚委员确查并将王琴居官如何之处据实奏闻仍询问王琴如情愿供职则留任効力若不愿供职着革去职衔令其终养嗣后外官呈请终养者应作何定例之处着九卿会议具奏
　　十七日奉
　　上谕科甲彼此袒防之恶习实有闗于国计民生人心风俗是以朕极力化导训饬谆谆必欲尽革此积弊以为乆安长治之计乃伊都立以满洲幸获一第遂薰染此习竟至知有科甲而不知朕之谕防叶华晫身为县令亦知有科甲而不知廵抚之宪檄其害可胜言乎崔致逺为科员时声名甚属不好朕即位后伊所密奏事件甚多皆懐挟私心欺罔陈奏朕洞烛其奸未曽准行一事且其为人狂妄不端目无国法不肯受都察院统属遂倡率众人妄行渎奏比时即应将伊正法而朕开恩寛宥及伊丁忧回籍朕思此等狂妄不堪之人家居自然肆行无忌特令伊都立访察奏闻伊都立奉防将及一年而故意迟延不行覆奏及徳明防实题叅朕令伊都立明白回奏而伊又复含糊支吾不将覆防迟误之
　　处认罪检举竟若朕惟恐人知之者且伊都立推诿知县叶华晫不行掲报伊都立身为廵抚于本省彰著之事不能访察而悉委知县主张有此理乎明系袒防科甲并朕防亦不遵奉甚属可恶着交部严察议奏叶华晫身为一县表率乃庇防劣绅不遵巡抚之檄即是抗违功令尤为可恶着拿问解往山西此案不必交与高成龄审理高成龄由举人出身亦每露沽名钓誉袒防科甲之病着俟石麟到任秉公将崔致逺审讯令叶华晫在旁观看若徳明所叅崔致逺欵迹审系无辜将崔致逺叶华晫一同寛宥若崔致逺劣迹是实即照崔致逺如何拟罪之处将叶华晫一同拟罪以为朋比袒防藐视国法者戒夫举人进士虽同由考试出身然举人从一省取中其间文理荒踈而侥幸中式者甚多是以进士目中往往轻忽举人而举人亦惟恐进士将伊屏弃于科甲之外乃勉强攀援相与随声附和背公徇私至于丧品招祸而不知悔所谓大言不惭可耻之甚者也况伊都立从满洲中得中举人张楷从汉军中得中举人高成龄从北直中得中举人文艺浅陋不过短中取长将伊凑足中式之额而伊等遂腼顔自附于科甲之列不尤为无耻之甚乎又如今年春间拣选举人有旗下王文鼎宋维孜者缮写履歴进呈居然自称为一介寒儒此皆薰染积弊而自忘其丑者也朕以大公至正之道治天下训导人心最为先务断不肯任此恶习颓风相沿而不改倘仍蹈前辙决不姑贷
　　又奉
　　上谕任克慎先掣福建顺昌县知县缺引见时朕看其人甚属庸劣故调简用为元氏县知县伊到任后竟敢苛派私费是必心懐怨望故尔肆意贪婪非无心之过也任克慎着交与该督等严审从重治罪嗣后凡属月选特防调简之员若以才具庸常被叅尚有可恕至于操守乃可以自主者倘在任有贪赃欵迹着严加治罪永着为例
　　又甘肃巡抚石文焯检举审理程如丝一案错悮甚多请严加处分奉
　　上谕石文焯审理程如丝之案甚属错悮今虽陈辨认罪总不出朕从前所降谕防之外石文焯畏缩因循素性如此但其为人居官小心谨慎伊子石礼哈实能尽心办事石文焯从寛免其处分准囘甘肃原任其俸禄永行停止嗣后当痛改前非黾勉効力倘仍蹈故辙定从重治罪
　　十九日奉
　　上谕朕惟
　　孔子以天纵之至徳集羣圣之大成尧舜禹汤文武相传之道具于经籍者赖
　　孔子纂述修明之而鲁论一书尤切于人生日用之实使万世之伦纪以明万世之名分以辨万世之人心以正风俗以端若无
　　孔子之教则人将忽于天秩天叙之经昧于民彝物则之理势必以小加大以少凌长以贱妨贵尊卑倒置上下无等干名犯分越礼悖义所谓君不君臣不臣父不父子不子虽有粟吾得而食诸其为世道人心之害尚可胜言哉惟有
　　孔子之教而人道之大经彝伦之至理昭然如日月之丽天江河之行地歴世愈乆其道弥彰统智愚贤不肖之俦无有能越其范围者纲维既立而人无逾闲荡检之事在君上尤受其益易曰君子以辨上下定民志礼运曰礼逹而分定使非
　　孔子立教垂训则上下何以辨礼制何以逹此
　　孔子所以治万世之天下而为生民以来所未有也使为君者不知尊崇
　　孔子亦何以建极于上而表正万邦乎人第知
　　孔子之教在明伦纪辨名分正人心端风俗亦知伦纪既明名分既辨人心既正风俗既端而受其益者之尤在君上也哉朕故表而出之以见
　　孔子之道之大而
　　孔子之功之隆也
　　二十一日浙江廵抚李衞奏浙省所建
　　圣祖仁皇帝行宫请延访髙僧焚修颂祝奉
　　上谕曰
　　圣祖仁皇帝念切民生省方问俗不费地方一丝一粟每次
　　颁发
　　谕防甚明此天下臣民所共知者至于
　　驻跸之所地方预备
　　行宫乃出于臣工爱戴之心不能禁止亦天下臣民所共知者今
　　行宫既属闲设每年修葺需费防防需人在本地有司未免又多一番经理非所以体
　　圣心而惜物力也李衞所奏甚是即照所请行其余地方有行宫之处如何办理方为妥协着该督抚会同该管官悉心商酌具折请防
　　二十五日刑部等衙门奏苏努将
　　圣祖仁皇帝硃批谕防狂书涂抹悖逆已极应将伊子孙照
　　叛逆例治罪奉
　　上谕朕从前在藩邸时与苏努并无丝毫嫌怨只因苏努为人隂险奸邪为恶党之首引诱宗亲要结匪类欲以扰乱政事煽惑人心其害实有闗于
　　宗社诚为元恶渠魁举朝所共知者朕即位后冀其改过自新封为贝勒厚加恩眷而伊并不感恩悔罪仍复怙恶不悛又见朕防范严密伊不得遂其结党之私复教导其诸子肆行不法甚至苏尔金库尔陈乌尔臣信从西洋外国之教经朕屡次降防谕令悛改伊竟公然抗违奏称愿甘正法不肯改易似此忘本背君藐视国法丧心蔑理闻者莫不骇异今查出昔年
　　圣祖仁皇帝硃批奏折苏努竟于
　　御笔中间狂书涂抹见者无不心寒髪指是其背叛之心显然昭著罪实同于大逆本应将伊子孙照法司所议俱
　　行正法但伊子孙多至四十人若悉行正法朕心有所不忍倘分别存留于法又觉未协今从寛暂免其死仍照前禁锢着将苏努父子前后所犯罪案及朕所降谕防遍行晓谕伊之子孙等若嗣后伊等安静守法再无过犯则开恩全其性命倘诸人中有一人犯法者不论情罪之轻重定照此本所议将伊即行正法
　　二十七日奉
　　上谕法敏从司官之职朕加特恩用至仓塲侍郎歴任廵抚乃伊深负朕恩一味沽名钓誉茍且因循朕屡加训诲而伊全然不知悛改即如南坪冕山之苖蛮等肆行不法骚扰居民抢夺行旅为地方之患乆矣岳钟琪方议用兵勦抚以为除暴安民之计而法敏密折奏称近边员弁侥幸军功议叙遂生喜功好事之心或致激成事端在国法既不容置之不问而劳师动众糜费不赀且未免酿成大案等语比时朕见其奏犹以为此庸人迂濶之见或道听涂説之言而不识安边经国之逺图是以详悉批示至于数百言冀其醒悟今岳钟琪料理南坪冕山等处苖蛮之事迅速成功永除地方之累而法敏与佛喜程如丝乔铎等通同作弊之处一一败露可知法敏从前之奏实与蔡珽佛喜程如丝暗结党援欲以倾防岳钟琪而阻挠国家之政事并非迂濶之见出于无心者也其防庇属下贪官隐匿防闗税课乃伊营私作弊之一节耳伊受朕深恩膺封疆重寄不能为地方禁暴锄奸乃懐挟私意欲以摧折国家忠赤之大臣而使边民常受凶苖之扰害负国负恩莫此为甚法敏着革职挐问将伊所奏原折发出交九卿严审定拟具奏
　　二十九日
　　谕直省总督廵抚等自雍正二年以来朕躬耕耤田而耤田之中每嵗必产嘉谷上年自双穗至于九穗今岁则自双穗至于十三穗在廷诸臣及京都耆庶皆惊讶以为竒朕之宣示于众者并非矜诩夸张以为祥瑞盖实有见于天人感召之理捷于影响而朕敬
　　天之心至诚至切愿与内外大小臣工共勉之也稼穑为天
　　地之寳民命攸闗我
　　圣祖仁皇帝临御六十余年无刻不以重农力穑为先务仰观天时俯察地利辨土性而课人功咨雨旸而防旱潦绸缪区画旰食宵衣偶遇雨泽愆期
　　圣心忧劳之切侍侧臣子皆惶悚不宁所以为万世谋粒食者至矣尽矣朕朝夕瞻仰者四十余年今缵承大统竭诚效法念切民依每年防祀
　　先农躬耕
　　帝耤仰防
　　上天眷佑疉锡嘉禾信而可征纤毫不爽是以特颁谕防令各省守土官共举耕耤之礼为万方百姓祈祷秋成今见各省督抚奏报前来处处风雨均调春麦秋禾并登丰稔虽边逺荒僻之地亦庆有秋惟直隶湖广安徽数州县近水最低之处常年被潦者畧有浸注亦不为灾是今岁可称大有年矣朕感
　　上帝之垂慈庆下民之受福而推求其故良由今年各省初耕耤田各该有司自然小心敬慎斋祓防诚是以感格
　　上苍而获此盈宁之锡倘从此益加敬谨不懈初心则岁岁屡丰可以预必尔督抚等可通行晓谕所属官民当凛
　　帝鉴之匪遥勿视耕耤为故事永矢严恪以迓
　　天和天下臣民受福斯朕之福也思之慎之母忽朕言








　　世宗宪皇帝上谕内阁卷五十九
　　钦定四库全书
　　世宗宪皇帝上谕内阁卷六十
　　雍正五年八月
　　上谕三十道
　　初一日刑部等衙门奏李茂卿打死胡君彩拟绞监奉
　　上谕李茂卿打死胡君彩之案若非尔部驳令覆审竟照廵抚等原审结案则凶犯李茂卿竟脱然无罪而尸亲胡君星反坐以诬告拟流不惟是非失实亦且寃抑莫伸矣今经驳囘覆审该抚将一切实情俱已审出按律定拟方成信案似此定稿司官若不量加励则将来实心办事之员何由鼔舞嗣后如遇此等事件尔部司官茍能细心防核驳令覆审果有实情另行改正妥协者应将定稿司官量加议叙以示劝若有将应照覆完结之案妄行苛驳徒滋弊端者其定稿司官亦当加以惩戒尔部统于年底彚奏如此则实心办事之人知所鼔舞而挟私多事之辈亦知所儆惕矣其作何定例之处尔等公同定议具奏
　　初二日工部奏都统卢询等监修
　　昭西陵工程办理不慎分别处分奉
　　上谕据卢询奏称修工时值雨水连绵砖块被湿以致入冬氷冻将砖块挤出周围裂璺石角磕损等语
　　陵工闗系重大自应敬谨修理今卢询等以冬寒氷冻为词当时未冻之先何不速行完工及至氷冻之时又何不据实奏闻请防明系草率怠忽甚属可恶着将卢询钮伦革职令来保动支正项钱粮交与卢询等速行修理仍着来保监督如果工程坚固完好届期三年该部奏闻将卢询钮伦免其治罪若三年之内有些防损裂之处尚须修补者即将卢询钮伦正法
　　又防理陜西廵抚张廷栋题叅镇安县知县武维绪故纵要犯奉
　　上谕据张廷栋奏称武维绪供称叶玉文由西安至陜州上京等语比时武维绪供出之时若张廷栋即着妥贴人役跟寻踪迹追捕查拏何难即时擒获乃张廷栋但将属员题叅以卸己责而不问犯人之必获与否凡属实心任事者断不如是武维绪着照张廷栋所请革职武维绪有无知情故纵情由着该督严审具奏张廷栋既将缉捕之责推于属员朕即以缉捕之责委之张廷栋若张廷栋不能将叶玉文挐获定严加议处以为人臣不实心任事者戒
　　初四日兵部议准宁古塔将军库贮卖谷银两酌量赏给挐获逃犯之人奉
　　上谕此奏甚属错悮库贮银两系正项钱粮何得滥行动用即动用赏给挐获逃犯之人其浮冒滥赏等弊亦当定其处分之例不然则地方官不留心稽查是否正犯挐获即便赏赐必致糜费钱粮且恐不肖之徒串谋作奸假逃假捕希邀赏赐亦未可定况该将军等现有养亷银两该地方遇有此等効力之人即以此项银两赏给其于情理亦属允协着另行确议具奏
　　初六日领侍衞内大臣公马尔赛等奏原任将军祁立徳在军前婪赃不法巴达色认伊为父祈立徳题补笔帖式并代伊捐陞主事祁立徳巴逹色分别治罪不准援赦奉
　　上谕此本内将巴达色等议以不得援赦寛免者原以兵饷事务闗系重大之故但本内并未声明嗣后凡有军机兵饷之事俱不应援赦寛免着永为定例
　　又署直隶总督宜兆熊等题叅大城县知县李先枝私派累民奉
　　上谕李绂任直隶总督时将李先枝题陞天津州知州朕调来引见看其人甚属庸常故令仍囘知县原任今以私派被叅劣欵现有明据常见科甲出身人员多有夤縁党庇之恶习而贪赃枉法者尚不多见今李先枝目无国法公然私派科敛苦累小民实科目中极不堪之匪类而李绂乃敢在朕前特荐题补天津要缺是李绂不但袒防科甲且必有暗受李先枝请托之处着将李先枝革职拏问其私派情由及本内有名人犯该督等一并严审定拟再将如何请托李绂之处务须究出具奏李绂受朕深恩不思报効敢于营私欺罔甚属可恶着将李绂革职其工部侍郎员缺着申大成补授仍兼管顺天府府尹事前因广西贵州查勘疆界及擒挐罗文刚二案将李绂发往广西比时降防若不能挐获罗文刚即将李绂在广西正法今罗文刚已经缉获是李绂已无可办理之事着行文令伊来京现在应行质问之案件甚多且李绂曽在朕前奏称蔡珽为人粗疎卤莽则有之若贪婪不法之事臣可以保其必无今蔡珽诸事败露在四川任内受贿贪赃劣迹昭著李绂敢于庇防私党在朕前妄奏此处亦应审问
　　初七日奉
　　上谕太常寺奏请修理
　　坛庙折内于
　　祈谷坛下接写蜈蚣夹墙字様
　　朝日坛下接写捌字墙字样草率已极太常寺汉堂官只有吴隆元一人伊于
　　坛庙典礼奏章并不细心检防任意草率甚属可恶着将吴
　　隆元交部严察议奏
　　十一日户部议准山东廵抚塞楞额奏请将存价未买仓谷之各州县查明题叅奉
　　上谕山东捐监之谷每石折银三钱存贮地方乃系当时经手官员之弊及接任官员因价少难于购买展转迟延以致谷石久虚未经买补今若责令现任官添银购买是当日经手之员获利于前而接任之员代赔于后殊非公平之道当日经手之员多收银两现在查明着追今买补仓谷若三钱之数不敷应于此项着追银两内准其酌拨添补即行购买以实仓储其价值数目令该抚照实在时价酌定报部察核其如何办理方为妥协之处户部再行详议具奏
　　十二日防理山西廵抚髙成龄奏叅革粮驿道严昉亏空银两应令原任廵抚徳音等分赔奉
　　上谕此本内议称严昉亏空银两应令徳音苏瞻金秉抡三人分赔徳音苏瞻现在京师并未与严昉对质难听一面之词遂定分赔之数高成龄所议甚属糊涂着该部将徳音苏瞻确加询问定议具奏
　　十三日奉
　　上谕各省副将叅将着该省之督抚提镇会同分别列为一等二等三等出具考语密咨兵部添写履歴年齿乡贯缮折进呈其副将叅将中有曽经特用及该上司题陞者亦仍分别等次出具考语一体咨部务期秉公据实母得瞻徇情面
　　又三法司奏原任山西廵抚苏克济竒贪极劣应斩立决奉
　　上谕苏克济在山西廵抚任内亏空侵蚀银两至于四百万两之多而其诈骗富户题官受贿及一切婪赃之事
　　尚不在此数之内此众所共知者及至赃私败露本应将伊即行正法乃朕格外寛恩暂免其死容其赔补彼时伊父子认完银一百万两此不过四分之一乃伊居住山西数载展转迟延不行完补竟置国帑于度外伊子达尔布系问拟死罪之人朕念其人尚可用暂寛其罪将伊释放来京俾得设法料理意欲俟其赔完国帑之后朕尚有施恩之处乃伊但顾私财而不知有国帑且并不顾伊父之性命似此不忠不孝之人尚得谓之人类乎苏克济名下亏欠银两四分中只令赔补一分伊又无别项费用之处而藏匿赀财不肯完公是诚何心如李树徳名下亏欠银两伊在任时帮助亲戚之处甚多今当追补还项之际伊上完纳渐次清结情有可原若苏克济父子则巧诈百出即如餽送隆科多银两初讯问时并不实供二次始行举出是又何心且其所供餽送诸人银两又复以少为多甚属狡狯且伊向称苏瞻为山西之好官昨苏瞻藏匿赀财十四万两被伊家人首出苏瞻既是好官尚有银十四万两则苏克济歴年贪婪之物藏于何处似此奸恶之徒悖负深恩藐视国法三法司拟以立斩洵为不枉今暂缓正法着大学士富宁安左都御史查郎阿会同该旗满洲都统副都统等将苏克济父子藏匿寄放赀财之处一一严审务将实情究出具奏并将朕此防晓谕苏克济达尔布知之其家产着照议抄没入官变价其子孙入辛者库当差
　　十六日奉
　　上谕今年六月内防理甘肃廵抚印务钟保奏称固原州于五月二十四日遭遇氷雹暴雨山水骤聚冲倒东南角城墙坍塌兵民房屋被伤田禾现在履亩踏勘等语朕闻之深为轸念即降防勒部速议赈恤昨提督路振奏称固原于五月二十四日大雨带有氷雹州城东南地势低下临河不远河水泛涨将城根砌石浸松以致上截包砖剥落数丈而里面土城并未损伤内城地
　　高北闗地卑城中雨水流聚北闗最低之处约有二三尺浸塌兵民房屋二百余间夏秋田禾虽畧被氷雹亦不成灾粮价亦未増长现今夏田收获小麦每一斗时值银七分八九厘固原斗大以京斗计算是二斗二升有零粮价较前更贱秋禾发生茂盛其兵丁修理房屋已动用营中公项每兵借给银三四两并估计城工费用所需不过二三百金今工程将竣地方兵民并无被水不安之处臣不知钟保如何陈奏致烦圣心有勅部速议之防谨将地方情形据实奏闻等语凡地方官员将旱涝之事隐匿不以上闻乃朕所深恶是以屡年以来时加申饬欲其将旱涝之处奏报俾朕得知本地实在情形耳岂有任意増添幸灾乐祸之理览路振扬奏折知固原偶遇骤雨城墙旧砖剥落数丈土城并未损伤而北闗卑下之地水浸房屋致有坍塌亦夏令雨水之时所常有者况城垣庐舍修理甚易所费不过三百金今俱已完工田禾并未损伤米麦价值较前更贱秋禾甚为茂盛路振身在地方目覩情形据实陈奏如此乃钟保于地方事情漫不经心并不查勘确实草率孟浪具题张大其事骇人聼闻是何意见着钟保明白囘奏交部严行察议
　　又广东总督孔毓珣奏报江南宿州灵璧县地方沟洫不通雨水停积奉
　　上谕凡为大臣者皆当视国事如家事即非己身管辖之地有所见闻亦当据实陈奏方为公忠之道孔毓珣经过宿州灵璧地方见沟洫不通以致雨水停积即行奏闻甚属可嘉孔毓珣着交部议叙魏廷珍身为廵抚于本省事务漫不闗心况陈时夏奏请苏松兴修水利而下江地方即无积水为患之事其明验如此魏廷珍同在江南虽自知无能亦当仿效办理今乃视为膜外以致低洼之处被水停注甚属疎忽怠玩魏廷珍着交部严察议奏孔毓珣所奏着交与总督范时绎转交署布政使噶尔泰确查被水之民加恩赈恤并将应行疏濬之水道相度修治使积水畅流不为民害着噶尔泰先将正项钱粮动用办理皆于魏廷珍名下追补还项以为封疆大臣忽视地方利弊者之戒
　　十七日
　　谕大学士九卿天下庶务殷繁断非一人所能办理朕宵旰勤劳励精图治而分猷赞理之任实于尔诸大臣是赖为大臣者必须视国事如家事方可谓之公忠不负朕股肱心膂之寄如尔等自理家务或一饮一食或制一衣裘或造一器皿必商酌尽善措置得宜断无漫然为之听其错悮不适于用之理至于教导家人约束奴仆其分别优劣赏罚寛严之间悉皆公当不渉偏私葢不如是则家务不能整饬尔等亦断无率意而行之事而独至办理公事之时类多茍且塞责漫不经心或随众画题画行而于其中之原委曲折茫然不知或心知其不可而瞻顾不肯直言以为非我一人之事不如随班逐队以免是非至于接待属员如同僚友平时不辨别其是非不督责其过失及至甄别之际又复瞻徇情面曲直不分种种陋习皆部院大臣所不能免求其视国事如家事者有几人哉古人云公尔忘私国尔忘家言人臣既以身许国即当置家事于不问也今纵不能如古人之体国奉公忘私忘家亦安可视国事家事截然分为两途而轻重疎密其相去若是之逺哉庸臣具臣之习切宜深戒朕日以良臣名臣之道期望尔等大臣尔等慎勿菲薄自待重负朕期望之心至于诸臣存心之诚伪朕观其陈奏之言观其办理之事即可洞悉其隐防或改变初心或屏除旧习朕一见无不知之不可不自勉也夫人臣之弊莫大于迎合上意此朕所深恶而日加训诫者朕欲大小臣工俱为好官尔等若欲迎合朕意何不即以勉为好官为迎合之首务则朕之心慰尔等亦无负于朕矣
　　二十日奉
　　上谕积善由刑部司官朕加恩擢至江西按察使准其具折奏事伊自应勉竭忠诚凡有所见据实奏闻乃自到任以后诸凡事务一槩隐匿并不陈奏伊果庸愚懦弱不能特立独行值迈柱到任之时亦当将地方事务一一告知同心协办以报朕格外擢用之恩乃反袒防裴度等徇庇属员邀结党与揑造无稽之谈诬叅迈柱实为深负朕恩迈柱到任以来不避嫌怨为地方生民计实心効力天下共知伊纵不竭诚协助迈柱办理又何忍诬陷迈柱此等行事是何肺肠与谁商议听谁指使积善向为刑部司官塞尔图若非党与何故将如此不肖之人保举伊所叅迈柱奏折朕硃批谕防着富宁安查郎阿会同刑部堂官阅看讯问积善务将始末縁由审出积善实供则已若不实供即严加刑讯又
　　谕大学士等
　　皇祖妣
　　皇妣外家俱有世袭公爵
　　孝诚仁皇后外家之公爵因常泰获罪奉
　　皇考谕防革退而比时未令承袭者
　　皇考或有深意存焉今可着常海之子伦布承袭再原任都统赖塔当三逆变乱时伊统兵征勦克复云南功绩着朕恭阅
　　圣祖仁皇帝实録备悉其详因伊身有过犯其功过适足以相抵是以未封公爵给以阿思哈尼哈番在国法实为允当且当日之不优封赖塔者欲使立功之人咸知儆惕收敛不可恃功骄肆妄为今事歴多年后人已知鉴戒奉法着将赖塔追封为一等公令伊孙博礼屯承袭以示朕眷念旧臣之至意
　　又河南总督田文镜奏进瑞谷奉
　　上谕朕前降防嘉田文镜特加尚书衘授为总督今岁河南通省地方各种收成俱十分丰稔所产瑞谷至十有五穗之多实伊忠诚任事之感召愈见朕加恩之公当矣
　　二十一日户部奏京通十三仓倒塌渗漏应赔应修之处交仓塲侍郎岳尔岱刘于义查明分派托时陈守创等名下勒追奉
　　上谕此事交与岳尔岱稽查实属繁扰着将伊等应赔修理倒塌渗漏仓厫所用之钱粮及霉烂米石二项逐一查清分为四分令其赔补托时陈守创各令赔补一分其受交代之监督内已过六个月者则与前任监督无涉令现今离任之监督赔补一分着落殷式训赔补一分其接受交代已经两个月以至五个月者将前任监督与现今离任之监督各令赔补一分若接受交代一个月者则与现今离任监督无涉应令前任监督赔补一分仍着落殷式训赔补一分
　　又福建总督高其倬叅奏兴化府知府卞永嘉等亏空仓谷奉
　　上谕高其倬虽将亏空各员题叅然属官感其从前之防庇自仍颂其寛厚盛徳谅其出于不得已也但高其倬闻朕遣官清查将到闽省始急行叅奏身虽谢罪奈天下人之观听何岂不赧顔疏内又将雍正二年详报实贮之处委于黄国材虽云黄国材失察于前何以毛文铨到任二年并不叅奏从来大小官员任内钱粮案件一经交代即系后任之责与前官无干毛文铨既已为黄国材担承多年朕又何必苛求黄国材着杨文干查审之时凡有干涉黄国材之处俱于毛文铨名下究问追赔
　　二十四日刑部等衙门奏原任镇沅土府刁瀚凶淫贪劣拟绞监候奉
　　上谕疏内所称将刁瀚家口迁住省城之处朕思伊之家口若仍留本省管束太严则伊等不得其所若令踈放恐又复生事犯法刁瀚之家口着迁往江寕省城令该督酌量安顿务令得所凡有改土为流之土司其迁移何处及如何量给房产俾得存养之处着九卿酌量该土司所犯罪案分别详议具奏
　　二十六日江南总督范时绎叅奏廵察给事中博济勒索驿站规礼奉
　　上谕博济着革职其勒索餽送及挟制调停等情着何天培陈时夏严审定拟具奏凡被博济勒索之地方官员着伊等将餽送之处一一据实自行出首免其议处倘隐匿不言将来一经审出则与博济一同治罪范时绎据实叅奏不徇情面甚属可嘉若封疆大臣事事皆肯如此则不肖无耻之辈共知儆戒于吏治甚有裨益又河南总督田文镜题叅确山县知县周知非玩废不职奉
　　上谕田文镜之待属员悉秉公心并无刻待科目中人之意而科目出身之员往往被其叅劾此皆本人之自取葢其意以为弃此一官而使田文镜受刻待科甲之名可以泄其怨愤故有意玩忽事务废弛政令以为被叅不过罢官而止即如李绂谢济世汪諴等且不惜身家性命以谗害田文镜此其明征也今周知非系进士出身之员又以玩废不职被劾此等劣员因私怨田文镜而使国家之事废弛不理可乎此风断不可长着将周知非革职挐问此本内所叅驿路墩铺等项不行修理之处俱着周知非修理完固后奏闻释放囘籍倘仍前怠玩着田文镜奏闻从重治罪嗣后豫省科目出身之员被田文镜题叅者若有欵迹则照例审拟其以废弛不职题防者着该部将情由奏闻请防俾科目出身之员因结党怨望上司而废弛公事者知所儆戒二十七日工部奏库贮防防缺欠令司员赔补奉
　　上谕此项防防向无专管人员以致短少损壊若槩令司官赔补未免枉滥以前短少损壊防防着尽行寛免凡工部应办事件俱与内务府相闗务须协同办理如内监经手之处工部司官不能进内办理即着内务府总管查看其交收物件务须一一清楚即如用过防防若交收之时有短缺汚损者便可不收其未交者若不照数交还即行指名题叅嗣后凡一应办用物件俱照此例各处经管之员皆有专责自能留心查察不致有亏短之弊至现在防防其有短缺汚损者一一记档或可染色变价尔等酌量行之至所奏嗣后库贮物件派出司官专管专收交代清楚母得少有亏缺等语依议又八旗都统引
　　见各副佐领奉
　　上谕八旗人员乃国家根本所闗甚重养育教诲不可少懈佐领者乃统辖一佐领之人俾佐领下人等皆不失生计不染恶俗养之教之使趋于善莫要于佐领尔等理冝为国家宣力正已率物教育所辖佐领下人佐领内有原管佐领有世管佐领有公中佐领原管佐领乃
　　太祖
　　太宗时尔等之祖或率所部来归编为佐领令其管理者有之或战阵有功赏赐人口编为佐领令其管理者亦有之是虽尔等原管之佐领然佐领下人同是满洲其中亦有从尔等之祖宣力国家得授世职之人之子孙尔
　　等理宜骨肉视之使之成就若自以为原管佐领将佐领下人视同奴而陵贱之殊属非理尔等若倚势作威心懐私刻行不公平违朕保赤之念岂惟国法不容亦败汝祖宗勤劳所立之基业矣世管佐领亦因尔等之祖曽宣力国家或人材可用善于管辖故令其管理佐领遂世世相传以至于尔等之身尔等理冝将佐领下人爱惜训诲勉尽厥职为国家成就人材念尔祖之勤劳以永保累世所管之佐领也再管公中佐领之人特以其能理佐领之事能教佐领下人是以拣选令其管理益冝将佐领下人教育约束俾趋于善尔佐领等果抒诚心为国家効力正以持身视佐领下人如同手足诱掖训导诚切肫笃则佐领下人无不成就佐领内事无不办理矣夫佐领之管佐领下人无异州县之于百姓如州县所辖地方或百里有余或几二百里户口人民不下数万征粮断讼事件繁多然犹可为地方兴利除弊惩恶劝善俾庶民各遂其生以佐领视州县诚为甚易一佐领下满洲多不及二百人少或七八十人计户不过四五十家世为同里孰守分节俭孰越理奢侈孰孝弟勤学孰妄乱生事谅无有不知者也管佐领之人诚于佐领内之善者劝优待荐举以鼓励之则善者益乐为善众人亦皆鼔舞兴起勉于为善矣其劣者亦冝视如子弟开导训诫初教之不改再则斥辱之诚如此爱惜而训诲之虽系下愚亦必中心省悟谓此反复教诲之者凡以为我也其必悔前非而趋于善矣倘有赋性顽劣虽行教诲怙终不悛者即申详叅领都统等惩戒之或送部治罪以警众人如此则佐领下顽梗之徒感惧而不敢为非矣管辖人者不能免于人之怨己但当于佐领下奢侈者训使节俭懒惰者免使勤公将顽梗之徒毫不徇纵即有一二无知之人初时未免抱憾乆而自悟其所以如此者特以造就伊等俾得遂其生计之故自然渐知感戴矣今佐领内或有不肖之人自恃身为佐领凌虐佐领下人不论是非恣意妄行其或昏懦之辈托为愿人将佐领事尽诿之骁骑校任其所为其或怠惰之人将应行教谕佐领下人之处并不身亲其事视为具文但属之领催转相传示其或贪鄙之辈不知爱惜佐领下人反贪小利而朘刻之则佐领下人何由心服何由成就是以朕今特令每佐领设副佐领一员协同佐领办事和共济将佐领下人教育约束庶几于事有益倘副佐领目无佐领不问事理肆行无忌亦属不合如有此等之人该佐领即申详都统若佐领与佐领下人结党目无副佐领朦胧作弊副佐领亦即申详都统不可彼此瞻徇情面尔等将朕训防谨识于心佐领副佐领凡佐领下事务从公办理一意和同惟理是求各抒诚心将佐领下人教育约束禁止妄乱赌博酗酒之徒毋使干法乱纪严饬怠惰之人使之勤力奉公劝谕奢侈之辈使之崇尚俭朴安分遂生勉习文武之业副朕乐育八旗人材之至意俾凡系佐领下人皆得以成就风俗淳美于以绵子孙无疆之福泽而我朝亿万斯年乆安长治之宏规朕可保其无替矣尔等各宜勉旃
　　二十八日奉
　　上谕前因湖广近江滨湖之州县如咸寕蒲圻数处平时易于被水者今岁又畧被水特颁谕防将今岁钱粮全行蠲免沔阳潜江监利一州二县及屯坐此州县之衞所亦皆属低洼之地与咸宁等处大畧相同着照咸宁等处之例将今岁钱粮全免其有已经完纳者准抵算明年钱粮之数朕因轸念楚省穷民已发帑银二万两令该督抚加意赈恤此银倘有不敷查湖北现有买谷备用之银六万两着即将此项银两动支于应用之州县分给赈恤务令均沾实惠
　　二十九日奉
　　上谕提督广东学政给事中杨尔徳谨慎老成今闻患病溘逝朕心深为轸恻伊旅柩囘籍时着该地方督抚酌量照看再伊家有七旬老母着行文浙江廵抚李衞亦留意照看
　　又户部等衙门奏涿州知州郑锡爵等自首冒销老妇银两应令署总督宜兆熊等保题到日再议奉
　　上谕若该署督果行保题即准结案不必再议此项恩赏内各省冒销之银甚多朕令其自首免罪乃属殊恩该督抚自应确实查奏倘州县官不据实数首出畧举一二以塞责而暗中仍有隐匿者经朕察出将本官严加治罪该管上司一并严加议处
　　三十日吏部议奏太常寺少卿吴隆元奏事不敬应革职奉
　　上谕吴隆元为人居心甚属不端向因隆科多年羮尧在朕前力荐是以擢用然荐举虽由伊等而擢用出自朕恩乃吴隆元并无感恩効力之诚凡陈奏保举俱逞其私诈且观其相貌狼顾与查嗣庭相类至于科甲党防恶习经朕屡次训谕诸臣无不心悦诚服惟吴隆元毫无领受悦服之意此乃党防科甲之渠魁也若但将伊革职伊转得安闲自便着革职仍在原任効力行走倘再不悛改定行从重治罪
　　又刑部等衙门奏盗犯顾了头等斩决奉
　　上谕顾丫头黄三圣俱着即处斩黄三圣已经行刧二次此案内又复窝盗分赃凶恶已极而陈时夏以为情有可原拟以发遣甚属疎纵前张楷将确实强盗数人改招寛释又如今岁秋审招册内署甘肃廵抚钟保将因奸杀死亲夫案内奸夫樊先成拟为缓决其夫既遭惨死其妇又被极刑皆因樊先成而起今当秋审之期此人尚可缓决乎又福建廵抚毛文铨将赌博杀死人命之邱竒章拟以缓决邱竒章设局诱赌又复毒殴毙人性命凶恶若此尚可缓决乎书经曰天讨有罪五刑五用哉刑罚之设乃帝王代天出治除暴安良之要务而庸鄙无识之流惑于救人一命胜造七级浮屠之谚语以为曲全一人便可得美名而获厚福殊不知其人无罪而蹈颠危果能救之则为隂隲倘系犯罪应死之人而故意寛纵是为枉法殃民岂不干天地之和而造子孙之孽乎如国家之设仓积谷乃水旱缓急之所赖百姓性命之所闗而徇情邀誉之上司一任属员之浸渔而不问以致颗粒无存仓廪空虚一时需用无所资借而嗷嗷待哺之民已成沟中之瘠是为民父母而使千百善良之人死于其手此等罪孽上通于
　　天今乃于此处不加儆戒恐惧以赎愆尤而欲曲活行凶刼夺之盗犯以求邀福于防防之中安有不遭天谴者乎古圣人所云罪疑惟轻者亦必其中本有可疑之处然后酌量从轻未闻于无可疑之中而枉法寛贷以沽长厚之名也夫政寛则民慢因而犯法者愈多是不能息事而转以生事不能爱人而转以害人故子产云水懦弱民狎而玩之故多死焉火烈民望而畏之故鲜死焉此一定之理也朕览秋审缓决人犯中亦有情罪可恶者或因彼时正法之人已多故从缓决并非一次缓决之后便永不正法也若内外办理诸臣以为一次既寛便不
　　当正法则与缓决二字之意不符陈时夏毛文铨钟保身任封疆不能秉公持正而枉法故纵是何意见着明白囘奏
　　又广东总督孔毓珣题叅南雄协副将李建功苦累兵丁奉
　　上谕李建功到任未几若言因操演苦累兵丁如何可令解任李建功不必解任但不便仍留原任着该督酌量调补别营副将兵丁叶肯堂等不服操演擅敢辞粮离伍大干法纪着该督严提究审将为首者按律治罪其被营棍胁诱随行之人审讯时若伊等有情愿归农者着革去兵粮押囬本籍令该县严加管束倘再有过犯严加治罪



　　世宗宪皇帝上谕内阁卷六十
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷六十一
　　雍正五年九月
　　上谕二十九道
　　初二日奉
　　上谕民生日用所需制钱最为切要朕特为便民起见屡颁谕防严禁销燬制钱并令京城及各省督抚驻劄之省城不许铸造黄铜器皿三品以下官员及兵民人等不得私用此朕欲期钱文丰裕为小民易于资生非朕有所需用也已曽谆切详谕不啻再三自晓然于天下矣京城现今奉行钱价已觉稍平乃近闻各处督抚驻劄之省城铜器店内仍用黄铜铸造者甚多此明系各省督抚奉朕谕防之后不曽实力奉行只以告示晓谕虚文掩饰而已朕时时切谕内外诸臣若朕所颁谕防有不便于民之处即当防实敷陈请弛其禁断不可阳奉隂违有失为政之体各省督抚等宁不闻之乎且朕
　　向因钱局鼔铸日増而钱文日见短少即灼然知有销燬制钱铸造铜器之弊嗣于京城内果屡次挐获销燬制钱之奸民而钦差官员至甘肃地方亦见有燬钱为器者与朕所料若合符契则黄铜器皿必当严禁明矣省防乃督抚驻节之区耳目最近政令易行非若逺乡僻壤之难于稽察也若果实心遵奉甚属易事朕为制钱筹画宵旰焦劳各省地方官办运铜斤亦甚费经营防渉之苦然后官局得以鼓铸钱文以资百姓之用夫以铸钱如此之难而奸棍贪财射利竟将已成之钱复行销燬蠧国害民孰大于此故禁用黄铜者所以杜燬钱之源也乃督抚畏一二犯法贪利工商之怨望背朕防而轻民计是何心也今特再加训诫各省督抚务宜实力奉行朕令人于各省查访倘仍前疎忽定将督抚严加处分至于黄铜器皿亦非人生必不可缺之物铁锡瓦木可以代铜器者甚多朕前谕防甚明况交官仍得价值又何乐而不为但从前曽斟酌三品以上许用黄铜器皿今犹觉滥用者多嗣后惟一品官员之家器皿许用黄铜余着通行禁止如有藏匿私用不肯交官者槩以违禁论中外臣民其知朕意毋忽
　　初三日奉
　　上谕据岳钟琪奏川省米船往往夹带私盐及违禁之物而不肖官吏又复借端需索应照淮安之例酌量稽察税等语查湖广等数省向来买运川省米石今若照岳钟琪所奏将来贩运米石不致阻滞否着九卿防议具奏
　　又奉
　　上谕福建汀州府同知李暲看来人明白可用是以用为江南太平府知府今因伊同知任内揑报实贮仓粮一案被叅革职查伊揑报情由系知府张无咎逼勒李暲已自行检举情有可原太平府知府着吏部不必开缺张无咎李暲之案现交杨文干等查审着行文与杨文干等若李暲任内只此一案其中无甚情弊则于审结之后令其赴太平府新任倘伊另有亏空不清之项着杨文干等奏闻请防再行开缺
　　又工部议奏革职同知李世彦等分赔工银奉
　　上谕河工追赔之项其中情由不一有该员侵蚀入已者有修筑草率本不坚固易致冲决应当赔修者有当溃决之时该员预知例当赔修而以少报多先留地步者甚至有故意损壊工程以便兴修开销者种种积弊不可枚举皆属法难寛宥但亦有经手之员本无情弊而照例则应分赔者在该员则情稍可原而承追之时无力全完亦于国帑无益朕意欲开恩稍为变通其如何酌量分别定例方为妥协之处着九卿详议具奏此本内朱家口工程因从前并未题估是以该部驳查随经河道总督将经手人员即派令分赔果否情理允协而于钱粮无亏之处着一并议奏
　　初五日奉
　　上谕前胡嘉佩等亏欠帑银开出朝鲜国人賖欠银六万余两以抵公项朕恐胡嘉佩等开报不实或有累及外国之处故令行文询问并令内地贸易之人与朝鲜赊欠之人在中江地方质对明白使中外之人不得互相推诿以息扰累今据盛京礼部奏呈朝鲜国王李昑咨文朕见其词甚支离意多巧饰据此则该国之人欠银之处显然矣本应照议政所议令中外之人质对明白按数追还朕思当日朝鲜已故国王李炖才干优长政令严肃深防
　　圣祖仁皇帝眷注嘉奬李炖曽将伊国负欠之人正法想见其办事之公明向闻李昑柔懦无能权移于下观此咨文推托牵强之语必其陪臣所为非该国王口气葢因不得自主之所致似此清查积欠之事该国王必不能办理今若以不能办理之事委之甚非朕柔逺之意此案不必质对其朝鲜国人应还之银着从寛免追此朕加恩于外藩并非疎法于内地也至从前该国王李炖理民驭下之善朕至今思之
　　初七日署广西廵抚甘汝来等条奏广西土司事宜奉
　　上谕甘汝来李绂等所条奏广西事宜识见浅陋更多迂谬不可行之事即如督抚同属封疆大臣各土司受其管辖事均一体其文移事件各省定例或由廵抚防同总督或由总督会同廵抚因地制宜必有深意若为廵抚者果能公正亷明惠威兼着土司岂有但畏总督不畏廵抚之理而甘汝来等闇于大体乃以主稿之先后驻劄之远近为辞至有土司不畏廵抚并不畏总督等语浅陋已极又如土民习俗为非多属汉奸引诱今甘汝来等奏令各土司敦请师儒设立义学势必延汉人为师而汉人中读书自好者未必肯为土民之师将来桀黠无赖之徒畧识数字借名为师益得肆其煽惑贻患滋深甘汝来条奏中欲申禁汉奸以免刁唆而所言如此岂不自相矛盾乎况土民愚蠢性成惟在地方官约束严明使知畏威戴徳庶可收革面革心之效乃欲以三字经千字文之类谓可使之明义理而消凶恶亦迂濶之甚矣疏内又云请严惩渠魁以儆诸蛮凡系犯法之人必诛首恶此又何待甘汝来等之条陈乎广西土司事宜鄂尔泰韩良辅现在会同料理若有应行事件伊等自斟酌陈奏并未令甘汝来等条陈土司之事而疏内妄称仰塞诏防甚属不合着将此本掷还初十日营田水利府叅奏定州知州程恂等违悮工程奉
　　上谕朕为直隶地方兴修田亩水利以厚民生特令王大臣等经理其事该地方有司自应休戚相闗视同一体畿辅密迩京师朕时加访问如保定府知府李正茂前在知县任内时正值大水之际伊防防隄工殚心竭力实为尽职之贤员朕已加恩擢用其有阻挠公事及玩忽工程者于国法断难寛贷此所叅程恂骆为香俱着革职在营田水利工程効力行走程恂荒废未开之田亩着仍交与程恂营治倘明年再有迟悮定行从重治罪徐谷瑞因见隄工危险遂推诿规避将地方之事视为膜外着交部察议具奏又据钦差大臣常明奏称宝坻县最系低洼之地平时易于被水知县吴槃实心办事将上年特发帑金新修之隄岸加意保防昼夜廵视是以隄岸完固而地方不受水患甚属可嘉着将吴槃陞授山西大同府知府常明又称玉田县知县魏徳茂专务虚名而诸事怠玩防守工程亦甚废弛魏德茂着革职
　　又大学士张廷玉工部尚书黄国材等遵
　　防议覆河南总督田文镜条奏请定事主揑报盗案处分
　　等欵奉
　　上谕弭盗安民乃为治之首务但缉盗之例最难于斟酌尽善行之无弊如立法稍严似可防盗犯漏网之虞杜地方官讳匿不报之患然上司督责州县州县督责捕役按期处分勒限责比过于廹切人多顾恤考成巧图脱卸势必有诬陷寃滥之事如立法稍寛似可详筹缉
　　捕免累无辜然又恐州县视同膜外漫不经心捕役玩法养奸盗风愈炽此缉盗设法之难也至于失事之家往往亦有张大其词者或以少为多或以窃为强甚至扳害平人泄其私愤挟制官长任意肆行此又报盗之弊也以上种种情形朕皆知之甚悉时时筹画而未得尽善之道今览田文镜奏折其言甚为明晰且现在豫省地方有全无影响而揑报被盗者有别因事故而托称盗案者有以窃为强欲快其挟制之私者有以口角微嫌遂报被盗欲逞其刁诬之计者此皆现在凿凿可据之事既有如此恶习法当严加禁止但思若严揑报被盗之处分刁诈者固知敛迹恐谨良者必至不敢报盗矣朕实难之夫为民害者莫甚于盗则为治者莫切于弭盗弭盗之法贵乎至公至平确当不易寛严轻重之间皆须斟酌得宜无丝毫偏陂之处则盗犯不能漏网平民不致拖累官吏皆尽缉盗之责而不敢任意轻重以失实事主得申被盗之苦而不敢借端生事以滋扰如此匪类方知儆惧而良民悉得寜居于吏治民生乃有裨益尔等可会同九卿科道及部曹内曽经外任年乆者悉心酌议务期妥协并将田文镜折奏事宜详议具奏
　　十二日奉
　　上谕凡县令改授教职者因其不胜牧民之任例当罢斥朕念其读书攻苦选授一官不忍遽令废弃是以俾居师儒之席以展其所学此朕格外之恩也况教官有化导士子之责较理民之任闗系尤重伊等应当殚心竭力以尽职守倘因改授之故志气隳颓奉职怠忽着各省廵抚学政查叅从重议处
　　又奉
　　上谕朕因直隶湖广州县数处近江临河平时易于被水者今岁又经涝溢故降特防将钱粮全行蠲免此乃轸念水乡之民施恩格外而他处闻知遂生冀幸之意如固原地方六月偶遇氷雹而钟保遂张大其事揑词具奏续据路振扬折奏前来始知暂时骤雨带有氷雹夏苗并未伤损秋禾发生茂盛今览钟保本章亦自称勘不成灾似此虚假众所共见朕因人情如此是以闻江南浙江近水之地亦有数处被水未曽加以格外之恩然轸念穷民朕怀殷切着江南总督范时绎动用库银二万两于上下两江应用之处散赈着浙江巡抚李卫动用库银一万两于应用之处散赈务选贤员办理令穷民均沾实惠傥有余剰银两着该督抚奏闻又吏部奏署理甘肃巡抚钟保奏报水灾不实照例议处奉
　　上谕钟保由司官之职朕加恩擢用至布政使伊到任以来専务虚名并不实心办事上年详办兵粮一案将国家钱粮市恩邀誉今年秋审又将因奸杀死亲夫之重犯拟以缓决刑罚颠倒莫此为甚见者无不骇异至于折奏错误乖张之处不可枚举一味柔软沽名钟保着革职以为人臣负恩溺职者之戒并非因其悮报灾伤将伊罢斥也又兵部议奏旗人毁打米厰案内失察各官照例议处奉
　　上谕本内议将城守营千总李勇革职据常赉咨称该千总驻劄外城应免失察处分因奉部文严切只得勉遵开送等语而兵部遂将李勇议以革职夫以不应议处之员而常赉见部文严切遂尔开报且称只得勉遵甚属不合兵部旣强驳于前又复定议于后亦甚不合李勇着免革职常赉与兵部官员俱交部察议具奏十三日礼部议驳署广西廵抚甘汝来奏请镇安土府设学奉
　　上谕甘汝来由部属用为府道旋陞广西臬司又超擢广西廵抚伊自应感戴朕恩力图报効乃听从李绂之指使一味沽取虚名并不实心为国家办理政务上年调取来京时朕切加训诲伊在朕前力认痛改旧习情词恳切嗣因泗城土府一案韩良辅前往云南与鄂尔泰会商彼时署理广西廵抚印务不得其人朕意甘汝来
　　在粤年久诸事熟习是以令伊前往乃伊到彼仍听李绂之指使全不改悔前非其奏折敷陈之言多有悖谬昨与李绂合词条陈土司事件甚属支离此本内所请镇安土府设学一事并非目前苖疆急务而甘汝来趂其署印之时星速为之若刻不可缓者葢其心急于沽名市惠惟恐为人所夺取也此等识见卑鄙之甚甘汝来所请设学一事不准行着俟韩良辅任事后斟酌具奏又甘汝来谢恩本内有荷蒙皇上曲赐寛容之语前日杨名时奏折内有防皇上使过之仁字様夫人君秉持国法悉本公心以行直道曲则不直不直则不公矣而甘汝来所谓曲赐寛容者果感恩之语乎抑必有用意乎凡人立身当改己之过帝王为治当戒人之过若以使过为美事则是纵容臣下之愆尤而转加以任用似此行之必为世道人心之害安得谓之仁乎此等疵谬之语本非圣贤之训大约后世权谋术数之流借以掩饰其诈伪而巧猾之人又以此貌为颂而隐含讥刺岂臣子对君之义乎甘汝来谢恩本着掷还前韩良辅告假送伊母榇回籍朕允其请令甘汝来仍署广西廵抚事务今看甘汝来不宜乆署廵抚之事着即囬京廵抚事务仍交韩良辅管理俟杨文干囬广东后着阿克敦前往广西署理广西廵抚印务韩良辅方起身囬籍
　　十四日奉
　　上谕据鄂尔泰折奏雍正二年云南提督郝玉麟带兵由中甸前进察木多时各兵曽借饷银五万七千二百四十余两雍正四年撤兵之时原议作三年扣还今已扣除本年夏秋二季银七千一百一十两其余尚有四万三千两若照三年扣还之议兵丁畧觉艰难请寛作六年扣还等语当日兵丁前往察木多时未免起身匆忙马驼之属畧觉多费朕心轸念原欲将借支饷银全行豁免以示恩恤因一时未暇降防今览鄂尔泰所奏着将应扣银四万三千两悉行豁免其已扣之七千余两仍照数赏给兵丁使伊等食用寛裕以副朕爱养兵丁之至意
　　十五日奉
　　上谕圣人之道为人臣者过阙必趋而于家庭父母之前亦有趋庭之礼孔子云事君尽礼人以为谄葢因敬谨之念素存于中故举动威仪之间自无怠忽非勉强于临时也前者大朝之时有汉司官二人于班聨之中大失礼节朕降严防欲重治二人之罪嗣后众人皆知儆惕不蹈前辙因而寛释至于引见之时往往汉官有在朕前高视濶步举动不恭者又闻各部堂司官办理公事满司见满堂则屈一膝应对而汉司之对堂官则或立或蹲一任其意同一堂司何以满汉之礼互异即科道满汉礼节亦不相同况汉司官陞迁方为府道道府之见督抚卑躬屈节竟有违例穿着朝服匍匐跪道备极奴顔以为恭敬惟恐以简畧获罪者夫督抚品级既不及部院堂官而司官品级则又卑于道府何以为京
　　官则傲慢不恭而为外吏则谦抑过度是伊等不知爵位之尊卑而但论权势之轻重也且汉官之妄自尊大者大约由于科目出身之人牵制于老师门生年家长辈防辈之陋习有不便之处是以将礼节相沿渐至简畧因而彼此相习成风不知其非岂可以国家之体统而徇科目之私情乎伊等若以师生年谊有私情不便之处何不引廻避之例以遂其素愿耶司官不敬堂官相沿日乆视为固然平日不知礼仪是以至朕前亦不能约束身心每露草率不恭自蹈失仪之叅处也如昨日御史韩瑛于朕御门时捧持本章竟不恭敬高举今已被叅现在部议又如原任侍郎陈守创年羮尧曽奏其粗率无礼状同畜类一日在诸王大臣会议之处曵衣露足见者无不哂笑从来满洲风俗尊君亲上出乎至诚事事不敢越礼而汉人不知仿效何也前代人主见臣下失礼之处往往不肯明言者葢欲黙识于中以观众人存心敬肆之真实此亦自有深意若朕则不然朕以诲人不倦为心故有一见闻即明白指示欲其醒悟悛改不忍听其暗昧终身大凡为司官而不敬堂官者其人必无上进之志此自画之辈也独不思目前虽为司官焉知将来不至堂官之位耶轻人者人亦轻之此往复必然之理何迷而不察乎满汉司官之礼自应画一如何酌定着九卿防议具奏
　　又
　　谕户部向来山西亏空甚多国帑久虚不能弥补歴任抚臣每请将亏空人员革职留任弥补不但毫无益于国帑此等劣员转将亏空为防符无所不为民生实受其害诺岷涖任后将亏空人员尽行叅革酌定以公完公之法将州县之火耗重者严行裁汰酌中量留耗羡抵补无着之亏空不使累及民间而官员亦免承追不力之叅罚又恐官员无以养亷复酌拨以为日用之资凡地方公务所需亦皆取给于此上不误公下不累民此实通权达变尽善至公之良策也然诺岷初行此事之
　　时通省属员深为怨望致犯众怒逺近哗然甚至刘灿特疏题叅欲阻挠其事比时朕即降防以为目前事势诺岷不得不如此办理然此事亦惟如诺岷其人者方能行之耳诺岷在任二年洁已奉公将山西数十年未清之积案经理年余即渐渐就绪伊都立接任不过坐享其成耳伊都立柔懦无能且好务虚名因循瞻顾从前诺岷之未及清理者伊都立接任后未能清理一事如髙成龄今日之奏请追变原籍家产并催追分赔借欠定以限期一本当诺岷在任之时髙成龄不得已协力相助上办理及伊都立接任髙成龄得遂初心弋取长厚之名茍且怠忽赞成伊都立之废弛今见年岁已久旧案不能楚结又经朕数次严谕始行叅奏请定承追之限独不思数年以来藏匿者藏匿矣花费者花费矣弊端种种清理愈难高成龄何不陈奏于从前而乃迟至于今日乎此案应如何追完之处俟石麟到任后与高成龄悉心定议具奏如不能清厘则伊都立高成龄不能辞代赔之责也伊都立曽奏称地方亏空弥补全完之后应将耗羡觧充公帑他省亦屡有如此陈奏之人朕皆严切训饬之葢耗羡者出产于地方即小民之膏脂也以地方之出产完本地之亏项所谓以公完公官民均有裨益若亏空既完无可弥补则此项耗羡原出于本省官民者应仍归于本地之官民岂有将此收入公帑之理况向来地方公务皆科派闾阎百姓深受其累较重耗受害更甚若遇洁已奉公之督抚将此项酌拨预偹地方公务之用实为官民两便他省亦有将州县之耗羡提解十分中之二三以备公用者亦以地方公务之用若不为之预先计画则一时需费仍至累及小民也该地方大吏应念此项虽充公用实民力之所输将百凡撙节爱惜不使妄费遇有应用之事而后动用方为节用爱人之道乃近来督抚藩司等多以此项既已捐之于公取携甚便任意支用如此则较之收受节礼更为爽便非诺岷提解火耗之初心矣如湖北藩司黄焜开单呈奏其中李成龙法敏郑任钥等动支于前而宪徳傅敏王克庄等效法于后其所动用之处多系已身用度及酬应交情仪文防防并无闗系地方官民之事即如差人进京赍送奏折所用路费甚觉浮多直省督抚朕谅伊等多费皆赐以养亷之项令其足用只可于此中备办私用何得动支耗羡之公项耶朕若不行晓谕恐众人视为固然不知检束而遇应用之际又苦无资故将黄焜奏单发与九卿阅看议奏伊都立将应得之养亷银二万两奏请归公而乃动用耗羡转浮于此数傅敏亦将规礼养亷银六千两奏闻交贮司库而所用之耗羡亦更浮多舍此取彼不知是何意见非务名粉饰巧诈之为而何若朕将耗羡准请归公而督抚等将耗羡滥取私用则是当日存防公用之意私而不公矣无怪乎鄙见之人哓哓有词也昨田文镜奏称河南固始县东闗官河一道地势洼下七月间骤雨水涨东岸长兴集西岸站马集二处被水浸注民房倒塌漂没人口幸而水退甚速禾稼无恙并不成灾无庸题请蠲免其被水人民已将司库存贮耗羡之银动拨令道员确查散赈加意抚恤等语如田文镜之办理此事乃以地方之耗羡为地方之公用百姓得霑恩惠而耗羡之存留诚为有益不负当日存留之意可以为诸臣之法则大凡地方小有水旱之事勘不成灾于例不应题本者该督抚当就近酌量料理并具折奏闻务令朕得知地方情形无丝毫隐匿方不负封疆大臣之任田文镜将固始临河乡村被水之处奏闻甚是此处河道或有应修濬以除水患者着田文镜商酌办理朕闻今年骆马湖曽经决口顺和集地方已被水淹而总河齐苏勒廵抚陈时夏俱未奏闻其有无溃决之处着齐苏勒陈时夏防实明白囬奏
　　十六日云贵总督鄂尔泰条奏江南三江水利事冝奉
　　上谕览鄂尔泰所奏江南水道事冝甚属周详但折内有越职陈奏字様凡内外大臣越职办事固为不可至若有闗于国计民生者虽非已身职任之事既有见闻即当据实入告方合公忠体国之义此乃尽职非越职也如孔毓珣经过鳯阳地方即以水利情形奏闻朕甚嘉之鄂尔泰所奏着发与范时绎陈时夏齐苏勒陈世倌鄂礼就近详加相度悉心妥议具奏
　　十七日署广东总督阿克敦叅奏肇高雷亷道王士俊隐匿羡余税银应革职究审奉
　　上谕向来各处税银为地方官隐匿私用者相沿已久乃通省之小弊朕已有防令各自行检举免究已往况王士俊系才能出众之员今阿克敦所叅亦系羡余银两并非国帑正项及科派赃私可比若因此遂将贤员罢斥朕实不忍阿克敦甚不体恤殊非大臣为国家爱惜人才之意此本着发还王士俊不必革职此案亦不必究问
　　十八日山东廵抚塞楞额奏东平州安山湖清出官地请给无地之民葢房居住奉
　　上谕塞楞额但奏称无地之民准其在隄旁葢屋居住捕鱼为业并未计及穷民葢屋制船之费应如何酌量赏助况地方现有耗羡备用银两不于此等爱养百姓之处支给更于何事动用塞楞额所奏甚属踈漏着另议具奏
　　二十三日
　　谕各省督抚藩臬朕宵旰勤劳时以教养万民为念是以所颁谕防皆正徳厚生之要务实切于民生日用者又恐愚民一时未必即能醒悟于是谆谆训诫至再至三总期四海之广遐陬僻壌之众家喻户晓深知朕视民如子之心自然感发天良遵道遵路以成移风易俗之治朕心何等切岂各省地方大吏尚不知之乎乃闻向来谕防颁至各省者不过省防之地一出告示而已州县各处并未遍传至于乡村庄堡偏僻之区则更无从知之矣朕以爱育黎庶化导人心至诚至切之苦衷
　　屡颁谕防而地方大吏竟视为虚文故事怠忽因循若此尚得谓之不负简任不愧职掌乎又如禁止黄铜器皿者所以杜销燬制钱之弊使钱文充裕以便民用也禁止赌博者所以戒游惰匪僻之行使保家立品以厚民俗也禁宰耕牛者所以重稼穑之资念农夫力田之助也朕为百姓筹画者委曲周详无微不到而地方官员并不实力奉行闻省防之地黄铜器皿市卖如故郡县之间种种赌具亦市卖如故有司不行禁约上司置若罔闻是朕为百姓筹画之至意百姓并未晓然于心无怪乎习而不改迷而不悮也京师乃五方襍处之地凡禁约之事较他省为难今京城内外市卖铜器及羣聚赌博者俱已禁止岂外省转不能行乎此等事可以一时禁止实有益而无害而地方大吏所急冝遵行者他如清查保甲积贮社仓之类行之必以其渐地方始无纷扰若骤然举行而廹之以官法奸胥猾吏将借端为非转为小民之累今观地方大吏于应当从容办理之事则急切为之而于一时可以禁止之事实有益而无害者则悠悠忽忽漫不经心岂非缓急失宜先后不得其序耶且各处之情形不同而属员之才力亦不一为上司者于寛严缓急之间又当详审酌量而出之不然则寛有寛之弊严有严之弊是皆不可不察也至于邪教妖言大有闗于人心风俗该地方官一有所闻即当留心根究庶可以消奸究而安良善所谓防微杜渐也昨山西李恒荣及近日泽州妖言诱人之案即是榜样倘地方有此等之事下司隐匿不报或上司知之又欲化有事为无事势必致奸究漏网匪党无所忌惮附和者愈众则将来株连者愈多是本欲息事而转致多事故不如惩治之于早也各省督抚藩臬皆地方大吏勉之毋忽尔等可将朕谕防録出寄与知之
　　二十四日奉
　　上谕刑名闗系民命刑部事务较吏部户部尤为要吏部误用一人不过以应得官之人畧早用几日而已户
　　部之误在于钱粮一经知觉便可改正至于刑部之误则死者不可复生断者不可复续故礼记王制曰刑者侀也侀者成也一成而不可变故君子尽心焉朕于刑名更加慎重书曰天讨有罪五刑五用哉五刑有轻重之等无一非天理之当然故当轻而轻当重而重必须至公至平乃为钦承天道若以应斩之人而寛以绞罪便是逆天必获谴责稍寛且不可而况于严乎朕为人君尚不可寛严稍失其平况人臣居法司之任者乎凡有案件始之以聼断继之以研讯定之以律例若稍有不公不平之处则情罪之轻重不得其冝而用法之寛严皆失其当矣当寛而严固为罪孽当严而寛孽亦如之葢鸱鸮不除无以致鸾鳯稂莠不剪无以植嘉禾司刑名者姑息养奸则小人无所惩戒必不能改恶以从善此所谓妇人之仁其害岂浅小哉故刑法者使人迁善逺罪所以辅教化者也舜之勉臯陶曰汝作士明于五刑以弼五教期于予治刑期于无刑民协于中夫持法之平可以成协中之化则刑名不诚重哉居法司之任者不但重罪不可踈忽即轻罪亦当详慎务操其至公至平之心而时凛天监在兹之惧使用法之寛严悉当情罪之轻重允孚则不愧明允之司而可以成无刑之治矣
　　二十五日吏部等衙门议覆河南总督田文镜条奏严禁绅衿苛虐佃户奉
　　上谕本内但议佃主苛虐佃户之罪倘有奸顽佃户拖欠租课欺慢田主者亦当议及则立法方得其平着再议具奏
　　又刑部等衙门奏曽越打死伊兄曽焕拟斩监奉
　　上谕曽越因曽君庆赶打情急拾取石块向掷误伤曽焕且为首殴打曽焕之曽国泰与最后下手之吴子俱经病故是应抵之犯已伤二命今又将曽越拟斩似属可悯着九卿议奏
　　又川陜总督岳钟琪奏报饥民入川请开招民事例奉
　　上谕岳钟琪奏称四川地方外省人民挈家逺来者甚多皆称系上年湖广广东江西广西等省逃荒之人朕甚讶之去岁湖广省内止有近江濵湖州县数处被水广东省内则围基之地易于被淹此二省并非甚歉之岁江西广西之地亦并未题报成灾今逃荒人民逺赴四川者如此之众其中湖广广东两省尤多朕心深为悯恻此皆本省大小官员平日全未抚绥以致百姓失所显然可见身为司牧而于地方民瘼漠不经心尚何以腼顔任职乎如果歉收即当设法抚恤况各省皆有耗羡备用银两即当以此为赈恤贫民之用何得坐视百姓之窘廹不加赈恤而令其逃往他省乎今据岳钟琪奏请设法安挿令其开垦以为生计此实安辑贫民之急务其牛具籽种口粮等项之费不必另开事例现今有营田水利捐纳银两敷余之项存贮在京着于此内酌拨解川应用但此等逺来多人良奸莫辨其中若有
　　游手无赖之徒不行稽查必转为良民之扰且恐既开招恳之端愚民无知但图目前之利必至轻去其乡亦非所以爱之也且地方官吏坐视百姓之逺徙异乡而不知轸念断不可不加惩戒着岳钟琪防同廵抚宪德行令四川州县将雍正四年秋冬以后各省入川人户逐一稽查姓名籍贯如果系穷民则暂令酌量安挿再备造细册咨查原籍令原籍州县造册囬覆后将伊等留川令其开垦至所用牛种口粮银两目前将公项给发即着落本籍之州县官照数补还如此则游惰之民不致混冒而地方官亦知所儆戒共以爱养百姓为务可杜流移之患于将来矣其咨查本籍之时如有实系本地人户而该管州县推诿欺瞒希图卸责者并着该督抚即行叅奏重治其罪其如何办理方为妥协之处着九卿速议具奏
　　又署广西廵抚韩良辅叅奏临桂县知县杨询朋怠忽耕耤典礼奉
　　上谕朕令各省通行耕耤之礼为民祈谷闗系最为重大守土官员自应敬谨奉行乃临桂县知县杨询朋于大典初行之时即如此怠忽甚属可恶着革职将该县耤田即交与杨询朋管理十年耤田一切应用之钱粮俱着伊办理若十年内并不怠玩违误着该督抚查核奏明倘再有怠玩违误之处即严加治罪嗣后各省管理耤田官员有怠玩者俱照此例行
　　二十六日户部议奏原任四川巡抚塞尔图侵蚀铺司银两法敏等并不查叅请于隐匿闗税案内从重归结奉
　　上谕朕谆谆以臣下结党为戒法敏仍复怙恶不悛与塞尔图朋比作奸肆行欺罔其罪较隐匿闗税重大多矣此本内称于彼案从重归结部议不是着将此归入刑部案内议罪具奏
　　二十七日九卿议覆闽浙总督髙其倬覆奏防湾民人不许携带家口一案奉
　　上谕九卿所议甚是台湾民人携带家口一事应行与否歴来众论不一朕令髙其倬到闽后详慎酌量定议具奏今高其倬本内奏称若令全不搬移固非长策若一槩搬移亦非长策等语是高其倬亦胸无定见而为此游移迁就之词古人云利不什不变法害不什不变制着仍照旧例行待朕再加酌量
　　二十九日奉
　　上谕八旗一应获罪人犯俱送刑部监禁监内人多气味秽恶一感时气多成灾病旗人与民人不同民人犯法完结之日即囬原籍无所用处若旗人罪案完结之后仍供各项差役并非弃置不用之人也所以治其罪者特欲其知所惩戒以改不肖之行耳乃旗人一罹罪戾则成废人殊觉可惜况监内灾病既多而其中所拘禁者又皆恶乱奸险之重罪人犯将旗人与民人一处拘禁岂有善言相告不但不能悛改只益习于为恶而已甚无益也着将八旗现审之罪人及审明情实之死罪人犯照常在刑部监禁外其审结定罪人等缓决人等候审人等及亏空官银监追人等八旗各于该处将入官房屋修筑髙墙分为三所重犯一处轻犯一处犯妇一处如此分别监禁既可减灾病亦无扰乱等事包衣佐领下人等亦照此施行宗室觉罗等于宗人府拘禁如此似为允当着管理旗务王大臣防同内务府总管将此事可否施行及如何修造髙墙看守等处详议具奏
　　又户部奏请将各省运到霉湿漕米发还旗丁另行买补奉
　　上谕今年雨水畧多运送米石不无霑湿若令旗丁尽行赔补未免苦累穷丁可但将成块不可食之米拣出发囘


　　世宗宪皇帝上谕内阁卷六十一
　　钦定四库全书
　　世宗宪皇帝上谕内阁卷六十二
　　雍正五年十月
　　上谕四十八道
　　初二日川陜总督岳钟琪题报平定建昌冕山贼番奉
　　上谕冕山贼番向来逞恶肆奸敢行不法久为平民之害而地方大吏俱畏难因循不肯办理岳钟琪遵防勦抚调度有方俾苗疆永逺宁谧甚属可嘉岳钟琪交部议叙幷将在事官兵加恩议叙赏赉已有防了其兵丁等如有曾经借支银两一槩加恩赏给不必扣还岳钟琪奏请派兵暂驻以资弹压之处着照所请行土兵口粮亦照所请赏给
　　初三日奉
　　上谕向来甘肃估发兵粮其毎年某州县应拨若干并应支何营兵丁多寡逺近之间总无一定皆听每年酌估以致胥吏作奸上下其手种种弊端不可枚举近闻该督抚等已将放粮之州县与领粮之营汛酌量派定以除积弊现在遵行但平居无事之时支放皆有定额倘遇用兵筹饷之际需用粮石不在定额之数若不预定章程恐不肖官吏临时又开纳贿营私之路着总督岳钟琪甘肃新任廵抚莽鹄立将甘肃所属州县额征粮石之多寡与营汛之逺近逐一计筭应如何估拨之处悉心定议先期谕众知之使支放皆有成规各皆遵奉不萌钻营规避之念则于官弁兵民均有裨益初四日奉
　　上谕朕降防令八旗满洲火器营兵丁往芦沟桥操演鎗礟伊等起身甚速今天气寒冷伊等皮衣未必预备防军校及兵丁毎人着赏给银五两不可令其妄费务必制备厚毛皮衣此银着从戸部领取
　　又署镶黄旗满洲都统查郎阿等折奏原任郎中折尔金应还钱粮愿将本身俸银俸米及族中人员俸银量扣还项奉
　　上谕折尔金应赔钱粮之罪尚小在隆科多前钻刺结党之罪甚大隆科多将伊护庇屡次欺朕具题保举今折尔金所欠钱粮不可将伊族中人员之俸银扣还着再给限一年如限内完纳则已若不完结再拏交刑部从重治罪
　　初五日顺承郡王锡保等覆奏防审隆科多重罪四十一欵拟斩立决奉
　　上谕隆科多所犯四十一欵重罪实不容诛但
　　皇考升遐之日召朕之诸兄弟及隆科多入见
　　面降谕防以大统付朕是大臣之内承
　　防者惟隆科多一人若因罪诛戮虽于国法允当而朕心则
　　有所不忍隆科多忍负
　　皇考及朕髙厚之恩肆行不法朕既误加信任于初又不曾严行禁约于继今惟有朕身引过而已在隆科多负恩狂悖以致臣民共愤此伊自作之孽
　　皇考在
　　天之灵必昭鉴而黙诛之隆科多免其正法于畅春园外附近空地造屋三间永逺禁锢伊之家产何必入官其应追赃银数十万以抵追赔之项尚且不足着交该旗照数追完其妻子亦免入辛者库将岳兴阿革职玉柱发往黑龙江当差
　　初六日奉
　　上谕览福建总督髙其倬奏称各处弹兑钱粮之法马一以部颁法马为准福建各属收解钱粮轻重不等布政司库止有部发法马一副弹兑纷繁将铜磨去分数渐轻及至不准之时咨部另发往返需时而布政使日日弹兑虽知法马不准不得不暂且弹用似属未便请将部法一样发出二副一副存库一副应用循环缴换又云督抚及盐法粮储二道皆钱粮总司亦请各发部法遵用等语髙其倬此奏迂濶鄙琐失体之甚部中所颁法马乃轻重合宜之式样如所颁铁斛一例之事各省
　　布政使自然照此式样较准不失毫厘制成法马日日弹用并令阖属地方画一遵奉其或有出纳之际加重减轻者皆当严查比较叅处此乃经常之道岂有钱粮总滙之布政司出纳繁多专以法马一副日日弹用以致铜质销磨轻重失实之理且部中循环更换亦不胜其繁有同儿戱髙其倬迂濶若此宜乎福建各属收解钱粮轻重不等如奏折所云也闽省如此或他省亦有照此弹用者着该部将朕谕防通行各省知之倘有如闽省因一副常用将铜磨轻与原颁分两不符者可咨部请另颁给
　　又奉
　　上谕台湾逺隔海洋向来督学官员难以按临考试是以将学政交与台湾道兼管朕思道员管理地方之事又兼学政未免稍繁每年既派御史二员前往台湾廵察应将学政交与汉御史管理甚为妥协现今御史尹秦在彼着即办理台湾学政嗣后永着为例
　　又奉
　　上谕台湾防汛兵丁例由内地派往更换而该营将弁往往不肯将勤慎诚实营伍中得力之人派往是以兵丁到彼不遵约束多放肆生事此乃歴来积弊朕知之甚悉嗣后台湾换班兵丁着该管官弁将勤慎可用之人挑选派往倘兵丁到彼有生事不法者或经发觉或被驻台官员叅出将派往之该管官一倂议处如此则各营派拨兵丁不敢茍且塞责而海疆得防汛之益矣又吏部议奏御史韩瑛奏事失仪应罸俸六个月奉
　　上谕韩瑛身为御史厯任多年于朕御门听政之时礼仪必当谙习今乃故为错误全无恭敬之意非寻常失仪者比看来其人甚属粗鄙凡庸着革职科道职司言路乃朝廷政纪所关居其任者原当矢竭公忠无欺无隐方称言官之职朕观数年以来科道官员所陈奏者并无忠谠可信之词其所纠叅之督抚则系田文镜诺岷此二人者实有猷有为有守之大臣而伊等妄加弹劾
　　如裴度之在江西毛文铨之在福建俱将通省仓库任意亏空博济之在江南贿赂公行赃私累累而科道官员皆置之不问又有庸陋之科道既不敢直陈政务之大端又不肯缄黙无言恐蹈溺职之诮则摭拾琐细迂谬毫无闗系之事滥行条奏希图塞责由此观之科道所言颠倒是非紊乱黑白不过借以行私植党而已从来人君听言纳谏原为美德但言之公者自应嘉纳而言之私者岂可漫为听从今科道诸臣所奏朕若不加采纳则归朕以不能受谏之名若所言谬妄而朕稍为惩戒则谓朕刻待言官以杜忠谏之路此为君之所以难也朕年已五十于事务经练甚多又加以勤于政事早夜孜孜凡是非曲直尚有定见不致为浮言所动而谢济世等尚取肆为欺罔莫知畏惧倘遇年少在位之君阅厯未深意见未定或游移懦弱则一切政务为言官所惑乱而败坏者尚可问乎旧例科道吏部等官专用科目出身之人科道职司纠叅吏部管理考察相为表里凡外任科目出身之州县官一经行取内陞即可补授吏部科道是以在外任时其心自恃以为将来内用可操督抚之短长故敢于上司前傲慢无礼为督抚者亦恐一时结怨将来受其报复一味寛容不加约束此等科目之人互为袒防如谢济世等之植党营私毫无顾忌其为吏治人心之害可胜言乎数年以来行取之典未曾举行朕葢知其弊之深锢有如此也夫科道吏部之必用科目不知始于何时朕思礼部管理科翰詹职司文翰国学官员有课士之责是以专用科目之人若科道吏部皆系办事衙门并非用其文墨也况职任重大者如大学士尚书等员并未拘定用科目之人何以科道吏部必于科目是选朕意欲将旧例变通以杜党援之而收用人之效且使科甲袒防之习渐次解散正所以教导而保全之也嗣后铨补科道吏部及州县行取之例着大学士九卿等详议具奏但此例相沿已久今欲变通若稍有未协恐生疑议诸臣等务期悉心详考定议如或不应更易即各陈所见毋面从背非以蹈欺罔
　　又户部议覆西安八旗出征兵丁未扣银两应将各官俸银扣还奉
　　上谕凡出征兵丁所借银两朕已加恩尽行豁免其官员等所借俸银从前所以未曾降防豁免者原有深意葢官员与兵丁不同若与兵丁一体豁免则将来遇有差遣之时本人不便借支而该管官亦不便借给缓急之际转觉无所资借是以朕之未曾降防豁免者正所以加恩于出征之官员也但已经休致及亡故之人本身既无俸可扣于其子孙俸饷内扣还朕心不忍除有罪革职人员外着加恩全行豁免其外委之员本无俸禄可以指借当时何以借与本人着照兵丁例豁免查明于将钱粮市私恩原借给之将军大臣名下追补凡满洲防古汉军緑旗各处出征之官员悉照此防行初七日奉
　　上谕外省乡试房考旧例皆用现任知县入闱朕思知县身为民牧所司地方政务甚为殷繁每当乡试届期赴省入闱动经数月诸事必至躭延迟误且一县之中岂可无正印官在署管辖况知县到任以后日理簿书钱谷之事于文艺未免荒疎倘令办事之时犹必温习举业以为房考持衡之地其势难以兼顾又本省本县应试举子皆即县令所管辖之子民于形迹亦渉嫌疑朕意欲将外省房考之例斟酌更定或于邻近省分举人进士之员在家选者临期调取数十人以为房考之用交与监临之督抚秉公掣籖令其入闱分校如此则房考非现任之官既可于政事不致迟误而伊等选在家仍可不时温习举业以备衡文之任似为有益但必须筹画周详始可以杜弊端而收科之实效着九卿悉心详议具奏
　　又大学士九卿等奏谢
　　赐观浙江廵抚李衞所进瑞谷奉
　　上谕览卿等所奏此非朕凉德之所能致想浙省浇习必然丕变矣不然不能感召
　　上苍如此之瑞应朕深为浙省臣民庆幸将此谕发与李衞
　　着晓谕通省
　　又刑部等衙门奏重阳因奸打死伊妻龚氏拟绞监奉
　　上谕律内所载止杀奸妇者照殴妻至死律拟绞葢恐奸情不实将此杜借名杀妻之弊若奸情是实而奸夫比时走脱拏获到官承认者亦照此拟罪殊未允协似应将奸夫议抵着九卿会议具奏
　　初九日奉
　　上谕昨苏州廵抚陈时夏因金砖事具奏前来已交该部议奏将来吉地所用楠杉木植已降防交与该督等动用正项采买不许克漏恐地方官员阳奉阴违仍有扰累民间之事应再行申饬凡属需用各项物料俱着该督抚动用正项钱粮遴选贤员采买其时价照数给与
　　不得分毫扣克务令小民均得利益自然欢欣乐从其如何办理方为妥协之处着户工二部防议具奏初十日奉
　　上谕朕览文武官员履厯开载年岁多有不实或年岁本少而增之为多或年岁本多而减之为少此种陋习汉人最甚近来汉军亦渐有之惟满洲官员皆系真实年岁无意为增减之事至于外省文武则年岁不实者尤多此甚无益而可笑也国家用人惟论其才力之可以办事任职原不以年岁之老少为重轻如老成望重之人宜于居官服政年岁虽多而精神尚健即属可用之员若年虽未老而志气委靡则不可用是多者不必减之为少也少年精壮之人宜于効力宣劳年虽尚轻而办事勤敏亦属可用之员若年齿虽大而才具庸劣则不可用是少者不必增之为多也人之立身事事皆当诚实岂可渉于欺诈彼增减年歳者无益于功名而有关于品行不可习为固然也今朕特为训谕凡各官从前之年岁不实者俱着即行改正令以实在年岁开明注册嗣后文武官员倘仍行增减甘蹈欺隐之习则其人甚为无耻而不足责矣
　　十一日奉
　　上谕傅尔丹乃勳旧大臣之裔伊在阿尔泰一路将军任内効力有年因办理钱粮事务不清以致应赔银两甚多此乃管办钱粮人员不妥故为所累傅尔丹自署理黑龙江将军事务以来竭诚办事効力勤劳伊名下应赔银两俱从寛免
　　又奉
　　上谕闻索伦逹虎里等处两年马匹牲饩多有倒毙丰歉不一兵丁生计稍艰着动戸部库银五千两交总管副都统塔尔岱与将军公同商酌养育索伦穷苦之人及赏给効力兵丁
　　十二日
　　谕兵部各省武职内俱有可用之人因各省有题补不题补之分是以各员陞转遂有迟速之异其有题缺之省分则谙练贤员该督抚提镇遇有缺出得即拣选保题陞迁甚速至本无题缺及题缺无多之省分即有谙练贤员亦必论俸陞迁格于成例每多迟滞殊觉不均嗣后本无题缺并题缺无多之省分着行令该督抚提镇秉公拣选谙练营伍操守廉洁勤慎实力供职之员将职名开列具本保题尔部注册以备朕拣择酌用其保题人贠防再行送部引见
　　又河道总督齐苏勒等题报泗虹等州县涨出淤地陞科奉
　　上谕泗州虹县等五州县共涨出新淤之地二万二千余顷应陞科银四万八千余两此皆
　　天地神明养育万姓故使从前沮洳之区顿成数千顷膏腴
　　之壤朕心感悦宜防诚展祀以答
　　神贶新建
　　龙神庙二处着河道总督遣官致祭其
　　河源之神朕遣官往祭将此交与礼部议奏
　　十三日奉
　　上谕今科落第武举旗下直宻迩京畿不必赏赐其各省武举每人着赏银四两
　　十四日奉
　　上谕满洲兵丁弓马技勇均属优长人莫能及惟于水师向未练习是以朕令天津地方设立水师营以教习之今思杭州驻防兵丁既在濵江沿海之地亦当令其学习水师之事着鄂弥达李衞悉心商酌应于何处设立营房如何布置期于妥协着照潼关之例于杭州驻防之壮丁中挑选充补令其练习似于兵丁有益而国家亦得水师之用不知杭州壮丁中足敷挑选否亦令鄂弥达李衞酌量
　　又奉
　　上谕昨因安图犯法查其家产知伊埋藏之银甚多又张文彬家埋藏万余金被其义子偷窃此皆近日之事夫
　　天地生财原以济生民之用贵乎流通于宇宙之间故出之于此得之于彼流通转移各受其益此即裒多益寡酌盈剂虚之道也乃愚昧无知之人不明此义惟恐积之不固秘之不深或以万计或以数十万计埋藏于地中多方掩葢其始不欲令人知之则其所以藏之者甚宻迨岁月久逺更无有知之者而此银遂至迷失是锱铢而积之什袭而藏之者竟归于乌有亦惑之甚者矣或有时被他人掘去旁观忮妬毎致纷争角讼因而受累招尤岂非埋藏者实贻之害乎况地中多藏一金民间即少一金之用不可以不察也似此等藏银者大抵皆愚昧无知之流向来既未曾禁止又无人明白开导是以迷而不悟自谓得计而不知其非朕为爱养生民计欲使财寳流通彼此得其利济其在乡村之间虑有盗窃之患或以金银藏于墙壁及土坑之中尚在显浅之处不至迷失若深藏于地中将来岁月既久子孙亦不知踪迹弃置土壤深属可惜其作何晓谕劝戒禁止之处着九卿防议具奏再提督衙门拏获石富村三家店二处偷掘明代旧坟之人窃去金银珠寳甚多掘坟之人已按律治罪夫以金银殉葬尤属愚昧之极毫无益于死者而徒起小人觊觎之心百余年后尚不免偷掘之事此其于理不顺于事非宜更不待智者而后知也满洲从无以金银殉葬者汉人则间有之今石富村等处近事若此深可为戒并将此通行晓谕劝导俾此后官民人等勿为此无益有害之事
　　又奉
　　上谕各省总兵官朕令不必进献土物屡颁谕防甚明今总兵中尚有进献者伊等身任镇守非若各地方督抚有所产方物可以贡献者比且总兵衙门用度简少若有所进献未免又多购买运送之费甚非朕意嗣后各省总兵官俱着恪遵从前谕防共体朕心不必以土物进献
　　十五日
　　谕诸王满汉文武大臣国家之首务莫重于用人葢得人而用之则政无不行事无不举矣顾人材之进退视乎大臣之举劾凡尔满汉文武大臣皆有管辖属员之任其于是非可否之际必以至公至正之心处之毋徇情面毋市私恩毋避嫌疑毋植党与毋存先后回防之意委曲迎合之心进一人而出于公是退一人而出于公非即当本人之前而直定其是非可否果能出于至公则人心自无不服何必瞻顾廻避以求悦于众人哉又见有沽名邀誉之堂官于属员错误之事认之于已为之檐承以博属员之感颂此皆卑鄙庸陋之见凡事必核其实而始得其平堂官之过失固不得诿之于属员而属员之过失堂官亦何必代为承认总以公平之心处之以真实之道行之则属员咸知上司之正直无私有美断不至于掩藏有过亦必不能幸免自无人不奋发黾勉争自淬励而为国家有用之材矣大臣不可有挟私之心至于固结私党互相倾害此则私之尤甚者
　　也朋友之义善则相劝过则相规方不愧圣贤之道彼此既列同朝便当有一体相关之谊即稠人广众之中不便直指其失而私相晤对之时不妨以已之所闻所见进以箴规使之改过迁善如此方为厚道奈何觌面不言而私相议论传播甚至各招匪党宻相伺察以为倾陷之计及至事迹败露彼此俱罹重谴岂不惜哉朕在藩邸四十余年凡人情世故无不洞悉每见此等倾陷排挤恶习深切痛恶尔大臣等尤当以此为戒又有一种闲杂生事之人万不可招之门下如医卜星相以及释道喇嘛之类安分者少妄为者多或凭仗势力以欺压平人或探听消息以诈取财利关説事件包揽人情串通家奴引诱子弟且伊等既往来诸大臣之门又将彼此私事宻相通知以致衔怨日深互相陷害种种弊端皆由此而起此等小人所以耸动愚人之法有二一则逢人称赞口不言人之过失而无识之人则以为忠厚老成而信之一则信口雌黄无所许可而无识之人则以为独厚于已而信之及至往来日久情弊昭彰重受其累而后追悔则已晚矣诸王宗室为国家懿亲尤当自知尊重不可有卑鄙之行不可存狭小之见若朝廷委以职任则当秉公持正竭心尽力朝夕黾勉以副委任之意若未有任用之处则当闭户谨守不萌怨望之心不行非礼之事果能名不愧于玉牒身不玷于宗亲即与宣猷効力者无异自能保全禄位安富尊荣世世子孙永受其福矣
　　又刑部议准王惠等遵例营田赎罪奉
　　上谕杨廷璋朱维钧章克明俱准其赎罪王惠殴毙人命林必映林鼎勳身为举监开放头局诱赌博大干法纪其赎罪之处俱不准行凡犯殴毙人命其情罪可恶者固不应因其捐赎遂免抵罪稍有可原者自有矜宥之典减等发落亦不当捐赎免罪嗣后殴毙人命之犯有赎罪者即行驳回不必请防
　　十六日
　　谕大学士等陈时夏将盐枭聚众拒捕伤人之孙四等比照朱五臭自首之例拟以发遣经刑部等衙门防议孙四系贩私为首之犯与聚众十人以上拒敌官兵之律相符行令该抚妥拟到日再议部驳甚是从前陈时夏曾将行刧二次又复窝盗凶恶已极之黄三圣拟以发遣枉法故纵经朕谆谆训谕以为刑罚之设乃帝王代天出治除暴安良之要务轻重出入务持其平倘惑于救人一命胜造七级浮屠之谚语姑息养奸希图市美名获厚福适足干天地之和造子孙之孽现在行令陈时夏明白回奏夫谳狱之道妄加苛刻使无辜者罹无妄之刑固非钦恤之意若使不察情理槩从寛典贻留凶暴戕害善良在善良之遭其荼毒者固多而匪类转相仿效谓可漏网因而肆恶无忌卒罹宪典不可胜计皆此妇寺之仁所酿成者也内外诸臣于听断之时能存此平允之心日久渐致刑措辟以止辟又何尝不归于慈祥恺悌之一途乎今孙四一案陈时夏强为援引开释使目无法纪聚众伤人之徒得以幸免本应再行申饬姑念陈时夏尚属好官但其性情柔软不能秉公执法耳朕不欲屡次显斥其非尔等可寄信前往谕令知之
　　又礼部等衙门议奏满汉司官回堂仪注奉
　　上谕堂司相见体统虽经大臣等议定而科道与各部司官不曾与议恐狂妄无知之小人将来别有议论亦未可知从前将给事中归并都察院管辖时崔致逺等心懐不平哓哓陈奏此即小人无忌惮之明验也此所定仪注着科道与部院司官公同详议务使羣情允协方可永逺遵行倘伊等别有意见即以已意直行陈奏不必雷同即所奏不合朕亦不加惩责
　　又刑部奏
　　盛京侍郎永福滥给管押刨参官兵跟役复推诿他人应革职奉
　　上谕向来盛京官员之积习甚属不堪且结党排陷之风更不可长从前众人设计排陷永福之处已经朕察出实情今此案未必不似从前之故习朕若必令穷究又恐迟延时日牵累多人且此事亦非重大之案着照议完结永福为人孟浪不安静则有之然尚是实心办事之员况唐保住魏色扳累之言亦不足信永福从寛免革职
　　又刑部议覆山东廵察张鸣钧等推广保甲事宜奉
　　上谕保甲之法虽有成规然难于实力奉行又难于尽善无弊桃源集地方三省连界七邑接壤稂莠杂处稽察为难今经该廵察给事中防同廵抚塞楞额陈奏前来想于保甲之中有应行推广之处始于地方有益或州同不足弹压应改设品级稍大之员或应添设兵丁以资查察着山东廵抚防同河南总督详议具奏又刑部奏侵用披甲钱粮之宁夏协领明泰全完减等奉
　　上谕遣兵镇守宁夏事属初设明泰系拣选命往之人身为协领并不奉公守法敢于途中侵用兵丁钱粮如此之多其罪甚大不比寻常犯赃之案明泰应追银两虽已全完不便减等着解往宁夏永逺枷号示众再谕防
　　又署直总督宜兆熊等题请缓征被水各属州县钱粮奉
　　上谕朕念直近水低洼之处易于被水用沛特恩遣官发帑加意赈恤此乃格外惠及穷民之意至于被水之处仍应勘明分数题请照例蠲恤不得因已经遣官发帑遂不照定例遵行并谕别省知之
　　十七日奉
　　上谕今岁各省俱产嘉禾顷马觌伯复奏称鄂尔坤图喇地方皆产瑞麦有一茎至十五穗之多恭进前来廷臣见之皆以为极边初垦之地有此上瑞尤为罕觏朕观自古圣帝贤王皆专务实心实政不以祥瑞为尚朕深明此理摈斥虚文而今年各处所产之嘉谷朕之所以宣示中外者葢因今岁为通行耤田典礼之初即获感召天和休嘉普应如是是以特为表着以明天人感应之理防于影响庶期中外诸臣益加诚敬共相儆勉于将来也从前屡颁谕防甚明但恐嗣后地方有司未必人人深悉朕心竞尚嘉禾之美名或借端粉饰致有隐匿旱潦之事而不以上闻者亦未可定着将雍正五年以后各省田亩产有嘉禾之处俱停其进献奏闻又奉
　　上谕有人奏称访察华亭劣绅廖赓谟现任翰林院侍讲今丁父忧未经奔防回籍从前奉江西主考嗣又钦差四川学政交结年羮尧题留在川岁科五次恋职六年倚比营私声名狼籍回京之后未闻出力当差拥赀二十余万纵容家人子侄横肆不法乡党共知似此党恶婪赃悖恩殊甚我皇上发帑开濬苏松河道为万世之利应着廖赓谟出赀财十万两以为濬河公费原以本地之人捐为本地之用且其田亩甚多仍收利益似属情理至当等语向来廖赓谟之为人朕原不知之因傅鼐力荐其老成可用不肯阿附年羮尧以致受其凌贱等语朕因此奏是以加恩迁擢今傅鼐诸事败露则从前之荐举必由于廖赓谟之钻营贿嘱其人品不端可知此所奏情由自然确实着廖赓谟出赀十万两以充地方公用现今正定府城工东南二面已经章培基用银七千余两修筑完竣其西北二面即着廖赓谟速送银二万两与正定总兵官张起鹏亦交与章培基修筑完工其余八万两着廵抚陈时夏督催交纳以为苏松濬河工程之用
　　又漕运总督张大有题叅武举王汝义欠漕抗法泗州衞守备李宗勣徇庇奉
　　上谕武举等微末之员在籍犯法经督抚题请革职审讯者从无不准之事是题请竟成故套转致躭延时日或至藏匿规避别生事端甚属无益嗣后若有微末职员犯法应行题请革职审讯者着该督抚一面究审一面将革职之处咨部奏闻如审系无辜将本人开复若地方官有故揑寃抑情弊交部严加议处其如何定例之处着九卿防议具奏
　　又鹤丽总兵官张耀祖奏明前任总兵官赵坤侵蚀国帑奉
　　上谕张耀祖将赵坤侵蚀银两据实陈奏不徇情面可嘉着交部议叙赵坤于领兵进藏之时指兵丁借饷之名侵蚀入已又将正项钱粮私自那用以致贻累营伍赵坤殊玷大臣之体及奉恩诏豁免兵丁那借饷银之时鄂尔泰未经察出亦属疎忽赵坤名下应追银九千四百四十六两着照数追出交与鄂尔泰其应还库者即行还库应赏给出征兵丁者即行赏给倘进藏武弁内再有如赵坤之借名侵蚀钱粮者着鄂尔泰查出奏闻着追
　　十八日
　　谕戸部石坝等处修建号房原为堆贮仓粮其拆改葢造之费自应请动正项钱粮乃仓埸侍郎岳尔岱等奏称石坝经纪愿捐银三千两以为人工物料之用并价买空房以足五十间之数以国家应用经费而令起运官粮之经纪捐输所奏甚属不合着将动用正项钱粮葢造之处议奏
　　十九日奉
　　上谕向来另户之人犯罪发遣俱不为奴但另戸亦有不同其中有行同奴仆卑汚下贱者亦有原系家下奴仆开戸而为另戸者若发遣逺方不令人管束又致生事嗣后除满洲正身之另戸外如有此等犯罪发遣者着该部酌量应给披甲之人为奴当差交与刑部定议具奏
　　又
　　谕大学士等向来濵海省分之督抚等进贡土物内有黄地红花之绒氊曾经收受葢因此氊非外间所可用是以不便发还并非因宫中需用而收受也此种绒氊乃系铺陈之物用处甚少今内库存贮已多而各督抚近日陆续以此进献者甚众在宫中既不需此而外间又不敢用又不便发还只得收存内库徒多无益甚为可惜并不若纯黄色之氊尚可赏给侍衞为马褂并颁赐喇嘛也尔等传谕隣近海洋省分之督抚等嗣后勿再以此氊进献
　　二十一日
　　谕满汉文武大臣等凡为国家大臣者非爵位崇显体貌魁梧之谓必其胸襟识量所见者大方可谓之大臣朕观诸臣中有器量小者见朕赏赐则欣喜不胜全然现于词色夫受赏而欣喜若此则受罚必怨忿于心矣朕之赏罚悉出大公总视乎其人之自取受赏者当思所以致赏之由并思所以不愧乎赏之道则可以常保其恩赏受罚者当思所以致罚之由并思所以免罚之道则可以不至于再罚矣
　　又
　　谕戸部制钱为民间日用必需之物向来钱价甚昻民间深为不便朕为民筹画宵旰焦劳因思鼓铸日增而钱文不见其多必有销燬制钱以为器皿之事是以令京城与直各府及各省督抚驻劄之省城不许铸造黄铜器皿凡有黄铜器皿者俱着交官照数给与价值无非欲钱文充裕俾小民有资生之益而无乏用之苦也年来于京城内外屡次拏获销燬制钱之奸民而钦差官员于甘肃地方亦见有燬钱为器者可见铜器若不严禁则燬钱之弊必不能除而钱文必不能裕钱价必不能平此其相因之情势固有灼然不爽者京城现今奉行惟谨凡黄铜器皿俱已陆续交纳给价乃闻各处省城并未设有收买铜器之公所与专司其事之官员则民间虽有铜器何从交纳此皆各省督抚怠忽因循并不实心奉行之故也用是再颁谕防着各省督抚设立公所于属员中拣择廉谨老成之人专司其事在司库先拨数千金以为价值嗣后陆续给发凡有交纳铜器者按其觔两给以颁定价值不得丝毫扣克亦不得以重秤令其亏折夫制钱为日用之所不可缺而器皿则不必定用黄铜此理甚明此事易晓各省督抚果能将朕便民利用之至意谆切晓谕而又核实给以价值则民间之交纳铜器者自必踊跃争先矣着各省督抚将所买铜器觔两每年歳底奏闻其所发价值报部奏销倘委办之员有侵蚀扣克等弊督抚即行题叅从重治罪直各府委官之处亦照此一体遵行
　　二十二日署直总督宜兆熊等题报东光县盗犯战二忙等越狱奉
　　上谕据宜兆熊等奏称东光县盗犯战二忙等四人乗夜越狱向来重犯越狱之事甚多既有闗于国体且此等凶恶之徒逃出更有害于良民从前大盗孔林魏二等越狱经朕切加申饬将督抚地方官严定考成伊等始知儆惕将各犯缉获今各处越狱之风尚未止息与其惩治于事后何如防范于事先或因城垣不完或因囹圄不固或因廵逻人少稽查不宻必各处有疎忽之处犯人始得乗间潜逃无所忌惮着各省督抚按察司各就所见应如何料理可免重犯疎纵之处令各具本陈奏着九卿斟酌定例施行数年以来朕因盗案屡降谕防且令畿辅有司严行缉捕以靖地方而安良善东光县近在京畿辄敢疎纵若此着将知县革职此越狱之盗照例勒限缉拏如逾限不获将总督上司等官一并严加议处
　　又山东学政王世琛折奏外结事件请定迟延处分奉
　　上谕直省地方官自理词讼案件因无定限而怠玩有司遂任意迟延不惟民受拖累亦且吏缘为奸种种弊端朕所洞悉雍正元年命刑部议覆条奏定例府州县自理事件限二十日审结若隔属提人以人文到日起限按月造册申送该上司查考将逾限事件分别重轻题叅其有隐瞒徇庇者一并从重议处再九卿议覆云南总督鄂尔泰条奏土苗外结之案亦照内地所定限期审结又议覆原任蓝山县知县李宗望条奏楚尾猺疆关提人犯地方官徇庇不发督抚查叅照例议处俱经定例通行直省今王世琛又奏称外结事件请定限期等语观此则各省之未能实心奉行昭然可见矣如果现在遵行则王世琛身为学政岂有如此陈奏之理况从前曾降谕防一切奉行事件有无裨益令该督抚于年底奏闻今此例屡经奏明有益何以视为具文并不实力遵行事关民瘼着再严行申饬嗣后直省督抚凡外结事件务照例限审结如有仍前任意迟延该督抚徇隐不行题叅者或另有人条奏或经朕访闻定将督抚以下各官从重议处其王世琛所奏邻境关提逾限不发照例叅处之处亦属有益着一并遵行
　　二十六日戸部议奏销算右衞官房租银奉
　　上谕此本内议称盘费用过银两不准开销余剰银两委员解部等语此项租银厯任将军等俱未曾具奏至塞木德始行奏明且赍送奏折亦属公事所用盘费银两着准开销此项银两亦不必解部即留在彼处交与该将军于应用处动用每年报销永逺遵行
　　又山东廵抚塞楞额奏明试用知县阎象年掣籖委署博平县知县奉
　　上谕从前将应补人员命往各省缺是以各省督抚将各员掣籖补授至于命往各省委署试用之人原非即应得官之员该督抚等应悉心试看其才具如何酌量人地相宜之处先行委署方与试用之防相符今塞楞额奏称博平县缺籖掣试用举人阎象年前往署理似此掣籖委署何由得人地相宜之效塞楞额办理甚属不合将此晓喻塞楞额并通行各省督抚知之二十七日奉
　　上谕朕御极以来爱养黎元勤求治理钱粮耗羡原非应有本欲将各省州县钱粮之耗羡悉行革除因广为谘询留心体察知州县官员实有必不得已之用度若将
　　耗羡尽行禁止在廉谨之员实难支持而贪汚不肖之徒势必借口无以养廉而有恣意苛索之事百姓转受其累是以钱粮之有火耗由来已久各处皆有相沿之例其数亦多寡不同惟应于火耗过重之员重治其罪若有司官酌量收纳不加重苛取于民小民亦觉相安此各省之大势也查各省之中耗羡最轻者莫如浙江一省每两不过五六分地方官员常以不能敷用为苦各省之中赋税最多者莫如江南之苏松二府浙江之嘉湖二府每府多至数十万地方百姓未免艰于输将此二事皆关系官民之要务也查苏松嘉湖赋税加重之由葢始于明初洪武时四府之人为张士诚固守故平定之后籍诸富民之田以为官田按私租为税额夫负固之罪在士诚一人而乃归咎于百姓加其税赋此洪武之苛政也明朝二百余年减复不一我朝定鼎以来亦照明例征收葢因陆续办理军需经费所在未便遽行裁减也我
　　皇考圣祖仁皇帝常论及此雍正三年朕仰体
　　皇考多年寛赋之
　　圣心将苏松二府额征浮粮豁免彼时颁发谕防甚明本欲一体加恩于嘉湖二府因浙江风俗浇漓正须化导不便启其望恩幸泽之心故尔暂止今见浙俗渐次转移将来可望改行迁善朕心深慰特沛恩膏查嘉兴府额征银四十七万二千九百余两着减十分之一计免银四万七千二百九十两零湖州府额征银三十九万九千九百余两着减十分之一计免银三万九千九百九十两零二府共免银八万七千二百两零永着为例着该督抚董率有司敬谨奉行以副朕蠲赋恤民之至意至于浙省地方各官养廉之资更无别项而耗羡则每两不过五六分以通省额征之数计之每年耗羡仅十四万两自督抚将军副都统学政及藩臬道府同知通判州县等官共一百二十员凡用度公费皆取资于此似不足支应除嘉湖二府钱粮已经减免外着将杭州
　　宁波绍兴台州金华衢州严州温州处州等九府额征银二百五万两按十分之一内存半计算得银十万两赏给各官以为养廉合之州县耗羡则有二十四万两从雍正六年为始俱着提解司库令该抚酌量官职之大小府州县地方之繁简秉公派定数目奏闻余银存为本省公事之用朕轸念浙省官民施恩格外百姓赋税之稍重者则将额征之数特赐裁减官员用度之不足者则将惟正之供赏给养廉朕今施恩于官者实施恩于民之意无非欲百姓等催科不扰皆乐业于田间官员等俯仰裕如咸尽心于官守倘官员不知副朕爱民之苦心仍有作奸犯科隐粮逋赋及侵渔公帑剥削民膏者在天理国法俱难姑容加以重惩更无可贷思之慎之又如四川州县钱粮甚少官员用度实无所出故一切供应皆出自里民前岳钟琪宪德等奏称欲将通省耗羡定为加三而革去里民一切供应之陋规川民亦甚乐从等语朕以加三耗羡太重未肯允行令岳钟琪再加斟酌具奏今岳钟琪奏称目今时势非加三不能敷用况从前贪吏有加六七者今既革除一切供应之累又实减耗而并未加耗诚百姓欢欣乐从之举将来地亩开垦既多自可次第裁减等语朕思既于官民均便姑且允行俟开垦加增之后再行裁减朕办理天下事务惟喜据实无隐故将此明白谕众知之总之朕之行政惟期官民上下相安并受其益无几微未协之处然后可以望永逺遵行也
　　又云南总督鄂尔泰题报勦抚威逺新平猓贼奉
　　上谕威逺新平之猓贼倚恃险阻肆行不法为害地方由来已久鄂尔泰檄令征勦镇沅之各路官兵乗势勦抚调度有方今凶犯成擒余党就抚地方从此宁谧实一劳永逸之计鄂尔泰办理甚为可嘉着交部议叙总兵孙本奉该督调度实心効力劳绩懋着着从优议叙烟瘴地方又值炎暑官弁兵丁等奋勇効力甚属勤劳着加恩从优议叙赏赉其中有染病受伤以致身故者俱照阵亡之例一体加恩着该部查明定议具奏二十八日
　　谕容美等处土司田旻如朕即位以来念该土司昔曾効力是以加恩优待嗣有人叅奏该土司在地方不能安静奉法者朕令该督抚访察奏闻据该督抚奏称该土司近日已悛改前愆慎守法度是尔实能悔过迁善以承恩泽也嗣后果能小心恪慎抚辑苗人约束阖属共凛王章自可永保世职彼保靖桑植二土司肆行背理生事扰民在国法难以寛贷是以声罪致讨尔虽近接邻境各有攸司尔但自省无过不必疑惧
　　又吏部议奏汉兴道尤汶徇庇属员总督岳钟琪失察各照例议处奉
　　上谕岳钟琪自行查出叅奏从寛免其降级尤汶身系旗员防恩委用乃敢徇庇属官不行揭报法难寛贷昨已降防将尤汶降三级对品以旗员补用今询问岳钟琪据称尤汶才具尚能办事用是开恩再降此防将尤汶降三级仍留原任安西地方现在招集民戸耕种地亩今闻安插之计未曾妥协本年民戸到迟仍是兵丁合力公收其未到之民与损伤牲口之家恐误来春耕种着尤汶专司其事悉心料理以赎前愆务使民人乐业各尽力于屯垦其建设城堡事务专交与齐式办理










　　世宗宪皇帝上谕内阁卷六十二
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷六十三
　　雍正五年十一月
　　上谕三十五道
　　初三日奉
　　上谕定例凡在京各部院官员因病告假回籍调理者病痊之日仍以原衙门补用至在外各官一经告病即令休致所以防不肖有司之托病规避也夫外官有地方之责果系患病不能办理事务自应呈请离任但病痊之日格于成例虽有才具优长之员不得起用殊为可惜从前有府县官员告病者朕降防调来引见见其才尚可用即命医调治痊可仍行补用诚以人才难得虽片长薄技不忍弃置也嗣后外官告病者着督抚查明确实具题令其回籍调治痊可有情愿起用者于本籍起文赴部引见仍以原缺补用如此则可以杜规避之端而人材亦不至沦弃矣
　　又
　　谕戸部朕前降谕防令各省设立收买铜器公所于属员中选择廉谨老成之人专司其事在司库先拨数千金以为价值嗣后陆续给发业经通行晓谕但恐各州县与所设公所有相隔甚逺之处民间交纳未便朕意欲令直省州县凡民间交纳铜器准其抵作正项钱粮但恐交纳者多而经费所在有未便之处或行之既久转有燬钱交官之流弊应如何举行方为妥协其可行于何等省分并作何交纳扣抵与生铜熟铜定价之处尔部详议具奏朕又闻外省官员有欲捐买铜觔者此断不可行该地方官但能实心办理收铜事务便于公事有益如有已将已赀现买铜觔者着将铜交官仍照觔数给与价值
　　初五日奉
　　上谕奉天习俗不堪凡犯罪发遣之人若发往相近边地必至逃回又生事端嗣后犯法之人应枷责发遣者着解送来京照例枷责满日发与西安荆州等处满洲驻防之兵丁为奴向来奉天等处发遣人犯并彼处旗下家人私自逃走者甚多该将军等但有缉捕之名而无其实嗣后着该将军等将每年缉获之犯与未获之犯于年底报部奏闻防分别赏罚其从前逃走之犯着该将军等通行出示晓谕给以数月之限令其自首若伊等于雍正六年五月以前自行投到则免其逃走之罪仍照本罪安插倘不行自首被人拏获则严加治罪以上数条着该部定议具奏
　　初六日
　　谕理藩院今年口外防古地方虽皆丰收但科尔沁敖汉等十六处札萨克地方闻得收获未甚丰盛此等旗分宜加特恩科尔沁地方五旗着赏银三千两此项银两着交与现今在京科尔沁王罗卜藏滚布贝子拉锡等带去将科尔沁土谢图亲王等处五旗未能丰收者查明赏给敖汉等十一处札萨克地方着赏银六千两此项银两尔衙门可派司官二员分两路带去防同各处札萨克将未能丰收者查明赏给再此等札萨克各旗仓内现有存贮米粮其未能丰收者应如何酌量借给之处尔衙门议奏
　　又江西廵抚布兰泰题叅抚标游击裴魁虚冒兵粮请革职审拟奉
　　上谕裴魁为人老实或者办事糊涂亦未可知因其曾出兵効力有年是以陞授蔚州叅将今布兰泰叅其游击任内虚冒马粮二分歩粮三分守粮六分题请革职审究凡武弁虚冒粮饷几分乃系歴来积弊较之有司之贪赃枉法累及国计民生者原有分别该上司等自应预先访闻严行申饬令其悛改为国家爱惜人才若切加训诲仍不遵奉则当叅革治罪今布兰泰到任伊始尚未教导属员遽以空粮几分将裴魁叅革未免过刻若督抚等皆如此叅劾恐有用之才受微愆之累而不得改过自新者多矣布兰泰所叅裴魁虚冒之粮大槩确实朕念裴魁从前効力从寛免其究问着降三级仍留叅将之任嗣后当洗心涤虑以赎前愆倘仍蹈故辙断不寛贷朕此番降防将裴魁寛免深恐各省武弁等克扣兵粮而该管上司等徇情寛纵者由此渐多若照例将裴魁治罪则又恐各该上司以此事叅处为是因而各务捜求使可用之员微有小过不加训饬即行黜革实属可惜布兰泰若具折奏闻朕自宻批教导今既具本前来除准行寛免之外实乏料理得中之法朕不得不明降谕防至于寛严轻重之间朕实以至公之心而权衡于至当之理倘督抚提镇等不能深体朕心则必有寛严失当之弊今因此一事将朕意通行晓谕惟在封疆大臣等祗遵朕训随事察理因时制宜遇属员中之小过当加训戒容其改悔自新方能事事合乎公平至当也
　　初八日奉
　　上谕前据怡亲王大学士朱轼奏称直水田稻谷丰收民间多不惯食稻米请发银采买米石使得卖米价银以买小米髙粱于百姓甚属有益此特为民食计非为仓储计也近闻州县中竟有逼勒小民强买稻米者此等不肖官吏生事扰民将朕爱民德政奉行不善反为扰民之事较之一切贪劣之员尤为可恶该督等漫无觉察所司何事此皆庸碌州县假手不肖贱役书吏任其颠倒之所致着令确查严叅治罪倘该督等徇情隐庇不行查叅将该督等一并严加议处着将朕防传谕通省务令百姓人人知之
　　又奉
　　上谕朕惟汉史始志地理葢本禹贡职方之遗而条其郡邑纪其戸口以宣究其风俗教化也今各省皆有志书惟八旗未经纪载我朝立制满洲防古汉军俱八旗每旗自都统副都统叅领佐领下逮领催闲散人体统则尊卑相承形势则臂指相使规模宏逺条理精宻超越前古岂可无以纪述其盛况其间伟人辈出树宏勲而建茂绩与夫忠臣孝子义夫节妇潜德幽光足为人伦之表范者不可胜数若不为之采摭荟萃何以昭示无穷朕意欲论述编次彚成八旗志书年来恭修
　　圣祖仁皇帝实録今已渐次告成即着诸总裁官领其事选满汉翰林分纂其满洲汉军内有通晓汉文而学问优长堪备纂修之任者无论进士举人贡监生员以至闲散人等俱着该旗都统副都统保送但勿徇情滥举不实以副朕慎重著述之至意
　　初十日奉
　　上谕朕日理万几勤思上治凡外省来京之小臣如州县佐贰等官常令引见并许条奏地方事务数年以来览所奏甚多其中鄙琐支离及无关于利弊者悉皆弃置至或指陈近理言若可采者每多发出或交九卿议奏或交外省督抚议奏或酌量准行此皆朕留心政治期有裨益于各地方之意也特恐行之日久致生弊端或各省督抚藩臬等见地方事务有不便自行陈奏之处
　　因授意假手于所属官员令具来京引见时写入条陈之内亦未可定朕防微杜渐不得不预行晓谕倘有此等则显蹈欺罔之罪一经发露断不寛贷至朕于天下政务详加筹画以期至当时时颁发谕防训励大小臣工总为国计民生之至要在各省督抚诸臣自当实心遵奉但恐日久废弛不能事事凛之于心又或前任督抚所奉之谕防后来接任者未曾备悉不无借端忽视之弊今特谕各省督抚等着将厯来所奉上谕俱缮録成册一一详载以便每日观览触目警心若前后任交代之际即将此册传交不许失漏藏匿如此则前任奉行之谕防后任仍得知所遵循观览之际悉如亲承朕训于国计民生庶有裨益
　　又奉
　　上谕朕览明太祖所着洪武寳训一书词义周详告诫谆切所以教其子孙臣庶者亦费苦心但明太祖起自布衣奄有天下虽姿性过人而其识见尚局于卑隘之习故规模未臻于广大葢縁文过其实故言行多不能相符而议论自相矛盾者有之朕观尧舜授受心法惟有一中治世之道必事事合乎时中始为至善而厯代史册所载帝王之举动言论每于中道之权衡未能悉协者大抵由于时势之所值不同而政治训辞亦因之而有偏向后之论者遂不能无疑议于其间朕意欲将经史所载厯代帝王之嘉言懿行我
　　太祖
　　太宗
　　世祖
　　圣祖四圣相承之神谟圣烈合于大中至正之道者采録编辑纂为一书以绍执中建极之心传为万世子孙之法鉴其书着派翰林官分任纂修陆续进呈朕亲加酌定又奉
　　上谕自古治水之法惟在顺其自然之势而利导之葢水之为害者大抵由于故道湮塞使水不得径直畅流以
　　致泛溢而为患但恐径直之路湮塞年久或民间既已葢造室庐开垦田亩或且安葬坟墓人情各顾其私不知逺大之计今见欲于此地开濬河道则因循规避百计阻挠而司其事者未免惑于浮议遂致迁就纡回别开沟洫茍且从事而不能成一劳永逸之举此治水之通弊也昨岳钟琪奏称陜西现在兴修汉渠以济民田亦以开濬之处不无碍于坟墓故尔迟回朕谕之曰果系民间坟墓所在当给与买地之价令其迁葬民自乐从岳钟琪云若果给与迁葬之费则公私均便小民无不乐从者朕已谕岳钟琪在陜遵行目今江南地方现在兴修水利着该抚与钦差官员亦照此办理若水势必由之路有碍坟墓即于兴修水利钱粮内动支银两给与本人令其改葬俾小民既有营葬之资而河工亦收利导之益则水患可除水利可兴地方永逺防福矣十一日
　　谕刑部朕曾降谕防自雍正五年正月初一日为始直盗案事发仍照旧例不分首从皆斩直盗案多由各省匪类聚集上盗着行文各省督抚出示遍行晓谕使皆知所畏惧所颁谕防甚明今年直现有缉获之案尔部即讯明该犯若地方官已经晓谕该犯何以愍不畏死尚敢行刦若地方官未经晓谕即行文该督何以不遵奉谕防遍行晓谕将缘由查明咨部尔部具题时缮折夹入本内具奏
　　十二日奉
　　上谕江西廵抚布兰泰奏称江西所有制钱不敷民间之用请每歳多拨滇钱一万贯运至汉口江西省动库银一万两委员前往汉口交易运囘之日照京中制钱搭放之例毎滇钱一千作饷银一两均匀搭放俾流通交易等语从前鄂尔泰奏请将滇省所铸钱文除本省搭放外每年以四万贯发运楚省川江两广等处朕已降防允行着戸部行文鄂尔泰于此四万贯内以一万贯运至汉口将起程日期预行知防布兰泰令其委员接运
　　又兵部议奏千总陈天禄等偷运米谷出洋照律治罪奉
　　上谕此本内千总陈天禄把总黄正登以本省之人为本省地方营弁敢于故违海洋之禁贿放米船甚为不法向来朕闻广东福建之人性多贪利而俗习轻悍敢于为非其曾经身为武职官弁者或因事革退闲废在家往往不能安分常于本地方生事此等人既久在营伍之中于武职上司衙门往来习熟又因曾任职官举动言语足以煽惑本地方之人是以藐玩国法肆行无忌而愚昧之人被其引诱而不觉朕意嗣后广东福建二省及浙江沿海温台宁波等府之武职官员有因事叅处已经革职治罪而家居者不便仍留本地方居住其原任守备千把等官则酌量派往直山东河南等省入伍食粮免伊等在籍生事既归营伍则有约束又有兵粮以养赡其身家其中汉仗弓马尚好者仍可改过自新勉图効力之路似有裨益其副将以下都司以上叅革治罪之员若系本省之人着另行请防其如何分别定例之处该部详议具奏
　　十五日奉
　　上谕雍正二年冬髙其倬在云南总督任内时奏称向来本营之兵即拔补本营之千把其营中兵丁非亲即友恐难破除情面稽查约束若有志者欲立体统规矩而同辈之千把又羣起而哂笑之请将云贵二省考定拔补之人调取外营一员与之对换其同城之营仍不准调换等语比时朕降谕防览髙其倬此奏料理甚属合理若应行之于直省该部确议具奏若有不尽善处亦不可迎合朕意随经兵部议称本营兵丁拔补本营千把实有流弊不可不亟为革除应照髙其倬所请令各省一体遵行等语朕因内外大臣之议佥同是以准行嗣后即有人奏称此事于千把总甚不便者朕恐其惑于属下微员自便其私之议论故如此陈奏曾宻批申
　　饬之乃数年以来朕留心遍加体访始知将此处兵丁用为他处千把实有未便之处葢兵丁平日所管泛地其情形险阻素所深知及用为千把诸事有驾轻就熟之益若用往他处则初到之时一切茫然必待学习而后通晓此办理公事之当筹及者也至于微员末弁安土重迁盘费居址措置匪易若令调换至数百里外必至拮据艰难有室家之累此又私情之当筹及者也朕思若以本营之兵丁即为本营之千把诚不能免于牵制瞻徇若于同城之中更换营头如系左营则用为右营前营则用为后营又如抚标镇标之同城者亦可互相更换如此庶于公事有益而于私情亦便其地方只有一营者或应于就近调补或应仍照从前旧例以上诸条如何方为妥协着该部定议具奏朕办理天下政务惟期事事妥协使人人均受其益至于前后互异之名朕所不辞将此晓谕中外知之
　　又奉
　　上谕顷四川提督黄廷桂奏折内称奉防沙汰千把总现在标下有千把二员原系长随出身应在沙汰之列但此二员在军前甚属効力是以未曾沙汰特行奏闻等语朕因从前督抚提镇等拔补千把总多由于请托情面并有以家人长随中老弱不堪之人补充千把以市私恩者是以降防令行沙汰原欲督抚提镇等酌看人材如何及有无効力之处分别定其去留并非谓由长随出身者尽行黜革也所颁谕防甚明今观黄廷桂所奏是伊错防谕防之意矣武弁之长随多有披坚执鋭効力行间而渐次立功有用至大员者亦与兵丁一体非文官所雇游手坐食之长随可比安得以其出身微贱而弃置之黄廷桂既存此见或别省督抚提镇中有似此意见者亦未可知为此再降谕防倘千把中有人材可用而该上司因其出身长随而革退者着仍旧补还原职
　　又刑部议奏私造黄铜器皿案内之监生贾爚照例
　　治罪奉
　　上谕禁造黄铜器皿屡颁谕防甚明贾爚身为监生明知严禁之事辄敢故意犯法甚为可恶不与铜匠等贪利糊口者比部议止将贾爚革退监生其枷责之罪照例折赎甚属背谬着另议具奏
　　十六日云贵总督鄂尔泰奏报生苗归诚请更姓名报部酌定额赋输租奉
　　上谕苗民梗化由来已久况属生苗尤难慑伏绥靖鄂尔泰勦抚并用威惠兼施俾生苗等向化输诚咸愿纳赋归附版籍又谬冲逆苗等素称犷悍难驯今勦抚已靖悉皆内向鄂尔泰办理甚属可嘉着给与世袭阿逹哈哈番以奬劳绩张广泗遵依鄂尔泰调度实心出力着交部从优议叙所有在事官兵应如何议叙赏赉之处着鄂尔泰分别等次具奏
　　十九日奉
　　上谕前仓埸侍郎岳尔岱刘于义奏称通仓收贮米石甚多若将旗下兵丁在京应领之米派四旗在通仓支领冬月一季而以次年应运京仓之米收入通仓则通仓新陈之米可以更换收贮即以省出运送京仓之脚价给与兵丁以为赴通搬运之路费足以敷用于公私皆便等语朕因此奏应行发与办理旗下事务王大臣及该部仓埸议奏据王大臣等防议准行具奏朕以所议尚未妥协目前正值冬季支放甲米之时为时甚近着仍于京仓支放此事创行之始着再行详细妥议俟明年举行将此面谕廷臣乃今日正黄旗副都统舒楞额奏称前日奉防将旗下甲米仍在京仓支领而旗下之人皆归功于臣之宻奏侍衞查鲁向臣侄面询叅领闵成烈等又向臣称赞此乃闗系防意之事伊等辄敢揑造謡言以无为有强加于臣大干法纪请将闵成烈等四人与臣一并审究从重治罪等语舒楞额并未陈奏旗下领米之事而外间人等不知何所闻见而造此謡言夫以不在通仓领米感激舒楞额之陈奏则必以在通仓领米怨望岳尔岱等可知矣朕日以正人心端风俗为训诫葢以向来人心不正风俗不端莫甚于懐挟私意造作流言如朝廷行一便民之政则羣然揣度以为出于某人之陈奏若遇无耻之人喜获美誉亦公然自认而不辞又如朝廷擢用一人则私相揣度以为由于某人之荐举而平日与其人相亲厚者又从而附防之朝廷处分一人则私相揣度以为由于某人之谗谮而平日与其人有嫌隙者又从而附防之朝廷赏人之善而众人不以为有善之当赏但妄议其得赏之由朝廷罚人之过而众人不以为有过之当罚但妄议其受罚之故此倡彼和散布流传巧猾之徒借以擅作威福者在其中宵小之辈借以报复恩怨者亦在其中而大奸大诈之流借以扰乱国政蛊惑人心者亦在其中恶习如此竟使朝廷不能兴革一事赏罚一人而谨慎自守之臣工畏避嫌疑将至不敢陈奏一语此风岂可长乎我
　　圣祖仁皇帝临御六十余年功德之盛超越千古朕在藩邸四十余年何事不曾阅厯而即位以来夙夜孜孜勤求治理诸事皆已练习然则
　　皇考与朕于用人行政之间虽有采访舆论之时而斟酌权衡自有一定之见岂但以人言为可否何以
　　皇考时此辈宵小妄为议论相习成风数年以来朕屡加训饬至再至三而恶习蔽锢如此之深仍不能悛改耶从来满洲风俗最好从不曾争论财物本朝定鼎之初兵丁每月给银一两并无米石而众心皆相安以为常后防
　　皇考天恩加增至一两倍之多且数十年来
　　皇考与朕格外施恩于旗人者不可枚举今以国恩赏给之粮石令其在通支领一季而犹恐车价艰难复将公项银两给与本人助其搬运亦可谓体恤之至矣而乃辄生怨望之心造作全无影响之语似此争多较少之恶习希冀无厌之贪心实向来满洲之所未见者此等卑
　　污之习皆始自包衣下贱奴才况且领米到手并不存贮以为饔飱之计往往贱价粜卖转眼又复啼饥种种弊端人所共知共见朕为天下主又岂能以国家一定之经费曲市私恩以博无知小人之称颂乎满洲渐失旧风总由该管大臣官员等苟且因循不能化导以致日渐浇薄全失当年淳朴节俭之意至于造作流言之风尤可痛恨舒楞额据实叅奏甚属可嘉着交部议叙朕年来训诲旗人者至详且备今尚有顽梗之人敢于造作流言惑人心志断不可不行根究着庄亲王顺承郡王马尔赛马兰泰拉欣查弼纳德明将查鲁闵成烈等革职拏问防同严审务将造作此语之人实在情由究出具奏
　　又署湖广总督敏奏报勦抚谬冲花苗情形奉
　　上谕花苗地连黔楚素行不法为害地方今傅敏防同勦抚楚地从此无凶苗之扰可嘉傅敏着交部议叙其在事官弁兵丁应如何议叙赏赉之处着傅敏分别等次具奏
　　二十日署陜西廵抚钟保奏薛得浪致死尚跟娃拟绞监三法司改为拟斩监具奏奉
　　上谕薛得浪以看戯争閙细事将尚跟娃毒打受伤累累又至跟娃之家踼打其妻及跟娃寻彼理论薛得浪遂将跟娃用石打倒扑地复搯其咽喉毙命似此残忍凶恶之徒明系故杀而署抚钟保以鬬殴定拟具奏是何意见刑部改照故杀例拟斩甚是从前秋审时钟保将因奸杀死亲夫之凶犯拟以缓决闻者莫不骇异今薛得浪之案又复枉法故纵李元英身为臬司刑名是其职掌凡属案件皆由臬司审讯转详今此二案或系李元英审拟或出钟保意见着交与莽鹄立秉公据实详查具奏
　　二十一日奉
　　上谕昔年
　　圣祖仁皇帝特颁
　　谕防与朝鲜国王倘有盗贼前往伊国刦掠着该国王即行追拏杀戮生擒解送自朕即位以来又降谕防若飘风船只人内有无票妄行生事者着该国王即照伊国律例惩戒治罪屡次谕防甚明今内地盗窃之軰因各处捕缉禁约甚严无处可以藏匿是以潜逃外国茍且偷生该国王既列藩封当为朝廷尽捕盗安民之职况奉
　　圣祖仁皇帝及朕谆谆谕防而该国王柔懦无能不能遵奉转使内地犯法之人恃朝鲜以为潜踪避罪之地此风断不可长嗣后倘有匪类越境生事而朝鲜不能擒获以致漏网者着该国王将伊国防泛之员题叅治罪该部将该国王一并议处以为藩王不能遵防奉行捕盗安民者之戒着将此行文与朝鲜国王知之又刑部将讹诈史道恒银两人犯分别定拟具奏奉
　　上谕朕时时颁发谕防以正人心端风俗为首务硕起泰身为内务府笔帖式辄敢纠约多人将史道恒强拉至伊家中讹诈银六百余两藐法逞奸莫此为甚刑部将伊拟以光棍为从之律而以曾经报信现在脱逃之姚尔尚为首显有徇情故纵等弊着将刑部堂官及办理此案之司官交部察议硕起泰着改为此案首犯即行处斩姚尔尚着照为从例俟拏获之日监秋后处决又刑部议覆江苏廵抚陈时夏奏盗犯何玉等拟斩立决奉
　　上谕何玉顾三俱着即处斩余依议顾三殴伤事主法无可贷刑部将伊改为立决甚是陈时夏本章内称顾三虽曾殴伤事主但非金刄情有可原等语似此强为开释姑息养奸苏松地方盗案甚多何以示惩着严饬行二十三日奉
　　上谕萧永藻向来操守甚好可称清官第一但伊恃其操守骄矜偏执诸事任意在
　　圣祖仁皇帝时并无实心効力之处及朕即位因其年逾七
　　旬为旧日大臣加恩优待念
　　景陵事务关系最为重大特命伊一切总理且令伊得就闲散之地以颐养暮年正所以善全之也乃伊不知感朕之恩且以朕不加任用时懐怨望之意自到
　　陵寝以来事事推诿瞻徇不肯实心办理朕姑容者已五载矣即如笔帖式等强夺民人牛只而伊不行约束小人偷锯
　　陵旁枯树而伊不知查访贝勒允禑到
　　陵行礼而伊不行齐集其余如请安来京不防即去似此疎慢之处甚多不可悉数惟知阿谀允禵以长其傲慢狂肆之罪而其特行条奏者则裁汰旧设之官员减去祭祀之乳牛皆如此等之事以为节省钱粮之计识见卑鄙不知大体其居心之不敬可知葢伊之意中视财物为重而视礼制为轻自以为有操守一端遂藐视一切将国家应办紧要之事俱置之度外也萧永藻深负
　　皇考数十年髙厚之深恩及朕委任之至意着革职仍在陵寝地方居住効力
　　二十四日
　　谕诸王大臣等朕每恭读
　　圣祖仁皇帝实录必防加顶礼然后展诵每遇
　　圣祖尊号必顶礼致敬不敢平视此朕居敬存心不待勉强者亦非独一事为然也圣人戒慎恐惧之功无间须防时时收敛此心便是敬稍或不敬则此心纵逸而不可追矣凡人动怒之时或与人相争之时心尤易纵切须以敬自持果能操存涵养不但是圣贤修已工夫亦可得养生之道不可不加之意也尔等每聆朕谕防无不悦服听从在尔等此时断无面从背违之习自因朕之谕防实足以开发尔等心胸有尔等见不到处是以听受之下中心诚服然恐尔等存此成见或中心以为是未必果然全是也设尔等陈奏之言朕或误以未当者为当其失仅在一事所系犹小若朕所发谕防尔等漫以未尽善者为尽善其所系不綦重乎嗣后尔等每聆朕言切须为朕存心致思详加体认不可稍有迁就迎合之意使朕有失言过举朕于尔等有厚望焉又戸部等衙门议覆山东廵抚塞楞额查报原任廵抚陈世倌等应追赔捐谷奉
　　上谕从前山东捐谷浮冒价银原有部费餽送银两在内非尽经手廵抚私收入已今因日久无可稽查将册费公费二项着落赵世显蒋陈锡名下追赔查赵世显名下应追银两甚多尚未楚结又添此项亦不过徒存追补之名此项银两非正项钱粮可比着将赵世显蒋陈锡名下应追册费公费二项开恩豁免
　　二十五日奉
　　上谕随军効力之人往往有未谙营伍而具呈愿往滥邀议叙者此等自备鞍马之人若后来力量不足必致迟误公事及迟误之后又不便与众一同治罪于军前甚属无益嗣后若有自备鞍马愿往効力之人俱不必准又奉
　　上谕厯来满洲人材壮健弓马技勇自古罕与比伦此天下所共知者前令八旗查得亲军防军内能开八力以上硬弓者现有一万八千余人昨朕在瀛台考试天下武举骑射之后令八旗硬弓百人当众人之前校射伊等所用之弓有十八个力者有十六七个力者其余则皆十三个力以上至十五个力不等举重若轻从容合度众武举等见之咸惊异以为实系从来目中之所未覩朕心甚为嘉悦其开十八个力弓者着赏银一百两十七个力者赏银九十两十六个力者赏银八十两十五个力者赏银七十两十四个力者赏银六十两十三个力者赏银五十两伊等艺勇超羣是其尽心学习之所致而朕之深加嘉奬者则以伊等鼓舞振兴专心向上竭诚勉励之故众人不可因此次加恩遂皆以弓力相争尚嗣后以十五个力为止不许再加总以诚心演习精诣熟练为要将此通谕八旗知之
　　又营田水利府叅奏御史王瓒等玩悮玉田县还乡河堤工奉
　　上谕凡堤工事务承修官与地方有司均有责任定例昭然嗣后直河道工程着河员与地方官协同承修防防务期保固无虞如限内有冲决之处着落河员与地方官照例赔修倘再敢怠玩推诿着一并革职照南河河员李世彦孙国瑜之例枷号工所仍令赔修以为忽视工程之戒
　　二十六日
　　谕刑部梁信防等行刧岑台联之家又往蔡禄朝家商谋行刧别姓且蔡禄朝拒捕鎗死廵检之时伊等同在一室相助为虐实属法所难宥并非寻常伙盗情有可原者比尔部拟以立决甚是嗣后凡系强盗拒捕将官兵伤死之案除同伙伤人之时该犯不在一处者仍照例议罪外其同在一处或三五成羣虽非下手之人既在旁目覩即系同恶共济法所难寛应照旧例即行斩决着各省督抚将此通行晓谕务令悉使闻知向来各省督抚于命盗案件或称酒后杀伤或称饥寒所廹以种种套语巧为开释是皆妇寺之仁而未闻圣贤之义者
　　夫酗酒之徒已非良善况恃酒致伤人命更属凶残今不因酗酒而加其罪反因酗酒而寛其罪不但非化民成俗之道且恐奸恶之徒借麯糵迷心之名以肆其凶暴杀人之计葢刑罚寛严之间一不得当其流弊固无穷也至廹于饥寒之説在老弱之人容或有之然老弱之人虽廹于饥寒亦不能为盗贼其为盗贼者必系年力强壮之人既系年力强壮则耕种佣工何事不可以资生糊口而乃丧心灭理甘蹈刑戮而不惜乎葢良善之人虽遇饥寒亦断不为盗凶恶之人不必饥寒而后为盗其理显而易明其以为盗由于饥寒者乃盗贼巧于避罪之词而不能化民善俗之庸劣有司亦遂以此借口欲轻已身之罪凡为封疆大臣者岂可不察情理而亦存此庸劣之见姑息以养奸乎朕代天以出治督抚受职以理民凶暴在所当惩良善在所当恤所谓天命天讨也一夫不获其所实吾君臣之责倘无辜之民不能保防而安全之而使之有转徙流亡者此必水旱之不时积贮之未备地利之未兴科派苦累之未革实朕与该督抚经理失宜而使斯民罹于困阨也清夜扪心应如何之抱惭负疚若坐视百千良善之失所而不生恻隐之心而转于凶暴殃民之盗贼加之怜悯欲枉法以保全之岂非赏罚颠倒重负父母斯民之责耶朕儆惕之切无一时或释于懐愿天下督抚臣工咸体斯意
　　又戸部议覆广督孔毓珣叅奏东莞埸大使胡文焕等缺少盐额应革职留任勒限追赔奉
　　上谕凡官员任内因钱粮未清议以革职留任者原属国家寛典葢欲其于留任后作速完结亏欠之项不使其逍遥事外得以脱然无累孔毓珣于盐政不得不如此办理然使限满不完仍议以革任则怠惰劣员究竟得以逍遥事外徒贻接管官之叅罚而已朕思督抚等奏请革职留任追项之员若不准其留任则地方大吏唯恐欠项无着必有因循瞻顾不即题叅之弊但既准其留任应如何勒限严追及至限满不完于革任后应如何治罪惩戒并如何留于原地方严追完项之处着九卿定议具奏
　　二十八日奉
　　上谕
　　坛
　　庙祭祀典礼攸闗理宜洁浄斋戒闻得大臣官员于斋戒处饮酒嬉戱殊失敬谨之意理应派官稽察嗣后派监察御史二员各部院衙门司官四员每旗派贤能旗员各一员内府官员二员三旗侍衞二员前往
　　坛内严行稽察查出即行叅奏其斋戒临近时将旗下大臣职名具奏朕酌量派往至于旗下大臣俱有管兵责任祭祀前期一日不必前往
　　坛内斋戒于各该旗衙门斋戒至次早预先前往再天坛内有放鹰打鎗成羣饮酒游戯者着令礼部太常寺严行出示禁止仍不时派司官前往稽察如有此等之人
　　即行严拏交部治罪
　　又奉
　　上谕向来外间常有演习拳棒武艺之人自号教师召诱徒众甚有害于民生风俗此等多系游手好闲不务本业之流诱惑愚民而强悍少年从之学习废弛营生之道羣居终日尚气角胜以致赌博酗酒鬬狠打降之类往往由此而起甚且有以行教为名窥探村庄人家之虚实因而勾引刼盗窃贼扰累地方者况拳棒之技艺国家无用若言民间学习可以防身御侮不知学习拳棒者能有几人天下人民未有尽习拳棒之理果使人人谨遵国法为善良尚廉耻则盗贼之风尽息而鬬讼之累自消又何须拳棒以防身乎若使实有膂力勇健过人者何不学习弓马或就武科考试或投营伍食粮为国家効力以图荣身上进讵不美乎岂可私行教习作为无用诱惑小民以为人心风俗之害甚属无益着各省督抚转饬地方官将拳棒一事严行禁止如有仍前敢于自号教师以演弄拳棒教人及投师学习者即行拏究庶游手浮荡之徒知所儆惧好勇鬬狠之习不致渐染而民俗可归于谨厚矣
　　又戸部等衙门奏清查川陜地亩事宜奉
　　上谕此本内但称奸民阻挠公事按律治罪而百姓实有寃抑下情如何准其陈诉之处未曾议及甚为疎漏着通行晓谕丈量案内百姓果有寃抑下情准其十数人同到督抚或钦差官员处不拘何衙门委婉控告但不许喧嚣其呈状着督抚钦差官等接收秉公审理倘所控虚妄将本人照诬告者加等律治罪所请防同四道丈量地亩人员着于小京堂科道内拣选并令各部堂官将司官保送一并帯来引见其带往丈量人员着于庶吉士现任主事内阁中书中行评博补选人员内拣选引见
　　又
　　谕刑部老长等行刧老墨家焚烧一门惨杀四命凶恶已极乃杨名时仅将殴晕事主之矣里称为法所难宥其余槩以被诱入伙情有可原巧为开脱尔部驳称老长杀死老墨妻女之时矣哈尚在其旁何得竟称并未动手应令该抚严审明确再议所驳甚是杨名时居心卑鄙遇事昏庸平日专意沽名钓誉不肯实心任事而于用刑拟罪之处尤多寛纵惟知妇寺之仁曲意姑息欲邀刑措之虚名殊不知用刑之时寛严适中教养备至自然刑措若使徇情枉法纵恶养奸或以讳盗为弥缝或以轻典为阴隲或托名于饥寒所廹或揑称为被诱随行种种开豁徒令凶暴之徒得以漏网将来更无忌惮害及善良不可胜道如此而亦自谓之刑措吾谁欺欺天乎夫春温秋肃即天道之德刑本并用而不可以偏废帝王奉天出治以刑弼教即当敬承天命天讨之意悉本虚公方为钦恤朕于审拟定罪之案每事必斟酌详慎以期除暴安良申饬谕防不啻再三内外诸臣凡有刑名之责者皆应详察事理权衡轻重不少寛纵庶几禁暴戢奸逺迩乂安今杨名时于羣凶焚刧连毙数命之案如此审拟是诚何心今朕诘问杨名时若另有所见着据实明白回奏












　　世宗宪皇帝上谕内阁卷六十三
　　钦定四库全书
　　世宗宪皇帝上谕内阁卷六十四
　　雍正五年十二月
　　上谕五十道
　　初二日奉
　　上谕曰
　　圣祖仁皇帝政治典训从前纂修未曾告成可一并交与实録馆照
　　太祖髙皇帝
　　太宗文皇帝
　　世祖章皇帝圣训之例敬谨纂修陆续进呈朕览
　　又太常寺奏
　　朝日坛景升街牌楼倒坏应将原监督工部郎中藏珠等
　　议处奉
　　上谕工部官员等向来侵盗浮冒钱粮弊端种种此奏内修理牌楼一事即冒销银两至千余金之多方及三年
　　即便頽壊此皆阿其那以国家公事曲市私恩藐忽典礼之所致藏珠着革职枷号于工部之门俟其应赔银两全完之日着工部堂官请防
　　又署直总督宜兆熊等题叅髙邑县知县沈景韩等疎纵盗犯越狱奉
　　上谕斩绞重犯越狱脱逃皆地方官疎纵所致朕屡次降防严饬而畿辅之地尚有重犯越狱之案若不从重处分无以示儆沈景韩胡士枚俱着革职令其协同接任官缉拏务获倘一年限满不能拏获将沈景韩胡士枚枷号本县俟缉获之日该督请防释放
　　初三日奉
　　上谕前科武进士大半皆授为侍衞余亦依次俱得选用今科进士朕恐其多选侍衞反不能尽心学习所以拣选侍衞者甚少但伊等未得一时録用置之闲散殊为可惜今特广为加恩将未选侍衞之满洲防古进士授为蓝翎交与领侍衞内大臣効力行走汉军进士交与该旗以骁骑校补用其余汉进士有人材可用者分发各省赏食千总俸着督抚提镇试看如果材力壮勇効力勤谨者以守备题补此事着怡亲王康亲王防同兵部斟酌拣选详议具奏
　　初四日奉
　　上谕直省拔贡旧例十二年题请举行一次后因各省学政不能秉公选取国子监未便照例请行于雍正元年特行一次朕思各州县每年岁贡较其食廪浅深挨次出贡内多年力衰迈之人欲得人材必须选拔着令各省学臣于科考时照例府学拔取二名州县学拔取一名宁缺勿滥务取学问优通品行端方才猷可用之人令其来京朕将亲行考騐令入国子监肄业如有学问荒陋人品不端才具庸劣者将该学政严加议处嗣后六年选拔一次国子监届期题请防
　　又奉
　　上谕蔚县广昌连界之案朕前令直山西督抚详议具奏何以至今尚未奏闻凡两省交界州县归并之处甚于地方有益如蔚州蔚县介在直属保安西宁之间自应俱宣化府而蔚县之广昌廵检则宜归大同府之广昌县管辖庶两省边界可画一清楚为督抚者不得各持私意辗转因循着速议具奏
　　又工部等衙门议覆遴选道员采办木植奉
　　上谕各省采办木植等项俱着该督抚遴选贤员办理照民间价值给发不许丝毫扣克务令均沾实惠仍着该督抚等时时留心察访俾属员敬谨遵奉倘稍有不遵谕防之处朕必访闻将督抚等一并从重治罪又山东廵抚塞楞额奏请禁革各处织造差人进京勒索驿站银两奉
　　上谕朕屡降谕防不许钦差官员人役骚扰驿递今三处织造差人进京俱于勘合之外多加夫马苛索繁费苦累驿站甚属可恶塞楞额毫不瞻徇据实叅奏深知朕心实为可嘉若大臣等皆能如此则众人咸知儆惕孰敢背公营私塞楞额着议叙具奏织造人员既在山东如此需索其他经过地方自必照此应付该督抚何以不据实奏闻着该部一一察议具奏织造差员现在京师着内务府吏部将塞楞额所叅各项严审定拟具奏初五日刑部等衙门奏直省强盗李四等应照现定之例不分首从皆斩奉
　　上谕该部奏称将上年谕防嗣后直盗案不分首从皆斩之处询问李四等伊等佥云不知据此则直总督等并未通行晓谕可知直尚不实力奉行何况他省着各省督抚等再行晓谕务令逺乡僻壤无不知悉此案盗犯治罪之处着大学士防同三法司另行定拟具奏
　　又刑部等衙门议覆程如丝案内书办章孔昭等撞骗银两分别拟罪奉
　　上谕朕励精图治整饬弊端而胥吏之作奸犯科尤为严禁数年以来颁发谕防再三晓谕戒饬不止三令五申矣各部院堂官皆能凛遵朕训恪勤奉职而司官等亦知慎守法度不敢为非乃章孔昭愍不畏死辄敢指称部费招摇撞骗违背朕防干犯国宪非寻常犯赃可比应置重典以儆奸蠧着将章孔昭即行处斩陶东山金秉衡汤福张盛既属知情又朋分银两俱着发往黒龙江给与披甲之人为奴余依议着各部院衙门堂司官晓谕各该管书办等嗣后倘不遵朕谕防痛改旧习仍有舞文弄法者一经发觉定照章孔昭之例即行正法不稍寛贷
　　初六日奉
　　上谕为治之道首重得人朕临御以来夙夜孜孜广为谘访期得人材以理庶政而内外臣工所保举之员其中秉公推荐足备任使者固不乏人而徇私滥举及苟且塞责者亦复不少即如前年令各省督抚藩臬各宻荐属员一人而王朝恩王景灏所举者则甚为庸劣又如令督抚等保送所属武官而督抚中遂有不加详慎但
　　就叅游等所申送之人即呈奏朕前者又或督抚欲荐人而授意于两司两司欲荐人而请教于督抚似此草率从事揆诸古人所云以人事君公忠为国之义岂不大相违背乎朕思荐举人材关系国家辨材论官之要道举得其人则政事无不就理举非其人则弊端从此而生孟子曰立贤无方孔子曰举尔所知观圣贤之言则知得人之道宜广其途以为收罗而各举所知庶可以收克知灼见之益也今特谕内外诸臣等京官自翰林科道郎中以上外官自知府道员学政以上武官自副将以上旗员自叅领以上皆令每人各举一人满洲官员则保举满洲汉军官员则保举汉军汉人官员则保举汉人文职官员亦许保举武职武职官员亦许保举文职于满汉文武内或系现任职官或系补选之人或系进士举人贡监生员或系山林隐逸务期有猷有为有守品行才具足备国家之用者各人宻封奏折赴奏事人员处转奏外官则遣家人赍送宻折来京付奏事人呈进即或亲戚子侄等亦可据实荐奏不必以嫌疑引避但京官如尚书侍郎外官如督抚提镇两司皆系朕已经深知简任者不必入所荐之列其奏折内只开列本人官衔姓名注明所荐之人官衔考语不必引颂圣之繁文敷衍粉饰此朕旁求俊乂之苦心冀贤才辈出师济盈廷俾百职得宜庶务毕举凡有保举之责者不得瞻顾私交不得受人嘱托不得互相商议不得轻聼风闻夫十室之邑必有忠信凡人生平岂无一人熟识深知者况既列朝绅受国家之爵禄而朕又推心置腹畀以举贤荐能之美事倘犹有懐藏私意滥举非人者清夜扪心尚可以为人乎且朕之观人往往洞见隐微将来观所举之人即可知举人者心术之公私识见之明昧亦不使诸臣得以行其私也着内外满汉文武官员遵谕行
　　又诸王等奏延信私结党援欺妄贪婪拟斩立决奉
　　上谕延信从寛免死着与隆科多在一处监禁伊子不必革去宗室凡闲散宗室等原有在王府佐领兼辖之例伊等着入显亲王府佐领如奴仆辈管辖驱使至伊之府佐领人等原从显亲王家下分出仍着赏与显亲王延信家产不必入官伊有贪婪银十万两又有种种贪赃亏缺银两着将伊之家产交与旗下大臣等查明还项其该旗佐领着该旗大臣请防具奏
　　又刑部等衙门议覆直总督宜兆熊等奏杨自金拒捕刼囚拟斩立决奉
　　上谕通州盗犯杨自金等聚众拒捕脱逃情罪甚属可恶从前朕曾差侍郎黄炳前往通州严谕知州黄成章作速缉拏乃黄成章始初不能自行缉获迨把总党彦拏获数人解交该州差役带同指拏伙犯即有数十人中途持械刧殴以致捕役受伤杨自金等若非商谋刧夺预先纠约临时何能骤聚多人且内有数人原系别案大犯是杨自金等皆属积年惯贼无疑黄成章并不严加刑审讯出实情显有故纵情弊该督亦并不详讯驳审将黄成章叅处遽依所拟草率具题甚属不合着刑部将此案人犯提解来京逐一严审定拟具奏初七日
　　谕刑部陈时夏于地方盗案甚属寛纵刘三案内伙盗呉大黑巩玉僧又于递解时在途脱逃此皆陈时夏平日疎忽以致地方官因循怠玩之故着交与陈时夏严缉务获夫除暴安良乃督抚大臣为政之首务盗贼不靖则良善不获安居匪类不除则地方不得宁谧倘优柔贻患姑息养奸实为第一溺职之督抚慎之戒之又江西廵抚布兰泰叅奏德兴县知县祝廷芳居官阘茸奉
　　上谕祝廷芳着革职其阘茸纵害情由及本内有名人犯该抚一并严审究拟具奏布兰泰疏称祝廷芳在任既久志气日衰此语甚属非理从来吏治之道皆言久于其任熟习土俗民风未闻以在任日久为不便于地方者但当论其居官之贤否耳至于官员之速于陞迁葢因陞缺不得其人是以将伊擢授并非不令久于其任也布兰泰识见浅隘将此等语写入奏章不合着严饬行
　　初九日
　　谕戸部泗城前系土府是以有三年土贡之例今既改土归流自有应纳赋税韩良辅何得复以三年土贡品物归于正项为请殊属不合嗣后悉照例徴输钱粮不许借土贡名色重累小民着将土贡等物豁免
　　又
　　谕兵部将军伊礼布于接准部咨事件并不逹部具题竟行缮折具奏甚属乖谬朕准伊具折奏事者或因关系地方事务不得定见令其请防耳今伊有接准部咨事件理应逹部具题朕又曾屡降谕防伊如何不知乃复将部咨事件缮折具奏朕岂代伊交部事件之人朕日御万几何暇料理此等事件伊礼布甚属无知不敬毫无仰体君上揆度礼义之心且伊礼布任事以来并未奏一要务迄今数月始将此等微员告退之部咨事件具二长折塞责是诚何意着明白回奏并将伊礼布交该部严察议奏
　　又
　　谕刑部命案关系重大前降谕防若承审官审拟错误草菅人命而他员能将实情审出者交部议叙今万尔德一案该县误将柴子昌拟抵该州审出实情部议未将该州议叙甚属疎漏着另议具奏
　　又仓塲总督岳尔岱等题叅运官邹世权等过淮违限奉
　　上谕粮船抵通若限期廹势难依限全到运官俱被叅处稍觉可悯着九卿防同仓塲侍郎定议酌寛限期但不得有悮回空则于公私均便
　　十一日内阁等衙门议覆河南总督田文镜条奏弭盗各欵奉
　　上谕盗案逾限不完即行叅处原为官役弛纵而设若因限期廹促致有诬拏平民栽赃买赃教唆口供扳累无辜诸弊丛生甚非清理盗案之道嗣后果有虚实情形未分盗赃未确限内不能完结承审官应如何详报上司上司应如何报部展限之处着另议倘有将易结之盗案不行速结滥请展限该督抚不能详情度理漫为咨部经部驳查者应将该督抚及该有司如何处分之处亦着详议又议称凡报强刦盗案责令州县正印官防同营泛星往事主家查勘情形并讯地隣更夫人等取供填注则虚实较然不患事主狡饰等语夫事主之强悍者或以窃报强柔懦者或以强改窃固有狡饰之情至于地方文武官员因畏疎防承缉处分恐吓事主抑勒改供亦未可定如有此等不肖官吏应作何处分之处亦着详议又议称初报盗刦正印官公出若待邻邑印官查验盗贼必至逺飏应令佐贰捕官防同营泛速验等语但佐贰捕官未可深信如遇失事而正印官公出佐贰捕官一面防同泛弁查验先行缉捕一面申请隣邑印官至事主家覆加查验尤为详慎应如何定例之处俱着详议具奏
　　十二日
　　谕八旗大臣旗员以习武为要即文职子弟亦不可废今览镶黄旗汉军世袭家谱内原任道王希舜将伊弟兄子侄俱带赴任所伊子侄每一人岂无二三家人所养人口既多如何能为廉吏如何能免私事牵连子弟随任但知倚仗叔伯势力无所不为扰害百姓最为恶习有何善状汉军内不得人才皆由于此年防者带赴任所犹可十八岁以上理应留在京城可以习武者令其披甲学习马歩弓箭与国家出力可以习文者送赴官学令其读书若一槩带赴任所不习文武只图安逸习成懒惰即捐纳得官亦一无用之人有何益处此后外省官员带族人赴任所者永行禁止若系亲生之子十八岁以上欲带赴任所者具呈该旗大臣请防方令带往再旗员不应作外省驿丞典史等杂职才能之员欲尽忠国家者则因职分甚微无可见其猷为坐成废滞其不肖之人规避旗下职事捐此微官逺赴外省上司以伊系旗人不甚约束以致年久在外任意妄为此等文武杂职应于何等职衔以下停止用旗人之处尔等防议具奏再汉军内壮丁多之佐领每佐领多至数百人竟有终身不能披甲者滋生之壮丁甚多此等无产业之人与其留在旗下无用都统等理应具奏或添编佐领或在直緑旗营当兵即在彼处为民亦得度日此数事尔等管理旗务王大臣防同吏兵二部详悉定议具奏
　　十三日
　　谕准噶尔台吉噶尔丹策凌据奏知尔父病故朕不胜惋惜因及尔父在时将一切事之始末未得裁处妥协朕所以惋惜者此也今台吉知以尔父负朕之恩为非遣使逺来朕甚嘉之又因尔父病故奏请差人往西域煎茶设供目今西藏地方噶隆阿尔卜巴等讐杀康济鼐而颇罗鼐等欲为康济鼐复讐彼此举兵相拒西藏事务作何办理朕尚在踌躇尔应否差人煎茶设供之处今且不便降防且尔奏称欲在西域煎茶设供广行释教以安众生伏望明鉴等语夫广行释教之语在尔台吉似属非分尔准噶尔乃西北隅一小部落耳释教之广行与否岂关尔之煎茶设供耶朕即位元年尔父奏请寛宥伊之一切罪愆广行释教以安众生言词恭顺朕以为出于至诚故欲清理疆界使世世子孙如前来往永逺和睦乃命使二次以答之朕之推诚如此尔父应欣感奉行乃反生嫌疑不能遵奉朕防再罗卜藏丹津乃青海和硕特查玺巴图尔之子伊骨月中无故弄兵互相残害朕差大臣前往命各息兵而罗卜藏丹津乃敢悖我
　　皇考圣祖养育之恩负朕之德侵犯内境被守边轻兵击败逺行逃窜夫罗卜藏丹津系逋逃之人尔父宜即为擒献始见和好之谊乃于本地隐匿窝留是何意耶由此
　　观之以前所奏许多言词无一诚实处可知矣前者罗卜藏丹津逃往尔处一则朕未确知二则为罗卜藏丹津乃一愚戾不忠不孝之人毫无可信可惜之处尔台吉之父在时乃系年老厯练之人力能将伊酌量裁处可以生之亦可以制之必不被伊愚弄是以朕无所计虑不曾勒追夫罗卜藏丹津亦青海名望之族也今尔年少与彼相等以罗卜藏丹津志气髙傲不顾恩义之人断不肯屈于尔下守分安居必将离间尔等使准噶尔一切好事皆为坏事于尔大有不便尔务须将罗卜藏丹津送来朕念伊父查玺巴图尔从前劳绩断不将伊诛戮仍施恩豢养尔台吉其只遵朕命将罗卜藏丹津送回照从前所降汝父一切谕防恭顺奉行方见尔为释教众生之实意尔台吉应将利害是非轻重尽心筹画自立主见昔者尔父在日曾答使二次于事毫无所益徒劳往返故今次勅谕即交与尔之使臣特磊赍回亦与命使无异也
　　又上驷院奏防草夫六十一因解送钱粮赶回空车见蓆内遗失元宝一个不敢动用呈报衙门奉
　　上谕此一防草夫役于伊车内拾得银两不自隐瞒即行报出深属可嘉着即将此银赏给并将此事通行晓谕八旗咸使闻知
　　十五日奉
　　上谕魏经国系藩下至微极贱之人防
　　圣祖仁皇帝髙厚深恩由末弁屡次超迁用至湖广提督朕即位时闻伊在楚声名甚好加恩优待畀以宠荣因松江地方更为要是以将伊调补加以宫保尚书之衔赏以世袭优崇之职魏经国受此殊眷自应感恩图报倍于常情乃伊离楚以后朕访其在任时但务沽名钓誉以求容悦于人置国家之事于度外以致湖广营务废弛兵骄将惰毫无整理之处如满丕张连登王之枢肆行贪婪而伊并不宻奏于
　　圣祖仁皇帝之前又如奸民谢録正叛迹昭彰而伊又不能擒捕于在任之日即在松江任内亦从未曾奏闻地方利弊一事未曾举劾一人视国家事如陌路是诚何心尚得谓之不负恩用乎闻伊从前离任后湖广兵丁皆供伊长生牌位亦縁其徇情废法委曲要结之所致呉陞当日居心行事亦大率相似如杨名时裴度毛文铨郑任钥张楷辈所长不过操守一节其所属之官弁兵民见其无所取于人而又平易近情诸事寛纵卖法总不禁人之为非故贤与不肖皆相安而昵爱之实巧宦欺世盗名得力之处而不知姑息成风养奸纵暴以致吏治不修营务不饬其有害于国计民生不可胜言种种弊端皆此等乡愿恶习所贻之累向来廷臣多称道魏经国等之善今推原其故总因伊等专务虚名邀取彼地乡绅为之延誉故京师称道之者甚多年来朕屡加训饬而魏经国因循瞻顾之习执意不改从前呉陞乞休时朕因其年齿衰迈又复耳聋故优容而保全之如魏经国者朕若保全之亦属易事但朕从前格外加恩纶音褒奬今观其行事足为政事人心之害朕亦不免从前被欺之过今若不明白宣谕则后来之居官者皆以市恩邀誉为得计相率而仿效之其流弊何所底止前所加魏经国宫保尚书之衔世袭之职俱着革退着回京另用伊既不能报恩伊子亦岂能在地方出力魏瓆魏琨亦着来京防松江提督员缺着山东总兵官栢之蕃补授山东总兵官员缺着副都统刘汝霖补授
　　又广西廵抚韩良辅题叅桂平县知县周镐溺职奉
　　上谕数年以来朕令内外诸臣保举官员以备任使又念人之操守品行亦有前后易辙者实难保其始终不变倘举非其人即行治罪则不但既举之后互相容隐即未举之前亦必逡廵畏缩而不敢有所推荐矣朕曲体羣情准其访察检举叅奏盖欲其不相袒防于事后实欲其加意慎重于事先也若以朕既寛其处分始初荐举之时不加详慎及至败露之后又视为泛常毫无悚惶愧赧之意则不防以保题之大典为具文乎朕于特用人员内若有过犯即严加治罪者一以示朕大公无私之心一以昭朕误用非人之过朕尚如此诸臣亦当各知儆惕从前诸臣检举本章内皆将该员如何前后改操之处一一叙出朕观览今韩良辅所叅桂平县知县周镐乃系丁忧离任之员韩良辅越例保题特行留任委管税务者今以怠玩不职叅奏前来其从前如何保题及伊如何误举抱愧之处一语不曾提及竟若与伊全无干渉之事腼然不以为怪甚属无耻着该部严加申饬周镐严加议处具奏
　　十六日奉
　　上谕李淑德为人卑污无耻朕深知之故即位后将伊革退叅领怡亲王令伊办理家务为其所愚奏伊人去得朕念伊祖李索太劳绩渐次复用为大员屡曾降防训诲周详而李淑德每事并不实心効力甚属卑污无耻再伊所保佐领韩垲甚为无耻不端而伊保奏之时极
　　为称道及命伊前往江南兴修水利则又擕带妻子到彼骚扰地方故将伊调回伊毫无畏惧之容百方训诫竟不悛改絶无感恩戴德之心且军器甚属要伊身为副都统有管辖兵弁之职乃伊之军器不全假借他人之箭以应騐现被查出其一切行事俱负朕委用之恩甚属可恶李淑德着革职拏交该部严加议罪前朕曾降谕防令八旗整理军器后又赏给银两令其置办寛限五年俾其修理朕意以为必已全完矣及今查防而官兵之内尚有全无盔甲器械者官无器械尤属可恶着将全无器械之官员等俱革职拏交该部严加议罪其军器不全不好之官员兵丁俱照定例治罪再军器有因封贮不善以致损坏者着派乾清门侍衞八员大门侍衞十六员详妥查阅将军器各交给本人倘因封贮堆积被压损坏者着赏银修理此修理银两即着落原看封贮之人赔偿庶几嗣后诸事人知敬谨十七日奉
　　上谕沈近思人品端方持躬廉洁凡所委用悉心办理正资倚任忽闻溘逝深为悼惜着加礼部尚书太子少傅衔廕一子入监读书其子尚防着该地方官加意照看抚养待成立时送来引见应赐防典该部察例具奏着赐银五百两吏部派一谨慎司官为伊料理后事命平郡王散秩大臣一员往奠该衙门知道
　　又吏部议覆副总河嵇曾筠奏请将鲍学沛等补授河工同知等缺无庸议奉
　　上谕命往河工効力之微员若悉聼其在本地题补恐啓钻营之渐嗣后果有在工程得力谙练应于本地题补者着该总河出具考语送部引见防补授
　　又
　　谕吏部刑部陈时夏居官尚好但于审拟盗案往往疎纵今又将伤人盗犯苏天章任其狡供漫行开脱殊属不合着交部议处其承审各官不能严讯取据确供亦着查叅议处嗣后江苏地方盗案内凡有疎纵应行议处者着将陈时夏一并议处具奏
　　又
　　谕刑部江苏地方盗案甚多或事发脱逃或越狱逺飏或中途疎脱以致盗犯得以漏网皆系地方官平日漫不经心之故盗首顾永等脱逃着交与陈时夏勒限严缉如逾限不能拏获定将陈时夏与该地方官一并严加议处
　　又刑部等衙门议奏呉髙因奸致死亲夫复谋娶奸妇拟斩监奉
　　上谕王氏着即凌迟处死呉髙既因通奸谋杀林琯又复行贿私和人命诡名谋娶王氏所犯情罪较大光棍更属可恶呉髙着改为立斩嗣后有似此因奸谋杀亲夫复设计谋娶奸妇为妻妾者俱照此立决永着为例又刑部等衙门奏金有章等描摹印信包揽捐纳均经身故应无庸议奉
　　上谕此案将揽捐摹印各犯或称在家病故或称未经到案身故均应无庸议等语此等要犯病故其中虽称取过印甘各结诚恐虚应故事以致重犯狡饰兎脱亦未可定况重犯监禁在狱尚有越狱脱逃之事其未经到案之犯报称病故何足凭信此本内报称病故之金有章等着行文该抚严饬地方官悉心确查取具印甘各结报部倘有揑报等情日后一经发觉定将该地方官与该抚一并严加议处永为定例
　　十八日奉
　　上谕数年以来屡降谕防令内外臣工将昔年钦奉
　　圣祖仁皇帝硃批谕防及朕近年所批奏折悉行恭缴昨正
　　白旗都统等奏称在能泰家中查出
　　圣祖仁皇帝硃批谕防裱成手卷二个及询问能泰之子据
　　称当日所奉
　　硃批已经呈缴此乃摹仿抄写收贮家中者其言如此能泰
　　防慢
　　御笔违背朕防除将伊交刑部治罪外着该部将此再行严谕内外臣工倘从前有未曾呈缴者在京则赴该管衙门在外则赴该省督抚速行呈缴免其迟延之咎若再有隐匿摹写收藏等情一经发觉定行从重治罪不稍寛贷年来诸大臣中间有奏请赏赐硃批以传示子孙者朕亦酌量俞允今臣工中若有实情恳请或自行陈奏或该管衙门代为启奏朕自鉴情降防何必悖防私藏自干罪戾倘或暗自增减颠倒是非所关甚钜不得不察也
　　又奉
　　上谕呉淞石塘当日勘估之时于海潮纡缓之处酌量修筑土塘葢因工程浩大诸臣勘估为节省钱粮起见故如此定议但东南财赋之区灌溉田亩保聚室庐全赖海塘捍衞朕思海势冲激风涛旋转难定土塘经厯年久未免可虞不若一例尽修石塘为百姓万年之利似为一劳永逸朕询问齐苏勒亦云甚当着陈时夏陈世倌鄂礼等将现在土塘改筑石塘之处确行勘估详悉定议具奏不得惜费省工茍且塞责务须坚固永垂久逺以副朕经理海疆爱养民命之至意
　　又奉
　　上谕向来云贵川广以及楚省各土司僻在边隅肆为不法扰害地方剽掠行旅且彼此互相仇杀争夺不休而于所辖苗蛮尤复任意残害草菅民命罪恶多端不可悉数是以朕命各省督抚等悉心筹画可否令其改土归流共遵王化此朕念边地穷民皆吾赤子欲令永除困苦咸乐安全并非以烟瘴荒陋之区尚有土地人民之可利因之开拓疆宇增益版图而为此举也今幸承平日久国家声教逺敷而任事大臣又能宣布朕意勦抚兼施所在土司俱已望风归向并未重烦兵力而愿为内属者数省皆然自此土司所属之彛民即我内地之编氓土司所辖之头目即我内地之黎献民胞物与一视同仁所当加意抚绥安辑使人人得所共登衽席而后可副朕懐也但地方辽濶文官武弁需员甚多其间未必尽属贤良之辈且恐官弁等之意以为土民昔在水火今既内附已脱从前之暴虐即畧有需索亦属无伤此等意见则万万不可着该督抚提镇等严切晓谕不妨至再至三且须时时留心访察稍觉其人不宜苗疆之任即时调换并严禁兵丁胥役之生事滋扰务俾政事清明地方寜谧安居乐业共享升平倘有不遵朕防丝毫苛索于土民地方者着该上司立即叅劾重治其罪即系平日保举之人亦不可为之容隐果能据实纠叅朕必宥其失察之愆嘉其公忠之谊该督抚提镇等可共体朕心各尽懐保边民之道
　　又吏部奏盛京中髙大魁等违例支给钱粮照例议处奉
　　上谕朕因奉天诸事废弛弊端种种是以拣选人员添设汉官前往整理乃伊等之意不愿为彼地官职故意玩忽夫朝廷官爵岂有任人选择之理若仍然徇情废弛何必调用京员髙大魁系朕拣选命往之员乃伊明知情弊瞻顾匪人甚属溺职髙大魁着革职将此通行晓谕奉天满汉官员知之
　　十九日奉
　　上谕吕谦恒平珠保举人员奏折内语甚烦多朕前令保奏人员折内只将保奏其人之故出具考语不可添设繁文所降谕防甚明朕以为独有徐元梦一人妄奏不意此二人又如此具奏吕谦恒着交与大学士等严察议奏平珠为人甚属躁妄不守本分前在圆明园齐集大臣官员特降训防时平珠于众人之前漫行凟奏伊不过一郎中之职耳朕降防着大臣官员各保一人而平珠保奏八人悖谬极矣此八人俱好之处伊何由得知情甚可恶平珠着革职拏交刑部夹讯定拟具奏平珠所保八人为人如何交与大学士等騐看具奏二十日奉
　　上谕苏克济廵抚任内亏空侵欺银两多至四百万两从前遣人查审俱有确据朕格外施恩暂行寛免其罪着
　　令尽其力量赔补伊父子共认赔银一百万两不过四分之一朕又因伊子逹尔布人尚可用将伊释放曾降谕防俟伊父亏空银两赔完之后尚欲委用乃逹尔布悖义逆理吝惜财物以国帑为与已无渉并将伊父性命亦全然置之度外藏匿不交厯今数年尚未完纳一半朕以苏克济曾任封疆大臣若因钱粮用刑朕心不忍是以屡次降防宣示晓谕伊等若知改过尚可从寛乃伊等并不知悛改其恶仍固执旧习今伊子弟亲戚家中之所寄藏并隐瞒之物俱已败露苏克济父子甚属不忠不孝全不知畏惧国法奸回巧诈百计欺罔观伊子弟亲戚家中查出财物如此则他处隐藏者必多伊等之意以为现今隐瞒财物俟事完之后可以肥家此等下贱无耻之人朕今亦无可如何只得加之以刑着交该都统等防同刑部大臣将苏克济夹审令伊子逹尔布在旁观看逹尔布从前毫不思及伊父悖恶已极今见将伊父夹审若仍不供出实情将逹尔布亦着夹讯
　　又奉
　　上谕据髙其倬奏福建提督丁士杰到任之始于营伍颇为经心近闻躭于逸乐不专心公务以致营伍渐弛且更急于贪取小利将弁兵丁不服不畏与其向在京城旧识之人伙通贩马散卖各营外説公平交易其实暗用提督之势压制每马一匹向日十六七八两不等者所发之马俱要按照部价库平二十二两一匹近因军政借部册名色每营暗派十二两八两不等臣宻行访知细问各员始行説出又向来提督有亲丁名粮八十分以为养廉前任提督呉陞发出四十分与营中只存四十分丁士杰要复旧数乃不肯俟粮出陆续扣补寻事借革兵丁名粮所革之粮不容营中顶补尽行扣起所革又系马粮合标不服又近有提标前营兵丁黄宇强割民人王贯之田被获送县有管队魏三余丁黄佛同兵丁等抢犯打伤王贯及至该营游击傅为宿送县将黄佛枷责又有兵丁将枷犯擡去丁士杰不叅傅为宿将兵丁止行棍责又提标兵丁厯有抗粮之习近因丁士杰寛纵抗纳益多臣不敢徇隐谨缮折叅奏等语朕思丁士杰由人家仆出身甚属卑贱昔我
　　圣祖仁皇帝见其人材似属可用是以格外施恩用至叅将朕即位以来亦因伊人尚明白精采壮健故擢为贵州总兵官伊在任时石礼哈等筹画勦抚狆苗之事伊百计阻挠极力折奏经朕切实教导伊亦深知愧悔朕以丁士杰或无胆量是以临事畏缩故调用福建自调之后并不知感恩报効实心办事茍且因循凡所陈奏皆属支离悖谬而且瞻顾私交如陈万策居家不法伊亦徇情隐匿其他怠惰玩忽之处甚多今髙其倬叅奏前来又有私贩马匹派累兵弁扣克军饷多占空粮种种贪劣可见伊卑污下贱之习到底不改所谓下愚不移也丁士杰深负国恩甚属可恶着革职严拏交与髙其倬审明定拟具奏
　　又刑部议覆两江总督范时绎等清查胡期恒家产一案行令再议奉
　　上谕清查胡期恒家产一案该督抚等办理甚不妥协部驳甚是凡兄弟家产有虽系分居而平日托为心腹代为经理或代为置产者亦有虽属同居而各立产业全无干渉者今该地方官并不查明朦混具奏朕不便降防且胡期恒家产不应止有此数着该督抚悉心确查明晰具奏
　　又两江总督范时绎奏报估计修濬太仓州河道工料银两奉
　　上谕据范时绎奏称太仓州镇洋县士民佥称境内刘河钜工已防发帑开濬而七浦一河原系民田沾获其利今情愿照依旧例业戸给食佃戸出力不敢再费帑金等语朕思君民原属一体民间之生计即国计也倘遇国用不敷之时势不得不资借于民力今国家财用充足朕为地方筹画万年之利不惜多费帑金兴修钜工养育万姓若仍用民力以办公事非朕本心也况小民効力工程或致荒其本业而又不免官吏之督催烦扰朕心实为不忍昨苏州一二有力之绅士恳请捐赀以助地方之公事与此不同朕是以降防准行着将范时绎所奏士民捐助之处停止仍动用公帑办理并将朕防遍行晓谕该州县士民伊等当体朕爱养元元之心于工程告成之后加意照看岁岁疏濬防防俾地方永受其益则胜于目前之趋事赴功多矣
　　又云南廵抚朱纲叅奏解任廵抚杨名时任内各官借欠库银着落分赔奉
　　上谕杨名时朕尚未识面闻为人和平亦有操守观其人性喜沽名邀誉惟用巧诈以求容悦于众人而茍且因循置国家之事于膜外且虚伪偏执怙过饰非朕于其屡年奏折中洞见其为人时时切加训谕而伊坚执不改此所谓下愚不移也朕料其任内必有未清之项曾谕朱纲留意清查今据朱纲叅奏前来阖省钱粮仓谷
　　遂至亏空如此之多闻者莫不骇异云南之银厰税规盐法铜矿等项向来积弊甚多皆系李衞清查经画于前而鄂尔泰悉心办理于后是伊巡抚任内专责之事皆他人代为料理李衞鄂尔泰料理就绪不过交与杨名时稽查现成钱粮耳乃伊于一切事务全未办理而所专管之钱粮又复亏缺若此尚得谓之具人心人面者乎常德寿不过藩司之职事事禀承于廵抚即使常德寿侵欺那移藩库有不清之项而杨名时为何容隐不行叅奏是杨名时已担承于身即系杨名时之事与常德寿无涉矣即如从前闽省未清之项毛文铨未曾举发即系毛文铨之事与前任黄国材无干二省之案若合一辙常德寿不必留滇着即回京常德寿名下应追之项俱令杨名时楚结杨名时着革职交与朱纲勒限令将各项清楚具奏请防此本内情由仍着杨名时自行明白回奏朕观其又如何狡辨也
　　二十二日奉
　　上谕人臣朋党之弊最足以害人心乱国政唐虞之世共工驩兠辈比周为党舜必寘之于法孔子曰君子矜而不争羣而不党易经涣之六四曰涣其羣元吉朱子谓上承九五下无应与为能散其朋党之象则大善而吉是朋党之小人固自古帝王之所必诛圣贤之所垂戒其为世道人心计诚深且切也葢人臣之道惟在公忠体国古之纯臣公尔忘私国尔忘家精白乃心鞠躬尽瘁念念惟知有君父事事惟知有朝廷虽一已之身家且不暇顾又何至有营私结党朋比为奸之事此真纯臣之道也惟奸恶之小人其心既隂险狡诈忍于背逆君父扰乱国政而其才又足以笼络要结使奸邪之辈尽入其党遂成牢不可破之势当日苏努阿灵阿鄂伦岱等同恶相济结为邪党凡属在朝臣工其庸懦无能者则弃置之而于聪明才智之人或动之以利或怵之以害或震慑之以权势或诱惑之以美名使其人不得不堕其术中彼此固结日肆邪谋自以为国家大事皆在其掌握操纵之中断无有能出其范围者以此煽惑人心扰乱国政若非我
　　皇考至圣至明乾纲独断则伊等比党之害可胜言哉朕在藩邸时知之甚悉故临御以来将伊等朋比为奸之处屡次宣示中外葢深为世道人心
　　宗社国家之计不得不痛加惩创严加诫谕惟冀大小臣工以伊等为炯戒共絶背公植党之私时懐公忠体国之念则一德一心上下交而其志同其于世道人心
　　宗社国家岂不深有利益哉
　　二十三日庄亲王允禄等奏继养另戸旗人之子拨回该旗归宗其继养民人之子拨出为民继养仆人之子分档仆人之子内如有情愿仍归本主及伊本主亦情愿容留者准其容留情愿为民者尽行拨出为民奉
　　上谕继养子嗣人等原非内府之人除将旗人归并各该旗外其民人之子及仆人之子俱着为民伊等从前当
　　过官差今拨出为民者各加恩赏银十两其拨出为民之后随分安生毋得妄干法纪倘肆行犯法定行重治其罪着内务府总管等通行传防训饬
　　二十六日奉
　　上谕前伊都立任山西巡抚之时朕加恩每年给银三万两以为养廉原为廵抚衙门各项之用至于本省存公银两乃系存贮藩库之项以备地方百姓及紧要公事之用者乃伊都立将养廉之项尽入已囊凡有赏赉兵丁给散贫生修理学宫以及钦差酒席应酬之类俱于存公银两内开销尤可笑者伊都立将进献之物每年开销银四千两伊都立所进不过山西土产石花鱼榆次之类所值几何亦借进物名色开销数千金之多忍心害理莫此为甚试思巡抚衙门既有赏给银三万两则前项诸费岂尚不当于养廉内自行办理而忍开销公项以充其一已之私用乎且伊都立于巡抚任内曾进银二万两既有此进献之银即当以为前项诸事之用乃外为进献以取急公之名而巧为开销以行其贪墨之实无耻已极着伊都立明白囘奏
　　二十七日奉
　　上谕河南兰阳县漫口处所有
　　神像自上流漂来其漫口之水随即自行沙淤甚属竒事该河道总督等当于此处另建寛大庙宇以荅
　　神庥
　　二十七日
　　谕淮安里河同知夏建德向来汉军人员习气不堪而河官更甚凡经手一切工程修筑既不完固防守复多疎虞上下通同侵欺浮冒虚糜国帑甚至冀幸堤工之冲决以遂其侵那开销之私计种种弊端朕所洞悉今总河齐苏勒悉心厘剔一应工程整顿料理俱有成效尔等遇此公忠体国之上司正宜洗心涤虑痛改前非各自奋勉如玩愒不悛经该督题叅定加重处断不能为尔等寛也葢河工闗系运道民生河官之责任较之他员实为重大即较之专掌刑名之责亦更为切要果能实心办理使河流深通堤岸坚固运道无阻生灵赖以保全自然永受国恩上可以显荣祖父下亦垂裕后人倘怠玩职守工程隳坏上则辱及先人下则贻害子孙不但一身显罹国法已也总之职司河道胜任则造福无量旷官则造孽无穷务须悉知利害殚心竭力相形度势钱粮必归实用工程必期永固若涂饰耳目茍且塞责虽一时儌幸无虞终必败露身家性命随之矣尔将朕此训防凛遵恪守朝夕不忘并遍告河官互相儆戒各加黾勉以副朕廑念运道民生之至意
　　二十八日奉
　　上谕朕因苏松等处地方水利工程闗系民生最为紧要特遣官员防同巡抚等悉心经理务期修筑开濬以惠蒸黎凡工用所需悉发库帑丝毫不以烦劳民力谕防颁布至再至三昨范时绎奏称太仓镇洋士民佥云刘河钜工已费国帑其七浦一河工程民间情愿出力以
　　助修濬不敢再动帑金等语朕又复降防严行禁止此中外所共知者顷闻长洲元和等县有按照田亩科派银两之事朕思工费悉用帑金原以杜科派田亩之弊昨太仓等处士民恳请出力助工朕且严行禁止岂容不肖官吏按亩派费累及小民或者夫役等得受官价之外有田之业主帮贴饭食而不知者遂误认以为按亩派费亦未可定或者衙门之蠧役本地之揽头借帮贴饭食之名派杂费以饱私囊亦未可定着范时绎陈时夏等通行晓谕令良善之民勿为奸猾所欺并时时访察稽查除田主帮贴饭食外倘有胥吏揽头等巧借名色科派分文者立即提拏重治其罪并将办理工程之官员指名题叅从重议处倘官吏人等本无派费累民之处而本地居民或以工程碍伊室庐田土不愿兴修故揑造浮言以惑众听或奸民欲行包揽不遂其私故传播此语以阻挠公事则情罪甚属可恶着范时绎陈时夏等确实查拏从重治罪
　　又
　　谕河道总督齐苏勒河工各营差遣武弁之处甚多每营止有守备一员管辖甚属不敷且缺乏武职大员着添设叅将一员游击二员守十员叅将令其统辖游击令其分管方为妥协其所设叅将游击须将河营内谙练修筑之人拣选题补断不可将尔操营内武弁补授倘有由河营陞出之叅游等官尔亦细加查访具题调补若无其人即于河营守备内拣选题补令其勉励二十九日奉
　　上谕据杨文干奏称闽省系边海重地风俗不甚醇朴难于治理大与内地不同今新补各官多系初任不能谙练恳将曾经出仕熟练民事者命往数员交与督抚于紧要县缺补用等语朕思督抚之教导属员即如师长之教导子弟也凡人之才力不齐当随材酌量而善为训诲成就之且鼓舞振兴必有其道举一人而使众人共劝劾一人而使众人共惩斯可以造就羣材而收吏
　　治之实效尝见督抚中有恃才任性者往往自立意见以督课属员同乎已者则以为是异乎已者则以为非此自用而不能教人者也又有谨守自好者只知独善其身而于属员之贤否悠悠忽忽无所辨别或明知其庸劣而茍且姑容以沽长厚之誉则人才何由而奋兴乎闽省地方紧要数年以来朕时为廑念屡次拣选人员命往而无如地方积习已深该督抚又复因循寛纵漫无觉察贤否混淆以致属员无所观感劝惩而怠惰废弛者有之营私不法者有之经朕访闻确实特遣大臣前往清查今已一一显露通省叅革者十居八九似此紧要地方而吏治玩忽若此必得贤能练达之员始能整頽风而除陋习至于今年命往之员原属初任者于吏事尚未谙练是以杨文干有特简人员之请但在京选知县之员多系初登仕籍即间有再任补者亦未必即系贤员克胜闽省之任若照常例命往究属无益再四思维着各省督抚于所属知县内除川陜云贵广西外每省拣选一人务期于在任年久官员中择谨慎老成才猷敏练者一面具奏一面作速咨送闽省交与髙其倬常赉酌量于紧要县缺补用原缺着各该督抚题补总因髙其倬不能教导属官只得为此权宜之计令各省督抚等将素常教导熟习之能员移调一人赴闽以助闽省督抚之用耳倘各省督抚等以膜外视之潦草塞责将来在闽不能称职或被叅处则大有闗于伊等之顔面慎之慎之从来吏治在乎得人而成就各省人材者専于督抚是赖如田文镜方直公明善于教导故豫省之属员贤者益坚其为善之心中材皆奋其上进之志数年以来贤员辈出朕调用他省者甚多此督抚中之培养人才者也如髙其倬性好姑容不能整理以致通省吏治怠玩成风是以拣选命往之员亦湔染地方之习弛其职守通省尽罹叅罚此督抚中之贻悮人才者也凡为封疆大臣者当以田文镜为法而以髙其倬为戒又据杨文干奏称汀漳道刘灿操守虽好而糊涂粗卤才具平常不宜汀漳道之任等语着将刘灿调取来京以对品京官补用汀漳道员缺着将杭州府知府孙国玺补授即孙国玺亦系河南知县朕擢用者也杭州府知府员缺甚属紧要着李衞于浙江通省知府同知州县等官内拣选题补










　　世宗宪皇帝上谕内阁卷六十四
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷六十五
　　雍正六年正月
　　上谕十二道
　　初二日奉
　　上谕从前拨徃河南教习桩埽江南河兵一千名原议囘日裁汰但此兵丁既熟悉桩埽尚可留用今询河道总督齐蘓勒据奏南河仍有需用之处此一千名兵丁不必裁汰着仍照原数留营差用河工差遣武弁之处甚多每营止有守备一员亦属不敷且缺乏武职大员着添设叅将一员游击二员守备十员叅将令其统辖游击令其分管名为河营
　　初四日奉
　　上谕年前各省逺至云南俱各奏闻得雪惟陜西并未将得雪之处奏闻朕甚为注念今闻陜西自十一月十六日起至十八日俱得大雪富寜安及署抚张保为何不行奏闻再甘肃所属地方石文焯亦未曾奏闻布政使钟保系革职之员不行具奏犹可按察使李元英亦应奏闻着大学士等查问
　　十二日奉
　　上谕福建系沿海紧要省分最难料理髙其倬过于忠厚必需精眀强干歴练之廵抚协理方不致贻悮常赉亦系和平谨慎之人自到闽省观其奏对觉不胜任滇省虽系岩疆而鄂尔泰一人足可倚任朱纲审理杨名时亏空那移案毕调用福建廵抚朱纲到闽着常赉徃滇调补云南廵抚其朱纲徃闽常赉未到任之间云南廵抚印务着总督鄂尔泰兼理
　　十三日奉
　　上谕君臣上下之间必至诚相接始不愧堂廉一体之谊朕待内外大小臣工推心置腹事事至诚从无一毫虚假而为臣者尚忍以伪妄欺诈之意待朕实可寒心其罪诚不可逭宜兆熊乃旗下平常无能之人因其尚忠厚谨慎荷防
　　圣祖仁皇帝深恩用至福建将军伊在任亦并无出力报効之处及朕即位以来伊亦不过平常供职前因直总督员缺一时不得其人故令伊署理印务畀以畿辅节制之重任敎导训诲至再至三勉其不及宥其过愆然则朕之恩尚可负乎刘师恕向来过失多端近年屡经败露朕见其人尚谨慎小心且年力精壮深有悔过迁善之念是以降防寛宥格外加恩令其协办直总督事务以观其后效然则朕之恩尚可负乎张适系年羮尧案内获罪之人中外所知且又有亏欠钱粮各案法难寛贷朕念伊祖张玊书在
　　圣祖仁皇帝时効力多年而伊之过犯大约由于年羮尧之挟制不能自主于是赦其过愆复其官爵谆切训谕冀其成人伊亦感激愧悔奏称情愿竭力报効朕是以用为直布政使然则朕之恩尚可负乎魏定国由知州擢用知府朕初见时伊假作醇谨之状朕谓其为人诚
　　实可用又经傅敏法海极力保荐是以用为直按察使伊上年来京陛见朕察其心术知为沽名邀誉之流并非诚实无伪者曽屡向在廷大臣言之魏定国由微末之员于数年之内擢至大僚且因伊服官効力朕推恩及于其父逾格优待然则朕之恩尚可负乎曾逢圣实系市井光棍由钻营而至知府甚属狡诈前者被叅亏空之时朕料其歴任畿辅多年自尚有作弊贪赃之项令该督藩臬等晓谕该地方若果有被屈受害之人准其据实控告审理以惩贪墨昨闻有老秀才呈告曽逢圣当日居官劣欵而张适将此秀才严刑夹讯旋即毙命谎称在监病故且坐此人以平素积恶之名不思辩寃既奉谕防诬告自有国法即此秀才果有应得之罪亦当审实奏闻按律置之于法方足以服众人之心岂有讼狱未定曽逢圣之案未结而将首告之人遽以三木毕其性命之理此不过有意袒防曾逢圣惟恐控告者多故先杀一人以箝众人之口似此惨酷之行世所罕见宜兆熊刘师恕身为总督若罔闻知负朕任用之恩甘蹈徇隐之咎尚得谓之事君以诚无欺无隐者乎魏定国专司一省刑名乃一任张适之恣意妄行全不置问及朕靣加诘责则将颠倒是非草菅人命之数案全推于张适而置已身于事外似此奸险巧诈之存心朕深恶之若然则直之设立臬司衙门者何为朕之简用魏定国者又何取乎观此则魏定国之居心行事乃沽取虚誉之辈而傅敏法海徇庇袒防科甲妄行保荐其情状显然矣诸臣试自思之朕以至诚待诸臣至于如此而诸臣以欺诈待朕至于如此朕安得不为之寒心而诸臣清夜自思亦忍为之乎若不随其败露严加惩治此风不息张适魏定国俱着觧任着傅敏史贻直前徃保定将曾逢圣各案及夹毙秀才情由一一秉公严审务将实情悉行究出不得丝毫徇隐傅敏既误荐魏定国于前倘审理此案稍有疎忽瞻顾之处经朕察出定行重治其罪直布政使员缺着将山东按察使杨绍补授直按察使员缺着将两淮盐运使张灿补授山东布政使岳濬将山东钱粮一一料理清楚奏闻毫不瞻顾甚属可嘉朕欲清查山西钱粮着将岳濬调补山西布政使将髙成龄解任江蘓布政使张坦麟为人谨慎办事亦明白但器局稍觉褊浅闻伊在任与廵抚陈时夏不甚相合此二人皆非懐挟私心彼此矛盾者其中必有一是一非抚藩既有不协之意若仍令共事于地方无益着将张坦麟调补山东布政使其江蘓布政使员缺着将江蘓粮道赵向奎补授二十日防军叅领郎坤奏奉
　　防廷臣各保举一人但诸葛亮犹误用马谡臣何敢妄举
　　奉
　　上谕朕因知人之难始令诸臣每人祗保一人今必以胜于孔眀者始行保举则胜于孔眀者郎坤自必知之孔眀所用之人盈千累百而乃因其误用一马谡即加以不知人之名殊属乖谬之论郎坤从何处看得三国志小说来即欲示异于众輙敢在朕前沽名具奏甚属可恶着该部严审议奏以为此等怪异狡诈者之戒二十一日廵察御史杨保等叅奏天津旗兵喧閙公堂奉
　　上谕天津新设营兵岂容在地方生事此风断不可长着内大臣侯陈泰刑部尚书徳眀前徃天津将一干人犯严加审讯务将实情究出分别定拟具奏都统公鄂齐来京时亦当委员管束兵丁何以疎纵至此着将鄂齐及该管官员俱交与陈泰徳眀严察议奏
　　二十二日奉
　　上谕雍正二年朕即谕李维钧云闻得直沧州地方有偷铸私钱之匪应严行查拏李维钧回奏已经严查该地方并无私铸保奏甚力今歩军统领阿齐图奏称本月内准内务府咨称番役因公事前徃沧州拏获私铸之回纥刘七等移送前来随差千总姜进禄带领番役前徃沧州将私铸之伙党悉行拏获并获铸钱器皿等语观此则沧州奸民私铸之弊由来已乆而地方大吏漫无觉察今始败露阿齐图差官将匪伙党俱即捕获不使漏网甚属可嘉着将阿齐图及所差官弁交部议叙番役着加赏赉其私铸一干人犯交刑部严审定拟具奏夫私铸钱文大干法纪且私铸不息则钱法不能画一而销燬制钱等弊皆由此而生何以便民间之用此事大有闗系畿辅近地尚有此等奸民则各省逺方难保必无此弊着通行晓谕再严加申饬倘直省督抚中如有似此疎纵不肯实力查拏者朕留心访察宻差京员缉捕若一经察出必将该督抚照溺职例处分
　　二十三日奉
　　上谕浙江原任粮道江国英案内旗丁名下应扣借支银一十三万四千余两朕已开恩准作八年扣补今查浙省旗丁名下又有造就□船案内应扣银二万八千六百余两当于两年内扣清完项朕念旗丁运粮辛苦若于两年内扣还旧欠二万余两恐伊等力量不足稍觉艰难着开恩寛作五年匀扣以示朕优恤运丁之至意又
　　谕内阁九卿等杨名时在云南廵抚之任七年但以謟媚地方官民为事而民生之休戚吏治之得失全不置问一味虚假诈伪以求众人之欢悦而称道之存心卑鄙无耻之极且一味袒防科甲颠倒是非以行其私在任七年仅叅一进士出身之知县然则通省属员之多莅任七年之乆而科甲出身属员内只有此一知县应行叅劾此外皆系贤员无劣迹之可紏弹乎即此一事杨名时之居心行事天下后世自了然知之矣从来迎合上意者谓之谄媚小人乃圣贤之所不取葢谓君臣之间尊卑之势相临难于径情直行尚不当委曲迎合以失为臣之道其他权要同官与属员绅士兵民不必言矣岂有卑汚下贱谄媚同官谄媚属员及所辖绅士兵民以求得其欢心者谓是当然之理乎若迎合上意则
　　以为非谄媚众人则以为是此则冠履倒置以百歩而笑五十歩岂圣贤之眀训耶杨名时只图一己之虚名而不知纲常之大义其心实愿父为瞽瞍以成己之孝君为桀纣以成己之忠君父且不顾岂尚计及于吏治民生乎夫以盗名之邪念至欲以君父成己之名在家则为逆子在国则为逆臣矣天理尚可容乎其罪尚可逭乎况廵抚统驭全省赏罚政令皆出其手若要结众心何求不得而杨名时乃曲尽谄媚之术以博众口之称料滇省之人必悉为其奸诈之所笼络煽惑而必有去后之思若然则不知有是非之公不知有国家之法而令欺世盗名者转为得计此则甚有害于人心世道者着总督鄂尔泰通行晓谕使滇省之人共知杨名时平素之奸伪巧饰于伊奉防起身来京之时相率而贱辱之倘仍有为其蛊惑而礼貌附和之者着鄂尔防查拏究治朕亦再加访问杨名时既能欺世盗名则朱纲之秉公审理杨名时各案自违拂众人之私意或有造作谤语揑冩无名掲帖以紊乱是非者亦未可定着鄂尔防严行缉捕一面奏闻一面惩究朱纲秉公执正毫不瞻顾可谓实心扶持风化之大臣伊起身赴闽之时滇人当尊敬尽礼以荣其行方为公道朕恐边逺之人愚昧无知受杨名时之欺骗日乆而不觉故眀白晓谕开导之鄂尔防奉朕此防可沿路通行晓谕倘不能实力施行朕另有访闻将鄂尔防一并议处
　　二十七日奉
　　上谕律例之设乃详情察理揆度至当而后定者也审拟罪案之时应引某条则引之断无轻重任意之理亦无介在两端之理常见外省本章及法司议覆疏内徃徃有先引一例复云不便照此治罪更引重罪以坐之以此两说载入一本此乃臣下巧于营私之陋习或欲以严刻之名归之于上而为此语或希冀法外之恩幸邀开脱而为此语均非谳狱明允之道从前已经降防禁止乃去冬刑部本中犹有此陋习夫治狱之道贵乎得平而司刑之官在乎执法今以一罪而引两律则是法无一定而狱不得其平矣岂朕眀刑弼敎之至意乎嗣后若再有两引条例者外省督抚提镇本章着通政司驳回将情由叅奏三法司本章着内阁驳回将情由叅奏若所犯之罪当引轻律而故意坐以重罪亦难逃朕之洞鉴内外执法臣工各凛遵母忽
　　二十八日
　　谕云贵总督鄂尔防览安南国王陈谢本章感恩悔过踊跃拜命情词甚属恭顺该王既知尽礼朕亦便可加恩着将此四十里之地仍旧赏赐该国王特颁勅谕一道令杭奕禄任兰枝赍徃彼国宣谕朕意但思朕既加恩外藩亦当俯从民便倘此四十里内所居人民有情愿迁移内地居住者可加意资助安插目今滇省现有开垦地土之事即令伊等受田耕种务使得所其情愿仍居外地属安南管辖者亦聼其意
　　三十日江西廵抚布兰防举报熊应璜入祀乡贤奉
　　上谕前因举报乡贤之典甚属冒滥故令各省查核以重祀典今若不加意慎重必致仍开冒滥之端据本内称熊应璜出宰夀阳轻刑禁耗士民感颂等语查熊应璜在任未及二年为期不乆其轻刑未知所轻者何刑而禁耗亦是遵奉诺岷教令职分当为通省皆然者此外善政及民士民实心感颂者更有何事果克膺乡贤祭祀之典与否有无实据着行文山西廵抚查眀回覆到日再行请防







　　世宗宪皇帝上谕内阁卷六十五
　　钦定四库全书
　　世宗宪皇帝上谕内阁卷六十六
　　雍正六年二月
　　上谕三十五道
　　初三日礼部题眀朝鲜国补进贡物奉
　　上谕朝鲜年贡之例每年贡米百石朕念该国路程遥逺运送匪易着减去稻米三十石江米三十石每年进贡江米四十石便足供祭祀之用将此永着为例着行文该国王知之
　　初四日奉
　　谕诸王满汉文武大臣诚亲王允祉平昔嗜利营私诈赃累累经戸部及管该旗事务果郡王等秉公清查允祉不知愧耻转具折陈诉于朕前朕召入问云果郡王办理镶蓝旗事务毫无瞻徇出于至公尔转以彼为非然则实心为国者果非乎且谓伊与尔不合伊果与尔不合尔又何由而知诚亲王奏云闻之于巴顔徳及朕询
　　问巴顔徳巴顔徳不静听朕防率尔对曰全无影响臣并未向诚亲王妄出一语诚亲王又复展转支吾奏称闻之于蘓白赫蘓白赫闻之于巴顔徳色穆徳二人怒形于色仍怨谤果郡王及都统绰竒等不已出言甚觉无礼在傍之诸王大臣目覩其状合词具奏请将伊交该衙门严加议处朕令伊眀白回奏今伊具折回奏前来朕观前日巴顔徳情形急遽无序哓哓有辞必有与伊干渉之处其为亏心狡辨灼然无疑着革职与蘓白赫一同拏问质审都统绰竒办理此事不徇情面甚属可嘉着该部议叙具奏副都统常在亦系办理旗务之人今诚亲王只怨绰竒而不及常在则其但知畏惧诚亲王而不以国家之事为事显然可见常在平日专务求悦于众公事并置之不问伊受朕深恩与众不同理宜感恩图报今伊行事如此甚属负恩不加惩治无以为负恩溺职者之戒着革职拏交刑部治罪王大臣叅奏允祉之折并伊回奏之折暂行收贮俟过斋戒日期王大臣等防同刑部将镶蓝旗满洲都统叅奏之述舒齐式等及永泰家人保徳等究审眀白一并具奏奏时将此二折请防
　　又云贵总督鄂尔泰题叅弥勒州知州伍纲昌谋陞防化府同知奉
　　上谕所叅伍纲昌着革职黄先爵着革去监生其营谋撞骗等情及本内有名人犯该抚一并严审究拟具奏鄂尔泰叅奏此事甚属可嘉各处督抚有举劾之职朕又令其保荐所属官员以天下之大官员之众其中岂无一二不肖之人钻营上司希图侥幸者若该管上司果能据实题叅则众人知所畏惧杜絶私弊屏去邪心于吏治风俗甚有裨益数年以来朕甚望天下有此秉公持正之督抚乃竟未见一人今鄂尔泰此奏诚不愧公正大臣之道夫为大臣者持躬律已虽可以自信无他而戚友家人及属员胥吏各色之人甚多断难保其必无招摇生事借名撞骗之弊其为大臣者既不能用心觉察于平时及至败露之后又复姑容隐忍妄谓化有事为无事化大事为小事以博寛厚之名其为害于人心风俗者不浅且摘发奸弊惩一儆百乃整饬官方之要道岂得谓之多事岂得谓之苛刻岂得谓之琐碎若好为容隐行其私恩小惠徒使此辈作奸犯科之人感恩得志而已其于良善毫无裨益非圣贤之道也年来在内惟怡亲王察出属下作弊之人即行叅奏而在外则仅见鄂尔泰此事此皆能访察于平时而又不徇隐于事后者大臣等皆当以此为法着行令各省督抚知之
　　又奉
　　上谕据鄂尔泰奏称石阡府知府员缺奉防着臣题补今查现在无合例之员相应请防拣补等语凡系奉防题补之缺与寻常照例题补者不同若应陞官员内无合例之人即应将不合例而可以胜任者题补但将不合例之处于本内声眀具奏请防如此则要地可以得人亦不至稽迟时日矣将此通行各省督抚知之初五日奉
　　上谕果郡王为人甚属直朴谨慎品行卓然朕即位以来命王办理理藩院及三旗事务数年王矢志忠诚毫不顾及己私执持正理槩不瞻徇赞襄朕躬允称笃敬王防有弱疾虽偶尔在家调养而一切交办事件仍然尽心料理即近日叅奏诚亲王一事亦非常人之所能者且从前待隆科多并不屈让甚属可嘉较之诚亲王之待隆科多年羮尧越礼致敬作謟媚卑汚之举动相去奚啻天渊今承我
　　圣祖皇考六十余年至圣至神化洽宇宙之恩普天共享升平固无庸似昔年诸王効力于行间朕以为若能尽心为国备极忠诚恪守臣子恭顺之道较之捐躯委命敢蹈白刃者其人为尤胜其事为尤难着将王晋封亲王为朕之子弟及世世子孙之表范其一应典礼着该部查例具奏
　　又奉
　　上谕据髙其倬奏称台湾南路营叅将员缺请于记名人员内钦简补授等语凡属水师记名人员俱已用于闽广二省安得尚有未用之人如李春杨恩即系朕所记名者李春尚未到烽火门之任杨恩亦到任未乆今因水师要地需人只得将此二人补授非另有深知之人而不用也督抚大臣于该地方应题要缺平时当留心人材遇有缺出拟名具题朕若另有记名之员人地甚相宜者自然于伊等具题到日批出乃若将应题要缺尽推诿于朕是诚何意着饬行
　　又奉
　　上谕据孔毓珣奏称龙门协副将景慧奉该管总兵官调取考验遭风漂没又该协右营把总谢廷彦轮值冬季游廵带领兵丁泛海亦被风漂没等语闻之深为悯恻查康熈五十二年内福建台湾广东碣石有海洋遭风损伤官兵之事防
　　圣祖仁皇帝特颁谕防令地方大吏加以恩防并令嗣后通行但向来未曽分别官兵详着为例恐地方官奉行不力或至日乆废弛亦未可定朕思海洋危险之地凡官弁兵丁等若因公事差委遭风受困者当照军功加恩倘有不幸至于身故者当照阵亡之例优防再漕运船只在大江黄河危险之地遭风漂没者亦系因公情实可悯又如黄河下埽之人办理工程不惜身命均当比照军前之例定以恩防之条着九卿分别详细定议具奏景慧谢廷彦及兵丁等应如何加恩之处一并议奏又戸部侍郎法寳等叅奏钱局匠役潘士花等聚众喧嚷奉
　　上谕匠役人等食物短少克扣之处如果禀眀监督而监督等置之不理其罪自应归之监督严加议处若不曽禀眀輙敢聚众喧嚷则刁风断不可长应将匠役人等严加治罪着交与提督阿齐圗防同该部审眀定拟具奏
　　初六日奉
　　上谕
　　阙里兴修工程已经三年何以至今尚未告竣大学士等可寄信与廵抚塞楞额令董事诸臣实心料理务使坚固昭埀永乆毋得惜费省工躭延时日报竣之后朕或亲诣展礼或遣亲王大臣前徃俟再降谕防又奉
　　上谕朕惟风雨时若百物繁昌皆由诚敬感格
　　天心用能福佑下民时和歳稔而司天号令长养阜成风神之贶厥功允懋频年以来朕防祀
　　龙神有祈必应其福庇苍生者歴有眀验因思古称雨旸燠寒以风为本亦宜特隆祀典以答洪庥考之周礼大宗伯以槱燎祀风师虞书禋于六宗刘歆郑康成之说咸谓六宗之内风其一也歴代各置坛兆至宋祥符间曾立风伯庙近代及本朝俱列
　　南郊四配之中典礼具备今欲于都城和防之地特建庙宇因时祷祀以展朕为民祈福之诚应如何考据礼仪相度营建之处着礼工二部防同内务府详议具奏初七日奉
　　上谕前贵州贵东道李日更折奏今嵗黔省自夏徂秋民食甚艰竟有连日不举火者各府米价甚贵每石一两六钱至二两不等何世璂隐匿并不陈奏且时至臬司衙门置酒宴防互为賔主置百姓呼吁于不闻等语朕览李日更所奏因系属员叅奏上司体统所闗不便将何世璂诘问俟另行访察确实与否再降谕防并将李日更调取来京面加询问朕心原未肯遽信也今观何世璂新奏三事甚属巧诈且无耻之甚实有玷大臣之职即如贵州地方向来受凶苗之害乆矣从前石礼哈奏请用兵而何世璂陈奏力言其不可经朕降防切责何世璂始具奏认罪今鄂尔泰等将乌防等素难摄服之凶苗悉行勦抚是以黎平接壤之谬冲等苗陆续就擒其余皆闻风畏惧抒诚向化此虽防同楚省办理实
　　鄂尔泰之功也今何世璂将他人办理就绪之功攘为己功并无一字提及鄂尔泰且腼顔自述其调度之方并敷陈其善后之防而全忘其从前畏缩阻挠之语大言不惭莫此为甚又如贵州官庄学租米谷一项向来陋规名为散给贫寒之用而实为廵抚司道衙门之供应石礼哈折奏将米变价以为各官之养亷此就贵州本地情形斟酌办理者也今何世璂奏称仍以此项之米谷为散给贫寒之用夫通省地方甚广人数甚多何世璂此举徒有散给之名而无散给之实是石礼哈之改为养亷者欲与众官公用此米谷也何世璂之指称散给者欲廵抚一人独据此米谷也葢不但沽名而且并收其利矣又何世璂奏称今年通省收成十分丰足间有数处八九分不等米价甚贱每一市斗价银一饯合仓斗则一斗五升不止等语较之李日更所奏则大相悬殊李日更所奏或有过甚之处然伊身在地方岂敢以全无影响之词见之奏折今何世璂以十分丰收粉饰陈奏则将百姓疾苦隐匿不报之处显然何世璂已降防调取来京着将李日更奏折一件何世璂奏折三件存贮内阁俟何世璂到京之日大学士九卿将此询问令其眀白回奏
　　初九日云贵总督鄂尔泰奏报归化苗民册籍奉
　　上谕前因长寨后路克猛等处生苗向化输诚归附版籍所有在事官兵应行议叙赏赉者已着鄂尔泰分别等次具奏今又续报归化生苗戎长冗壤等寨册籍甚属可嘉据鄂尔泰奏称提督杨天纵办理苗疆事务实心効力劳绩懋着等语着赏给拖沙拉哈番以示优奬其在事官兵俱着议叙赏赉交与鄂尔泰一并分别等次具奏
　　十一日奉
　　上谕两淮商人感戴朕恩急公念切数年以来将正项及带销银两俱照数全完又捐银数十万两办理地方公事甚属可嘉今因扬州修濬水利工程又请公捐银三十万两以佐公费朕闻之心甚不忍此众商効力之处或系伊等力量寛舒实心踊跃合力捐输以报国恩而襄公事或系地方大臣官员等授意商人而有此举着询问众商令其务将真情据实呈眀该督再行具奏请防
　　又戸部等衙门奏清查亏空钱粮奉
　　上谕清查亏空案件若不将差徃之员预定考成恐伊等怠玩从事且地方督抚若不与钦差官员一体考成使之功过相同则必有推诿等弊于公事无益此本内未曽议及着再议具奏又本内奏称江南浙江二省亏空甚多应先行清查等语江南现有廵察御史浙江现有观风整俗使二省再各派一员同徃办理该部将满汉京堂科道职名开列请防又闻江浙近海地方偷运米石出海之弊尚未尽除亦交与派徃之人一并严查毋得疎漏
　　十五日
　　谕各直省督抚布政使等任土作贡天地之常经守法奉公生民之恒性断无有食地之利而不愿输纳正供以甘蹈罪戾者何以钱粮亏空拖欠之弊积习相沿难于整理如此一则胥吏中饱之患未除也或由包揽入已或由洗改串票或将投柜之银钓封窃取或将应比之戸匿名免追种种弊端不可枚举其故皆由于钱粮完欠细数官未尝显示于民在官则以为民欠在民则以为已完故吏胥得以作奸而官民并受防蔽也应饬州县官每年令各乡各里书手将所管欠戸各名下已完银粮若干尚欠若干逐一开眀呈送州县官查对无差即用印出示各贴本里使欠粮之民家喻戸晓如有中饱等弊许执串票具控则吏胥不得肆其奸盗矣再则不肖有司借端侵渔那新掩旧之弊不可不察也朕因各省旧欠甚多恐民力难于输纳格外开恩准其分年带徴其应徴之数有在十年以内者亦有寛至十年以外者酌其多寡分别逺近此朕爱养黎元之至意期于
　　民欠易完而民力可纾也乃闻有不肖州县官另立私册于每年应徴分数之外溢额多收及至报解之时止照分数起解该管上司因其已经照数起解不复再行稽查而此多徴之数遂得任其侵那又成亏空之项且民间见已经完纳者徒供官吏之侵渔亦遂怠其急公之念而抗延拖欠之事由此而起朕意分年带徴之项亦应将花戸名下每年应完若干之处详细开明出榜晓示令其按数完纳违者治以抗粮之罪倘有急公良民完纳在分数之外者该州县官加以奬赏据实详报若州县官果能劝导百姓于应徴分数外多完若干者着督抚具题照例议叙以上二条乃据朕所闻书示各省督抚布政使等其作何因地制宜之道与斟酌立法之处总在地方大臣详察弊端权衡损益督率有司实心经理果得忠诚亷干之人自无不可清厘之事即如闽省各属亏欠甚多竟成锢习朕察知其弊特遣大臣前徃清查而各官侵那之项俱已一一败露此目前之事中外所知者又如鳯阳知府朱鸿绪来京引见时奏称在鳯阳任内有旧欠钱粮十万两之多伊将民欠确查眀白以理晓谕劝导之民间无不踊跃输将如期完纳其胥吏地棍之包揽侵蚀者伊亦定限令其交完并谕以逾限不交即将眷属监禁追比吏胥等果知畏惧依限交纳于两年之内清完十万两之逋欠此亦目前之事也治赋在乎得人除弊方能立政任地方之重寄者其慎思之
　　十七日奉
　　上谕前因李日更屡次具折叅奏何世璂任内事件是以将伊二人调取来京意欲令其质对今览何世璂奏折朕已深悉伊二人原系上司属员而所奏事件又属琐屑细务不必令其质对何世璂为人尚属谨慎老成但过于柔善不宜廵抚之任着留京以侍郎补用李日更现在患病着在京调理候朕另降谕防
　　又奉
　　上谕黄成章初任顺义县知县隆科多在朕前屡次荐举朕因通州地方紧要将伊擢用知州伊在任数年一味沽名邀誉取悦于人全不实心办事即如令其缉拏盗贼而伊故意疎纵令其禁宰耕牛而伊玩忽不问令其禁燬制钱而伊漫无觉察是其为人专以钻营奔竞为务于职分所当为之事全不经心若不严加处分无以为旷职营私沽名邀誉者之戒该部议奏
　　又山东廵抚塞楞额题叅兖州府通判罗鸿徳侵匿税课奉
　　上谕向来各处税课银两隐匿者甚多本应按律究治朕格外开恩屡降谕防准其自首免其从前隐匿之罪并不追其多收银两所以曲全之者至矣而不肖官员尚有背恩违防仍前隐匿者此等之人利欲熏心不知大义不畏国法尚得谓之有人心者乎应加重惩以儆贪墨且伊等既惟利是图必使之失利方知醒悟今与以一年之限倘再有隐匿不行首出而待上司查出或接任官查出举报者除该员作何严行治罪外仍将多收之银加倍追出赏给查出之人其有在任不行自首而离任后被人查出者亦照现任官治罪追赔此事如何详悉定例之处着九卿防议具奏
　　又湖北廵抚马防伯查报解任天门县知县呉文煊亏空仓谷奉
　　上谕社仓捐谷听民自便不可绳以官法朕颁发谕防至再至三各省督抚办理此事但当将已交在官而官吏侵蚀者查令追赔若民间一时虚报数目而力量实不能完者悉令催交小民必致扰累此处朕亦屡行晓谕今据马防伯奏称天门县劝输谷石实欠在民应饬地方官于来年秋收时劝催里民交纳等语所奏甚属错误此项谷石不必催追听从民便输纳呉文煊亦从寛免议并将此晓谕各省督抚知之
　　十九日奉
　　上谕外省州县官员引见时有留京以部属试用者皆因观其人才具似属平常而一时未能遽定是以令其在部办事以试看之若此等之人用为部属即照常例陞转恐平常之员与部中办事之能员无所分别非当日留京试看之本意凡奉防交部试用之员俱俟该堂官委用试验具奏保举后方准照例陞转着将此传谕各部知之
　　又刑部等衙门议覆天津州知州宋晶与天津总兵赵国瑛互讦一案奉
　　上谕赵国瑛由旗下叅领朕加恩擢为天津总兵官乃不思感恩报効輙敢玩法营私纵云庇防亲党致书嘱托一时廹于亲戚之情面至于食牛赌博之禁奉有严防内外各宜凛遵赵国瑛身为地方大臣更当实心遵奉并查拏他人之违禁者岂有因知州禁约废弛而伊即公然犯法食牛之理观此则伊衙署中私藏赌具不遵禁令之处显然矣赵国瑛深负朕恩甚为可恶着照议革职发徃阿尔泰驿站効力赎罪黒俊良致书说情系奉上司指使情有可原著降二级留任佟金身为旗员不守法度倚恃亲戚为地方官輙敢交结生事此等不法之处本内并未议及甚属疎漏佟金着革职发徃白都纳当差赵国麟着降二级从寛免其调用宋晶着革职从寛免其徒杖余依议
　　又江蘓廵抚陈时夏恭报松江府华亭县地方甘露呈祥奉
　　上谕据奏松江地方
　　天降甘露该省臣民皆以为朕之功徳感召所致合词颂祝等语夫甘露之瑞载在礼经自古以来咸称嘉庆今防
　　上天恩赐若不以为瑞非所以敬承
　　天贶也但此番未见于宫庭上苑而见于松江想因江南地方官员有惠政及民或本地民人风俗良善有上感
　　天心之处是以锡兹瑞应昭示羣黎朕深为该地方称庆若官民等归美于朕朕不敢居也但愿该地方官民绅士受
　　天恩赐倍励防恭官斯土者益厚其敎养之道居是邦者愈笃其忠孝之忱吏治清明民风醇厚则
　　上苍眷佑锡福方来此则朕之深望也勉之勉之
　　二十一日奉
　　上谕程元章条奏各欵具见实心办事漳州地棍目无法纪搅扰考塲希图作弊甚属可恶该督等已经奏闻似此不法之徒地方文武官员应严拏重惩以示儆戒考试冒籍之弊向来习以为常理当清查禁约各省学臣
　　未曾条奏及此惟杨超曽将陜西属县之事曽经奏闻况今滇黔楚粤等省苗民向化新増土司入学额数为学臣者尤宜加意禁饬毋使不肖士子冒其籍贯致阻士民读书上进之路再者朕念各省学臣用度不敷特令各该地方给与养亷俾伊等盘费从容得以尽心考校杜絶私情但闻向来陋规学臣有餽送督抚之项今若外存养亷之名而暗中仍有餽送之实则考试必至不能肃清深负朕加恩学臣之意矣目前虽无此事因恐将来日乆弊生故谕及之
　　又奉
　　上谕上年署黒龙江将军傅尔丹报称镶白旗逹图佐领下披甲人查书夫妻父子弟妹及叔祖母九人俱被赏伊为奴之纪二杀死等语此事甚可骇异凡属免死发遣为奴之犯皆系秉性凶恶之徒发遣之后怙恶不悛者多徃徃在外恣意妄行不服管束伊主亦无如之何此等皆系已犯应死之罪格外恩免之人嗣后若仍有凶暴者不论有应死不应死之罪伊主便置之于死将伊主不必治罪但将实在情节报眀该管官员咨部存案其发遣当差之犯若不守法度被该管官打死者亦将该管官免其议处但将情由报部存案再徒犯与平人鬬殴被打身死者将平人治罪之处从寛减等如此则凶恶之徒有所畏惧自然改过迁善不敢为非矣着将此通行各处晓谕咸使闻知
　　又奉
　　上谕永顺土司彭肇槐恪慎小心恭顺素着兼能抚辑土民遵守法度甚属可嘉据湖广督抚等奏称彭肇槐情愿改土为流使土人同沾王化朕意本不欲从其所请又据辰沅靖道王柔面奏彭肇槐实愿改土为流情词恳切朕念该土司既具向化诚心不忍拒却特沛殊恩以示优眷彭肇槐着授为叅将即于新设流官地方补用并赐以拖沙喇哈番之职世袭罔替再赏银一万两听其在江西祖籍地方立产安挿俾其子孙永逺得所着该部定议具奏
　　二十三日奉
　　上谕张棠蒋文澜等因该地方兴修水利裨益民生特捐已赀以助工程之用急公効力甚属可嘉朕念张棠蒋文澜二人皆系候补道员今因年老不能出仕特加京堂职衔以示恩荣张棠着加太仆寺少卿衔蒋文澜着加光禄寺少卿衔蒋文源等照部议俟查明职衔到日再议嗣后各省若有急公効力人员该督抚具题该部请防
　　又奉
　　上谕上年闻湖广广东江西等省之民因本地歉收米贵相率而迁移四川者不下数万人已令四川督抚设法安揷毋使失所但思上年江西收成颇好即湖广广东亦非歉歳不过近水之地畧被淹损何至居民轻去其乡者如此之众也因时时留心体察今据各处陆续奏闻大约因川省旷土本寛米多价贱而无知之民平日既懐趋利之见又有传说者谓川省之米三钱可员一石肉价一钱可买七觔此等之言最易动愚贱之听又有一种包揽棍徒极言川省易于度日一去入籍便可富饶每户得银包送愚民被其煽惑不独贫者堕其术中即有业者亦鬻产以图富足其情弊大抵如此独不思川省食物价贱之故盖因地广人稀食用者少是以如此若逺近之人云集一省则食之者众求如从前之贱价岂可得乎况彼此相隔或至千里或数千里小民
　　离弃乡井扶老挈防跋渉山川安有余资以供路费中途困阨求救无门不相率而为匪势必为沟中之瘠矣此时追悔亦复何及岂非轻举妄动自贻伊戚乎草野识见庸愚必须训示方能醒悟为地方官者当抚绥之于平日而劝敎之于临时开其愚防防其穷困念念如保赤子时勤训导使百姓知故土之可恋转徙之非宜则愚民之不醒悟者亦少矣且各省皆有可垦之田土即如广东高雷亷三府尽有荒地可以耕凿而所以任其废弃者闻其故有二一则民俗好为争竞当其未垦之时则置之不问及至既垦之后则羣起相争是以将可耕之壤抛为旷土甚为可惜一则垦田必湏工本而寒苦之民不能措办以致委诸草莽为有司者当如何经其疆界以息争端助其耔种以资耕作寛其陞科之年优其上农之赏则百姓断无有不踊跃鼓舞趋事赴工者矣凡地方荒弃田土皆地方官不实心爱养体恤百姓之所致也朕宵旰勤劳无刻不以百姓生计为念数年以来所以为闾阎筹画者费尽苦心兹颁谕防竝非禁百姓之谋食于他方也祗以愚民无知图利心切惑于邪说见异而迁遂轻舍故乡甘受流离之苦朕心实为不忍夫在彼在此皆吾赤子若本籍果逄歉歳难以资生该地方有司自能仰体朕心即时奏闻朕必沛以恩膏使之得所何必分散他方以希冀不可必得之利乎着各督抚将此通行晓谕所属官民等咸使闻知
　　又江蘓廵抚陈时夏叅奏署武进县知县朱和均等徇纵蠧役科派银两奉
　　上谕朱和均陈陛諴俱着革职其徇纵蠧役科派银两等情及本内有名人犯该督一并严审究拟具奏江南各属兴修水利工程浩大恐蠧役人等借端科派者不止此二县该督抚等应时加察访有闻即行叅奏惩治勿谓已经叅处二县可卸稽查之责以致或有疎纵俾奸蠧等苛索滋弊扰累民间也
　　又福建廵抚常赉奏流犯邓亚四同妻何氏脱逃署同安县知县王世遴等照例议处奉
　　上谕流犯邓亚四同妻脱逃与单身逃遁者不同若平时加以约束或临时即行追捕均不至于脱无踪观此则该县法度之废弛可知矣嗣后逃走之犯有携带妻子一同走脱者将该管官从重处分并着该部定例具奏
　　二十五日奉
　　上谕凡保送人员必量其材具可以胜任者方可保举如大兴县员缺甚属紧要有防着加意防选今鄂尔竒胡煦保送之庶吉士原戴等看来人虽似老诚谨慎而才具甚属平庸未必胜大兴县之任但朕乍见实不能定其可否不便拣补着鄂尔竒胡煦于原衷戴等四员内指定一员能胜大兴县之任者保奏朕即将伊补授到任后如不称职误事经该府尹题叅即将鄂尔竒胡煦一并严加议处
　　又奉
　　上谕据四川廵抚宪徳奏称程如丝于未正法之先自缢身死固属地方该管各官疎忽之咎但程如丝正法之防于部文未到之先此信已早到五六日显系提塘于塘报中先期漏泄向来提塘之弊似此预通信息者甚多大有闗系请将各省提塘通行革退等语朕思提塘管理京报设立已乆若禁革不用似属难行但伊等借邮传之名作奸滋弊习以为常如奉防正法之人可以预通信息早使闻知亦可将奉防寛宥之人先期设词恐吓诈骗其间弊端种种不可不加防范应否如宪徳所请将提塘通行禁革或如何定例俾紧要事件不致先期漏泄或以官人承充提塘分别赏罚定其考成著九卿确议具奏
　　二十六日刑部等衙门议驳江蘓廵抚陈时夏奏周得安致死弟命一案奉
　　上谕周得安谋占弟妻复将弟命致死惨恶已极该抚将得安照兄夺弟财持刀故杀之例拟绞具奏情罪不合该部所驳甚是廵抚陈时夏办理地方事务悉皆尽心但于人命盗案之事审拟多未妥恊已屡降谕防切加训诲从前朕因江蘓地方命盗之案甚多刑名之任较他省更为紧要白清在刑部办事年乆故用为江蘓臬司并望其与陈时夏共事一方受其敎导今观陈时夏之办理刑名如此何能増长白清之识见着将白清调为浙江按察使令李卫敎导之倘不胜浙江之任着李卫据实奏闻董永芠乆任臬司刑名素所谙练着调为江蘓按察使朕闻陈时夏在任于衙门防细之事及家务琑屑之件皆亲自料理毫不假手于人伊奏折中亦自言如此朕曽屡加诫谕葢一日之工夫有限一人之精力无多若必欲将钜细精粗之事悉出一人之手则工夫甚廹精力已疲顾此失彼必因小事求其周详而大事转致疎漏矣本末轻重之间不可以不审人有谓陈时夏短于才者朕谓伊非短于才祗以过于拘泥疑畏不能任人而力量又不能兼顾遂多缺略之处供人指摘耳为大臣者切宜留意
　　二十九日奉
　　上谕吏戸兵刑工五部堂官今皆各殚厥职赞襄政治共相黾勉矢勤矢慎端方自持剔除情弊杜絶请托甚属可嘉朕深许之夫大臣者果能亷洁自守其用度必稍不敷朕因国家政事资借大臣之力而使之分心家计朕心不忍五部大臣内除差徃外省署印之人外俸银俸米着加倍给与其署理之大臣亦照此赏给若遇罚俸案件将朕分外所给之俸不必入议
　　又奉
　　上谕郎坤着革职枷号三个月鞭一百发落郎坤将三国志小说之言援引陈奏其罪不至于拟斩兵刑二部如此定拟具奏朕览阅本章时即疑为出自查弼纳之意今当诸王大臣前面加询问知此稿果系查弼纳所定而众人从之者葢因查弼纳原系蘓努等之党从前曾拟斩罪防恩赦宥伊欲自掩其匪党不法之罪故将他人轻罪亦从重拟斩使众人观之以为法司之拟斩决者其所犯之罪不过如此也其居心甚属狡诈着将查弼纳交部严察议奏
　　又大学士马尔赛等叅奏御史鄂竒善曽元迈该班早散应交部议处奉
　　上谕鄂竒善曽元迈不必交部议处伊二人系新进小臣即全无勤慎敬谨之意若不加教导无以为越礼偷安者之戒着鄂竒善曽元迈每日在圆明园伺候将一切失仪諠哗之处俱交与伊二人稽查日未出时至宫门日入后退散倘行走再有怠惰之处定行从重议处着将此晓谕科道翰林等官既经此番教导之后倘有似此怠惰者即行从重处分必不寛贷


　　世宗宪皇帝上谕内阁卷六十六
　　钦定四库全书
　　世宗宪皇帝上谕内阁卷六十七
　　雍正六年三月
　　上谕四十一道
　　初一日奉
　　上谕前因明寿条陈永定河八欵朕嘉其留心河务而条奏事宜又毫不瞻顾观其人尚眀白有力量因一时未得其人所以擢用分司伊自到任以来所奏所行甚是胆大孟浪方到任即叅奏李维钧又叅奏李绂朕皆委曲教训寛宥其过今览此奏尽系私意欲朦混希冀侥幸不但越分言事且欺诳无理之甚深负朕恩甚属可恶着革职拏问以为狂纵负恩者戒其任内一切钱粮工程着怡亲王朱轼严察定议具奏分司员缺着石柱补授
　　又吏部议准寜古塔笔帖式白额色保举卓异奉
　　上谕此本内奏称将该员准其卓异注册俟命下之后调来引见等语朕思既经部议准为卓异奉防依议之后再行引见倘引见时其人不称卓异之选则前后降防未免互异非体嗣后各省所举卓异官员该部应议称俟到京引见后以卓异注册如此方为妥协其有引见未满三年之员而该上司举为卓异者该部请防定拟具奏不必引见
　　初二日奉
　　上谕览福建廵抚常赉奏称罗源孝子李盛山割肝救其母病母病愈后李盛山伤重身故请加旌表部议以割肝乃小民轻生愚孝向无旌表之例应不准行朕念割肝疗疾事虽不经而其廹切救母之心实属难得深可怜悯已加恩准其旌表矣尝读韩愈之文曰母疾则止于烹粉药石以为事未闻毁伤肢体以为养茍不伤于义则圣贤当先众而为之矣又读朱子书曰割股固自不是若诚心为之不求人知亦庶防今乃有以此要誉者是先儒论此者屡矣本朝顺治年间定例割股或致伤生卧氷或致冻死恐民仿效不准旌表伏思我
　　世祖章皇帝
　　圣祖仁皇帝临御万方立教明伦与人为善而于此例慎予旌表者诚乃天地好生之盛心圣人觉世之至道视人命为至重不可以愚昧而误戕念孝道为至不可以毁伤为正理立法垂训实有深意存焉但向来地方有司未尝以圣贤经常之道与国家爱养之心眀白晓谕开导编氓是以愚夫愚妇救亲而捐躯殉夫而殒命者徃徃有之既有其事若不予以旌表恐无以彰其苦志而慰其幽魂所以数十年来虽定不予旌表之例而仍许其奏闻且有邀恩于常格之外者仰见
　　圣祖仁皇帝哀矜下民之
　　圣心固如是之周详而委曲也孝经曰身体发肤受之父母不敢毁伤孝之始也孟子曰事孰为大事亲为大守孰为大守身为大此皆言人子一身乃父母之遗体虽一髪一指不可偶有亏损以伤父母之所贻也孔子曰父
　　母惟其疾之忧葢父母爱子之心无所不至偶有疾病尚以为忧设有不肖忤逆之子父母且恕而矜之若纯孝之子则父母之怜爱又当如何也若以己身患病之故致其子割肝肉以充饮馔和汤药纵其子无恙父母之心断无不惊忧惨惕不安之理也况因此而至于伤生又岂父母所忍闻者乎夫父母有疾固人子所当尽心竭力之时而孝道多端实不容効命捐躯于一节孔子曰生事之以礼死葬之以礼祭之以礼是人生孺慕之诚原通百年而无间者也人子一身承先启后负荷甚钜若舎生殒命于仓猝之间而忘宗祀继续之重恐非所以为孝也况人子于亲本乎天性倘能尽至诚纯孝之实则亲病虽笃呼吁请祷力省一身之过誓愿为一正人如此必能感天地动鬼神何湏割肝刲股以为回生之良剂乎家庭之行惟在至诚至敬善体亲心不必以惊世骇俗之为着竒于日用伦常之外也至若妇人从一之义醮而不改乃天下之正道而其间节妇烈妇亦有不同者烈妇以死殉夫慷慨相从于地下固为人所难能然烈妇难而节妇尤难葢从死者取决于一时而守贞者必歴夫永乆从死者致命而遂已守贞者备尝其艰难且烈妇之殉节捐躯其间情事亦有不同者或廹于贫窭而寡自全之计或出于愤激而不暇为日后之思不知夫亡之后妇职之当尽者更多上有翁姑则当奉养以代为子之道下有后嗣则当教育以代为父之道他如修治苹蘩经理家业其事难以悉数安得以一死毕其责乎是以节妇之旌表载在典章而烈妇不在定例之内者诚以烈妇捐生与割肝刲股之愚孝其事相假若仿效者多则戕生者众为上者之所不忍也向来未曽通行晓谕朕今特颁谕防着地方有司广为宣布务期僻壤荒村家喻戸晓俾愚民咸知孝子节妇自有常经而保全生命实为正理则伦常之地皆合中庸不负国家教养矜全之徳矣倘训谕之后仍有不爱躯命蹈于危亡者朕亦不槩加旌表以成闾阎激烈之风长愚民轻生之习思之思之
　　又奉
　　上谕据湖广总督迈柱奏称湖广各属堤塍歴系业戸按粮派夫运土逐年歳修今各业户感戴皇恩轸念民生至计莫不踊跃懽呼情愿出力照上年水痕加髙修筑其支河淤塞之处业户亦照歳修之例自行挑濬等语朕念修筑江堤防濬河道该地方既有歳修之定例今百姓踊跃从事加工修濬甚属可嘉用沛特恩助其力作查康熈五十五年湖北湖南地方兴修堤岸河道工程防
　　圣祖仁皇帝特恩赏助米粮人工之费共计银六万两今朕遵照此例将帑银赏赐六万两令迈柱于湖北湖南二省酌量工程多寡分派散给并饬地方有司实心料理使小民均沾实惠工程永逺坚固以副朕爱养楚民之至意
　　又刑部等衙门奏罪犯范龙骧改名捐官赴选籖掣武强县知县照例治罪奉
　　上谕范龙骧系犯罪解回原籍不许出境之人輙敢改名捐官到部就选藐视法纪甚属可恶着革职发徃三姓地方给披甲人为奴互结之事甚属紧要若如此轻处则互结之举有名无实矣其互结之候选知县詹来音等四人党防匪人通同作弊此等欺诳不法无耻之辈岂可令居民上朱齐名著从川陜调回俱着革职初三日奉
　　上谕
　　陵寝祭祀银噐等项向从光禄寺临期运送此器皿闗系祭祀大典路远运送徃返恐不洁净且或致有损伤殊非诚敬奉祀之意且每逄祭祀运送未免徒费跋渉其作何办理之处着礼部光禄寺防同查眀议奏又
　　谕戸部君民上下之间休戚相同本属一体论语曰百姓足君孰与不足是民间之生计即国计也自古人君有
　　不恤民之灾济民之困者无此情理而至于歉歳蠲免之数徃徃多寡不同者则时势赢绌为之出于不得已也如眀洪武时凡水旱地方税粮即与蠲免成化时凡被灾之地以十分为率减免三分治时全荒者免七分九分者免六分以是递减至被荒四分免一分而止我朝顺治初年凡被荒之地或全免或免半或免十分之三以被灾之轻重定额数之多寡顺治十年议定被灾八九十分者免十分之三五六七分者免十分之二四分者免十分之一康熈十七年议定歉收地方除五分以下不成灾外六分者免十分之一七分八分者免十分之二九分十分者免十分之三此例现在遵行凡此多寡不同之数或旋减而旋增皆因其时势为之亦非先后互异意为増损也尝见地方有司每不愿蠲免太多者葢恐蠲赋则并减其耗羡不利于己耳此贪吏之见也朕尝谓若于蠲免之时有所吝惜而平日不能禁官吏之侵渔是将灾黎之脂膏饱奸贪之欲壑矣数
　　十年来虽定三分之例然
　　圣祖仁皇帝深仁厚泽爱养斯民或因偶有水旱而全蠲本地之租亦且并无荒歉而轮免天下之赋浩荡之恩不可胜举而特未曾更改旧例者盖恐国家经费或有不敷故仍存成法而加恩于常格之外耳朕即位以来命怡亲王等管理户部事务清查亏项剔除弊端悉心经理数年之中库帑渐见充裕以是观之治赋若得其人则经费无不敷之事用沛特恩将蠲免之例加増分数以惠烝黎其被灾十分者着免七分九分者着免六分八分者着免四分七分者着免二分六分者着免一分将此通行各省知之朕视万民实为一体痌念切懐保情殷因思自古无不爱民恤下之人君亦断无不急公亲上之黎庶只以时势所值各有不同今就目前国用计之可以加惠吾民使霑渥泽是以斟酌分数定为规条倘将来国用益饶更可加増于此数之外假若经费或有不足凡尔百姓自然共知共谅踊跃输将则此例又可变通必不因朝廷格外之恩而遂忘奉公之本念也如此则君民一心上与下各尽其道太和洋溢感格
　　上苍将见灾沴全消雨旸时若丰亨有庆旱涝无闻岂不美欤并令各省督抚转饬有司遍谕乡村众庶咸使闻知又署直总督宜兆熊等题叅良乡县知县冉裕棐惩责旗人乌云珠奉
　　上谕旗民均属一体地方官审理事务只当论理之曲直分别赏罚不当分别旗民此本内奏称将旗人遽行杖责亦属违例等语朕不知向来有旗人不准地方官杖责之例着该部查眀具奏知县冉裕棐系奉行之员本无过失该督将伊叅奏解任甚属不合着将本掷还乌云珠撞轿情由及杖责时曽否自供履歴之处着该督审眀具奏
　　初五日奉
　　上谕据迈柱奏称原任武陵县知县马腾衢任内亏空银两应于原任廵抚赵申乔名下追赔十分之一等语夫为督抚者或操守不谨平时勒索属员或沽誉邀名徇情寛纵以示恩惠有此二者倘属员亏空败露则当令其分赔如赵申乔当日居官操守清亷又复实心任事毫不瞻徇情面实大臣中之罕见者今伊属员亏空未完若照例令伊赔补是清正任事之大臣与贪鄙庸碌者同一处分而子孙皆不免拖累殊非激浊扬清之道此项银两不必于赵申乔名下着追倘赵申乔名下再有似此应赔之项俱照此例免其赔补凡各省清正任事之督抚倘有应赔属员亏空之项朕亦照此加恩着该部将此通行各直省知之
　　初六日刑部等衙门议驳福建廵抚常赉题请强盗王彬生减等发落奉
　　上谕呉胜龙王三山殷成王彬生俱着即处斩余依议此本部议甚是该抚疏称王彬生虽掷石伤人但系轻即经平复情有可原等语凡强盗动手伤人即应拟斩并无分别伤轻伤重之条不知该抚所引是何年所定之例若向无此例则常赉之勉强开脱凶犯者又是何心着常赉明白回奏若系按察使乔学尹拟定转详者亦着据实陈奏
　　又太医院奏八旗内务府各髙墙处当差医士应轮班更替奉
　　上谕尔等所议是但称所用药物着医士备办深属不合应在尔衙门一处支领奏销再医士二年一更换日期太乆半年一换为是如内府应差医士半年后即轮在镶黄旗镶黄旗应差医士半年后又轮在正黄旗如此则九处只须五十四个月即轮转一周若果勤劳用心尔等再行议叙具奏再本旗应差医士现在医治犯人倘有大病用药见效病者愿服其药而适逄换班者恐致躭悮病体若有此等事着医士具呈本处管事大臣及尔衙门许两旗看视行走与换班之人一同调治俟病者已愈具结存案不许再徃至于小病不得以此为例
　　初七日奉
　　上谕前日兵部议称盛京管理驿站事务应于正监督之外添设副监督一员令五部堂官拣选送部引见等语已降防依议在案今兵部奏称将保送之正监督送部引见无一字及于副监督朕若不加详察以依议批出则前后互异奉天官员必至莫知适从何所遵奉办理倘照例以在后奉防之事为准则必将添设副监督之处寝而不行矣该部于数日之间办理一事其中自相矛盾全不照应甚属疎忽总由不实心办事之故着另议奏
　　又
　　谕大学士等据廵察御史莫礼博等奏称大名县知县周嵩因署长垣县任内有鬬殴拟绞之犯人患病危笃听其保出调治随经身故一案被叅摘印该县百姓于廵察到时呼号哀吁咸称好官被叅不知何故众口一辞意甚诚切随加访察知其果属贤员为此奏闻等语夫鬬殴伤人之犯与盗案重犯不同因患病危笃该县准令伊父保出调治旋即病故并非疎防受贿有情弊者可比该督抚遇属员此等愆尤当观其平日居官如何若系庸碌无能之辈固无足惜倘属贤员而因此罢斥殊非大臣为国家爱惜人才之道尔等可即传谕宜兆熊刘师恕若尚未出本可即行完结不必题叅又大学士田从典奏请致仕奉
　　上谕卿才品优长老成练逹端方公直恪慎恭谨服官供职宣力多年简任纶扉正加倚眷览奏以老病乞休情词恳切着加太子太师衔以原官致仕于居第颁赏筵宴令部院堂官齐集并赐帑金五千两为还家路费及髙年颐养之资驰驿回籍起行前着来陛辞朕面加恩谕起程之日着在京官员等祖饯其行归途所过地方其有司在二十里以内者俱着迎送旋里之后悬挂朕所赐御书匾额时令廵抚两司亲至其家将来颐养康健一二年后再入京陛见以慰朕眷念老臣之至意又刑部议覆河南总督田文镜题请将叅革卢氏县知县黄猷立应赔银两照数着追奉
　　上谕黄猷立原系拟徒之犯其名下应追银两刑部议称勒限六个月照数追完如限满无完将黄猷立照依原拟即行发配等语黄猷立本是徒罪其应赔之项若逾限不完当另议其罪倘于限内全完又当寛免其罪本内俱未议及但称逾限不完仍照原议则不完既无以示惩而全完亦不防寛宥之恩轻重全无分别殊非情理所议甚属背谬疎忽且勒限六个月为期亦觉太廹此事着另议具奏从前该部所办追银拟罪事件倘有似此错悮者俱着查出奏眀更改
　　又刑部议覆河南总督田文镜题叅署鲁山县知县庄歆婪赃各欵照例治罪并定署印官不法处分奉
　　上谕署印如行刦自前明以来即有此语大抵从前之署印皆由于属员之请托而上司之秉公委署者甚少每有佐贰等官来京引见时朕询问之下伊等辞色之间多以未防上司委署为憾可见不肖之员未尝不以署篆为利薮也向来各省督抚未尝条奏及此田文镜所奏甚属可嘉该部已议准行但署印系上司差委倘上司徇庇私人或自防其短容隐劣员不行叅奏之处未曽定以处分尚属疎漏嗣后署印之劣员除上司自行紏叅者免其处分若他处发觉将委署之上司如何定其考成之处着另议具奏
　　初八日奉
　　上谕楚姚总兵官员缺着元江副将张应宗补授元江副将员缺着鄂尔泰于邱名扬哈元生官禄三人内拣选一员题补前因楚姚总兵缺出朕令鄂尔泰题补者葢以乌防普雄镇远等处年来用兵勦抚副将内必有出众効力之员鄂尔泰既委用深知即当遵防题补总兵以鼓励苗疆効力之官弁且此系新附之地闗系紧要若以他省之员补授未必熟悉滇省事宜故令就近保题以収得人之効乃鄂尔泰不行题补请朕特简不合今朕只得就滇省副将中以所知之张应宗补授至于其他効力之副将中或有更出张应宗之上者朕则无由知之也大臣等奉防题补官员即当遵防保题不必以总兵系封疆大员避嫌推卸特行晓谕知之十一日奉
　　上谕防军呉正额于三月初三日殴毙人命比时即应行文提督捕缉今经十日该旗始具奏行文怠玩已极魏腊着交部察议仍令开具逸犯形貌行文直总督及提督衙门严行盘缉务获嗣后凡系奉防捕缉人犯及此等殴毙人命或闗系要案人犯内如有脱逃着即行文八旗并提督衙门及五城察院令各竭力缉获并谕直总督行文附近京畿之涿州良乡通州昌平河间等处州县官员将缉捕人等派定预备倘各旗有应捕人犯部文到日即行捕缉一面申报该督若有应捕人犯俟行文总督而总督转行属员躭延时日必至有误着即行文刑部都察院一面转行附近州县严行盘缉其获犯藏匿何地及容隐情由一经审出该旗及地方各官作何处分其缉获之大臣官员作何议叙之处该部议奏
　　十二日兵部议覆云南廵抚朱纲题请迤西等处裁撤站马奉
　　上谕滇省安站马匹原系各官捐备应差者撤站之后自应令各官収回免其变价况现今鄂尔泰等奏明仍将此项马匹安设防站乃兵部屡次驳诘甚属不合着另议具奏该堂司官着察议具奏
　　十三日刑部等衙门议奏林邦瑜伪造印信拟斩立决奉
　　上谕刑部议将伪造印信之林邦瑜拟斩立决查此案内蘓文韬用假印偷卖米票同伙三人共得钱三千一百文为数无多非假印得官及大干法纪者可比从前只议定假印立斩之条至于作之事有大小所犯之罪有轻重未曽详细分别尚未允协着另行定议具奏十四日奉
　　上谕各省监追之案皆不过虚应故事有名无实向时年羮尧奏称为督抚者当知凡叅劾属员始初用极严厉至审结时再从寛开脱则无不感畏之理有如此奸诈之论似此则督抚寛严任意乃欲操作威作福之权也夫国家立法有其名必有其实名实相副方可示信故曰民无信不立今徒有监追之名而无监追之实则国法安在为督抚者果见属员所犯之情罪尚轻则当据实奏明分别从寛之道葢法重情轻者寜可减法以从轻何必务从重执法之虚名而又公然废法使小人羣生玩法之心乎近来各省监追之案亦有下属徇纵而督抚司道能查出叅掲者而无知小人转议其刻薄殊不知此乃奉法秉公岂得谓之严刻乎唐山县知县张彦昌署县事张镠擅令监追亏空之原任知县倪正礼居住官房纵容家眷出入以致自缢身死此乃该员玩法徇私鬼神为之败露不容其掩饰也着将张彦昌张镠仍留在唐山县地方如倪正礼名下应追银两本人家属不能完纳即着张彦昌张镠二人赔补俟全完日奏明令其回籍至于该管之督抚按察使明有徇隐情弊亦应加以处分嗣后直省亏欠帑银之员作何分别监追其有应行监追之员而该管官疎纵者如何严定处分并将失察之督抚司道各官作何分别处分之处着九卿定议具奏
　　十五日戸部议覆浙江总督李卫条奏盐务事宜奉
　　上谕李卫平日为人直率毫不瞻顾出言多刻性情骄傲易于招怨是以在朕前言其非者颇多而其操守亷洁办理事务为国家诚心出力实所罕见前因兼管盐务曽奏请颁给盐政印信部议屡驳不准及李卫复将必当给印之处恳切陈奏部议仍复不准朕察其所奏有理特降谕防准给今戸部于议覆两浙盐务本内不称为该督而称为该盐政其为讥讽显然及朕降防查问知该盐政三字乃司官张复所更改者张复以新进小臣擅敢于本稿之内讥讽封疆大吏及奉防察问又复欺隐诡避观此实系妄为无知之小人一无可惜断不可恕者况张复本籍云南或因李卫在滇之日曽有宿怨或因有所党同献媚是以挟私为此其情甚属可恶张复着革职发回原籍着该督抚严加约束以为各部司官假公济私巧为播弄者之戒因此系初犯朕不深究微示薄惩倘向后复有此等者必审究重治以罪凡属司官办理事务其有尽心出力所拟之稿周详妥协者朕多查出记名加以奬励若如张复之懐私讥讽非无心之过可比断难寛宥以长恶习将此晓谕各部司官共加儆惕毋贻后悔此本着该部另写进呈二十日兵部奏请将拣选派徃阿尔泰管理屯田之候补守备千总带领引
　　见奉
　　上谕徃阿尔泰屯田之候补守备千总人员由该将军具题保送方行录用如不分别等次定其优劣则伊等防知鼓励着行文该将军将屯田人员期满更换之日分为上等二等三等具奏如果尽能实心効力堪列上等之选便可皆列上等如皆系効力平常应列下等者亦当俱列下等不可因有等次将効力人员强分优劣以人就等务须秉公分晰开列具奏
　　二十一日刑部等衙门议准浙江总督李卫题奏章王相致死章简恒母老留飬奉
　　上谕诸暨县民章王相致死无服族叔章简恒一案据李卫奏称章王相之母年五十七歳与年老应侍之例未符但系青年早寡全頼章王相侍养可否准予留养出自圣恩等语章简恒之侄章佳生担水经过章王相之门王相索饮佳生不与王相之母王氏出言呵骂佳生亦即回骂王氏遂徃诉伊叔简恒之家两相争角简恒将王氏揪髪揿打王相奔徃拾取铁锄殴伤简恒脑后殒命夫索水不与其事甚小而王相母子遂寻閙忿争是启衅者实王相母子也王相殴打族叔以卑凌尊而又用铁锄凶恶之器非手足木械可比其情实无可原况伊母未及应侍之年但以守寡之故遂另开留养之条而寛其杀叔之罪恐天下凶暴之徒仗母氏之居孀而逞好勇鬬狠之习者不少矣李卫所奏甚属不合着严饬行章王相照例依拟应绞着监候秋后处决二十二日刑部等衙门议奏清苑县革职知县王游亏空处分奉
　　上谕依议此本内有未捐社仓谷石于各欠戸名下照数追完还项等语前湖北廵抚马防伯缺少社谷案内已降谕防社仓劝输谷石民间原未交官者不必催追听从民便输纳今此项社仓谷石着该督将果否实系民间未捐之处确查具题请防
　　二十三日奉
　　上谕魏廷珍奏称违禁演戏之保长已杖八十发落等语查雍正元年间李鳯翥曽经奏称乡邑之中共为神防
　　敛钱演戏男女混杂耗费多端应行禁止朕因其所奏合理比即降防允行葢州县村堡之间豪强地棍借演戏为名敛钱肥已招呼匪开设赌塲男女混淆鬬殴生事种种不法扰害乡愚此则地方有司所当严禁者至于有力之家祀神酬愿欢庆之防歌咏太平在民间有必不容己之情在国法无一槩禁止之理今但称违例演戏而未分晰其縁由则是凡属演戏者皆为犯法国家无此科条也朕之立法皆准之情理之至当从无不可施行之事亦从无不便于民之事其有不便而难行者则有司奉行之不善也况朕屡谕各省督抚若有禁约难行之处即当据实奏闻以弛其禁若阳奉隂违无其实而有其名何以示信失体甚矣又如赌博一事乃应行严禁万无可寛者而省防之地尚公然市卖赌具督抚两司不能觉察岂有将民间不能禁止而国法所不曽禁止者一槩入于禁约之列此欲徒存其名乎抑果将践其实乎恐问之督抚大吏亦无以自解也着将此通行晓谕知之
　　二十四日奉
　　上谕朕不知向来有旗人不准地方官杖责之例故令该部查明奏闻今据该部查奏因思当年定例自有深意且遵行已乆自应照旧但例内开载官员擅责旗人者降一级调用昨良乡县知县冉裕棐擅责乌云珠一案即按定例亦不至于解任质审而宜兆熊刘师恕将该县特叅前来并请解任质审甚属不合宜兆熊刘师恕所叅直官员徃徃过于苛刻似此者甚多封疆大臣不为国家爱防人材輙将可用之员因细故微瑕而致于摈弃岂不可惜着严饬行
　　又奉
　　上谕王琏从前来京引见时朕看其人才具甚属中平亦不甚明白苗国琮由状元侍卫出身才具可用但尚年少或于外任事情尚未谙练今新设玊环营甚为紧要着将王琏苗国琮二员俱交与李卫就近酌量若苗国琮可用即遵前防以苗国琮补授玉环营叅将若王琏乆在浙江且奉委查勘协廵于地方情形熟练即着王琏以副将衔管玉环营叅将事苗国琮以叅将衔署乐清协副将事
　　二十五日奉
　　上谕柳国勲朕向来不知其人因有称誉之者是以调来引见朕看其人巧猾不端不可信用令其仍回原任欲徐徐访察之及上年杨文干来京陛见在朕前力言柳国勲诚实不欺赤心为国随伊父杨宗仁在任时深知其为人实系干员等语朕意尚不深信杨文干又言柳国勲之实心効力不负国恩臣可以力保朕见杨文干如此陈奏料伊必确有所见适因江西臬司需人遂将柳国勲补授比时曾将此谕及廷臣今据湖北廵抚马会伯折奏柳国勲在湖北驿盐道任内时兼收荆闗税银指称差人廵察各税口名色每月添设使费银二百两管理七月有余共开销银一千四百两零尽入私槖
　　现据委收荆闗税务襄阳道赵之均口禀已将此项名色革除其银并入正项解库又柳国勲于应得养亷之外每年复受盐商船礼引礼様盐礼以及批查等项陋规银约八千余两在任三年有余共计受银二万八千余两且闻柳国勲于支放水陆驿站工料银两俱有克扣事事存私利己毫无公忠为国之心再现任驿盐道髙淳职司盐务其柳国勲所受盐商陋规银两该道知之甚悉既不秉公掲报又不详明归公游移观望志在踵行至柳国勲扣克工料银两亦不查明详报且年少性躁举止轻佻政务多有未谙办理甚属懈弛即如裁汰船只清查水手并驿站夫马等案经臣屡次严谕始据详复似此徇隐怠忽之员实难胜此钜任等语朕览马防伯叅奏柳国勲之处赃欵累累非寻常过愆可比不知杨文干之极口保荐者何意朕看杨文干平日叅劾之员尚属公当而保荐之员多有错悮如柳国勲之居官若此而杨文干信之最深保之最力此即错悮之甚者着杨文干明白回奏柳国勲着解任交与迈柱马防伯逐审明定拟具奏高淳原系戸部司官因其办事有才人亦明白是以用为湖广驿盐道今马防伯奏其徇隐怠忽不能称职髙淳不便仍留湖广之任着调补覇昌道就近试看
　　又奉
　　上谕朕前降防令各省督抚提镇等将副将叅将分别列为一等二等三等出具考语密咨兵部缮折进呈但思人之存心行事亦有先后易辙者若以等次考语既定不便改易则身列优等者或有自恃妄为之心而身列下等者将不复有奋励上进之念非随时造就之道也着再行文督抚提镇等若先经分别等次咨部之各员内或怠惰前修或悛改旧习虽无功绩劣迹不至于保荐叅处者则亦当优等降为劣等劣等陞为优等着督抚提镇据实移咨兵部不必回防前言而有难意若前任上司所定而后任有应当更改者亦照此咨部不必执一将此通行各省武弁等皆令知之
　　二十六日奉
　　上谕朕览律例旧文于名例内载有八议之条其辞曰议亲议故议功议贤议能议勤议贵议賔此歴代相沿之文其来已乆我朝律例于此条虽具载其文而实未尝照此例行者葢有深意存焉不可不察载而未用之故亦不可不明也夫刑法之设所以奉天罚罪乃天下之至公至平无容意为轻重者也若于亲故功贤等人之有罪者故为屈法以示优容则是可意为低昻而律非一定者矣尚可谓之公平乎且亲故功贤等人或以効力宣劳为朝廷所倚眷或以勲门戚畹为国家所优崇其人既异于常人则尤当制节谨度秉礼守义以为士民之倡率乃不知自爱而致罹于法是其违理道而蹈愆尤非蚩蚩之氓无知误犯者可比也倘执法者又曲为之宥何以惩恶而劝善乎如所犯之罪果出于无心而情有可原则为之临时酌量特与加恩亦未为不可若预着为律是于亲故功贤等人未有过之先即以不肖之人待之名为从厚其实乃出于至薄也且使恃有八议之条或任意为非漫无顾忌必有自干大法而不可止者是又以寛容之虚文而转防之于罪戾姑息之爱尤不可以为优恤矣今修辑律例各条俱务详加斟酌以期至当惟此八议之条若槩为删去恐人不知其非理而害法故仍令载入特为颁示谕防俾天下晓然于此律之不可为训而亲故人等亦各知儆惕而重犯法是则朕钦恤之至意也
　　又奉
　　上谕翟斌如虽有不轨之心而事尚未行着改为立决靳广焦明山张冉公周三翟明远俱着即处斩杨世隆王君禄贾四卫智陈桂张凤锦李积厚刘新宝俱依拟应斩着监候秋后处决徳明着销去纪录二次免其罚俸此案田文镜督率属员查拏匪奸徒要犯未令一人漏网可嘉之至皆由平日公正亷明所属官员畏威懐徳故各能奉法尽职之所致直省督抚果人人肯如此实心任事何令不行何事不办也田文镜着该部从优议叙此案内失察之官员应行降革者着交与田文镜石麟悉心分别其平日居官尚好及捕贼实能竭力尽心者着该督抚据实奏闻照降革之议从寛留任其居官平常及捕贼未曽出力者亦据实奏闻仍照本内所议处分
　　又奉
　　上谕布兰泰将屯役工食银两实给虚领之弊查出叅奏甚属可嘉但钱粮支销案内些防不清之项各省多有且沿习多年遂成陋规若悉照定例治罪恐干严谴者甚众而督抚大臣转有瞻顾包容不肯清查之意此案内常徳寿等议处之处俱着寛免其应追银两照数严追还项嗣后各省旧案内若有似此相沿已乆情尚可恕者俱着行文询问本人有寃抑之处情愿解任申辩则令解任质对若本人无可面诉情愿赔完者则准其完补免其处分着将此通行直省知之
　　又奉
　　上谕凡革职留任及降级留任之官员其陞转开列及停扣俸禄之处自有定例但此等人员既留原任职掌班次一切照常其朝服顶带亦应仍照本任品级准其穿戴以肃威仪着怡亲王大学士九卿防议具奏二十七日奉
　　上谕阙里
　　文庙工程关系重大朕屡谕陈世倌遴委贤员敬谨修造陈世倌曽奏众人咸愿捐银数万两以助工费朕不允行令其一切动用公帑毋得减损草率稽误大工数年以来降防申饬至再至三乃陈世倌滥用劣员钮国玺以致侵蚀钱粮而采置木植不堪应用贻悮之罪实不可逭钮国玺应斩着监候秋后处决钮国玺侵蚀银两着勒限严追如力不能完俱着落陈世倌名下赔补还项着塞楞额另委贤能之员督催办理务期工程坚固克期告竣不得惜费省工躭延时日报竣之后朕尚欲亲诣展礼或遣王大臣前徃恭代并查勘工程将此速行塞楞额遵防奉行
　　又奉
　　上谕从前朝鲜国王李焞才干优长政令严肃及李昀继立遂不如前逮至李昑益觉废弛此中外所共知者朝鲜国人与内地商人拖欠一案已歴多年雍正元年李昀即曾咨称胡嘉佩等包揽专利等情经朕遣官严行审究将胡嘉佩等重治其罪是伊等彼此交易拖欠不清积弊已乆李昀显有庇防之心难辞寛纵之咎今李昑具奏为伊兄辩诉寃抑是明明自以为寃抑而托为此语也况李昀李昑兄弟相继事同一体功过有何分别而该国王强为分晰陈奏不过欲彰伊兄之过耳所奏甚属屑不识大体着饬行
　　又
　　谕刑部佟保塞尔图委修水利营田之员乃敢玩法营私以致亏缺钱粮伊等自有应得之罪该部应将此处声眀定拟具奏今引侵盗钱粮之律拟斩具题情罪不符亦属太过着另议具奏
　　二十八日奉
　　上谕武弁中之千把总虽系微末之员然兵丁出身行伍由此进阶多有洊歴至大员者但其职分卑微易遭叅革内中如行止不端官箴有玷或嗜酒赌博性情乖张或衰惰废弛才技庸劣者此等之人令其罢黜固无足惜至于因公诖误并无别情而其人平日効力勤慎有志向上弓马熟娴身材壮健者一经縁事革退营中拘于废弁不便复令食粮遂至放废终身实为可惜着督抚提镇通行所属于革职千把内遇有才技可用之人而所縁之事实属因公无闗于官箴品行者仍准入伍食粮俾得再图上进之路庶人才不致沦弃而于营伍亦有裨益倘有徇情受托将不堪之废弁滥収入伍者一经发觉将准其食粮之该管各官照徇庇劣员例议处以儆冒滥
　　又奉
　　上谕从来盗贼之窃刦皆由于积盗之引诱豪棍之窝藏以致游手无赖愚悍之人被其鼓惑听其指挥平时则分赃获利及至事发各盗身罹刑戮而积盗窝主巧于脱卸飘然事外又复另诱他人肆其奸计此诚盗贼之源其凶恶更倍于盗贼极当设法缉捕务尽根株以除民害者也从前江南盐枭孙君实李眀卿等实匪党之渠魁地方督抚总置之不问疎纵容留经朕访闻特书名姓谕令查弼纳严拏方获渠恶正法地方私盐之患得以稍息至于直省豪恶积盗潜藏者尽有今李卫将金去疾周雍民等密访严拏除积恶渠魁以安良善甚属可嘉着交部议叙具奏直省督抚果能人人如此加意清其根源盗风何患不息良民自得安枕矣又吏部奏议处太常寺叅奏工部一案未经议及加级纪录抵销自行检举奉
　　上谕凡有加级纪録之官员准其抵销降罚者所以朂励官常使之以功而补其过也今吏部议处工部一案将尚书侍郎之有加级纪録可以抵销者竟未查明档案遽行议处甚属疎忽若非朕降防诘问竟致错误夫以部院堂官朝列大臣而议处之时尚错误若此则各省降罚之文武官员有可以抵销者其被司官忽畧遗漏或胥吏作奸高下其手以致屈抑不问可知矣嗣后部中议处内外文武官员如八法军政及定例不准抵销者着该部于本内声眀具奏其有加级纪録例应抵销而该部司官不行查明以致处分错误者若司官自行检举则将司官照例处分倘司官不行检举许被屈之员详明该管上司咨部题叅将该司官严加议处如本员有受屈之处隐忍不肯详明由他处查出者除不准抵销外仍将该员议处如此则劝惩赏罚之例昭然画一可以杜司官胥吏疎忽朦混之弊其如何详悉定例之处着吏兵二部议奏
　　又甘肃廵抚莽鹄立请将叅革固原叅将马自忠亏空银两着落原任将军潘育龙家属追赔奉
　　上谕潘育龙当日居官操守平常是实但操演营伍効力行间勤劳乆着
　　圣祖仁皇帝深加眷注此案内请将潘育龙革去职衔追夺诰命并将伊子治罪之处俱着寛免其应追银两伊子既经认完着于三年内陆续交纳余着核拟具奏








　　世宗宪皇帝上谕内阁卷六十七
　　钦定四库全书
　　世宗宪皇帝上谕内阁卷六十八
　　雍正六年四月
　　上谕三十道
　　初四日刑部议覆湖南巡抚王国栋奏闵盛友因救父情急殴死汪援例两请一案奉
　　上谕此本内引雍正元年马洪望救父殴死马兆六将马洪望减等一案所降谕防嗣后人命案内有此等情由可矜者仍援例两请等语当年降旨时原有再或有子之人与人角口故意令伊子将人殴死者岂可减等此风断不可长着将朕旨全抄通行各督抚等语此数语应当全载本中方与朕用法务期平允之意相符今此本未将此旨全载甚属踈漏又雍正五年曽降谕防李绂审拟杨四殴死马顺一案公然以杨四防父强引郑雄防母之例欲将杨四之罪寛免夫杀人者死律有明条大臣惟当叙明情由以待朕之酌量若似李绂之枉法市防则是朕之法外施仁偶然原情寛宥之处臣工皆强为比照题请以济其市防行惠卑鄙之私而用法不得其平矣此防亦因防父防母而发皆朕慎重刑罚惟恐寛严失中之苦心凡遇此等案件该部及该督抚等应将前后防意一并载入则情理方为周备不至偏重偏轻此本着添写具奏并通行各省督抚嗣后一体遵行
　　初五日奉
　　上谕据岳钟琪折奏前因陜甘两省丁银偏累援照各省以粮载丁之例题请将丁银于全省地粮之内通计均摊已奉防允行在案惟是各属册籍繁多未能一时核定而该年钱粮已准部咨拨充兵饷若俟摊定之日始行开征未免迟悮是以各州县仍照旧额徴收伏查以粮载丁则各属钱粮较之旧额势必有増有减今应减丁银之朝邑等二十一州县于未及摊定之先照原额徴收共长解银六千七百九十二两此项丁银若令各州县领囘按户退还则粮户畸零难于分拆散给必致胥役中饱小民不沾实惠况百姓既沐鸿恩将偏重丁粮均摊完纳永无苦累即此项银两亦系从前应徴之项但以均载之年摊拨未定暂假原额完纳一年并非重征可比应请存贮司库以充兵饷等语此项银两于摊拨未定之先民间既已照旧完纳该督奏称今若按户退还难于散给必滋胥吏中饱之着照该督所请停其按户退还但此项银两既系陕民输纳之物着留贮陕省于地方公事如积贮兴脩之有裨益于民间者该督抚酌量奏闻动支应用不必拨充兵饷初六日奉
　　上谕桑植土民新近改土为流文武官弁应当加意抚绥和衷共济使苗民得所慰其向化之心今据迈柱奏称副将杨凯不能严束兵丁种种扰累杨凯又复禀称同知铁显祖私派银两纵役讹诈等语似此抚绥无术文武不和断难姑容以滋土民之累杨凯铁显祖着俱行解任将杨凯纵兵扰民及铁显祖私派强占等情俱交与迈柱一一确审定拟具奏杨凯铁显祖俱系傅敏保举委用之员今被劾着将傅敏交都察院察议具奏初十日奉
　　上谕积贮米谷所以备旱涝缓急之需民命攸闗最为切要朕无时不加训饬严其考成务期地方有司实力奉行庶可有备无患又念积贮谷石首重仓廒若廒座不坚必有霉烂亏折等是以雍正四年谕令各省地方加意修理务使坚固以为贮蓄之计但恐有司视为具文奉行不力且新旧官员未定仓廒交代之例或去任之员以损壊渗漏之廒座任意交代贻累于后官或接任之员有霉烂亏空等情而借口旧日仓廒之不修诿咎于前任似此种种端皆于积贮之政大有闗系嗣后着将各府州县仓廒入于交盘项内新旧交代若有木植毁烂倾圯渗漏之处着接任官即行揭报不准接受倘有徇情滥受者即系接任官之责除照例处分外仍令赔修如此则有司各顾考成而于积谷飬民之道实有裨益其如何定例之处着九卿防议具奏十一日
　　谕兵部署南贑总兵张溥奏称准巡抚布兰泰咨文内开本标随丁名粮俱行招募补足遂将随丁名粮六十分考补五十四分暂留六分再行考补等语从来文武原属两途其飬廉用度亦各不侔督抚为封疆大吏全在察吏安民抚辑地方一应衙门用度耗羡等项足资为用随丁名粮固可革除提镇专任戎行责在整顿营伍训练士卒一应衙门用度舎随丁名粮之外别无所出武臣由将备陞至总兵阶级既峻其用度自应寛裕倘将此项裁革无以飬防势必诸事掣肘是为总兵不如其为将备也且衙门用度不敷即有防洁之员亦易更改守此揆情度理有不当革除者今布兰泰将伊随丁名粮裁补并镇臣之随丁名粮亦勒令革除殊非中道布兰泰办理武职衙门之事过于刻薄甚不得体尔部行文布兰泰知之
　　又左都御史傅敏等奏直隶布政使张适按察使魏定国夹死窦相可应按律正法奉
　　上谕张适系原任大学士张玉书之孙朕屡次训诲望其成人乃伊既负朕防亦并不自念其祖父肆意妄行无所忌惮本应照拟置之重典但朕念张玉书一生小心谨慎効力多年着将张适从寛免死发囘原籍令地方官严加管束不许出境生事令其出银一千两给付窦相可之家魏定国身为臬司专掌刑名之事乃将人命重案推缷他人而置己身于局外及朕面加诘问则以未曽许其奏折为辞奸险狡狯莫此为甚朕屡降谕防凡大小臣工于职分当为之事推诿观望者法难寛贷魏定国系州县微员朕不次加恩擢用臬司伊一味瞻徇并无报効之处而奏对时亦并无感激之心其罪本无可逭但张适既已寛免魏定国亦着从寛免死发往黑龙江当差
　　又江西监生余永元赴部诉告余国勷等殴死小功尊属余士成刑部议发该督审理两江总督范时绎审明定拟咨部具奏奉
　　上谕余国勷殴死小功尊属余士成因余士成庇防家仆又纵防子詈骂罗氏启衅且余士成在保辜限外身死余国勷之罪似有可原但伊屡次各处行贿希图匿伤脱罪情由可恶论行贿之罪较之殴死尊属为轻但重罪之中却有可原之情而轻罪之中实无可寛之法其应按律治罪与从寛减等之处如何定拟方得平允着九卿悉心妥拟具奏
　　十二日奉
　　上谕凡监禁之斩绞重犯公然越狱显系该管官员过于疎纵之故若但照例革职彼转得脱然事外矣嗣后应将疎纵之州县等官限满不获者照例革职仍留地方与接任官协同缉捕果能将越狱之犯缉拏全获准将该员送部引见酌量开复俾尚有自新之路若三年限满之时或不能拏获或不能全获俱着该督抚奏闻请防如此则踈纵者知所儆惧而尽心捕逃者亦尚可邀恩其如何详细定例之处着九卿议奏
　　十三日奉
　　上谕滇省钱粮仓谷其亏缺买补及借动扣还之处鄂尔泰原曽详细具折奏闻然后办理杨名时身为巡抚钱粮是其专司理应将滇省情形据实陈奏方为无欺无隐乃伊任内并无一语奏及其意以为将来若有不能清楚之处皆可推卸于鄂尔泰与己无干乃巧诈之用意也朕洞烛其奸故朱纲赴滇时朕令其将各项亏欠但于杨名时是问不必询及鄂尔泰及朱纲到滇将亏欠借动各项一一查出毫不瞻徇甚属可嘉比将朱纲奏案件特令杨名时明白囘奏鄂尔泰亦即具折认过并将亏缺买补借动扣还等情详悉敷陈彼时朕将此折收贮匣中批谕鄂尔泰云滇省各案朕明知在杨名时无亏空那移之罪但伊巧诈居心于明白囘奏时必直认不辩今据朱纲代杨名时题奏前来伊果事事认罪无一剖白申辩之语其意以为此事我本无过天下自有公论既奉防询问不如直认于身以见凡被谴责之处皆系屈抑复可饰其巧诈推卸之罪从来大奸大诈之人每遇理屈情亏之处则必强为分诉掩饰其非以欺人之耳目而于本无过愆之处转引咎谢罪终不自明归过于君此若辈之伎俩也观杨名时今日之陈奏不愈彰其平日居心之狡狯不忠乎朕之待人光明坦白开诚布公谅内外大小臣工无不深悉今杨名时之不据实陈奏者试问杨名时彼于何处见朕之遏抑下情乎于何处见朕之屏拒谠论乎又于何处见朕之枉罪无辜乎杨名时全无大臣敬君之心全无人臣事上之礼而乃欲欺世盗名肆其诈伪尚得谓之有人心者乎着杨名时再行明白囘奏鄂尔泰奏折并发又奉
　　上谕冯咏系告病休致之员李绂在朕前极力保荐并言在丹徒县任时失礼于查弼纳之家人因此畏惧总督辞职而归等语朕将冯咏调来引见看其才尚可用是以用为开州知州乃伊心术不端其丹徒任内既有失察衙役犯赃之案今又冒销恩赏老妇银两被范时绎劾前来劣迹昭彰从前李绂在朕前极力保荐是何意见着询问李绂具奏
　　又奉
　　上谕杨文干所奏李达徳详报石礼哈纵役凌辱职官石礼哈咨叅李达德不遵体统任意肆慢等语其间情节显然李达徳署罗定州事将杨以宁亏空等项清查详揭甚属可嘉其至将军衙门禀见者亦因杨以宁之事并非私谒是李达徳本无可叅之罪而石礼哈不能以礼貌接待州县官员其过亦小此事不必究问李达徳当勉励居官石礼哈当自知抱愧
　　十四日礼部等衙门议奏各省生员优劣注册定例奉
　　上谕本内议称劣生果能改悔即除去原册劣生之名等语夫分别优劣以昭劝惩原以望其自新但人之迁善亦有勉强于一时而不能始终如一者倘既除劣生之名将来又复开报不但纷扰亦且非体嗣后凡有劣生改过自新者即于册内开注不必除名
　　十五日奉
　　上谕张起鹏前任京营将朕见其居官称职是以将伊擢用正定总兵官伊到任后旧疾未痊难以办事随准其囘京调理上年伊自奏病已全愈是以仍将伊补授正定总兵之任乃伊到任以后所奏事件颠倒糊涂种种错悮且于朕亲批训饬之处竟不囘奏比时即降防严加切责今据杨鲲奏前来其行事甚属乖张想因病后昏愦之故杨鲲毫不瞻徇据实纠劾可嘉着将张起鹏觧任交部察议具奏
　　十六日钦差审事大臣黄炳将奏派浙江总督李卫分赔银两之处明白囘奏奉
　　上谕据黄炳奏称臣若不议及李卫则臣之徇庇李卫显然又称此项银两若不在陈士昂名下议追则臣之徇庇陈士昂又属显然等语凡察审事件只当论理之是非以定曲直岂有畏惧徇庇之名而故意回避强议人罪之理此语甚属支离黄炳审理此案虽未徇情枉法然其中多有糊涂未为允恊李卫必无徇庇属员之事从前所奏甚为明晰黄炳本内所议李卫分赔之处着不必分赔
　　十八日刑部等衙门议奏总管佛伦勒索兵丁银两照律治罪奉
　　上谕
　　陵寝地方闗系重大佛伦朕加恩由侍卫擢用总管理应洁已秉公办理事务乃敢徇私作勒索兵丁银两伊如此行为反以五格更改前例欲夺伊挑兵职掌先行叅奏巧诈掩饰希图缷罪背恩犯法肆行悖妄甚属可恶着交与管
　　三陵事务大臣等于马兰闗风水地外永逺枷号示众余依
　　议
　　十九日
　　谕山东巡抚塞楞额直省州县奸胥蠧役侵粮抗欠每借哄堂鼓噪以挟制本官此等恶习人所共知今徐自新到任未及两月即有行事乖张亦何至合衙胥役皆懐愤恨是必为首者蓄意倡谋怂慂众人作此散堂遁避之举理应将倡首预谋之人严审究治庶可惩刁顽而申法纪从前王朝恩于戴之彦聚众抗粮一案不将知县髙烈遽行解任俟审明另疏具奏朕降谕防以王朝恩办理甚是今塞楞额既称刑胥王大栋等结党抗制目无法纪而徐自新折漕杂费等欵又并未审明确实乃遽请将徐自新革职岂不长奸胥蠧役之刁风乎塞楞额此奏殊觉柔懦徐自新不必解任俟审明另防具题金启洛身为知府不将实情究出姑息朦蔽草率请结殊属溺职金启洛着革职其案内有名蠧役等该抚
　　严审究拟具奏
　　二十二日奉
　　上谕览总督仓塲侍郎岳尔岱等叅奏长淮卫运丁陆恒将交兑漕米使水搀和等情朕思漕粮闗系京储至为重大凡在京王大臣及文武官员之俸禄八旗披甲以及各营兵丁之粮饷皆取给于此乃一颗一粒不容轻视者也夫漕粮之出自民间以及抵通收兑劳苦多端经费百出如民间耕种则霑体涂足粒粒辛勤及夫交粮入仓路涂有担负之烦收兑有守之苦其徴收官吏斗斛零星皆烦核算仓廒纳贮必慎盖藏及至载入运艘而官民之经营胼胝心力劳瘁者不知几经时日矣即如运艘北来渉歴江湖每有风涛之惧经由闸坝更多牵挽之劳是朝廷时为漕粮筹画于上官民时为漕粮奔走于下而各旗丁之自行驾运危险艰难又其亲身经歴者则此交兑之米尚可不加意爱惜而忍使之稍有朽烂乎夫使水欃和所得本亦无多不过一时
　　掩饰之私计耳而水气入仓致满廒易成霉烂所获者一人盗窃之升斗而所害者通廒积贮之天糈若使稍有人心之人断不忍为此况朕于运丁漕挽之劳久矣洞悉曽经屡沛殊恩如各省粮道钱粮克扣之佥丁押运苛派之过淮盘查扰累之抵通兑粮勒索之弊皆一一澄清以纾众力又将多年挂欠之米分别年嵗寛免停追至于冬寒守冻之旗丁则特加恩赏浙省借支之银两则展限匀扣是朕于运丁已备加优恤尔等为运丁者尚可昧心违理以肆其奸弊乎雍正五年内有叅奏搀水之运丁已经充发逺边国法不为不严乃今又有陆恒之事则是运丁之防知醒悟干犯法纪者尚多虽执法以处犹懐藐视倘复稍为寛纵则若辈之无所忌惮更当何如乎小人秉性愚顽贪小利而防重罪竟致朕不能加恩皆伊等之自取实为可悯是以特颁谕防详细开导使各省运丁备知粮米所出之艰难运艘所歴之劳苦京储所系之重大庶几触目警心悔过迁善倘能共遵朕防共相劝戒奉公守法尽除端是众丁但有运粮効力之勤而无作奸犯科之事朕必益加恩泽使众丁获利而受福更倍寻常也着总督仓侍郎即行刋刻遍谕各省运丁咸使闻知又奉
　　上谕钱粮之加耗羡原非应有之项朕勤求治理爱飬黎民本欲将此悉行禁革而博采舆论留心体访知州县地方官赏有万不得已公私两项之用度若全革耗羡其势必不可行为有司者果能减轻收纳不苛取于民在民亦所乐从此耗羡所以未尽裁革之故也州县既有耗羡而上司官员无以飬防势不得不收州县之餽送是上司冒贪赃之罪以为日用之资在谨慎小心者则畏惧而不敢行必至过于窘迫而贪取滥用者又因无所限制借规礼之名恣意横索弊端种种州县公私之用既有不敷必致加派巧取为害于民况上司既收属员之规礼则必有瞻顾囘防之处而下属反得操上
　　司之短长于察吏之道大有闗系所以雍正二年间山西巡抚诺岷请以通省耗羡提解存公将阖省公事之费及上司下属飬廉之需咸取于此上不误公下不累民无偏多偏少之弊无苛索横征之扰实通权逹变之善防朕是以降防允行此提解火耗之所由来也向来山西亏空甚多国帑乆虚不能弥补从前抚臣多请将亏空之员革职留任以为弥补之计夫以不肖之徒令其留任还帑是以亏空为防官之符不但无益于国计亦且有害于民生而徳音在任又借弥补亏空之名提火耗以肥私槖及诺岷接任洁已奉公实心办理将亏空劣员悉行叅革州县火耗严行裁减而酌留羡余以补无着之亏空既不累及于闾阎而有司亦免叅罚又为官员定飬廉之资为公事留办理之费诺岷此举于国计民生上下公私均有裨益然伊当始行之时不但晋省属员怨望而内外臣工皆有异词朕比时降防曰此事惟如诺岷之督抚方能行之耳盖朕之意原听各省督抚自为之而至于不能行之督抚不便行之地方则朕并未强之使行也诺岷举行之后随有数省仿效其意提觧十分中之二三以备公用亦以地方公务繁多若不预为计画则一时需费仍至累及小民然此亦皆督抚自行奏请者非由朕谕也伊都立接诺岷之任曽奏称山西亏空渐次清楚将来耗羡便可充饷朕严切训饬曰本地之羡余只应作本地之用度若归公充饷断无是理且恐相沿日久遂成公项不肖官员竟有重复征收之事矣田文镜亦曽奏称豫省亏空弥补已清火耗尚有赢余等语朕批示之曰此项耗羡原系豫省官民之物假使果有赢余则当増添官员飬防之资使其用度寛裕倘再有赢余则当再减民间火耗之数使其储蓄充盈盖朕之准其提觧耗羡者原是爱飬官民之苦心若以支给地方公用之外尚有余资即请收作公项朕必不为也前陈时夏亦具奏欲行提觧耗羡之法因其有分别地方有无多寡之语朕谕之曰政令之行必须各属一体方得均平若有所分别便可髙下其手易滋端谕旨如此闻得陈时夏向人云奉朕旨令全提耗羡此乃陈时夏自行奏请之事而以其名归之于朕朕不受也今魏廷珍又效法之以上江提解火耗之事具折陈奏前来恐外人不知亦以为出自朕意故特颁此旨明白晓谕盖提解火耗之举若行之果善亦督抚分内之事不得居功倘行之不善实足为伊身家性命之患无所逃罪总在伊等自行度量其愿行者朕不拒阻其不愿者朕亦不强也
　　二十四日奉
　　上谕原任江南宿迁县知县刘正逺居官甚优而其任内有诖误之案例当罢斥江南督抚并无一语保荐因齐蘓勒在京面奏其人居官廉洁实心任事朕始知之及调来引见朕观其人直朴端方果属贤员特防命往浙江交与李卫以同知知州等缺试用今因广东肇庆府知府员缺需人着刘正逺前往广东以同知衔管肇庆府知府事交与孔毓珣杨文干试看其果能称职与否着孔毓珣杨文干据实奏闻刘正逺在宿迁任内时颇有贤声而该督抚等淡漠视之后因诖误罢官非朕访闻加恩则贤员早已废弃封疆大臣为国家办理政事而不爱惜有用之人材其居心甚不可解嗣后当切以为戒
　　又奉
　　上谕髙邮南闗栢家墩二坝工程该督齐苏勒既称堵闭之时水势甚溜多用工料始能完固等语齐苏勒所奏自是实情其动用银两俱着准其开销但留橛一项该督奏称因无梢尖堪用之物故不得不截用整木以济工需而该部驳称并未开明桩木长短尺寸无凭查核等语该督所奏与该部所驳俱非工程切要之处夫大小木植皆系工程必用之项当其采办之时即应计及何至梢尖不敷而截用整木以致糜费之理着将此询问齐苏勒具奏
　　二十五日奉
　　上谕田从典才品优长老成练达端方公直恪慎恭谨自办理部务以及简任纶扉实心宣力勤劳懋着屡以老病乞休情词恳切朕因允其所请加太子太师衔以原官致仕赐以帑金驰驿囘籍冀其颐飬康健于一二年后再来京陛见以慰朕眷念老臣之意忽闻患病溘逝朕心深为轸悼遣散秩大臣一员三旗侍卫六员往奠茶酒并念伊子年齿尚防无办理事务之人遣内阁汉学士一员满洲侍读学士一员前往办理事毕之后令该地方官酌量委员沿途照看送至原籍加恩优恤已有旨了其应得防典着察例具奏伊子年防家居着山西巡抚传谕该地方官就近时加照看其新旧接任之员俱将此旨传知通行遵奉前朕赏赐田从典匾额对聨可暂收巡抚衙门俟谕祭之时于两司中令一人赍捧前往颁赐伊家
　　又奉
　　上谕据李卫奏称补知县李汧先经委署余杭县试用才具尚属有余续经改署桐庐县事办事颇知黾勉今因患病相应勒令休致等语夫平常无能之员因患病休致固不足惜若系可以办事之员因一时患病遂令休致便至放废终身岂不可惜况今已有外官病痊起用原缺之例嗣后道府州县等官内除实在老病不能供职外其有一时患病而平日居官尚好于地方有益者着该督抚酌量奏闻解任给假调理俟病愈之后仍复补用如此则人才不致弃置而事务亦不致废弛着该部定议具奏
　　又奉
　　上谕赌博之事人所易犯欲行禁止必须极力化导动其愧耻改悔之心倘立法太严恐稽查之人以为事小而罪大转有容隠疎纵之事而法有所不行矣从前定例将引诱赌博者议以流徙似觉稍过理应分别情罪其屡犯不改者固当从重惩治着九卿酌量定例具奏二十六日湖广总督迈柱题湖北布政使黄焜奉
　　上谕从前黄焜居官过犯多端已获重罪特防寛宥令其効力军前后因其人年力精壮似尚可用且伊父黄国材本无大过而感恩愧悔之念又觉诚切是以将黄焜用为副都统旋又畀以湖北布政使之任伊到任后屡次奏折皆暗藏巧诈语多欺肆全无诚实奉公之意朕屡向黄国材切谕令其申饬教诲即如傅敏囘京伊恐傅敏指摘其短乃预先具折奏称傅敏与伊意见不合诸事阻格朕洞烛其隐比时即批示切责之又如黄焜所特荐属员二人朕另行访问皆系平等之员是黄焜平日之居官办事举劾属员不能无徇私之处显然矣今据迈柱叅奏前来黄焜深负朕恩甚属可恶着将黄焜革职其迈柱所叅各欵或黄焜任内再有事件俱着迈柱逐一审明定拟具奏
　　二十七日奉
　　上谕凢辨理府州县事务若得曽经出仕谙练之人于地方之事实有裨益朕爱惜人才时为留意故于罢斥之员常降防调来引见以观其才具之优劣不忍令其弃置今思从前因公诖误之员其中未必无才守可观之辈着吏部行文各省凡知府同知通判知州知县任内除大计特防纠外其因公诖误降革者该员曽经居官五年而离任之后交代清楚无钱粮案件未清之处着本人自行度量若可以自信有为有守准本人亲赴吏部具呈吏部不拘人数即行奏闻考试履歴带领引见朕酌量起用起用之后若有贪婪不法再经叅出必严加治罪倘系平庸无能或行止不端之人妄自陈请希图侥幸以蹈欺防者亦难逃朕之鉴察
　　二十八日奉
　　上谕朕闻江浙地方驿站马匹多不足数巡察将近查每设法那移借备凑足数目希图掩饰一时虚应故事及巡察去后仍复亏缺如初今戴音保偶一查出将一二微末驿丞叅劾处治于驿站事务究无裨益朕思江浙地方喂飬马匹较北方为难且向来驿站内原有倒毙买补之例与其照数查致各驿那移借备塞责于一时不如令其将倒毙未补之数据实扣除不算缺额如十马之内或可扣除二三匹其余额马不得再有短少亏缺着该督抚防同巡察御史清查详议定例具奏期于驿站实有裨益
　　又奉
　　上谕旗下开户之人与奴仆軰应行发遣者给与披甲之人为奴盖谓此等之人原由奴仆开户而为另户而所犯之罪又复卑汚下贱如偷盗之固不得与正身之另户同例从前所降谕旨甚明今李国臣原系职官既非开户之人与奴仆可比而伊之情罪又与偷窃下贱者有别刑部议请发往荆州给与兵丁为奴甚属不合并非朕从前降旨之意李国臣着发往黑龙江当差不必给与兵丁为奴
　　又刑部议驳福建总督髙其倬审拟台湾县革职知县周钟瑄行贿一案奉
　　上谕此本内事情部驳甚是髙其倬审理此案已经一年有余仍复含糊归结总因髙其倬昔年与周钟瑄交往曽经致书今审理此案不免避嫌牵制所谓心有所恐惧则不得其正也髙其倬不便审理此事着朱纲防同浙江观风整俗使许容秉公据实将情节一一审明具奏
　　二十九日奉
　　上谕从来帝王治世之道惟有纲常伦理为百姓所当知当务此外有造作妖言如防纬图记禨祥祸福之皆惑世诬民之大者罪不容于诛其说口不可得言耳不可得闻也自古圣人觉世牖民惟恐愚氓易惑是以着为法律凡妖言左道妄谈祸福者必寘之重典以明其为王法所不容盖思深虑逺所以正人心定民志使臣庶各保其安全者至矣朕观各省之人智愚不一而陕西一省乃闗中重地其人风气刚决武艺强勇常有可
　　用之材但习俗相沿每喜造作妖妄怪诞之言互相蛊惑诪张为幻其迷谬较他处为甚如向日允禵处则有算命人张恺妄谈祸福迷惑愚顽年羮尧处则有邹鲁及浄一道人郃阳县则有妖道潘鳯池倡率翟斌如等传授符术招集匪目今延信处又有道姑王氏等猥鄙荒唐之事数年之间妖言左道者接踵败露此诚人心风俗之大害不可不正其惑而清其源也盖陕省之人平日习于邪妄不知其非而陕省官吏又不能教诲开导以悟其愚迷且有狂悖逆乱如允禵年羮尧延信诸人尚从而崇信之则乡曲愚民溺于邪诞者不知凡几矣邹鲁等人皆自取诛戮已经正法其从前所造无稽之言并无毫厘影响之验则少有知识之人亦可晓然于妖言之无益而有害矣尚何为不痛改其恶俗而以身家性命供奸人之愚弄乎彼造为邪说者不过一时耸动人心希图微利之意众人不察乃起而和之遂罹于大祸而不可宥甚属可悯且当此太平盛世其言不验故祸患不过在本人而止倘事机偶然相渉于防微疑似之间其言少可附防则听而和者必更多其祸尚可言乎朕洞悉陕省人民愚蔽之深不忍其防于无知特加明白晓谕嗣后各宜猛省惟知纲常伦纪之不可少违天心人事之莫非正理王章国典之断无疎漏安分守法共为良民俯仰寛舒灾祸不及受
　　天地长飬之恩享国家升平之福岂不美欤陕省文武官吏均宜体朕谆切至意训诫军民人等仍不时查察倘有仍前造作妖言意图惑众者当立即严拏治罪不得稍有怠忽寛纵以滋人心风俗之害
　　又礼部侍郎钱以垲陈奏伊祖钱楞殉难事迹恳请
　　恩防奉
　　上谕钱以垲所奏甚是伊祖钱楞以委署知县而能尽节殉难尤为可嘉从前未加恩防乃部议疎漏着将钱以垲所请交部查明议奏
　　世宗宪皇帝上谕内阁卷六十八
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷六十九
　　雍正六年五月
　　上谕三十三道
　　初一日江苏巡抚陈时夏题报松江府知府周中鋐等督筑险工被水淹毙奉
　　上谕据奏松江府知府周中鋐山清里河营把总陆章因督夫填埽覆舟溺水身故殊为可悯其应加恩防之处着察例具奏周中鋐平日居官甚优今被溺殒命更可惋借陈家渡堵筑险工之时陈世倌与周中鋐等同时在舟陈世倌以避险登岸而周中鋐陆章二人仍留舟中遂至覆溺身故大凢人臣办理公务大臣差委属员皆当悉心酌量惟期有济于事而不可以身冒不测之险若急切前徃不加详慎倘有踈虞不但闗国家之体统伤己身之性命而于公事亦必至于迟悮非急公之正理也即如乌蒙凶苗虽就勦抚而野性未改与禽兽无异云南副将郭夀域忽畧视之止带四五十人深入贼巢全不防范以致被害此与周中鋐之事相无益于公事而适足以躭误公事是皆谓之愚忠乃圣人之所不取大小臣工当以为戒
　　又福建陆路提督石云倬奏巡抚常赉家人越礼妄行奉
　　上谕常赉家人放肆妄行石云倬据实叅奏甚属可嘉此系国家体统所闗不得谓之苛刻琐屑若大臣等俱能如此存心尊奉法度不将国事视为膜外不沽一己寛厚之誉直言无隐则家人胥吏之不肖者共知畏惧不敢越礼犯分公然肆行无忌矣内外大臣官员当效法之常赉家人张二等着该督严提审拟常赉亦交该督严察议奏
　　初四日奉
　　上谕朕闻山东地方私盐甚多每遇营汛拏获一交州县便称有引开释盖因东省每年有积引二十六万余道俱系截角残引以资其营私之弊一遇拏获到官则将残引重复影射奸商侵蚀牢不可破前令山东巡抚塞楞额彻底清查以肃盐政随据塞楞额奏请将残引销每年另给新引五万余道抵作补舂引目等语比经户部驳诘塞楞额至今尚未查明题覆而营汛拏获私盐该州县即以有引开释显系官吏奸商通同固结作弊营私盐务何由清肃着交与长芦盐政郑禅寳秉公严查务得前后种种端彻底究问明白定议具奏不得丝毫瞻顾徇隠前塞楞额原题积引二十七万余道后以积引散在各商未经清查今查得积引止二十六万八千九百余道等语其如何短少之处亦着郑禅寳一并查追
　　又奉
　　上谕萨尔兔因奸逼死李玉受一家六命又贿嘱差役将李二致死灭口该督等始则咨称李玉受因偷典伊主地亩羞愧自尽李二亦系自缢身死及刑部驳诘该督
　　等始将实情审出又引家长杀奴仆非死罪三人之例将萨尔兔拟以发遣朕令刑部等另行定拟该部将萨尔兔改照谋杀人造意者斩监律定拟具奏李玉受李二俱系萨尔兔家人其一家六命自尽及致死李二之处在家主之罪不至于斩决抵偿但萨尔兔于初审之时即能贿嘱承审各官将因奸致死六命实情为之徇隠巧脱又将在官待质之李二贿嘱觧役毒勒死又贿嘱相騐之官吏仵作匿伤不报是其奸猾强横目无国法实光棍中之渠魁该部从前驳诘虽是而引造意谋杀之例则与萨尔兔之情罪不符此案从前承审官吏必有受托徇庇之处该督宜兆熊刘师恕并未详悉讯究希图草率完结负恩旷职情甚可恶着仍交与宜兆熊刘师恕务将从前鑚营受贿之处一一研究若能明白审出则将宜兆熊刘师恕照例处分倘仍复含糊定行重治其罪
　　初六日奉
　　上谕各省所设驿站夫役原以预备公事之用国家嵗费帑金本欲使州县无赔累之苦民间无差派之扰官民并受其福也但闻各省往来人员有不应用驿夫而擅自动用者该管之人或畏其威势而不敢不应或迫于情面而不得不应积习相沿骤难禁止地方夫役并受扰累重负朕加惠官民之至意嗣后惟兵部勘合钦差大臣及督抚入境学差试差或知府下县盘查及他员奉督抚差委盘查者准其动用夫役其余槩不准动用倘有违例妄索者着该管官即行揭报督抚题叅若该管官违例滥应发觉之日照例治罪着各省管理驿站之道员不时查察倘有徇隐一并处分
　　又怡亲王议覆两江总督范时绎奏松江海塘工程奉
　　上谕前范时绎等具奏松江新筑海塘工程前来朕即料工部堂官等未能办理此事曽降旨谕令悉心定议及工部议覆种种未当随令怡亲王等另行议奏今览所奏甚属妥恊着照所议行但仍交与范时绎等亦不过如此糊涂办理而已徒费时日海塘闗系甚要着交与浙江总督李卫查议具奏并将此奏与工部堂官阅看令其明白囘奏
　　初八日戸部等衙门议奏云南巡抚杨名时布政使李卫不将铜觔银两分晰造报应照例处分奉
　　上谕李卫在云南布政使任内办理盐务铜觔等事实心经理厘剔弊端毫无瞻徇其裨益于国计民生者甚多此铜厰工本未行分晰造册即谓李卫有踈漏之处其事亦小不得云功过足以相抵也朕于内外臣工实心奉职者皆深鉴其忱即稍有过愆俱加恩寛免况如怡亲王之在户部诺岷之在山西李卫之在滇省实系公忠体国涤弊清源劳绩懋著者若照常例与众人一体较论朕实不忍此案内李卫降级之处着从寛免初九日奉
　　上谕髙斌将浒墅闗现行徴收则例据实陈奏请刋立木榜令众商共晓遵依所奏甚属可嘉部议令直省各闗将各处现行征收则例彻底清查据实奏闻刋榜晓示着各省兼理闗务之该督抚并各闗监督实力奉行毋得阳奉隂违虚应故事倘经接任之员察出定行交部从重议处
　　十一日兵部议覆江西巡抚布兰泰奏定裁汰舘夫奉
　　上谕据布兰泰奏称南昌县之南浦驿旧有舘夫十二名诚属虚设请行裁汰于需用夫役时雇覔应用等语部议如该抚所请行夫舘役一项过文武乡试之时始一应用平日诚为虚设布兰泰查出据实具奏甚属可嘉但各省额设夫役一事从前屡经臣工条奏朕曽降旨令各该督抚悉心酌量分别存留定议若应裁不裁与不应裁而裁者经后任官查出前任督抚难辞其咎今此项舘夫若在从前所议夫役之内则前此议留之督抚应行诘问若此项舘夫不在从前所议夫役之内则他省之舘夫似此虚设而不常用者必尚多亦应照南浦驿一体议裁部议未曽及此甚属踈漏着该部查明另议具奏
　　十二日奉
　　上谕文武均系朝廷职官凡遇一事只当论其是非曲直无倚恃文员遂欲欺凌武弁之理千总刘任管押运闽漕米若果有苛索骚扰之处自当一一审出按律治罪今既审明无苛索等事而福建巡抚常赉则称刘任擅作威福目无上司既经革职应杖八十先行发落等语夫同知并非千总之上司何得凭空矫强加以威福之名定刘任之罪至于商人等之控告未必不由于同知之指使安得以此遂为信谳该抚审拟甚属舛错刑部即照所拟议覆亦属不合同知曹秉仁着觧任同刘任调取来京朕将其中情由面加询问该抚常赉不行详察遽将刘任杖八十发落着出银八百两赏给刘任以为封疆大臣聴断失实之戒
　　又奉
　　上谕据袁立相奏称守备梁玉年已六十八嵗虽干八法然其精力不衰弓马未退而操守廉洁办事敏练等语夫八法内之开列年老者盖谓其衰老不能办事故令罢斥并非限定年逾若干即不至于衰惫亦即入于八法之内也若限定年嵗以为处分则年齿未老而早衰不能办事者又将姑容之乎况年老谙练事务之人尤为难得倘精力可用该上司当优待之以为后进之表式今袁立相既称梁玉精力不衰而操守防洁办事敏练只因其六十八嵗遂将伊填入八法劾之内似此办理大约是袁立相病中昏愦所致朕爱惜人才每于处分降革之员常令调来引见亦防该上司有似此叅劾不当之事也梁玉着仍留原任并令袁立相酌量梁玉既年老歴练若可胜逰撃之任将来遇有缺出着袁立相题补
　　又督理江南水利陈世倌江苏巡抚陈时夏等题补知府徐成栋等迟悮水利工程奉
　　上谕陈世倌乃获罪之人奉命修濬江南水利钜工理应悉心经画以副委任乃闻伊自到工之后一切悠忽从事视为泛常在陈时夏巡抚事务殷繁或者精神力量不能周到而陈世倌则専司工程之事无可推诿乃漫不经心不能筹画防范于事先致潮水冲决堤岸又于潮汐汹涌之时勉强督令施工复致贤员周中鋐覆舟殒命今不得已始以踈忽悮工将徐成栋等叅奏并自请处分似此事后之纠叅认过于公务有何裨益陈时夏着交部察议陈世倌徐成栋钦琏俱着交部严察议奏
　　又江西巡抚布兰泰叅奏小溪驿驿丞餽送道府县官规礼奉
　　上谕布兰泰识见器量甚属狭小此本内所叅小溪驿餽送道府知县等官之规礼乃地方旧日相沿之陋例也从前上司各官无飬防之资势不得不受属员之餽送
　　而属员之力难以供应故地方陋规不能悉行裁革相沿已久习为固然数年以来朕百计筹画为大小官员酌定飬防之项使之公私有赖俯仰无忧倘再有索取规礼者自当重治其罪至于从前之陋规各省各项何处不有今若但就一二事叅劾惩治而其余悉置之不问则严于此而寛于彼用法不得其平若将既往之事一一追查恐大小官员无人得免处分繁扰纷纭殊非为政之体况不教而加之以罪乃圣人之所戒其间如贪赃侵帑甚有闗系之亊该督抚查出自不可隐匿姑容以长贪风而废国法使墨吏不知儆惧若地方多年相沿之陋规只当禁约于将来不应追究其既往布兰泰此奏甚为苛刻即使本人自首情愿缴出布兰泰亦只应具折请旨或将此留为地方公亊之用今乃显然具本题叅且欲将此银归作公项非情理也此案不必究问着该部行文将朕此防训谕布兰泰严加申饬十六日奉
　　上谕人臣和衷共济始于公事有所裨益今直总督宜兆熊刘师恕意见不合诸事参差朕屡加训饬不能悛改若仍令同办总督事务必致贻悮宜兆熊原系庸碌平常之人朕因其操守一节尚有可取故试用之自署福建直总督两任观之全不晓事着囘京照部议所降之级补用吏部侍郎何世璂着署理直总督事务仍着刘师恕照前一同办理
　　又奉
　　上谕何天培向日鑚营年羮尧隆科多在朕前为之保荐朕因伊居官年久诸事或能歴练是以加恩任用令署苏州巡抚畀以封疆重寄继又令其囘京授为正白旗汉军都统兼署理兵部尚书事乃伊在巡抚任内深负朕恩其不法欵迹朕俱开恩寛宥伊不知感恩悔过在都统尚书任内仍复怙恶不悛并不实心办事其错误之处毫不介意重负朕恩实属无耻无知小人此等之人若不重加惩治无以为人臣负恩之戒着将何天培交部严加议处其在苏州巡抚任内不法之欵迹着该部查出具奏又金以坦曽经叅奏何天培将军任内营伍废弛等事着行文陈时夏金以坦将何天培两任内凡负恩旷职不法之处悉行查明具奏
　　十九日奉
　　上谕国家举行大计乃三年考绩之大典其中卓异人员皆加以特恩不次擢用诚以该管上司为国家荐防人才必深知灼见然后列为卓异断无有徇私受托草率冒滥以负国防而辱钜典者而到任未久之上司不能深知属员之贤否又准其题请展限以俟确访是朝廷之所以体谅之者可谓至矣如此则属员人品之邪正自无有不能辨晰之理乃见有从前卓异之员而后任内竟至贪赃枉法罹于重罪者夫以三年之久数百属员之多保举数人以光大典则非一时应诏荐举可比也其人既犯贪赃枉法之条则平日必系行止奸邪之辈又非寻常诖误及才力不及之可比也督抚提镇等专以察吏为务而乃以此等之人列为卓异及至败露之后尚可借口于知人之不易不能保其将来乎此等若不定以处分恐相沿日久必有滥举失实之嗣后文武卓异官员有犯贪赃不法之欵而审讯确实者将从前列为卓异之上司一并议处倘于该员未败露之先有能查出叅奏者免其处分其如何定例之处着九卿详议具奏
　　又奉
　　上谕噶尔泰年羮尧髙斌俱曾言扬州府知府吕大云居官平常且有人言其操守不谨者朕屡次询问陈时夏而陈时夏力称其才守兼优实属干员昨朕令诸臣各保所知贤员一人陈时夏所保者即系吕大云则其平日之深信可知矣吕大云之居官为人既众论不同如此实难以定其优劣但陈时夏为人长厚易被欺瞒或失于偏信亦未可定朕看吕大云大约系纨袴轻浮之辈但伊从前为年羮尧所叅已获重罪断无复用之望朕开恩寛免且擢用为要地知府伊受恩如此之深即稍有过愆亦难寛宥吕大云不便仍留江南着调补浙江宁波府知府孙诏着调补江南扬州府知府吕大云交与总督李卫察看试用李卫课吏公明若吕大云居官果优李卫自不掩其善倘居官不职李卫自必察出不肯在朕前为之徇隠也
　　二十日奉
　　上谕据石麟奏称五寨县知县髙人杰亏空仓谷请审拟究追等语夫贮仓之谷数至四千八百余石而所少不过二百余石为数无多此或系盘查苛刻斛量之折耗不应遽以亏空叅劾髙人杰曽揭报李国祥侵用库银李国祥亦揭报髙人杰买谷冒销两人互揭时日未久石麟即委员盘查髙人杰之仓库旋以亏空详揭叅奏其中必有縁故石麟身为巡抚乃通省属员之表率凡事理应公明详慎若受人防蔽稍有偏向何以弹压属员假若髙人杰无过而但因揭报李国祥遂枉受寃抑则将来各属必至互相瞻徇不敢举报甚非察吏之道髙人杰不必审究着来京朕面加询问另用
　　又吏部等衙门议奏贵州巡抚沈廷正在前知府任内失察侵欺照例处分奉
　　上谕沈廷正着降一级从寛留任沈廷正任内处分之案甚多朕俱开恩寛宥者因伊前在福建布政司任内将通省钱粮仓谷未清之项彻底查明据实陈奏朕遣杨文干许容等前往确查始将积年亏空尽行清理实系沈廷正陈奏之力朕比时不将沈廷正之奏宣示于众者因沈廷正现为闽省藩司恐清查之员有所瞻顾牵制且藩司专司通省钱粮凡各属未清之项或有干渉沈廷正之处亦未可定今杨文干许容等将各项清查归结沈廷正已陞黔抚而福建藩司任内并无丝毫未清之项实属不徇情面实心办事之员甚有功于闽省则朕之屡次加恩寛免之由理应晓谕内外知之又兵部议奏拏获私参之巡查人役应行令总管马呼善赏银六十两奉
　　上谕总管马呼善所管之员拏获私参理应将马呼善议叙该部并未议及已属踈漏乃转议令马呼善出银六十两赏给巡查人役尤属错缪凡各省缉捕効力之人准令该督抚赏给银两者以督抚衙门本有地方公用之项以备动支今马呼善所有俸工几何而令其拮据以供赏给之用是马呼善以功而受罚矣有此情理乎且此端一开则将来该管之员孰肯督率所属实心缉捕乎该部所议甚不可觧此事与汉堂官无渉着查弼纳永夀出银六百两给与马呼善以备将来犒赏之需再出银六十两赏给巡查人役马呼善着加一级艾保准纪录三次
　　又三法司奏陈中甲殴死刘万良拟绞监奉
　　上谕刘福荣殴打阎喜儿与陈中甲毫无干渉且被殴之阎喜儿并无怨怒报复之意乃陈中甲好鬭生事邀约李鎻住同往寻殴因未遇刘福荣辄迁怒于伊父刘万良毒殴至死似此强横凶恶明系光棍该部援引最后下手律拟绞监甚属不合着另议具奏凡人谁无父母乃因与其子弟鬭殴遂迁怒于所生至令殒命恶俗残忍至此若不严加惩治以儆凶顽无以敦厚风化其应如何定拟之处着九卿详悉防议具奏
　　又刑部等衙门议覆甘肃巡抚莽鹄立题副将赵显忠于前守备任内钱粮不清请
　　防审拟奉
　　上谕各官亏空侵蚀钱粮限内照数全完原有免罪开复之例赵显忠借给兵丁银两既已给还即可比照限内全完之例归结乃莽鹄立加以先侵后吐之名特行叅劾凡武职官员多系行伍出身未曽读书偶有微愆小过该管上司当看其人材技勇或曽効力行间原情寛恕切加训勉以保全教导之方为封疆大臣作飬人才之道莽鹄立此奏甚属深刻着严饬行赵显忠此案不必究问从前赵显忠引见时朕看其人材可用但伊莅任以后居官如何之处未能深悉着询问鄂尔泰据实奏闻朕再降谕旨
　　又江苏巡抚陈时夏题叅金山县县丞田畯等霉烂米石奉
　　上谕江南动支钱粮采买米石原为积贮以备缓急之用闗系民生甚属要该督抚等自应仰体朕意遴选贤能之员前往采买乃范时绎陈时夏仅委一二防末县丞办理买运而所委之员又皆庸碌无能以致籴买潮蒸不堪收贮之米难以销算始将委员题叅塞责于地方储蓄之计毫不经心筹画似此办理在寻常无事之时则闗系米粮而在地方需用之时则闗系民命岂该督抚未曽计及此乎其应赔银两着范时绎陈时夏照数赔补速委贤员另行采买以备积贮
　　二十一日刑部等衙门议奏乌蒙镇雄被获逆番人等应行正法奉
　　上谕刘建隆王之瑜禄白坡库鸡窝禄未甲范掌案虐虐巴陈明哲八十阿固洛泽者固俱着即处斩木那依拟应绞着监秋后处决禄永孝有米贴重案尚未究审俟彼案审明之后从重归结伊等财产不必觧部着鄂尔泰岳钟琪将四川云南贵州在事官兵分别等次酌量赏给至乌防镇雄番苗聚众抄掳拒敌官兵凶恶不法歴来已久人所共知今鄂尔泰岳钟琪等悉心调度勦抚并用始克奏功从前该管文武各官其力量何能办理此事况凶苗悉已荡平边方宁谧若追究已往则干连甚众着将从前该管文武各官并该管之各上司俱着从寛免其叅究
　　二十二日奉
　　上谕张坦麟从前为通仓监督乃仓务废弛已极之时惟有张坦麟所管廒座整齐坚固米石充足无亏且尚有多余之米为他人代补不足之数则张坦麟之实心为国家办事不囿习染可知矣及朕即位将伊用为两淮盐运使伊剔除盐政弊端一尘不染则其操守又可知
　　矣及用为苏州藩司伊到任后陈时夏即与之不合彼此意见参差朕因抚藩既相龃龉不便仍令共事一方恐致贻悮公事是以将张坦麟调任山东俾两人各办职任之事日后两人之是非自见所降谕旨甚明至张坦麟之为藩司其操守朕则可以力保也今当交代之时陈时夏令赵向奎勒掯吹求百计播弄且违旨不令速赴新任必欲使张坦麟在苏藩任内得受过愆以彰张坦麟之非而成已之是此等用意断不可容岂能逃朕之鉴察乎论张坦麟之器量褊浅规模狭隘或与陈时夏相似未可知而其操守清防实不譲于陈时夏今当去任之时有何余赀以供接任之苛索乎即据陈时夏奏折中称张坦麟交存银二万余两曾经奏明充饷又复云此项终成亏空不思此项既已归公何以又成亏空是陈时夏之言不过欲归过于张坦麟而不觉其自相矛盾矣且督抚同在一方见闻确切总督范时绎极称张坦麟居官之善而陈时夏则力贬之岂非出于私意况以如此好藩司陈时夏不知优待转加苛索而如吕大云中材少年则保荐之不遗余力岂非贤否倒置尚得谓之鉴衡不爽者乎大凢督抚不能甄别属员优劣即为不能胜任朕以大公至正之心聴言观人无丝毫偏向之处而诸臣亦断不能欺朕之耳目即如各省藩臬赴任时朕多准其具折奏事盖朕欲周知地方之情形或有为督抚所不及知者或有为督抚不肯言者故令两司得以陈奏且观其所奏而两司居心之邪正公私亦即此可见朕甞晓谕伊等曰朕并非疑督抚而信尔等也若信任尔等过于督抚即当以尔等为督抚矣何以尚在两司之列乎尔等勉之慎之此各省凡任两司者人人共知之谕旨数年以来如积善宻奏迈柱官达宻奏杨文干佛喜程如丝宻奏岳钟琪朕洞烛其奸将积善官达佛喜程如丝置之于法又如迈柱之黄焜范时绎之叅徐琳朕即将黄焜徐琳革职究问如沈廷正叅奏毛文铨朕即派大臣察究其他此者甚多并未深信两司之言而处分督抚亦未曽聴信督抚寃抑两司详情酌理但论言事之是与否耳况设计倾防朋比党同乃朕之所深恶屡颁严旨训饬今赵向奎聴从陈时夏指使深负朕简用之防苏松民情聪慧多有好用智巧者陈时夏诚实有余而才识不足不能胜苏抚之任着解任往山东署理布政司事陈时夏既称张坦麟苏州任内钱粮不清着将张坦麟仍留苏州署理巡抚印务看陈时夏张坦麟任事之后办理如何再降谕旨
　　又
　　谕工部从前朕意凡遇堤岸道路似应略加石工以防车辆践踏等此朕一时之见曽经询问怡亲王及齐苏勒皆以为可行是以颁发谕防今田文镜奏称河南两岸堤工车道久经加土修垫以防践踏不必更加石工若土石兼用转不坚固等语所奏甚为明晰具见实心任事深为可嘉着将田文镜所奏及朕此旨传与直江南山东凡有堤工之处该管大臣因地制宜酌量办理不可迎合朕旨强行悮事
　　又署贵州廵抚祖秉圭题叅施秉县知县沈遴踈纵稿贡凶苗越狱奉
　　上谕稿贡凶苗乃肆行刼夺之重犯既经擒获该抚祖秉圭自应交与严紧地方监禁防范并委干员不时稽查以防踈脱今乃交与庸碌无能之知县沈遴以致重犯八人乗间越狱且祖秉圭疏称沈遴才具本属平庸兾其勤慎居官犹可勉强供职等语祖秉圭既知沈遴才具平庸乃以凶顽之贼犯令其勉强防禁以姑试之有是理乎祖秉圭着交部察议沈遴着革职照踈縦杨廷选之河内县知县梅枚监禁之例将沈遴在贵州监禁其踈脱各犯着该地方官严缉务获俟全获之日该抚将沈遴释放奏闻
　　二十四日浙江总督李卫题叅龙防县知县马允尚奉
　　上谕朕从前曽降谕旨凡知县官员因不能胜任改授教职者若志气隳頺不肯实心供职定行严加处分今知县马允尚系由大县调简之员理应感朕保全之防仍令司民社之寄益加黾勉以图后效今据该督奏马允尚调任之后又复废弛且有龙余二县任内那亏银谷及怠玩滋扰种种案件马允尚诚下愚不移深属可恶着革职拏问将本内各欵交与该督严行审追从重定拟具奏
　　二十五日奉
　　上谕据山东登州总兵万际瑞奏折内称上年九月内邹平汛把总曲成贵拏获私盐五车邹平县知县闗佶家人闫四及伊亲戚艾姓率领壮丁二十余人持械栏截希图刼盐夫邹平汛地乃省防往来大道县令仆戚应当知法守法乃敢恣意妄行则县令平日居官可知等语凡为督抚者专以察吏为先若不能察吏则不胜督抚之任塞楞额不能知人于举劾之间多有不当故属员怠玩成风防知儆惕朕屡加训饬而塞楞额之积习尚未悛改如邹平县令之縦容仆戚干犯法纪而塞楞额全无闻见尚得谓之能察吏者乎今万际瑞据实陈奏甚属可嘉田文镜自到河南以来忠诚体国公正廉明是以豫省境内吏畏民懐本省之人及往来经过者皆称为乐土以此实心实政上感
　　天和从前三年收成丰稔而今嵗八府各州二麦复登大有为从来所罕见又如连年豫省黄河工程当暑雨时行之际全无泛溢共庆安澜此皆
　　天地嘉佑公正大臣之明騐吏治民风之善实为直省第一鄂尔泰公忠勤诚实心任事经理咸宜是以云南地方连嵗丰登今年通省郡县以及苗蛮荒僻之地二麦皆有十分收成滇省父老称为罕觏万民乐业从来天人感应之理防如影响若各省督抚皆能如田文镜鄂尔泰则天下允称大治矣凡为督抚均当以田文镜鄂尔泰为法其自恃而心非者亦当知过自愧自勉朕屡颁谕防用人者朕之事也察吏者大臣之责也天下至广庶务至繁势不能不赖大臣之一徳同心共为经理若督抚不能仰体朕心宣猷布化秉公察吏以安万民虽近而畿辅之地朕亦无可如何倘任用得人则万里滇南皆登袵席是朕之政事以诸臣之是非为是非非朕推缷于封疆大臣也如髙其倬陈时夏者操守非不清防然洁已则为有余而察吏实为不足以陈时夏之不明是以靖江地方有氷雹伤麦之事以髙其倬常赉之悠忽居官是以闽省有水溢福州城门雷震山崩之事此皆今嵗
　　上天垂象示儆之明騐也数年以来各省官员朕皆留心拣选命往只以贤员不能多得而于北直地方每每照常补用亦以其地近京师易于更换之故乃从前各员防干者甚少而朕又误用李维钧蔡珽李绂等奸诈小人相继为督抚营私滋弊不可枚举以致直吏治敝壊不堪实居各省之末而地方连年以来雨旸亦不及他
　　省之均调屡遭涝溢此又督抚不能察吏安民有司不能奉公尽职之明验也朕之政事以诸臣之是非为是非幸而诸省之内有河南云南二省尚可为朕任用得人之功然亦不足以抵他省任用失人之过假如诸臣之中不得田文镜鄂尔泰则朕之罪将何以谢天下也诸臣试思之朕于督抚推心置腹以信任之髙爵厚禄以宠荣之诸臣不能图报朕恩而转令朕为之受过清夜扪心尚能自安乎即如万际瑞所奏邹平知县一事若在田文镜管辖之下断不能容此等庸劣之员矣朕久欲用田文镜为他省总督因豫省官民受其化导抚绥深切爱戴朕不忍令其舎之而去今思山东民俗官方宜加整理难得其人而河南与山东地界相连以田文镜之精神力量办理两省之事绰然有余着将田文镜授为河东总督管理二省事务凡山东应行闗防总督案件俱照别省总督之例定限办理山东官吏不得借口有所稽迟此朕因人设立之旷典不为定例邹平县知县闗佶着革职交与田文镜查审具奏塞楞额着自行明白囘奏万际瑞将地方之事不避嫌怨直陈无隐着将伊从前革职留任之案准其开复以示嘉奬万际瑞奏折及把总曲成贵详文并发
　　又九卿议将疎防越狱处分定例具奏奉
　　上谕此本内议称重犯越狱脱逃将疎纵之该管官员革职仍留地方令捕役聴其差遣责比与接任官恊同缉捕等语朕前降谕旨将踈纵之员仍留地方者原令其设法缉拏不使其脱然归家优防事外今九卿议称捕役聴其差遣责比是一县之内又添一官不但捕缉之事彼此牵制掣肘即捕役之应差亦莫知适从必致受无辜之扑责无人肯充捕役矣又本内议称一名不获如何处分二名不获如何处分等语夫逃犯之中罪有轻重若但以人数之多寡定其处分必有疎纵重犯而处分转轻疎纵轻犯而处分转重之事于情法未为允恊九卿所议甚属疎漏着再议具奏
　　二十六日云贵总督鄂尔泰题报苗贼刀正彦等悉就擒抚奉
　　上谕苗贼刀正彦主使凶号召窝泥肆行刼商害民鄂尔泰调遣官土弁兵深入攸乐等寨直捣贼巢首恶党与悉就擒抚实为可嘉鄂尔泰着议叙具奏其在事官弁兵丁于烟瘴险逺之地勤劳効力甚属可嘉着从优议叙赏赉提督郝玉麟亦着从优议叙
　　二十七日奉
　　上谕黄振国原拟立斩所以降旨改为监者因蔡珽袒防黄振国颠倒是非之处尚无显然昭著之欵迹今此本内乐至县衿民周文琇等具告黄振国重征苛敛等事蔡珽向承审官示意说黄振国居官尚好以致将原告之人监毙二命枷毙二命蔡珽又聴信黄振国之言将遂宁县典史诸一仁杖责越数日殒命似此则蔡珽袒防黄振国之案件确然昭者亦即李绂袒防黄振国之确据也蔡珽黄振国相为表里今刑部定拟蔡珽治罪本中将黄振国从前之案全不提及或有不必再议黄振国之处本内亦未将縁由声明刑部堂官明系徇隐疎漏着交部察议具奏本内蔡珽黄振国之案着另议具奏
　　二十八日刑部等衙门奏原任副都统勒什布等贪赃不法照律治罪奉
　　上谕勒什布由旗下武职防
　　圣祖仁皇帝特防擢用至吏部侍郎乃伊不知感防图报在侍郎任内恣意贪婪赃私累累及朕即位念伊年力精壮欲其改过自新仍用为副都统切加训诫旋令管理台站事务俾得出力以赎前愆其所以保全之者至矣岂料伊贪墨性成又在台站地方勒索効力人员驼只银两似此怙恶不悛苟有人心何至于此勒什布依拟应斩着监候秋后处决其家产赀财着交与该旗抄没并严行清查不得容其狡狯藏匿以为负恩贪赃者之戒伊子安图依拟应绞着监秋后处决昌明柱于理
　　藩院事务尚为熟练从寛免死着革职枷号三个月鞭一百仍交与理藩院在笔帖式内行走効力赎罪查哈里亦从寛免死着在宁夏地方枷号三个月鞭一百仍令披甲効力行走年裕系年希尧之子伊同堂兄弟俱获罪愆同胞之年如又复圈禁其家只有年裕一人此案内年裕所犯之罪不过因畏惧勒什布在部苛索投拜门生其过付银二万余两亦系代年熙餽送之项情有可原著将年裕治罪之处寛免前杨敏赴台効力时朕降谕旨若効力平常即系有意贻悮定行从重治罪此乃儆戒勉励之意今闻杨敏在台効力甚好且将勒什布需索之处据实举出可嘉其台站効力之处不必行查着吏部带领引见请旨



　　世宗宪皇帝上谕内阁卷六十九
　　钦定四库全书
　　世宗宪皇帝上谕内阁卷七十
　　雍正六年六月
　　上谕四十道
　　初二日两江总督范时绎奏报于秋审后看呉淞江工程奉
　　上谕呉淞江工程系交与范时绎陈时夏专办之事乃伊等不肯尽心料理防范于事先任陈世倌疎忽迟悮以致陈家渡堤岸冲塌范时绎陈时夏又未速行筹画今范时绎见齐苏勒奏请亲往相度脩濬乃奏称于秋审后前往踏看甚属无耻且此等紧要工程而云待至秋审之后更属勉强支饰凡为大臣者于已经错误疎忽之处不知愧悔而转欲文过效颦更失大体着该部严饬行
　　初四日奉
　　上谕魏华音将亲侄魏樟茂勒死诬告魏月音等打死以为图赖之计该抚及法司俱引故杀侄律完结夫尊长致死卑防而律例内定罪从轻者原为伦常名分起见也今魏华音因己身犯偷割稲谷之罪恐被告发乃极细事遂将已故胞兄之独子年仅十三嵗者于昏夜勒死以为诬告图赖之计似此凶恶毒之人已在伦常之外安得尚论尊卑长防之名分乎向来定例未曽详加分晰似未甚恊朕意凡因家务及卑防有过而致死者仍照旧例其将卑防致死以脱卸己罪及诬頼他人者应另定治罪之条正所以重伦常而厚风俗着九卿详悉定议具奏魏华音之案着旨行
　　又浙江总督李卫题叅永康县试用知县陈桂于
　　耤田大典草率不合规制奉
　　上谕永康县试用知县陈桂于耤田大典不能尽心办理以致草率不合规制但与从前县令等之捚报欺饰者其罪尚觉有间陈桂着革职免其看守耤田坛庙接任知县彭子将既经查出揭报亦免其交部议处初五日刑部议覆总督内务府事务庄亲王允禄等奏报拏获董五等违禁造卖赌具分别治罪奉
　　上谕董五等系严禁赌博之后初次犯法者着寛减其罪将应行充发者加责完结应行杖流者杖责完结该部酌量轻重发落仍将伊等姓名存记档案倘再违禁严加治罪此本内各犯供称骰子系本京造卖纸牌系外省人贩卖等语今该部将如何根究造卖赌具之处并未议及嗣后京城有犯赌博者务将何处造卖赌具之人严行究出治罪其该管地方官及督抚一并处分通着为例
　　初六日奉
　　上谕王希舜居官贪滥存心巧诈其任内亏空银米及河工银两论伊力量完此寛然有余从前奉旨革任发往豫省効力之时该督抚已将亏空之项查出比时即应令办理之员严行查追以完公帑乃当时督抚大臣怠玩瞻徇草率从事以致王希舜将所有赀财巧为寄顿四散隐匿今事歴多年王希舜父子又经身故而范时绎奏请在本旗追变以王希舜之狡狯岂肻留产业于本旗以待该管官员之查勘乎此时议在本旗着追有何益处着范时绎将王希舜随在南方之家人再加询问其王希舜未完之项着范时绎将歴来办理此案疎纵之大臣官员等详悉查明令其按数分赔即交与范时绎按限勒追完项若有不能完者即令范时绎赔补此案不必行旗查追
　　又奉
　　上谕金啓洛被叅之后始将所属堂邑聊城茌平三县亏空于都察院揭称俱经详揭廵抚恐廵抚沉搁等语都察院奏请将此案交与缪沅就近查覆朕思堂邑等县亏空如此之多金啓洛身为知府何不早行揭报乃闻被叅之信自知离任在即始行通揭其在都察院具揭者彼意未必不因缪沅现在东省察审别案都察院奏闻之时或即交与缪沅审理可以邀其袒防又或缪沅与金啓洛先有闗照之处俱未可定着交与河东总督田文镜查审自能将实情询究明白
　　又奉
　　上谕杨一漳被叅革职之时朕因其情罪不止于罢官是以发往江南河工令该督酌量派其出赀効力范时绎理应确查杨一漳力量何如据实具奏乃范时绎派出公费六万两而杨一漳至今毫厘未交未必杨一漳力可全完而敢于抗违或因不能足六万之数其意以为即出赀効力亦难免于罪谴是以稽迟观望亦未可定范时绎从前办理未妥着范时绎询问杨一漳其家赀实能効力若干令其据实供明定限交纳若果知罪尽力急公着寛免其罪倘如此开恩而杨一漳仍坚供不吐则再重惩以法乃伊自取也
　　又河道总督齐苏勒奏报陈家渡坝工奉
　　上谕据奏呉淞江陈家渡河渠有土埂三道未曽挑清致有停沙挂淤之患今建坝施工正在用力刮刷之际而江水海潮并长沙不能停将原有土埂槛限悉皆彻底刷浄毫无阻滞于河工大有裨益知道了齐苏勒自任总河以来实心供职即如吴淞江工程虽交与齐苏勒一同料理而实则范时绎陈时夏地方专办之事乃范时绎陈时夏视之漠然而齐苏勒一闻陈家渡坝工冲塌即亲身前往踏勘悉心经理仰赖
　　神佑水势涌长以助人工将河道泥沙彻底刷浄水无阻滞工可告成此即封疆大臣实心为国为民感召
　　天和之明騐凡为大臣者当共知之齐苏勒着交部从优议
　　叙其在事官员着议叙具奏
　　初七日奉
　　上谕文武不和于地方无益杨文干石礼哈皆实心任事之大臣但皆恃才矜气甚欠和平二人不睦其过在石礼哈居多蔡良自用福州将军以来训练约束兵丁谨慎得法福州驻防营伍大为整理甚属可嘉着调广东将军石礼哈着调福建将军蔡良到粤石礼哈着来京
　　陛见福州将军印务着阿尔赛署理
　　初八日奉
　　上谕江苏所属应追各案侵那赃罚等项银共二百五十余万两米麦二十七万余石今于一年之内仅追完银五万余两米谷二千余石夫钱粮乃国家额征之正赋赃罚乃贪吏横取之私囊其实皆小民之脂膏也向来不肖官员欺公虐民任意侵渔肥己其罪不可胜诛乃既已开恩寛其重罪而应追完公之项又复聴其潜匿巧藏为日后身家之计置国帑于度外是将小民之脂膏饱贪官之谿壑国法不加何以使墨吏共知儆惕乎即如王希舜名下应追之项该管各官初时不严行稽查聴其蔵匿今经数载又称无可着追请于该旗变产此即显然踈縦之所致江苏各属应追银二百五十余万之多而一年之中完者不及二十分之一揆之情理大为舛缪此不过迁延数嵗又成无着之项矣各省亏空向来积弊已深朕寛宥其既往而严饬其将来意谓
　　伊等必知感恩畏法痛自悛改今观江蘓情形是伊等不但不知感恩亦且全无恐惧之意则从前寛大之典有所不可行矣且寛限以待其完纳而伊等转得乗此空隙寄放隠藏是縦之使作弊也此皆由地方大吏不能督率有司稽查于前又不能设法督催于后悠悠忽忽玩愒成风以致废弛若此陈时夏身为巡抚钱谷是其专司乃不能尽心办理有忝职守朕前降旨罪犯如有越狱脱逃者将踈纵官员照例降革离任留于本地设法缉拏不使其脱然事外今此踈纵亏空之罪与踈纵罪人无异着将陈时夏解任仍留江南张坦麟虽任藩司未久然亦不得辞其责着陈时夏范时绎张坦麟防同办理将承追各案一一清楚俟朕再降谕旨凢各省承追亏空积欠之案有似此怠玩者亦照此将承督各官解任留于本地令其楚结将此预行晓谕知之山东布政使员缺着河南布政使费金吾调补费金吾在田文镜属下日久深知田文镜之居心行事田文镜亦奏称伊居官甚善今调山东仍可受田文镜之教益费金吾河南藩司任内谅无不清之项着田文镜暂接交盘令费金吾速赴山东新任
　　又奉
　　上谕朕闻浙江水师兵丁于水师事务不及福建水师兵丁之娴熟着福建提督蓝廷珍于水师内挑选熟练者五十人发往浙江照陜西兵丁赴浙之例令其补充营伍教习兵丁其在闽起身盘费及到浙如何安插之处着髙其倬李卫亦照陜西兵丁赴浙之例料理赏给又奉
　　上谕向来铸造金银寳印所用成色皆有一定应遵照该部定例办理不可疎忽令金银成色不足嗣后着该部稽查騐看凡有铸印之事即系微员印信俱先期令钦天监选择吉日然后铸造铸就之后送内阁着内阁学士阅看再行颁发并将铸印及颁发之期纪载档案备查
　　初九日奉
　　上谕逃人狗儿沈国良既自行投囘而该旗送部发遣部内即议以发遣均属错误似此自行投囘之逃人仍拟以发遣则在逃人等孰肯自行投囘嗣后将逃人在外曾否为非并伊在逃月日次数之多寡应如何酌量分别治罪之处着刑部防同旗下大臣定例议奏又吏部等衙门奏监生火政升等假冒职官应照无官诈称有官有所求为律拟以杖徒援赦寛免奉
　　上谕监生火政升陈琦假冒州同职衔効力河工希图补用今经败露该部引无官而诈称有官有所求为之律将火政升陈琦拟以杖徒援赦寛免具题夫大小官职皆国家名器所闗假冒之人欺君防上盗窃名器其罪较十恶不赦者亦不为轻理应不准援赦况此等之人若侥幸得官是其出身先已不正何以为地方百姓之表率且狡诈性成防知信义必至于贪赃壊法无所不为其弊不可枚举若但予以杖徒不足以示惩火政升陈琦着发边卫充军不准援赦嗣后除伪造凭劄诈为假官等情仍照例应斩外其有假冒官职者俱照火政升陈之例充发不准援赦永逺遵行目今现在各省官员杂职内若有假冒顶替之人着本人自行出首朕开防免其治罪但令革职囘籍倘仍复恋职潜藏不遵旨出首将来或被纠叅或被告发则于边卫充军之外加等治罪着通行直省督抚徧谕所属官员人等知之初十日山东巡抚塞楞额奏明分派采买仓谷各员名衔奉
　　上谕山东分买仓谷原议分贮通省卫所者理应均派属员采买存贮今兖宁道传泽洪名下派买谷三十八万余石济东道牟錝元名下派买谷一万二千余石章邱县知县罗廷璋名下派买谷一万八千余石邹平县知县闗佶名下仅派买谷一千六百余石蒲台县知县王僧慧名下亦仅派买谷二千六百余石夫同一道员同一县令而所派多寡之数大相悬殊即云地方与水次
　　有逺近之分亦不应相悬若此况多派之罗廷璋已买五千七百余石而少派之闗佶王僧慧仅买数百石前总兵万际瑞叅奏闗佶縦放私贩而塞楞额并未题叅今观派买谷石情形则塞楞额平日之徇庇闗佶显然矣至牟錝元及歴城等九州县卫颗粒未买明系倚仗塞楞额平日之庇防将仓储要务玩忽躭延甚属可恶塞楞额如此办理何以服属员之心而使其急公趋事塞楞额深负朕防其才亦不能胜巡抚之任着解任囘京补授工部侍郎山东廵抚印务着岳濬署理防同河东总督田文镜将东省应买之仓谷酌量州县之大小均匀分派于今年明年秋成后在本地采买还仓其颗粒未买之济东道牟錝元歴城县改教知县杨天成禹城县调任知县郭传世临清州回避知州周溥署霑化县知县黄轩臣济宁卫降调守备张瑄署成山卫事千总熊昶俱着革职及已经叅革之冠县知县周兆熊威海卫守备郑承恩俱留本地令同现任官员将仓谷买足之后始准囘籍塞楞额所办甚属错谬部中如何定拟罪案着将本发还令田文镜岳濬另议具奏十一日奉
　　上谕潮州府同知移驻黄岗已于康熈五十六年部覆准行海阳县县丞移驻庵埠亦经杨琳题准乃歴任同知县丞竟敢因循偷安并未移驻而该督抚漫无觉察聴其规避俱属不合着杨文干逐一查明叅奏其如何严定处分之处该部议奏
　　十三日奉
　　上谕外省将军训练兵丁颇知勉力严加约束是以近来兵丁各知安分守法亦能娴习骑射武艺但驻防兵丁常买地方民人为仆中多匪往往自恃旗人生事不法将军等有宻奏此事者来京陛见之副都统亦有因朕询问据实陈奏者朕知之甚悉既为兵丁理应随时随地勤苦习劳方能日渐壮勇岂可防其职分所在多置使令之人营求便安之理兵丁所恃以为生者惟在
　　粮饷仆从既多所需衣食亦广一人所得粮饷何能豢飬多人计兵丁仆役男妇数人尽足多买人口徒费产业何益之有且果系良民岂肯入旗为奴其入旗为奴者或在地方被事欲图报复或赌博饮酒懒惰无赖不务本业贫难度日聊图糊口或系大盗惧捕或为人命逃避希图藏身此等之人兵丁等何能得其力乎况将犯法为盗之人买为奴仆一经发觉必贻累己身此皆兵丁愚昧无知贪其价贱妄思多得奴仆曾不计其豢飬之艰难罪谴之株连也应将奴仆中善良者量留足用其余匪或索原价放出或卖与无仆之人庶防易于豢飬既可得力又不至罪谴株连着行文各省将军副都统通行晓谕严禁兵丁收买民人为仆嗣后如有违旨之人着该将军叅处如隐匿不奏着地方大臣官员宻奏倘地方大臣官员亦通同徇隐经他处发觉将该管大臣官员及地方大臣官员一并从重治罪十四日奉
　　上谕朕前闻广东道员林兆惠差役往从化山内采买木料被盗掳去数人勒取银两方得赎囘又有大盗多人至龙门营汛将器械鎗刀悉行抢去而阿克敦勒令属员审作窃贼又电白山内聚盗多人白日沿村刦夺及练勇人等前往追捕被盗捉去一人割耳放囘寄信不许复追又闻将军标下兵丁窝盗获赃供证凿凿而将军袒防兵丁嘱令审作诬良常赉亦不执法又常赉署中被盗将朕发与奏折匣之锁钥亦皆失去而借用将军之钥该抚该将军俱隐匿不奏以上数事朕皆从访闻得知交与孔毓珣杨文干将实情详查具奏今孔毓珣杨文干将各案实情一一究出具折陈奏前来与朕所闻悉相符合其盗贼数案孔毓珣等另行具本俟具本到日再降谕旨先将常赉公署被盗一折批出发审并谕众知之阿克敦向系柔懦无能无耻下贱之軰朕不深知即位后蔡珽在朕前力荐言深知其人操守廉洁办事明白且有力量才干彼时孔毓珣奏请陛见广
　　东总督印务署理不得其人是以暂用试看乃伊到粤一味茍且因循不能除奸禁暴察吏安民宜乎广东之人加以阿婆之称其玩愒废弛可知矣常赉系朕藩邸属下因其为人谨慎安静平日尚有上进之志是以用为外任陞授巡抚望其不忍欺隐也乃伊在署抚衙门竟被盗窃以致奏匣锁钥失去本地传为笑谈而常赉潜匿不奏阿克敦石礼哈通同徇隐此尚得谓之无欺隐乎且阿克敦石礼哈常赉官达等设计合谋欲倾防杨文干累牍连篇不遗余力以为众人布置周宻如此必能遂其朋谋之心快其排挤之愿岂知朕早已洞烛其私照察其弊况所奏皆琐屑无据之事伊等之伎俩何能撼朕之耳目于万一乎大凡内外诸臣之陈奏者若其事果实虽一人之言朕亦信之若其事不实虽数百人异口同声朕必能察其情伪也朕所深恶者乃欺隐不实及结党倾害二事屡颁谕旨教诲谆谆阿克敦常赉受朕深恩任至督抚尚忍于违背朕训党同伐异朋比欺瞒其罪不容寛贷阿克敦常赉俱着革职往广东着孔毓珣杨文干将各案情由一一审问明白具奏其盗案内有孔毓珣从前失察之处今既经孔毓珣自行审出俟具本到日将孔毓珣免其交部察议又奉
　　上谕据岳钟琪黄廷桂奏称米贴逆彛陆氏已经擒获余党搜捕指日可竣其四川雷波土司杨明义从前私遣部落幚助陆氏今又刦夺运粮伤害兵丁并诱结附近吉觉阿路阿照平底等处苗蛮聚众妄行罪恶显著再吞都千户德昌私助陆氏土兵与官兵公然对敌甚为狂悖均属不法应请用兵勦除以安辑苗地等语乌防等处凶苗抗拒官兵该督等遣兵进勦今已悉就擒获而杨明义等当陆氏潜匿之时辄敢朋比隐藏今又刦粮聚众诚为法所难宥但用兵闗系要必须武职大臣统辖方为妥恊着提督黄廷桂带领防勦米贴汉土官兵檄委将弁防期前往仍饬副将张瑛严行防范相机擒勦着总兵张耀祖带领滇黔官兵分路堵截使贼苗四面受敌勿致窜逸着总督岳钟琪云南总督鄂尔泰饬总兵赵儒于凉山相通阿路各处严加防范再饬总兵张耀祖于各要路委弁巡辑遇有逃逸即行擒解黄廷桂着赏银五千两张耀祖着赏银五千两为二人行军赏赉之用俱于四川司库内动用支给此番用兵系川省地方之事进退机宜着张耀祖等聴黄廷桂节制调遣
　　十五日江西巡抚布兰泰题叅署都司何应郎劣迹奉
　　上谕凡侍卫等奉旨命往各省试用者大抵皆系平常之员但未曽授以职任不能遽定其优劣是以交与督抚等试用验看前旨甚明非如分发年满千总之可比若朕果确知其人则已降旨简用何待再令该上司试騐而后题补也为上司者只应据实秉公分别优劣不当以为系奉旨命往之人稍存偏向之意朕为此屡颁谕旨至再至三乃督抚中尚有不能仰体朕心者于命往之侍卫等有意优待勉强姑容有多给飬廉者有请补授要缺者预存意见示惠徇情似此则何以得公平衡鉴之道即如何应郎之劣迹昭著从前该抚将伊委署都司要缺或系该抚有意偏向或被该员假饰欺瞒二者俱未可定今败露被叅即不能遵奉朕旨以致误用之明验也至所叅苦累兵丁并狎防无耻等情此非一时无心之过及因公诖误之案可比不可不重加惩治以肃官方着将何应郎革职交与布兰泰将伊任内劣迹一一究审明白解部严行定拟具奏
　　十六日奉
　　上谕各省亏空赔补之项该员任所无完例于本籍本旗追变仍令解交该省以补原项其应完银两多寡不同少者有行李舟车之费多者有道途踈失之虞往返解送殊多周折且各省藩库均属国家公帑原无区别嗣后有行旗行籍追补等项该员交纳之时在籍者即于本省布政司衙门具呈交纳布政司收明贮库拨申报巡抚该抚将所收数目报明戸部户部行文知照应解省分在旗者即于该旗具呈该都统咨送戸部查收户部行文知照应解省分如此则官员赔补钱粮者就近完纳可免运送之烦实为省便着该部遵谕通行又奉
　　上谕凡盗贼敢于肆行者皆因窝主为之藏匿是缉拏窝主实为清盗之源嗣后地方官有能拏获窝主者应作何议叙之处该部议奏
　　十七日奉
　　上谕防典开载
　　陵寝每月朔望奉祀官上香烛行礼不用鸣賛歴来遵行乃萧永景恒等不遵定制擅用賛礼郎赞礼夫
　　陵庙典礼闗系重大应敬谨遵奉丝毫不可违越今萧永藻景恒等擅自増改而宗人府吏部引不应重律将萧永藻景恒议处具奏凡闗系
　　陵庙大礼之处若有违误者定例处分甚重今宗人府吏部
　　将各案通行之例引用于
　　陵寝大礼之处甚属无知不识大体着另议具奏
　　又奉
　　上谕为政之道以爱民为本爱民者必须厚民之生两时若百谷顺成始可登苍生于袵席然感召
　　天和必由于民情之舒畅而民情舒畅必由于吏治之克修从来言吏治者不外兴利除弊二大端夫利之所在小民自必趋事赴功不待督率而为者为上者不过助力而已至于除弊则小民所不能为之事而专赖为上之人时刻留心体察破积习以厚民生者也盖地方之害莫大于贪官蠧役之朘削强绅劣衿之欺凌地棍土豪之暴横巨盗积贼之刦夺此等之人不能化导惩戒则百姓不获安生假若为大吏有司者图寛大之名沽安静之誉于贪官蠧役则庇防之于强绅劣衿则寛假之于地棍土豪则姑容之于巨盗积贼则踈纵之虽在己无残害百姓之实迹而留此害民之人令百姓暗中受其荼毒无可控诉古人云飬稂莠者害禾稼惠奸宄者贼良民如此则民气何由而舒
　　天和何由而致乎天以牧民之任授之君臣而百姓又复敬谨尊奉胼手胝足竭力输将以事其上为君臣者当共思之受
　　天之恩奉
　　天之命食民之食衣民之衣而乃怠忽优防不能锄奸禁暴
　　置民间疾苦于度外上负
　　穹苍下负百姓诚天地间之大罪人矣大可畏也岂但天理有所不容即清夜扪心当如之何愧怍有牧民之责者各宜抚躬自问时加警省钦哉慎之勉之
　　又奉
　　上谕阿克敦题叅陆川县知县谢锡侯承审命案叠次频催该县不由州转越详请息实属易结不结等语谢锡侯承审命案既经该抚严催而该县越州径详者或因
　　知州与伊不合故意掯勒不为转详以致迟延亦未可定且命案重情亦非易结不结之案可比阿克敦柔懦无能不能秉公察吏其所叅奏未足凭信不可令属员受屈着交与新任巡抚金鉷将其中情由另行确查倘谢锡侯应当叅劾即据实具奏若伊平日居官尚好着金鉷一面具奏一面仍令办事
　　又礼部等衙门议准条奏禁止外帘官私阅试卷奉
　　上谕此本内议称各官私阅试卷在京许监试御史外省许监临官题等语其如何分别议处之处亦应议定具奏再如监试御史及监临官隐匿踈漏未曽题叅者经别处发觉亦应加以处分此二处本内未曽议及着再议具奏
　　十八日奉
　　上谕今闻各都统凡值议处之事或则徇庇或则重拟断不求夫中道而私谓众人云我等宁可重拟皇上自必从寛及朕降旨从寛伊等则云因我等从重议拟始得
　　从寛归结是将恩施自朕之事而仍使之感戴诸臣也朕若降旨依议伊等又谓如此从重严拟何以仍复依议使人归怨于朕此皆奸宄悖逆之臣所遗恶习耳诸臣掠取美名而归恶名于朕其事犹小朕亦能容受但国法民风所闗甚为重大办理公事议处人员惟在秉公平心罪重者不得从轻罪轻者不得从重朕临御已六年矣朕因怒而处分无罪者何人诛戮无罪者何人朕因喜而寛宥有罪者何人赦免有罪者何人六年之间朕披露诚悃谆谆训诲至再至三而诸臣尚不能信从而行事如此岂非知而故犯耶朕于何事忽略而不留心诸臣于何事或能欺朕朕岂不辨是非未谙事体年少之主乎从前朕不时面训诸臣竟未能悛改遵行而乃作此闲言浮语此等罪愆非他罪可比是诚有心扰乱国政者人臣之罪莫大乎是今特书谕尔等若仍不知畏惧不知悛改存悖谬奸恶之心经朕察出定立行正法决不赦宥至于刑部审理旗下事务亦蹈此病着将此通行晓谕都统内务府刑部旗员诸臣并槩行晓谕众人俾共知之
　　十九日奉
　　上谕前据甘肃巡抚莽鹄立折奏内称西安解到运粮进藏骡头并带鞍屉等项据騐收骡头之总理运粮官临洮道卢官保等详称鞍屉浇薄兼有破损者架子绳索笼缰嚼环又多损折不全等情臣同钦差查郎阿迈禄西宁镇臣周开防查看原办布屉实属薄小止与鞍板相齐前后并无余衬周开防力言军粮闗系重大必须另办寛厚氊屉方于长途有济议将粮防暂行停缷俟鞍屉办完再行运送彼时牵骡兵丁一闻此议即将粮防齐行放手骡防多系初架生性未驯且十防一夫势难兼顾以致骡头奔逸当即飞差多人分头牵收将粮防暂卸教塲而驿头奔散徧寻无获者二百余头臣一面委员置备鞍屉等项一面令西宁道刘之顼等将骡头购买足数并添雇人夫牵押运送至阿什汉地方并
　　无短少迟悮又于所裁长运夫内选留二百名给与口粮皮衣鞋禨等物以为牵领粮防之用今大兵粮防巳于五月十八日自阿什汉地方尽行起程等语朕彼时批示云尔虽拮据料理无悮亦难免从前差委不得其人之咎观此紧要军需如此踈忽料理则地方官之懈怠不急公实心任事之风仍然可知甚属可恶又闻所雇赶骡番子夫役皆赤身至宁是何理也可防同岳钟琪严察叅来以警其后不然此恶习所闗甚钜尔等一些姑息瞻顾不得少有踈纵恐累及于尔也今据岳钟琪奏折内称陕西进藏运粮防骡臣逐一慎重挑选分发州县加意喂飬并预先飞檄经过地方预备供支无致迟悮及委文武官弁分作八起解送节据各解官禀报沿途俱无违悮惟平番碾伯两县所辖沙井驿盐水河红城子西大通老鸦并西宁县所辖平戎驿等站并无预备人夫草料亦多缺乏又骡头既抵西宁一住四日西宁道府并不给发草料臣又闻西宁道刘之顼西宁知府江洪将验收骡头并不安置棚槽竟圈入教塲空地将长草抛洒地上任其践踏不特并无料豆喂飬即涓滴之水亦不得饮骡头饥渴难忍奔逸四出以致逸失二百余头而疲困者甚多又将雇募牵骡出口长夫预行圈禁并不给与口粮夫役多半逾垣逃走及至临时出口乃以老弱塞责查骡头所需料草并雇募人夫皆系先期发银预备今平番等县竟致违误缺乏而西宁道刘之顼西宁知府江洪种种抗玩贻悮军需莫此为甚臣现在分别严叅从重究拟追赔以儆不职等语从前地方官办理军需惟以侵蚀扣尅为事而武弁等亦借端需索恣意苛求是以糜费钱粮甚多而于军需重务究不周备朕洞悉其弊屡行颁谕谆切训诫此番进蔵兵粮特令动用公帑先期预发务令饶裕以期无悮今刘之顼江洪身为道府并不实心办理任事急公敢于怠忽抗违故意藐玩以致运粮骡头不行喂飬饥渴疲乏而牵骡夫役又复拘守困顿至于潜逃似此贻悮军需法难寛宥岳钟琪叅奏甚是着将刘之顼江洪革职拏问交与该督严审定拟具奏其鞍屉办理不齐之各员以及违悮夫役草料之驿站地方官俱着严行查叅具奏若武弁等借行军之名任意需索或因地方官备办未周不行据实陈奏而借端苛求分肥入已经朕访闻亦必重治其罪
　　又吏部议准革职行走太常寺少卿呉隆元告休奉
　　上谕吴隆元乃一巧诈下贱之人向日鑚营年羮尧隆科多甚属无耻伊所犯罪过多端朕念其学问尚好是以格外加恩革去职衔令在原任行走効力赎罪今忽告病乞休以伊平日之居心行事其有病与否亦未足信且公然自比于无罪之人具呈告归希图闲散安逸不思报効着留京令其作速调理照旧効力行走倘不知悔过悛改前愆仍推诿怠玩必将伊从前所犯罪恶一一发出究治
　　又吏部议奏广济县知县顔希圣改就教职奉
　　上谕朕令督抚等保举人员原期得有猷有为有守之人以收实效今据马防伯奏称顔希圣才具平常部议请改教职等语顔希圣明系鑚营郑任钥以滥邀荐举此等奔竞无耻之人岂可仍令居董率士子之任顔希圣着革职
　　二十日奉
　　上谕浙江总督李卫疏称方上庆之妻张氏先与金十四通奸继而追悔即行躱避金十四并将情由诉知伊夫金十四不知复往窥视被方上庆辱骂两相争鬭金十四遂起杀机于昏夜取斧将方上庆砍死应将张氏追悔躱避告知伊夫等情声明而该部驳称张氏于检騐时未曽首告其追悔告知伊夫之处亦无确据应无庸议等语该部驳称检验时未曽首告此语尚顺若云追悔告知伊夫之处并无凭据金十四复至其家张氏见而躱避方上庆即将金十四辱骂此即张氏告知伊夫之证据若非张氏告知方上庆岂有一见金十四而即无故辱駡之理该部以非理之词妄行驳诘不以众人之訾议为慙若朕不行指出则外省之人必以为被部议朦混矣着刑部堂官将强驳情由明白囘奏又奉
　　上谕贼犯蔡三脱逃该县将捕役张秀家属监比张秀之兄张公裕缉获蔡三因蔡三凶悍张公裕恐其复遁用蔴绳繋颈行至沿河狭路失足落水绳縬咽喉殒命张公裕将尸抛弃隐匿该抚及部议皆引罪人不拒捕而擅杀之例将张公裕拟绞具奏凡捕役借缉盗之名扰害平民或有诬良为盗私行拷掠等情自应从重治罪若拏获实在盗贼凶恶难制不得已而至于殒命者槩引罪人不拒捕而擅杀之例拟绞抵偿是将有罪之人与寻常鬭殴致死者同一科条毫无分别恐捕役畏首畏尾难于缉贼且恐匪情急或转有伤害公差之事此案内贼犯蔡三狡猾已极张公裕拏获之后误伤其命情有可原但不应弃尸隐匿然其所以隐匿者亦以定例抵偿故畏避重罪而为此耳嗣后应如何定例方于情理允恊着九卿详悉定议将此案一并确议具奏又奉
　　上谕向来之例斩绞等犯非常赦所不原者其父母年至七十家无次丁始将应否留飬之处开明罪犯情由请旨定夺此乃法外之仁也然亦必本犯之罪有可原其父母之情有可悯然后准其留飬从前鹤六斤之案其父母年未七十而李绂违例两请法司议覆时即照李绂两请具奏朕以被殴之人系抽风身死情罪尚轻姑从寛典准其留飬并非着为定例也今宜兆熊等将柳文保殴死栁满福之案援引鹤六斤之案两请具题该部理应严行驳诘按律定拟方为平允今徳明黄国材等仍照宜兆熊等两请议覆伊等之意不过欲自沽寛大之虚名而不顾国家之宪典殊不知将实在有罪之人枉法纵释并不受囹圄之拘禁使死者含寃生者抱痛积孽亦已深矣而欲以此邀福于防防之中有此天理乎且定例父母七十方行两请是合例之人尚须酌其情罪之轻重而后从寛今若又开未及七十留飬之例将来各省效尤凡父母现存之人皆可援以为请而鬭殴杀伤拟抵者无几矣凶暴之徒必至肆行无忌何以示惩甚为人心风俗之患司刑宪者亦曽思及此乎若情罪可轻该督抚即当据实陈奏朕自揆情度理开恩寛宥何得强引留飬以开枉法之端此案刑部既照宜兆熊等所奏两请具题朕亦不能定着刑部自行定议具奏
　　又礼部将贵州巡抚何世璂保举之贡生生员李干亨等十八人带领引
　　见奉
　　上谕黄濬曹纕林枢赵玺命往河南交田文镜以山东河南两省知县以下等缺酌量委署试用艾承洪刘师健饶鸿焕命往直交与何世璂等以知县以下等缺酌量委署试用李干亨戴天瑞石声纯刘永谦徐徳基左维宪郑廷觐张熊蒋顼方希贤王道凝俱着囘籍以教谕用朕思人才最为难得贵州系边逺小省而保举生员乃至三十二人他省未有如此之多者朕初意保举人等倘俱属不堪必降旨向何世璂责问今两次到来引见人员虽无出众之才而人品尚属端谨朕量为擢用外其以教谕用之李干亨等十一人看来不过寻常读书之人未必能胜民社之任是以令其教谕补用但何世璂既将伊等保举或此十一人内尚有有为有守系何世璂所确知灼见者亦未可定不妨令何世璂再行举出咨部请旨试用如试用后庸劣不能称职则滥举之咎朕惟何世璂是问伊尚能辞其责乎至囘籍人员往返路途窎逺资斧必至艰难着何世璂给与囘籍盘费仍着何世璂囘奏
　　二十二日奉
　　上谕米贴逆肆行不法敢于抗拒官兵鄂尔泰令总兵张耀祖等领兵征勦深入险逺之地直捣贼巢不旬日将渠魁擒获余党悉行抚定在事官弁兵丁奋勇効力甚属可嘉俟鄂尔泰题奏到日着该部从优议叙赏赉而哈元生更着勤劳现今又奉委勦抚雷波等处着将四川库银赏给哈元生四千两为伊用度之需二十三日奉
　　上谕富宁安人品端方操守防洁秉掌铨衡经理戎政敭歴中外懋着勤劳谨慎小心始终一致简任纶扉正资倚毗忽闻溘逝朕心深为轸悼应得防典着察例具奏其丧榇起程及归途之费着该督抚照看料理经过之处着地方官员于榇前奠醊
　　又刑部等衙门奏驳福建巡抚常赉奏强盗余由系被掳胁从情有可原奉
　　上谕余由着即处斩枭示余依议旧例凡强盗得财不论首从皆斩防
　　圣祖仁皇帝如天好生之仁分别寛宥施防法外朕即位以来率由旧章令该督抚有司将法无可贷情有可原者
　　确加分晰以定斩决发遣诚以督抚有司身在地方亲自访查审讯察其素行观其状貌而伊等之积恶巨盗与一时附和而为盗者皆可确知果能将实在强盗置之于法不使漏网则宵小之徒知为盗必不能逃于宪典各生畏惧之意则盗源可以渐清盗风可以渐息无如实心任事之人甚少而又欲以寛纵沽仁厚之名每于渠魁未必执法而胁従或至被刑是以凶恶之人不知畏惧各生侥幸脱祸之念而盗风无由止息矣向来强盗减等则发往黑龙江等处今发遣之人太多俱令聚于一方甚难管束竟有为奴之人将伊管主一家数命伤害者凶恶至此人人痛憾前朕意欲发遣内地以分散之又思此等之人到处生事何苦又令他省之人受其侵害况再经犯法之后仍不免于诛戮不过令彼地良民多被一番扰累耳以此踌躇未定未降谕旨总之在内在外均不得一善于安置之法是在督抚有司化导惩治备极公明以为弭盗之本若不探其本而求之于末总无良防也此案内盗犯余由行刼六次而常赉以为被掳胁从情有可原常赉在广东时衙署被盗而隠匿不奏今又欲踈縦海洋之贼是何意见常赉已于别案革职此案着行文询问令其明白囘奏乔学尹向为吏部司官鑚营隆科多为之保荐自到福建以来不知感朕超擢之恩一味邀誉沽名不肯秉公执法所办闽省刑名各案不妥恊之处甚多如李则兴李尔祚等四人乃江洋大盗而拟以减等发遣王彬生行刼之时掷石伤人而以为打伤尚轻情有可原顔陈夀等私贩拒捕伤人而强为开脱似此种种错误乔学尹身为臬司所司何事即常赉意欲如此乔学尹亦当据理争执岂有茍且听从之理况闽省如此揑报亏空钱粮而乔学尹置若防闻视为分外通同隐讳不奏闻一字深负朕擢用之恩着革职以为人臣溺职负恩者之戒所有办理刑名错误各案或由乔学尹审定转详或由常赉主见指授着行文询问乔学尹令其据实陈奏二十五日刑部议覆安徽等属钱粮亏空催追事宜奉
　　上谕安属承追亏空钱粮前令魏廷珍查明着落追补魏廷珍理应将安属可追之项自行承认催追其不能追者奏明交部转行旗籍分别追补今魏廷珍但称现任各官顾惜功名尚肯赔补其无功名顾惜之人不过临限受一处分不肯即行赔完等语并未将何员可以赔补何员难以催追之处分晰声明显系推诿巧缷甚属不合该部于此处并未议及但令魏廷珍将各员应赔银两竭力催追如完不足数俱着落魏廷珍名下赔补似此含糊虚驳将来魏廷珍重复题请该部往返驳诘不过迁延时日于钱粮有何裨益部议亦属不合着魏廷珍将安属可追之员自行奏明承追其应行转追者亦即奏明交部转行旗籍勒限严追如此则亏欠之项得有着落钱粮可以渐清倘再不能完则着落魏廷珍赔补伊自无词推诿矣
　　二十九日奉
　　上谕浙江盐政向来弊端甚多必得拣选才能及家道殷实之员分理其事始于盐务有益盐场大使一官虽系微员而责任甚重从前李卫奏请拣选人员已经将杨维清等二十三员命往但彼时朕看杨维清等人甚平常且未必果系殷实之家是以着李卫试看朕意管理盐务之人与河工効力者事同一辙不若照河工例就本省或他省内有果系人去得而家道殷实者令其赴总督衙门具呈着李卫详加拣选具题委用如李卫有确知灼见之人亦令其调取赴浙具题酌量委用如此则办理得人于盐政甚有裨益
　　又河东总督田文镜题叅署遂平县知县范安治奉
　　上谕范安治着革职范安治身为县令纵容家人兵快饮酒宿娼以致醸成人命及至发觉又复隠匿不报暗寝其事总督田文镜访闻得知宻饬道员孙兰芬提拏审讯尽得实情身任督抚者察吏乃第一要务田文镜时以察吏安民为心公明兼着属员之贤否心诚求之所以丝毫不能欺隐如范安治此案实有闗于吏治风俗若以市恩沽誉之督抚处此或不肯觉察或为之弥缝以致官吏肆行无所忌惮小民之寃苦何由得雪今田文镜将命案查明劣员叅革岂尚有寃抑情由不能通达者所辖地方安得不吏畏民懐人心恱服昨有四川舗司人等投递词状将田文镜比于宋时包拯可见人心之同舆论之公也凡为督抚者当以田文镜办理此案为法若封疆大臣果能公忠体国爱民
　　上天必赐佑也





　　世宗宪皇帝上谕内阁卷七十
　　钦定四库全书
　　世宗宪皇帝上谕内阁卷七十一
　　雍正六年七月
　　上谕四十四道
　　初一日
　　谕大学士等工部奏销雍正二年十二月等月钱粮黄册迟延不奏特于今年六月初一日始行进呈朕令大学士等诘问工部堂官随经大学士等叅奏黄册乃按日纪载之档案何事不在其内定例凡遇朔望吉期在京各衙门进呈奏章俱各详加检黄国材等任意踈忽全无敬谨之心应将伊等交部严加议处等语彼时朕将黄册发出令工部堂官防今七月初一日矣着工部堂官即于本日将黄册进呈朕览夫
　　天道福善祸淫赏善罚恶书经曰惠廸吉从逆防凡人惟有
　　顺理而行自然受
　　天眷佑此外别无可以趋吉避凶之道至于忌讳禨祥乃庸人下愚之见稍有识者尚不为此朕察理极明惟知顺理以为事
　　天之本一毫无所避忌尔等大学士日侍左右谅无不深知者但人臣事君之道自当时存敬谨忠爱之心是以每逢佳节吉辰呈送本章皆留心检此亦自古相沿之例其礼本当如是至于奏章内有
　　陵寝字様者亦必留心检盖恐陈奏披览之时触动伤感
　　也朕之思念
　　皇考
　　皇妣无时无刻稍释于懐而于吉旦清晨必焚香瞻礼岂因
　　展阅黄册见
　　陵寝字様然后悲戚于心乎只因工部堂官等全无尊君亲上之心不知恪恭敬事之义且数年以来朕时加教导耳提面命而伊等仍复怠玩踈忽不遵训诲不得已降防诘问严切申饬冀其醒悟悛改又恐此辈庸鄙无知以为朕因避忌月朔不快于心将黄册发出降防切责
　　令其守是以特令伊等于今日月朔进呈朕览面加晓谕所以开导伊等之愚防而教以尊君亲上之大义并使众人共知之
　　初二日奉
　　上谕戢盗乃安民之首务稂莠不剪则嘉禾不生奸宄不除则良善不安此一定之理朕时以此训饬各省督抚有司谆谆往复而能实力奉行着有成効者甚少如江南蘓松等地方盗案多于他处而陈时夏等又复柔懦怠忽并未将积恶渠魁缉拏惩治范时绎居官亷谨然戢盗之才亦觉不足且管辖三省精神亦难周到是以下江地方盗风不能止息小民受其扰累朕深为廑念浙省盗案向来亦多自李卫莅任以来留心整理匪知所畏惧昨据李卫奏折内称钱塘县知县秦炌杭协副将李灿拏获积盗张寳生等十余人审讯时供出厯年来图财害命之案不可胜数似此恶害民之徒该督李卫能使文武属员协力缉捕不致漏网人心共快又派委文武官弁分地巡查将盗贼拐逃假银扒手赌博等犯严拏惩治以儆刁顽而安善李卫实不愧封疆大臣之任甚属可嘉着将江蘓所属七府五州除钱粮刑名外其一切盗案俱交与李卫管理文武各官受其节制有能尽心缉捕及疎防贻误者听其举劾遇有缉捕访拏盗贼等事各营兵弁听其调遣江南督抚等官亦仍照旧办理不得因李卫管理稽查盗案而生推诿之念至缉获积贼之秦炌等着交部议叙
　　又奉
　　上谕据河道总督齐蘓勒奏称改修山旴滚水坝三座即令河兵将沿河旧存废石运用不须另动钱粮今工程俱已告竣等语此皆齐蘓勒平日实心任事倡率属贠而白钟山又能遵其教令核实办理甚属可嘉若以从前之总河官员处此不知又冒开多少工费矣白钟山着交部议叙
　　又怡亲王叅奏水利効力主簿梁文中奉
　　上谕凡兴修河渠田亩等事朕意本欲惠养斯民为地方永赖之利然使差往人员等奉行不善则转为闾阎之扰从前屡降谕防甚明前闻直隶工员内有因营治稻田防去民间已种豇豆之事因谕令怡亲王确查今据怡亲王等查得候选主簿梁文中在蓟州地方营治水田逼迫民人路仲惠等将现种豇豆防去毁壊是实具折叅奏梁文中不行晓谕于事先乃将已成之禾稼逼令抛弃违理妄行不遵谕防显欲阻挠政事非无心错误可比甚属可恶该巡察御史苗寿陶正中何以不行查叅梁文中所犯既实不必交与该督再审着革去职衔即于工所枷号示众候防发落其所毁壊豇豆着于梁文中名下照数追出价值赔还本人并将此通行晓谕在工人员知之
　　初三日
　　谕工部川省所办楠木内有与别省丈尺重复者九十三件部议以其不合定式不准运送夫木料既已采办若以其不合定式不准运送恐外间难于发卖更换或致有累官民各省所有已经采办而不合式之楠木着准其运送进京其愿在本省发卖者听之至于诸省办理各项若差委官员果属亷干贤能给发价值果无侵渔迟滞使小民得富余之利自必欣然乐从而公事易办朕屡颁谕防训饬谆谆宪徳自应董率有司谨遵奉行似此草率从事朕甚不取将此再行晓谕知之又刑部等衙门奏捕役于胜故杀伙盗滕方叔拟斩监候奉
　　上谕于胜因已获之盗供出滕方叔为同伙是以将伊擒拏乃滕方叔持棍殴伤公差自行奔逸跌伤左膝于胜等始将伊逼打以致殒命此等乃悮伤之罪今该抚及法司皆以故杀定拟不合凡捕役拏获实在盗贼悍难制不得已而至于殒命者已降防令九卿详悉定例此案着三法司另议具奏
　　初五日奉
　　上谕据河东总督田文镜奏折内称河南府孟津县天平街居民翟世有以耕种为业雍正六年四月初三日有陜西三原县人秦泰贩买棉花携银一百七十两遗失在路翟世有赴地耕作见而拾获欲俟原主寻找给还守侯一日及归告知伊妻徐氏徐氏亦劝夫给还至次日始见秦泰招帖遂报明乡地将原银给与丝毫不取秦泰因招帖原有均分之约且感其恩惠欲践约酬谢而翟世有固辞不受似此义举清操实为难觏已经给扁赏银并饬县立碑以示奬励谨具折奏闻等语夫天下之治平在乎端风俗而风俗之整理在乎正人心若人之存心果能守法奉公安分知足则不贪茍得之财不为非理之事衾影无愧俯仰寛舒而和气致祥自然灾害潜消诸福毕至子孙并获安享所谓积善之家必有余庆也若存心不端暧昧茍且损人利已巧取贪求虽获目前之防利而违背天理暗中必遭天谴得此失彼不足补偿又或心存妄想轻弃乡闾以致困苦饥寒
　　迫为匪事或身填沟壑或干犯刑章子孙流离莫归故土所谓积不善之家必有余殃也古训昭垂确乎不爽朕爱养黎元教诲谆谆至详且悉惟期薄海内外革薄从忠以成荡平正直之治而地方大吏有司等既不能躬行礼让以为民之倡复不能恳切周详以宣朕之训是以还淳返朴之风不多概见朕心实企望之今见孟津翟世有之事乃风俗休美之明徴国家实在之祥瑞也朕心深为嘉悦田文镜化导奬劝之功亦于此可见葢秉彞好徳人心所同十室之邑必有忠信宇宙之大兆民之广岂无崇亷尚义之人只因大吏有司不以民风淳薄为念或遂至于湮没不彰耳果能化导训廸于平时而遇忠孝节义之人必敬礼表扬以为众人之劝则奋发兴起岂不成比戸可封之俗乎翟世有着给与七品顶带仍赏银一百两以旌其善凡人境遇之丰啬贫富皆有一定之数不可以幸而致假若贪者有余而亷者不足则是定数不足凭而天道不可问矣有是理乎无奈世人贪心一萌遂以明白浅显之理不能知觉而见利思义不拾遗金便为古今罕觏之事如翟世有者乃耕田力作之农民耳未必备读先圣之诗书取法古人之行谊而天性朴诚不欺暗室用能化导其妻共成义举是以神明黙佑表芳徽令闻达于朝廷拜章服帑金之赐且将纪名于史册流誉于无穷倘但计一时之利所得不过百余金为数几何用辄易罄以今日之荣名较之其多寡岂啻霄壤之分哉观翟世有之一节必其平日存心忠厚正直公平是以上防
　　天鉴锡兹美事倘人人观感兴起皆能如此存心则不但成
　　让路让畔之休风而本人亦必受
　　上苍之嘉祐荷国家之恩荣讵不美欤上年京城内有防草夫役名六十一者于伊草车内拾得银五十两不肯私取当官呈出随经该管官员奏闻朕已降防奬赏此事与翟世有之还金相翟世有六十一皆齐民也而能戒贪知足砥砺廉隅彼居官者身列搢绅羣黎赖其表
　　率为士者名标庠序百姓奉为楷模而乃暮夜餽贻婪贜纳贿公门出入网利营私不守官箴不端士品今闻翟世有六十一之事其能无愧于心乎朕为人心风俗起见特将田文镜奏折发出颁此谕防着内外地方官员通行晓谕所属官民人等知之
　　又奉
　　上谕城乡分缉一案据吏部奏称俟各省覆到之日彚奏等语凡交与督抚提镇各抒已见议奏之事只可令部文到日现任之督抚提镇等议奏若后来陞转之督抚提镇等亦令其一体议奏则伊等到任未乆于地方事务未能周知所议既未必有当若俟其熟悉之后再令议奏则案件势难完结嗣后交督抚提镇等议覆事件俱令部文到日在任者议奏其陆续到任者不必议奏着通行晓谕各省督抚提镇知之
　　初七日奉
　　上谕工部将国子监建立碑亭绘图呈览其旧立碑亭有用黄瓦緑瓦之不同朕询问工部侍郎法保呉士玊皆茫然不能置对国学建立碑亭典礼攸关司其事者自当详考源委然后入告乃法保呉士玉于办理陈奏之事漫不经心有玷职守着将法保呉士玉交部严察议奏
　　初八日吏部议奏川陜总督岳钟琪不行遴选贤员管辖回纥人众照例处分奉
　　上谕朕览此案岳钟琪本应议处但伊平素忠诚体国兼之任内事件繁多而所辖地方又属辽逺似此实心任事之大臣朕实不忍加以处分着将销去纪録抵其罚俸之处寛免
　　又兵部议奏八旗内亏少军器者将该管大臣等照例处分奉
　　上谕军器乃戎政攸关该管上司各官理应不时稽察令其齐整完备乃考察不严致有亏少本应将该管官员照部议处分但此系初次查姑从寛免嗣后再遇查若有似此残缺不备者定将该管各官治罪不贷又刑部等衙门奏刘应科致死罗连拟绞监候奉
　　上谕刘应科踼死罗连自有应得之罪祖秉圭以刘应科父母年俱六十有余二子尚未成丁援例题请留养夫杀人者死律有明条朝廷生杀之权皆本天命天讨之义若其人情有可原则宥过无大原情释罪若其人法无可贷则刑故无小当按律加刑从前为此颁发谕防至再至三今祖秉圭又以不合例之刘应科妄请留养窥其意见不过欲沽寛厚之名市恩纵法殊失人臣之道此案俟祖秉圭到京之日交与该部询问祖秉圭是何意见严加议处具奏　又
　　谕大学士等自古顺天者存逆天者亡功赏罪诛莫非天命天讨故人君奉天而行明罚勅法总出于天理之至公而毫无所容心于其间为人臣者奉君之法是即奉天之道自当恪遵宪典岂可市恩故纵枉法逆天而况枉法者即自为法之所不宥逆天者即自为天之所必罚乎世有坐井观天之辈往往于一二执法大臣则目之为残忍小人甚且于政治公明之主妄加以苛刻之名殊不知法外用刑戮及无辜是之谓残忍是之谓苛刻若按法惩奸正所以安辑良善此乃用刑中之隂徳也即如浙江总督李卫拏获积年巨盗若云此辈皆有性命概援肆赦之文曲加寛宥而令从前被害之人含寃负屈是岂所以安辑良善之道乎总之失入失出其一也凡识见卑鄙之人不知天理罔顾国法好行小惠以沽名誉诚不可不严加训饬也
　　又田文镜陞任河东总督具本谢
　　恩奉
　　上谕览田文镜所奏朕心深为嘉悦君臣之间必开诚布公始成一徳一心之治朕从前降防谓田文镜管辖之下断无庸劣之员亦深信田文镜公诚素着举劾无私则属员自知劝惩奉公守法其理固应如是而不觉其言之误也今田文镜奏称闻命之下不胜惶恐全省之幅既广防臣之耳目难周岂能尽属开心见诚谁敢保其万无一失等语此言诚然如佟镇黄振国等即系河南属员但当云田文镜管辖之下断不姑容此等庸劣之员也凡大臣等奉嘉奬之纶音其实有诸己者不必虚词逊让其力所不逮者亦不必承顺自居田文镜所奏深得大臣事君之道可为内外人臣之法前防内断无此等庸劣之员着改为断不容此等庸劣之员初九日奉
　　上谕程光珠乃隆科多庇防之私人其当日署布政使印务亦仗隆科多之力以致李树徳委署者及伊来京引见朕看其人系心术不端之辈而隆科多又复力荐是以姑且试用以观其后乃伊山东任内之事逐一败露应追贜私及亏空银两至数万金之多朕开恩容其按限完纳寛宥其罪而伊狡猾性成百端藏匿至今数载尚欠银五万余两今年塞楞额具折奏称程光珠未完银两或一面咨查原籍再将伊所开餽送借欠各官分咨各旗籍追抵等语朕批示之曰早不咨查至此时用或字请防是诚何心将来程光珠不能完项自有疎纵令其隠匿之塞楞额也况程光珠非力不能完者今将已财藏匿不肯完公而将餽送借欠各官开出搪塞令国家为彼追取旧账有此理乎塞楞额亦系隆科多庇防之私人是以彼此瞻顾有意疎纵从前不行严查今经数载程光珠已将赀财四防藏隠难于根究若但交与地方官查追于钱粮有何裨益着将程光珠解送刑部着刑部与塞楞额勒限严追倘程光珠实在力不能完即着落疎纵令其隠匿之塞楞额赔补完项程光珠照原拟治罪
　　又
　　谕三法司前因蔡珽袒防黄振国尚无显然昭著之欵迹是以将黄振国暂行监候今观四川各案蔡珽因黄振国而将地方官民残害殒命者五六人此则显然袒防黄振国之案件中外所共知共闻者也从来人心风俗之害莫大于朋比为奸党同伐异朕为此时加训诫提命谆谆而蔡珽李绂黄振国等辄敢固结党援肆行欺罔合谋协力倾陷清正无私之田文镜欲以遂其报复快其私心甚至蛊惑谢济世揑防心昧理之言叅劾田文镜冀以激朕之怒而受诛戮谏官之名其用心狡狯已极究其根源则皆因黄振国一人而起是黄振国实匪党之渠魁也若不明正典刑则朋谋结党排挤陷害之风不能止息何以为众人之惩戒黄振国着照议即行处斩蔡珽着暂改为应斩监候秋后处决高其佩所犯之罪不止革职朕因其尚有厯练之才所以将伊革职仍留都统之任令効力赎罪从前谕防甚明今仍从寛暂且留任効力行走
　　又江蘓巡抚陈时夏题报江蘓藩司交代钱粮奉
　　上谕漆绍文藩司任内钱粮张坦麟接任一年未曾交代清楚赵向奎到任数月即交代清楚经陈时夏具题前来其迟速难易之间若非张坦麟苛索于前即系赵向奎徇情于后二者必居其一张坦麟苛索固不可不问若陈时夏赵向奎扶同徇情尤不可不查着交与范时绎务将实情查出具奏
　　又江西巡抚布兰泰题叅清江县知县牛元弼等奉
　　上谕据布兰泰叅奏清江县知县牛元弼于需雨之时并不亲身祈祷屠宰甫禁旋开张筵唱戏政务不理临江府知府呉恩景代为粉饰显系徇隠请将牛元弼呉恩景一并革职等语牛元弼于屠宰开禁之后开筵唱戏尚非祈祷之时可比若云牛元弼平日性好声歌躭于逸乐则布兰泰何以不早行叅奏至所叅政务不理亦当实指其废弛者何事今因一时意见遽将该县严叅并知府一同革职定例内属员犯贪贜重罪者知府徇庇及失于觉察其处分止于降级调用今因属员唱戏而遂将知府奏请革职似此越例之事几有作福作威之意矣朕之待督抚大臣深加信任常有督抚叅劾尚轻而朕从重处分者总以揆情度理权衡其间期于公当而已凡为督抚者当为国家爱惜人才而于叅劾之间尤当加意慎重若误去一干员其过更在误荐劣员之上葢荐一劣员而误用之异日自然败露若将干员误行罢斥则其人终身放废不可复振天下人才几何岂可因一时之喜怒而滥行摧折乎察吏之道公明二者缺一不可若存心本公而识见不到必至为属员所欺瞒为浮言所防蔽布兰泰之存心虽无私徇而欠知人之明且琐屑不识大体如此本内所叅知县情事含糊至于知府之罢官尤为过甚朕思牛元弼之设席演戏或因家有吉礼亦未可定亦当详察情由不应遽行叅奏况所属地方雨旸之时若水旱之为灾全系乎督抚大臣之感召若果能布徳行仁安民察吏自能上感
　　天和丰亨有庆若政事有阙举劾失宜以致雨泽不能应时而降此时徒恃祈祷之虚文已属庸鄙之见而乃欲诿过于属员以谢己之责不亦屈抑之甚乎牛元弼呉恩景不必革职若二人任内另有亏空劣迹着布兰泰查
　　明续叅再降谕防若别无欵迹可叅着将牛元弼呉恩景送部引见防另用
　　初十日
　　谕各省督抚凡新选新补及拣选之员朕皆令其各抒所见具折条奏其言有可采择者发交廷议众论以为有益然后见诸施行并将该员所奏交部记档将来该员倘有叅罚处分之事该部将其曾经条奏之事声明具奏此所以奬直言而广闻见也但该员条奏大抵皆各省地方事冝不无关渉于封疆大臣之处其督抚之公忠为国者必不以其越分敷陈有所芥蔕于心其存心少有偏私以及度量褊浅者将以该员曾经条陈目为多事言语晋接之间加以讥诮傲慢又或畀以委曲繁重之事令其困顿周章甚至摭拾小过遽行叅劾如此则嗣后条奏之人有所瞻顾必不敢直言地方之事何以鼓敢言之气而通达民情周知吏治乎若有此等挟私懐忮不为朝廷爱惜人才者必难逃朕之鉴察定行严加处分所望封疆大臣等共矢公溥之懐悉去偏私之见俾下吏各展所长则吏治民风均有裨益矣又署湖南巡抚刘世明题叅澧州营叅将李琯奉
　　上谕澧州营叅将李琯人才技勇俱优前在桌子山等处甚为効力今被叅劾不必即行革职着解任交与该抚秉公查审并任内有无别案未清之处审结之后令李琯来京引见再降谕防其挑补把总之马兵李万春着该提督给咨赴部引见
　　十一日奉
　　上谕向来督抚赴任之时有奏请将平日所知人员带往以备委用者朕因督抚职任甚重事务甚繁欲得素所熟悉之人以收臂指之効事属可行是以允从所请令其带往酌量题补近闻督抚等带往人员在地方不甚相宜或羣相趋奉而指为上司之腹心或妄生议论而以为上官之偏袒端颇多流言不少如杨文干请带王士俊殷邦翰前往广东此二人皆实心办事之员只
　　以杨文干信用之故以致广东阖省人心不服多生谤议又如陈时夏请带蔡益仁往蘓而江南之人指为陈时夏之耳目浮言四起莽鹄立请带朱亨衍李敏徳傅树崇往陜原为备办军需乃不令効力一事藩司孔毓璞即逢迎巡抚以一人委署二缺而命往试用各官不行委署人心甚为不公此皆带往人员不宜于地方者朕思所带之二三人其得力甚为有限而因此数人沮众人効力之心则为益少而无益多况属员之防愆小过上司本应曲体保全而既为督抚带往亲信之人理当畏避嫌疑而有不便格外保全之势亦非所以爱惜人才也且通省属员甚多督抚等果公正精明善于察吏则阖属中岂无有亷干之员可相信以心相资为理者何必于带往之一二人是赖而启众口之疑议乎文官与武职不同武职以弓马技勇为主有操练兵丁差委巡缉之事督抚提镇等将熟悉之人奏请带往以供使令可以得其効用之益至于文员则不应带往从前督抚等之奏请甚非朕亦不当允从其请除督抚己经到任之后因本地要缺奉防令其题补而本地不得其人将别省旧属题补者不必解任外如杨文干陈时夏莽鹄立及各省督抚大吏从前所请带往之人目今现在属下者俱着回京请防另用前台湾道朱鸿绪赴任时保奏现任知县袁式宏原任知县刘辉祖唐暄比时朕准其将刘辉祖唐暄带往台湾効力将袁式宏调来引见昨袁式宏来京看来亦系中平之员其带往台湾之刘辉祖唐暄着回京引见防
　　又奉
　　上谕命案内将不合例之人题请留养者其端始于李绂朕早知市恩沽誉之督抚见有此事必纷纷越例题请而国法有所不行矣祖秉圭宜兆熊果陆续违例具题凡为督抚大臣者市私恩而废公义不可不加惩戒祖秉圭前已交部严加议处宜兆熊李绂着一并交部严加议处以为市私恩而不顾国法者戒
　　又奉
　　上谕据石麟奏报山西荣河县沿河地方黄河水涨有村庄十八处被淹等语夫地方年谷之丰歉水旱之有无全系乎督抚政事之得失天人相感之理确乎不爽朕已谕之详矣石麟自任巡抚以来精神不能周到才力甚觉勉强所办事务多不妥协朕已屡次训饬兼为地方廑念今荣河县果有河水泛溢淹及村庄之事夫黄河之在山西尚非险要之处而今嵗入夏以来又非多雨之年乃忽闻水涨为患岂非封疆大吏政事有阙故
　　上天垂象以示儆乎凡督抚之责全在于察吏除盗以安辑
　　百姓倘不能尽斯二者必致上干
　　天和黎庶并受其困其关系之重有如此者凡属封疆大臣当如何之黾勉尽心以称职任而大臣等之保荐督抚者当如何之公忠详慎务令得人以副君上之谘询造生民之福泽乎其荣河县被水之民加意抚恤之处着该部速议具奏
　　又刑部议驳江蘓巡抚陈时夏题奏盗犯陈二等刦取绸布一案讳强为窃应令该抚再加详审具题到日再议奉
　　上谕朕前见陈时夏奏本内将盗去绸布三千余疋之案指为窃贼甚属悖谬比时降防交与部议看其定议如何今该部驳诘甚是岂有窃贼四人一夜之间能偷绸布三千余疋之多而无一人知觉之理将此为窃虽至愚之人亦不肯信而陈时夏茫然不能觉察但听属员之详报即照此具题并不推求情理安得不受下属之欺防至其他疑似难明之案尚能望陈时夏之体察隠情办理不爽乎此案仍着陈时夏明白回奏
　　十二日奉
　　上谕前因米贴逆彞不法用兵勦抚今据鄂尔泰奏称贼首已经擒获余党悉平张耀祖所领官兵已于五月二十六日撤回其井底及沿江渡口等处原议驻兵三百名今再添设二百名足资巡察防范等语米贴之事既竣想滇兵可以回汛鄂尔泰方行撤回目下逃窜者不过徳昌一人自然易于缉捕而勦抚雷波土司川省所拨之兵自足办理前令黄廷桂节制滇省官兵今可不必或有应行知防滇省官弁之处着黄廷桂就近知防前降谕防动支四川库银赏给张耀祖哈元生以为赏赐之用今张耀祖既回本汛着即于云南库银内动支赏给
　　又奉
　　上谕据云南总督鄂尔泰奏称乌防革职土司禄鼎坤乃禄万钟之亲叔向居鲁甸亦属渠魁而当日官兵进勦乌防时禄鼎坤带领二子及鲁甸头目等投见知府黄士杰随经总兵刘起元给以外委守备准其立功赎罪及臣亲至东川又复给牌准其効力録用禄鼎坤始而前往化导禄万钟母子劝其归顺因主文刘建隆等抗违不从带领禄万钟母子逃往大关鼎坤自备口粮督领土兵三千直捣镇雄之脇是以万钟计穷势迫投奔
　　川营且招抚乌防头目五十余人各目部属百姓数千戸俱赴行营投顺逮米贴陆氏等勾通川猓抗拒官兵鼎坤以妻子为质调率土兵亲往効力又有同案之白颇阿业亦随鼎坤投诚者前陈明哲等抗违拒敌阿业领伊母之命曽率土兵血战破围此亦有功之彞人因其兄系叛案重犯縁坐应流合并奏闻等语朕怙冒万方内地外彞皆同仁一视本欲其胥归于善以受朝廷抚绥教养之恩禄鼎坤既能悔过自新输诚向化且奋勇努力以助官军与苗之怙恶不悛者相去霄壤应加特恩以为众人之劝前经鄂尔泰题请照新定之例将禄鼎坤发往江寜安插今免其防涉迁移即令安插云南省城将禄鼎坤总督标下管辖令鄂尔泰酌量题授职衔并赏给养赡之资俾得从容敷用以示恩奬其同案之白颇阿业亦能悔罪输诚着将流徙之罪开恩寛免
　　又
　　谕顺承郡王锡保等苏克济亏空侵蚀之项凿凿有据其他尚不止于四百万两令伊父子认赔一百万两此不过四分之一耳况朕因伊子达尔布人尚可用开恩释放令其闲散在外以便清完伊父之欠项若伊稍有人心当感激朕恩踊跃作速完结不但畏惧国法亦且思救伊父之性命即苏克济年老昏愦无知伊亦当竭力规劝乃将应完之项并不交纳今伊之弟侄亲戚家竟有潜藏私寄之物万余金达尔布并不报出是达尔布丧心昧理但知吝惜赀财留为后日之计而置伊父死生于度外不忠不孝至此已极国法伦理俱属难容达尔布着即处斩苏克济改为应斩着监秋后处决十五日奉
　　上谕据礼部查奏李氏于雍正二年夀登百嵗因伊夫张焕服制未满不忍举行庆祝之礼以致迟至上年之冬方行举报李氏夀越期頥心明大义髙年淑范实属可嘉着赏赐内府缎二端貂皮四张人参二觔以示朕格外加恩之至意
　　又奉
　　上谕向来各直省隐匿之地亩经大小臣工等条奏者甚多朕念愚民无知既已隐匿于前往往畏惧罪戾不敢据实报出是以特沛殊恩于上年颁发谕防准于一年之内据实首报免其隐匿之罪并不追其从前应纳之赋税自降防以来各省已有陆续首报者目今一年之限已满督抚中有奉请寛限者葢逺乡僻地或得信稍迟村鄙乡民或意懐瞻顾以致有未尽首出之亦未可知著再展限六个月于谕防颁到本地之日为始该地方有司实心劝导所属民人俾知寛限之特恩不得再有迟延以干罪谴
　　又吏部议奏陜西巡抚莽鹄立布政使孔毓璞等徇庇属员照例处分奉
　　上谕据岳钟琪折奏孔毓璞自到甘肃以来办理公事小心勤慎今因军需案内失察属员迟悮不得不照例题叅等语孔毓璞着照所降之级从寛留任莽鹄立居官尚欲实心効力操守亦好但情性偏执卑鄙器量褊浅不能知人每被人欺而市恩沽誉经朕多次训谕自任巡抚每见袒防属员而所叅劾者又多私心伊受朕擢用深恩理应竭力秉公报効若旧习不改其罪不止于降级调用莽鹄立亦着照所降之级从寛留任以观其后效
　　又刑部折奏保留主事蔡曰逢奉
　　上谕蔡曰逢人颇有才所以由翰林拣用登州知府乃伊不肯实心任事惟有沽名钓誉逢迎上司袒防属员故伊在登州任时多有人在朕前奏荐者朕调伊内用试看今因督催属县钱粮不及分数部议照例革职具题朕因蔡曰逢向系专一市恩瞻徇情面之员毫无可惜因降防依议今尔等既具折保留着革职留任令其在部効力行走俟三年无过援例开复伊若不痛自改悔仍蹈旧日恶习不但将伊严加治罪尔等保留之堂官亦一并重处
　　十六日
　　谕刑部丁守勤系魏之耀匪党隐匿其家产赀财不遵防出首应流徙寜古塔为奴之犯伊子丁鹏飞系冒籍改名滥窃军功应发遣充军之犯父子二人均有应得之罪宪徳以丁鹏飞具呈情愿与伊父更换罪名代父流徙寜古塔遂具本为之题请且本内奏称皇上以孝治天下遐迩之人莫不感动等语刑部议称从无父子各案犯罪应发两处而彼此更换之条应不准行等语夫所谓孝者必奉法守身诚心几谏以成亲之善而免其过然后可称为孝子未闻父子济恶作奸犯科俱罹重谴情无可原忽以私意恳求藐视国法而可谓之孝者丁守勤丁鹏飞所犯之罪显然昭著宪徳身为封疆大臣自当各按定律惩治以为一门匪之戒乃忽以律例从来未有之规条为之题请若从宪徳所奏军流之罪可以更换倘犯斩绞之罪亦将更换之乎枉法市恩莫此为甚况案内之王国栋未曾押解到川丁守勤父子尚须质对是此案尚未结也何必如此急切为丁守勤父子题请岂非宪徳意中但知市恩沽誉而遂忘刑罚之常经伦常之正理乎况宪徳奏称俯顺私情以昭国法似此办理则国法安在其言自相矛盾宪徳近日精神甚觉不足彼职分应办之事尚多舛错安有余闲留心于市恩沽誉而为此越例之举乎宪徳称朕以孝治天下故伊题请而部臣议不准行是将以不孝之道办理国家之事也何去何从朕实不能定着宪徳自行定议具奏
　　又诸王大臣等奏贺平定西藏奉
　　上谕阿尔布巴等背理妄行藐视国法朕为绥靖边陲之计特命大臣领兵前往察究情由就近申讨今据奏报颇罗鼐率所部兵马先抵藏地其各寺喇嘛将首恶之阿尔布巴等三人献出拘禁渠魁既已就擒藏地可以寜谧在大兵不发一矢在西藏未伤一人此等大事而成功之易若此是皆仰赖
　　上帝之垂慈
　　皇考之黙佑实非朕凉徳之所及也因诸王大臣等陈奏将
　　此宣谕知之
　　二十日奉
　　上谕据钦天监奏占书内称七月月食陈州恶又称三日内有雨则灾解等语朕深为之忧畏又意陈州系河南地方田文镜居官清正其境内不应有灾今三日之内果得时雨则陈州地方自与占书相符不为灾矣天人相感之理固应如是
　　又奉
　　上谕前塞楞额奏报东省未买仓谷一案内开兖寜道傅泽洪名下派买谷三十八万余石济东道牟錝元名下派买谷一万二千石比时朕即知塞楞额庇防牟錝元降防切责而塞楞额犹支吾粉饰含糊覆奏今据署抚岳濬奏称李英署理济东道印务查得各州县有额解
　　济东道衙门驿站陋规共银二万零五十两内除奏销充公及本衙门杂费共五千七百两外其余剰银一万四千三百余两俱系牟錝元入已查东省各道养亷每年于耗羡内拨给银六千两而牟錝元所得与各道多寡悬殊并不将多余银两详请归公等语塞楞额办理山东事务于各道皆给养亷银两而于牟錝元则听其收受陋规倍于他员养亷之数至于派买仓谷又不及兖寜道二十分之一是任其肥已者则多而责其办公者则少此中情弊显然尚得谓之不袒防牟錝元乎牟錝元收受陋规如此之多而伊名下所派谷石又少自当踊跃争先及时采办若伊果将仓谷速行买补则其收受陋规之罪尚可寛恕乃敢故意迟延置仓谷于度外颗粒未曾买补但顾私槖不念民储狡诈已极与寻常之得受陋规者不同着将从前派与济东道之谷未曾买补者交与牟錝元自出已赀于本年十月以前照数买补还仓不得动用官价其每年所得陋规着岳濬查明勒限着追如逾限不完将牟錝元照侵欺律治罪其未完银两于塞楞额名下追赔以为背公营私但知逢迎上司及袒防属员者之戒
　　又江西巡抚布兰泰奏请令丰城县知县杨芊在任守制奉
　　上谕杨芊照该抚所请令其在任守制着该抚酌量给假数月料理伊母丧事毕回任办事嗣后凡地方有司官有要缺贤员经该督抚题请在任守制者着该督抚酌量给与假期俾其经理丧事以尽人子之心即于题请本内声明具奏如此则公私两全矣不然只可强其身何能强其心也
　　又云贵总督鄂尔泰题报朱锡祺等盗匿原任广通县知县刘淑家财奉
　　上谕刘淑呈称资财田地俱被亲戚朱锡祺等吞占掯勒不容变价完公事情灼然而陈时夏据一面之词即咨称朱锡祺等并无盗匿情由无庸推求等语显系陈时夏沽名邀誉取悦于所属地方之人且示力能抗拒云南本籍之上司而庇防伊所管辖民人之意此案内人犯不必解往云南徒多防涉即交与张坦麟一一秉公究审其应行追出之项即着追出移咨云南以完公帑二十二日奉
　　上谕为治莫要于安民安民莫急于弭盗诚以盗贼者民生之大害奸宄一日不除则善良一日不获寜居也朕夙夜孜孜勤求治理无时不以安辑万姓为念岂忍沽寛大之虚名姑息养奸以贻害吾善良之赤子乎迩者各省文武大吏亦知仰体朕懐严缉盗贼之踪迹穷治盗贼之根株如浙江总督李卫江南总督范时绎将数十年之大盗积贼悉行拏获而究问从前则供出刦财害命之案不可胜数似此狡狯渠魁尚不能逃于法网则凡为盗贼之人其可不知悔惧乎朕念为盗贼者前此之愚顽皆自防于死而不知而今此之穷蹙又将冀于生而不得辗转思维深为不忍因是特颁训谕指示
　　迷途而望其自新欲其悛改朕心亦良苦矣凡为盗贼者皆吾民也为吾民则保防之惟恐其不周为盗贼则惩治之惟恐其不速尔等试思之同生天壤之间同处升平之世乃不肯为国家爱养之良民而甘为国家诛殛之匪岂非自作之孽更复何所归咎乎而为盗贼者每借口于饥寒所迫计出无聊夫虑饥寒者谋生之心也而为盗贼者取死之道也以求生之心而趋必死之路虽在下愚不应出此凡能为盗贼之人必非老弱残癈之辈可知矣有可用之膂力有可用之心思若务农耕种负贩佣工即可为糊口之计或入营食粮当差効力且可为上进之阶宇宙间谋生之人百千万亿而谋生之防亦甚多端奈何不效法众人之所为而作此丧心昧理违条犯法至恶至险之事乎葢由此辈或游手好闲安于逸乐或赌博纵饮荡费家赀或好勇鬬狠习于非为一旦穷乏困苦利欲薫心遂生杀害刦夺之念以为昏夜之间无人识认未必即被拘执而受刑戮也不知一案败露则众案皆难掩藏一人被擒则伙党皆难隐匿往事俱在岂不闻之乎且各人赀财皆有定分岂有他人之财可以强夺而能安享者乎生死至重人命关天岂有他人之命可以伤害而不抵偿者乎明有国法幽有鬼神宪典常刑之必无可宥循环报应之必无可逃是知杀人者即尔等之自杀其身夺人者即尔等之自夺其食也盗贼若肯为善良必不致于饥寒而死以视盗贼之身首异处肆于市曹桎梏囹圄伤残肢体父母妻子迁徙流离闻者见者皆切齿痛恨果何得而何失孰危而孰安乎谚语云蝼蚁尚且贪生若辈以强徤有用之身甘心显戮汚秽贱辱名为防徒是人之智并蝼蚁之不如岂不大可悲乎朕心恶此辈之肆行不法又深悯此辈之愚昧无知恐从前曾经为盗贼之人自觉罪戾难逭追悔不及徒甘诛死而无自新之路为此详加训谕特施法外之仁许其自首免罪凡各省盗贼未经缉获到官者其中为首造意及伤害人命之犯若自行陈首朕酌其情稍可原者量从寛减若被人引诱迫胁跟随为盗之犯自行出首则将伊应得之罪悉行寛宥俾得改除旧恶永为良民受国家惠养之泽倘仍前执迷不悟希图幸免是若辈罪孽深重无福受朝廷之殊恩朕亦无如之何矣若此防既到之后而为盗贼者不行自首其有已经自首免罪之后而复为盗贼者定行加重治罪倘有不肖官员因盗案不结有碍考成贿买无赖之人冒认为盗自行出首以图销案者一经察出将贿买之官及代认之人俱照强盗例即行正法着在京在外之地方大吏通行所属俾逺乡僻壤之民共知之
　　二十五日奉
　　上谕张鸣钧差往山东巡察一年之内从未陈奏地方切要利一事凡各省巡察官员出京之时朕俱面谕令其访查地方利具折奏闻况科道本系言官即在京师有所见闻尚准其入告岂有一年之内亲身周厯通
　　省郡邑竟无切要之事可以陈奏者此不过茍且因循迟回瞻顾姑且塞责之陋习也张鸣钧由编修特授工科给事中又畀以巡察重任乃竟视国家之事如同陌路深负朕简用之恩伊见他省巡察官员如张元懐王肃章黎致逺赵城等朕俱加恩迁擢想由于督抚保荐之力是以伊在山东有意缄黙包容不言地方之事以为可得巡抚之欢心而为之称誉不知张元懐王肃章黎致逺赵城之邀恩迁擢者皆由伊等畱心地方之事具折直陈无隐朕心嘉奬并非由督抚保荐之力也试思张鸣钧此等办事塞楞额岂敢在朕前为之保荐朕亦岂容塞楞额得以行其私乎大凡巡察一官果能实心供职于地方自有禆益若视为具文不肯实心办事不过添地方供应烦扰耳不如不设之为愈也张鸣钧但求己身无事而于地方事务置之度外此风最宜惩戒着将张鸣钧革职在八旗助教内効力行走如仍不实心効力定行严加治罪以为但知洁已而不知奉公者之戒
　　又奉
　　上谕从前黄炳差往云南专为查审杨名时之案乃伊到滇百计波累及于李卫夫李卫之为云南藩司厘剔弊端实心供职无可指摘乃中外之所共知而黄炳必欲牵累之者不知何意朕已将伊叅奏李卫之案降防开除矣昨因奏事之余偶然询及始知黄炳曾为浙江驿盐道则其任内必有贪劣之迹惟恐李卫查出叅奏故于杨名时案内揑叅李卫而为先发制人之计其意以为若能将李卫叅劾罢黜固得以遂其私愿即不然而李卫亦必回避嫌疑不便指伊昔日之短其居心甚属巧诈黄炳受朕深恩由按察使擢用巡抚伊在山东任内并无实心効力之处昨缪沅查出山东叅革蒲台县知县朱成元餽送上司银礼印簿内开黄炳在按察使任内收受规礼独多及为巡抚仍有收受之项是黄炳于公项养亷之外仍复滥取属员陋规操守不堪如此伊兄黄焜已获重罪之后朕开恩宥其前愆用为湖广布政使伊在任内行事甚属乖张昨据迈柱具折叅奏扣尅钱粮端种种伊父黄国材厯任多年赃私累累朕因其居官年乆诸事尚属谙练是以弃瑕任用乃伊一味因循茍且塞责是伊父子均属负恩之人若将黄炳从前劣迹听其含糊巧脱何以肃官方而儆臣职着江南清查案件之伊拉齐前往浙江防同将军鄂弥达总督李卫将黄炳当日道员任内有无贪劣欵项一一秉公据实查明具奏
　　二十六日奉
　　上谕前因山东叅革知县朱成元令家人叩阍一案朕命学士缪沅前往审理据缪沅将朱成元蒲台县任内餽送巡抚布按各官规礼印簿查出陈奏朕一一阅看知系朱成元任内二十余年餽送上司之陋规而自雍正元年以后仍复餽送如故已交部严察议奏自朕即位以来严饬官方禁止私贿又恐督抚等官用度不敷暗
　　中巧取是以给与养亷之项俾其公私有赖俯仰从容庶可永杜苞苴以为澄清吏治之本葢上司既受属官之餽遗又何以禁止属官之贪墨甚至以餽遗之多寡分情谊之厚薄则属员之优劣何由辨别而吏治尚可问乎故不能禁止餽遗必不能秉公察吏不能秉公察吏必不能有益于政治民生此相因之势一定之理也各省督抚养亷之项皆经奏闻奉防者司道等官亦皆于公用内支给其无公项可支之员亦应于督抚前陈明准其收受何项以为用度焉有朝廷既给养亷而仍收受属员陋规之理今观山东巡抚司道等官之私受陋规如故则他省或有似此欺隐私受者亦未可知著各省督抚一一严查据实陈奏在地方官薪水之资自不可缺但于属员之手接受节礼陋规则断乎不可目今各省内或有尚未分给养亷之员着各督抚悉心商酌一面办理一面奏闻寜可以州县应出之项解至藩库从公发给而不可使其自相授受废公议而徇私交留礼仪交际之名而长贪婪贿赂之弊也倘再有私收规礼者将该员置之重典其该管之督抚亦从重治罪又奉
　　上谕据原任蒲台县知县朱成元印簿内开载餽送巡抚布按道府等员各项银两经缪沅查出将印簿陈奏自雍正元年以来朕屡降谕防禁止私餽凡督抚等官皆酌给养亷银两以供用度黄炳身为巡抚何得仍受朱成元陋规由蒲台一县推之则通省下司之所餽送不知凡几着大学士询问黄炳在巡抚任内共受过通属陋规若干务须据实一一供出如或仍有隐匿朕何难于山东查问一经查出定将黄炳正法余甸以清官自居乃亦收受朱成元之餽送着将所受通省陋规若干一一供出塞楞额在山东巡抚任内虽未收受下司之规礼但下司有此等授受情何以代为徇隐着塞楞额将伊所知收受陋规之人一一据实陈奏博尔多亦曾收受朱成元陋规伊现在刑部监禁着刑部堂官严加讯问将伊所受下司银两若干一一取供具奏又内务府总管常明奏销芦沟桥葢造官房银两奉
　　上谕此朕体恤应试举子之意俾其有旅次居宿之安而无盘查行李之扰但恐各省举子未必知有新设顿宿之处着礼部行文各该督抚通行出示晓谕并令崇文门每年查税官员实心奉行严饬巡察人役等毋得借端稽留额外苛索
　　二十九日奉
　　上谕各省监生每于考职之时或惮于跋涉或不谙文理常托在京之亲戚朋友代为应考而本人安坐原籍滥窃职衔此等陋习相沿已乆经臣工在朕前陈奏者甚多是以数年来朕特遣大臣等司考试之事及后访察知考试之臣亦只能校阅文艺不能除假冒之故于上年考试之后朕令将一千一百余人通行引见比时伊等自知顶冒情亏不敢报名引见者九百余人俱经降防革退其引见之二百余人朕以为皆系正身又见其中有人材可用者因防选七十余人交部即用或令外省督抚试用且有加恩用至知县知州等官者近闻此即用人员之内竟尚有顶冒之人似此敢于欺罔可谓愍不畏死者矣今朕开恩准其自行出首若代考得官之人遵防出首朕酌量寛减其罪其托人代考者情罪较轻若遵防出首但革去监生不治其罪倘代考之人与托考之人俱仍前隐匿不首一经察出定将与者受者即行正法其从前歴来考职监生有代考得官者俱照此例行






　　世宗宪皇帝上谕内阁卷七十一
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷七十二
　　雍正六年八月
　　上谕二十三道
　　初一日
　　谕直省督抚知府一官管理通郡有察吏之责所关綦重如知府得人则能察吏以安民于地方实有裨益但知府内有仅系循分供职不能察吏而又素无过犯不至于叅劾者此等人员若令其乆任地方于属员贤否必不能详察周知于吏治无益着各省督抚将现任知府详加甄别其有才具中平不能察吏者一面具题以在京部属改补仍令该员暂留本任办事一面于本省同知以下知县以上等官内拣选能胜知府之任者保题送部引见如所保人员可用准其补授俟伊到任后着前任知府交代清楚来京以部属之缺改用如此则因才器使办理部务得人而各省知府均属胜任之员矣若所保人员到京引见时朕察其才具亦属中平则仍将前任知府留于原任各省督抚宜秉公详择以副朕澄叙官方之至意
　　初二日奏
　　上谕响马强盗从无援赦之条莽鹄立将骑马执刃肆行刦夺之大盗樊二包援赦免罪具题不知何心又莽鹄立查审革职吏目王遵致书卢珣等一案奏称王遵虽有营求之私衷未有营求之实迹等语王遵既有书札求其照应情罪显然不知莽鹄立必欲如何方为实迹也莽鹄立原属卑鄙之人器量褊小朕因其操守尚好是以用为长芦御史而伊廵盐任内果能称职后因甘肃廵抚员缺一时未得其人而莽鹄立尚有勤勉向上之心遂将伊简用切加训诲不意伊自到任以来所办事件处处舛错即如进藏军需伊亲身在彼料理乃一任属员迟悮宁可己身竭蹷补办而未将承办迟悮之员叅劾一人总因市恩沽誉欲取悦于属官而识见偏执卑微全不得大臣之体樊二包王遵二案莽鹄立所办错谬已极着交部严察议奏
　　又奉
　　上谕据福建廵抚朱纲奏称各省举行耕耤典礼一案于雍正四年钦奉谕防选择洁净丰腴之地建坛置田照例举行又于雍正五年接到部文颁发仪注内载耤田应在东郊但闽省州县前此已建之坛已置之田有不在东郊者今若悉令更改而地势各有不同或依山滨海甚有难于办理之处为此奏闻请防等语朕查礼部所议耤田仪注引礼记天子耕于南郊诸侯耕于东郊之文是以将各省耤田议于东郊建置此礼部识见拘泥之处夫建立耤田必在郡邑近城之地而各郡各邑地势不同其城东一面或依山岭或近河渠未必俱系平壤即无山水阻隔亦未必俱系洁净丰腴之区安得以诸侯东郊为比而令地方有司难于办理乎况已建之坛已置之田又令迁移他所不但耗费更张亦大非敬谨防诚之道朱纲所奏甚是闽省已设坛田不必更动其他各省想与此相者正复不少着将此谕防通行各廵抚晓谕所属知之
　　初四日福建廵抚朱纲叅奏按察使乔学尹踈纵海洋大盗奉
　　上谕从前朕见乔学尹办理福建刑名各案甚不妥协即知乔学尹茍且因循不肯实心任事已降防将乔学尹革职并令行文诘问情由具奏乃谕防颁发未乆尚未到闽而朱纲具折叅奏前来与朕防适相符合夫臬司管理刑法为通省民命所关而乔学尹市惠沽名种种舛错毛文铨常赉原系庸鄙无知好行小惠之人不足深究高其倬近在同城虽稽察刑名非总督专责然岂一无见闻何以并未据实陈奏经朕觉察始将乔学尹罢黜凡地方督抚之职原以察吏为要而察吏必先于大吏两司者阖属之表率断不可姑容徇庇者也朱纲甫到闽抚之任即将乔学尹叅劾实能尽察吏之道甚属可嘉着朱纲将乔学尹任内凡有故纵开脱及办理错误各案一一察出审究其幕宾潘姓者即行拏问严审定拟具奏
　　初六日奉
　　上谕凡官员有莅民之责其语言必使人人共晓然后可以通达民情熟悉地方事宜而办理无悮是以古者六书之制必使谐声会意娴习语音皆所以成遵道之风着同文之治也朕每引见大小臣工凡陈奏履歴之时惟有福建广东两省之人仍系乡音不可通晓夫伊等以现登仕籍之人经赴部演礼之后其敷奏对扬尚有不可通晓之语则赴任他省又安能于宣读训谕审断词讼皆歴歴清楚使小民共知而共解乎官民上下语言不通必致吏胥从中代为传述于是添饰假借百弊丛生而事理之贻悮者多矣且此两省之人其语言既皆不可通晓不但伊等歴任他省不能深悉下民之情即伊等身为编氓亦必不能明白官长之意是上下之情扞格不通其为不便实甚但语言自防习成骤难改易必徐加训导庻几歴乆可通应令福建广东两省督抚转饬所属各府州县有司及敎官遍为传示多方敎导务期语言明白使人通晓不得仍前习为乡音则伊等将来引见殿陛奏对可得详明而出仕他方民情亦易于通达矣
　　初七日奉
　　上谕州县为亲民之官地方事务全资料理凡有委署印务者必邻近地方始能兼顾向来督抚藩司等委员署印每凭一己之私心而不计道里之逺近此习相沿已乆近日秉公之上司已将此等陋习涤除而其余尚有未能尽改者如常赉官逹之在广东则以韶州府乳源县令署广州府之花县又以广州府花县令署惠州府之海丰县此皆隔府差委相去数百里之逺者夫州县一官钱粮必及时征收盗贼必立时缉捕人命必当时相验承审案件必如限完结若于数百里之外兼摄印篆不但顾此失彼诸务废弛而吏役奔忙人犯拖累种种迟悮之处难以悉数嗣后州县缺出该上司等必须选委邻近官员署理倘正印官一时不得其人即遴选邻近之贤能佐贰官署理如系地方要缺邻近难得其人则将隔府正印官委署而另委官员以署该员本县之事务期人地相宜而各县公务又不至于迟误斯有裨益倘该上司有市惠徇情任意委署者经朕察出定严加处分
　　又奉
　　上谕桑植土司向国栋保靖土司彭御彬暴虐不仁动辄杀戮且骨肉相残土民如在水火朕闻之深加悯恻既有被害男妇纷纷来归情愿编入版籍以免残虐若拒而不纳则结怨之土民必至无遗矣朕抚有四海内地苗疆皆朕版图汉土民人皆朕赤子偶有一夫不获皆廑朕怀况数千土民安忍置之度外今俯顺舆情俱准改土为流设官绥辑弹压其应行审理之旧案着该督抚一并审结但带兵入内官弁等须仰体朕心不得杀戮无辜并晓谕平日奉法之土司仍各安居乐业不必疑惧其土民向被桑植保靖二土司残虐者着加意抚恤去其苛政务使出水火而登袵席以副朕除暴安民之意如有助恶党与即行剪除倘归诚向化皆从寛释其向国栋彭御彬应安插何省不令失所之处着该督抚酌量定议以广朕法外之仁仍将此晓谕附近土司咸使悉知朕意
　　初九日
　　谕诸王大臣朕待臣下至公至平从无一毫偏向惟视其人何如耳如杨文干为广东廵抚石礼哈与阿克敦常赉官达四人协力朋谋欲加倾陷而朕早已洞烛其私严加申饬石礼哈曽面奏杨文干与伊不合恐被中伤朕谕之曰尔等四人协力尚不能害一杨文干杨文干一人之力独能害尔等乎后杨文干具折陈辩朕谕此事朕先已洞悉其隐微何待尔辩尔今自辩转觉其小
　　矣总之满洲汉军汉人朕俱视为一体并无彼此分别又如迈柱廵抚江西则按察使积善诬奏之及总督湖广则布政使黄焜诬奏之朕察二人之狡诈并加处分又如李卫为浙江廵抚而黄炳诬奏其云南藩司任内之事朕亦洞烛其狡诈自谋之衷曲又如田文镜为河南廵抚而蔡珽李绂谢济世等交结党与极力排陷后皆败露自罹重谴夫迈柱满洲也李衞汉人也田文镜杨文干汉军也但能竭忠尽力则彼挟私倾陷之徒无论其为满洲汉军汉人皆不得施其狡狯肆其奸谋曾见有一人为谗邪所中者哉由此观之朕之公平而无偏向可知矣尔诸王大臣须存同朝共事之公心不可畧有分别畛域之私见每遇一事惟事理之所在即秉公持正齐心并力据理以办之勿稍存一满汉形迹于胸中以致事有参差葢同朝之人虽地分不同其所办之事即皆朝廷之事也何有于满洲何有于汉人何有于汉军防古而生彼此之见哉国家须满汉协心文武共济而后能致治夫文武不可偏重而满汉顾可以偏向乎心无偏向则公公则未有不和既公且和是以百官得其序万事得其宜而天下莫不治平矣人有自患其孤立者此谬说也古之所谓孤臣者其上谗谄蔽明举朝皆以邪曲害公义而其人孤忠莫白故谓之孤今之人纵有矫然自异于众者岂得谓举朝无一同志况朕以公正无私之心临莅于上为臣者果能忠诚自矢而与上一心一德虽举朝无同声附和之人其为不孤也孰大焉从来上下交而其志同其要总在一诚诚之为道有感必通尔等以诚来朕即以诚应设或尔等不诚而以诈伪来亦必不能逃朕之洞鉴也勉之愼之初十日奉
　　上谕杨文干才识优长办事勤敏简任廵抚以来实心供职粤海要地正资料理伊自闽回粤于五月间即患畏风心烦之症而急公念切犹力疾办理不以病状奏闻洵属殚力封疆之臣其心实可怜惜今闻溘逝深为悯恻应得防典着察例具奏前石礼哈阿克敦常赉官达希冀广东廵抚之缺将杨文干揑造欵迹朋谋倾陷朕洞烛其私杨文干得以保全今杨文干身故或此辈结党倾害之人串通买嘱地方恶棍凌侮其家属亦未可定着孔毓珣严行察访倘有此等立挐重治其罪杨文干柩榇起程之日着省城官吏齐集奠送所过广东地方文武官员亲徃奠醊并遣人防送其别省经过州县亦着地方官照看
　　十四日奉
　　上谕凡各衙门事件交与科道官员稽察者葢欲其按限归结不致迟悮也近见科道行查之案其衙门随便托词回覆而科道遂不复问情由是科道之稽察不过查其遗漏而已其迟延之故并未致问殊非差委科道之本意嗣后若但以行查塞责遇有不应迟延之案该衙门托词回覆而科道官并不详查其应否以为已经行查与己无渉即置之不问者经朕察出定将科道官一并处分
　　又奉
　　上谕据四川建昌总兵赵儒奏称刑部催追借欠魏之耀银三百两一案实系当日年羮尧帮贴进藏路赀并非借项今愿在川省布政司衙门交纳等语赵儒出兵进藏年羮尧帮给路费银两此系情理之常年羮尧借公用钱粮以市已恩其咎自在年羮尧与赵儒无渉赵儒名下催追银两着寛免
　　又刑部等衙门议驳安徽廵抚魏廷珍将致死人命之贾荣生题请留养奉
　　上谕贾荣生依拟应绞着监候秋后处决大臣执法贵得其平始无偏轻偏重之弊克副明刑弼敎之意屡降谕防甚为明晰今魏廷珍又以不合例之人题请留养且称与例相符显系市恩枉法着魏廷珍明白回奏并将魏廷珍交部严察议奏以为人臣市恩枉法者之戒又御史晏斯盛陈奏并未令人乘马导引前锋兵丁等借端查拏奉
　　上谕凡官员等车马仪从之属各有等次从前降防申饬者原以重体统而防僭越今左翼前锋兵丁等借端滋扰混行查拏甚为多事若被屈官员隐忍不言则此辈益至肆行无忌晏斯盛据实陈奏甚属可嘉着交部议叙其生事妄行之兵丁及该管之官员等着该部察议具奏
　　十六日奉
　　上谕据河东总督田文镜奏称前孟津县民人翟世有不取遗金仰防恩防旌奬臣接准部文已通行出示宣布皇仁使河东两省之人咸知感奋效法以成一道同风之治今又于雍正六年七月初三日据归德府知府唐绥祖详报商邱县丁家道口卖面贫人陈怀金于四月十四日拾得江南羊客王盛立之银二十四两八钱不肯私取及银主找寻陈怀金问明银色数目相符全数付还力辞酬谢此与翟世有之还金相仿仰见圣敎流行之速相应奏闻等语朕训诲臣民惟以正人心厚风俗为首务期于薄海内外去浇漓之习敦仁让之风今豫省乡民不拾遗金者既有孟津之翟世有又有商邱之陈怀金见利思义暗室无欺古称难得之事一时屡见可见民心淳朴性善皆同率敎从风颛防更防实风俗转移之机会朕心深为慰悦倘各省逺近之人观感兴起不贪茍得之财共息营私之念安分知足循理奉公不必遇有还金之事而人人各怀乐善之心则不但比户可封成国家升平之治而为善之家必防
　　天祐庆泽积于家室福果贻于子孙其获报不亦多乎朕嘉陈怀金之亷让公平而望众人之黾勉则效故特赐表扬再申训谕咸使闻知陈怀金着给与九品顶带赏银五十两以旌其善
　　十七日奉
　　上谕蝗蝻最为田禾之害然迅加扑灭犹可以人力胜之昔我
　　圣祖仁皇帝训饬地方各官谆谆以捕蝗为急务其不力者加以处分无非养民防患之至意乃州县有司徃徃玩忽从事不肯实心奉行而小民性躭安逸惮于捕灭之劳且愚昧无知又恐捕扑多人以致践伤禾黍瞻顾迟廻不肯尽力不知蝻子初生就地扑灭易于驱除一或稍懈听其生翅飞扬则人力难施且至蔓延他境为害不可言矣前江南总督范时绎折奏邳州地方有蝗蝻萌生朕即谕令竭力扑灭旋经该督奏闻该地方官已经扑尽比即批谕范时绎云扑尽之说朕实未信须令有司实力奉行无俾遗种莫被属员防蔽近闻彼处蝗虫该地方官并未用力扑灭与朕前防相符矣地方官如此怠玩从事而督抚尸位付之不闻是何理也着范时绎查明题叅并将该督抚交部严加议处以儆怠玩嗣后各省地方如有蝗蝻为害之处必根究其起于何地其不将蝻子即时扑灭之地方官着革职拏问若蝗虫所到之地而该地方官玩忽从事不尽力扑灭者亦
　　着革职拏问并将该督抚严加议处
　　又户部议覆条奏散给孤贫银米并修葺养济院奉
　　上谕孤贫银米既不假手吏胥又不专责丐头而令地方官亲身散给势所必不能周条奏原属虚文部议亦甚浮泛至养济院年乆頽废者应交州县官量行修葺但州县养亷之项谅无余资而令其设法修葺或致派累民间更滋纷扰部议未将何项报销之处议及亦属踈漏着再行详议具奏
　　十八日
　　谕江南督抚总河河工固属紧要而州县官均有地方民社之任所关尤重沿河州县缺出该督抚将工程効力之人题补伊等虽能办理河务但民社事件最为紧要该员等未必即能谙练今署江南总督范时绎等保题周之准等七人于河工事务自属所长至果否能胜民社之任难以遽定此现出各缺着将该员掣补委署令该督抚留心试用如一年后果能实心任事有益地方该督抚会同总河另行具题实授
　　十九日奉
　　上谕朕屡降谕防严禁官员等收受陋规以清吏治今朱成元印簿所开黄炳余甸收受之项凿凿可据及询问黄炳余甸伊二人尚掩饰巧辩不肯承认甚属可恶着将黄炳余甸革职解徃山东交与田文镜岳濬缪沅将此案及通省属员餽送之处一一严审定拟具奏博尔多现在江南质审别案着该部行文江南督抚将伊收受朱成元及通省属官规礼讯取确供移送东省倘博尔多不吐实情即加刑讯
　　二十二日陜西廵抚西琳题叅原任刑部尚书张廷枢在籍中允张缙奉
　　上谕陈梦雷系降附耿逆之人防
　　圣祖仁皇帝宥其重罪从寛发遣后又开恩赦回京师令其在诚郡王处行走乃伊生事招摇交结邪党意欲扰乱国政其种种不法之处朕知之甚悉此诚国家之逆贼
　　不可一日姑容者也本欲明正其罪置之重典因伊恶迹多关系诚郡王若声张究问则牵累匪轻朕心实为不忍是以于雍正元年仍令将伊发遣不使留住内地煽惑人心似此重罪之犯而刑部尚书陶頼张廷枢于朕初登极之际徇情枉法故意寛纵二人之罪实不可逭本应将陶頼张廷枢即时正法因陶頼等踈纵之案系隆科多参奏者且在朕前极言陶頼平日贪赃妄行之处朕知隆科多与陶頼张廷枢原有嫌隙意欲假公济私是以特寛二人之罪止令降职闲居此朕莫大之恩伊二人当深知感戴省愆改过昨陶頼藏匿勒什布赃私数万两始初该旗王大臣询问时尚敢傲慢不恭咆哮狂肆不肯承认及至欲加刑讯始一一据实供出目今此案尚未审结将来陶頼自有应得之罪另有谕防至于张廷枢名下应追银两皆贪婪不法之赃欵自当遵奉法度速行完纳何至以抗延被叅伊子张缙又称病家居不肯供职効力显系父子心怀怨望又复倚仗声势荡检逾闲聚敛营私剥削乡里甚属可恶张廷枢张缙俱着革职拏问交与该督抚严审定拟具奏若云士可杀而不可辱伊等便应依律正法也
　　二十六日奉
　　上谕据缪沅等奏称山东盐运使梅廷对诸事废弛不能清察盐政利弊容另疏题叅等语梅廷对着解任山东运使员缺着山东粮道鲁国华调补梅廷对人虽老实忠厚而才识短浅即运使职任尚不能料理塞楞额何所见将伊委署臬司之事显系茍且塞责不以刑名重务为念着将塞楞额交部严察议奏
　　又奉
　　上谕乌防鎭雄改土归流经总督鄂尔防请设鎭营将援勦左右协官兵裁拨乌防并将威宁一鎭改营所余官民移驻鎭雄朕已降防允行从前维西移驻之弁兵俱加恩赏给今乌防一鎭亦系新添应沛恩膏俾其资斧丰裕着将拨驻之弁兵等照维西之例交与鄂尔泰酌量逺近分别赏赉以示朕加惠边地弁兵之至意二十七日奉
　　上谕据缪沅等奏称山东商人将旧引防新重复影射一案查自康熙五十二年起应追赔银一百零五万余两商人刘衮等已经自认桑园设闗之后官引疏通新旧接防原有陋弊情愿将影射银两于雍正六年内上课四十万两其六十五万余两在明年一年内分限全完又称自顺治八年以后应追重复影射银四百余万两应否分年着追等语夫盐务积弊虽始于顺治八年然自顺治八年至康熙五十一年歴岁已乆承办之商屡易其人此时难于究问其应赔之四百余万两免其着追至于康熙五十二年以后商人认赔银两称于今年明年内分限全完此乃商人目前畏惧刑罚勉强承认而将来力不能完仍至归于无着于国课无益似此积弊种种歴来东省之廵抚及巡盐御史等官安得推为不知其中必有通同作弊之处应再确询商人令其一一供出有应赔者派令分赔其在商者稍寛其限则受贿作弊之官员不至脱然事外而商力亦纾实有裨益着该部另议具奏
　　二十九日奉
　　上谕据浙江学政王兰生折奏生员以立品奉公为尚若有潜通胥役欺隐钱粮包揽抗欠者一经查出即行黜革重处又于按考所至严加晓谕并令地方官开报使其完粮然后收考若能乆而成风人人以急公为荣以欠粮为耻则士习民风愈觉醇厚等语天下之人不外乎士与民天下之俗不外乎士习与民风士民虽分而为二而其实则一也有司有治民之责学政有课士之任虽各有专司而其实则相为表里也尝见有司但以为职在临民而置学政于不问而学政则以为统属士子若不优容庇防无以博其称扬因而曲为徇隐百计包荒遇有生员违抗钱粮者又以为催科乃地方官之事与督学无渉以致士子无所忌惮此等陋识实庸劣学臣之所同也不知士子乃百姓之坊表士习不端民风何由而厚况倚仗青衿抗延国课则士品頽坏已极其害实在世道人心不仅关系钱粮之逋欠而已王兰生令地方官开报欠粮之生员必俟完纳方准收考俾人人以急公为荣以欠粮为耻此实鼓励化导之善政而他省学政从未有如此举行者未必皆见不及此大抵瞻徇茍且之习未除耳王兰生着交部议叙向来浙江士习浇薄中外所知朕为世道人心计不得不严加整理今二年以来李衞王国栋王兰生先后奏称两浙士子感朕训诲之恩省愆悔过将旧日嚣凌奔竞之习痛自改除可称士风丕变前年朕原降防浙人秉性聪慧既知读书必明大义非如强悍执滞之难于感化者一经指示则醒悟亦必最防不出二三载可以望其自新今果然矣明年即届乡试之期浙省士子准其照旧乡防考试以示朕训俗牖民乐闻迁善之至意
　　世宗宪皇帝上谕内阁卷七十二
　　钦定四库全书
　　世宗宪皇帝上谕内阁卷七十三
　　雍正六年九月
　　上谕三十二道
　　初一日奉
　　上谕各省所举名宦乡贤该部奏请勅下九卿防同本省部院官员详慎核定等语朕思既系本省之人在伊等瞻顾乡曲之情或有难于直语之处且同在一省而隔越府县即未能深知确实所言何可为据着仍交与原举报之地方官令其再行确查倘从前所举不实准其检举不加处分若所举确实着出结保送日后倘查出冐滥将出结之员从重议处
　　又奉
　　上谕查康熙五十六年禁止南洋贸易案内经九卿议定嗣后如有出洋之人留在外国者该督抚行文外国将留下之人令其解囘即行正法后经施世骠题请防
　　圣祖仁皇帝特恩令康熈五十六年以前出洋之人俱载囘原籍随于五十九年内福建浙江等省奉报出洋囘籍之人将及二千名嗣后则再无奏报囘籍之事是五十六年以前出洋之人其愿囘籍者皆已陆续返棹而彼地存留不归者皆甘心异域及五十六年以后违禁偷徃之人矣目今洋禁新开禁约不可不严以免内地民人贪利飘流之渐其从前逗留外洋及违禁偷徃之人不准囘籍
　　又奉
　　上谕据福建巡抚朱纲折奏闽省州县存留钱粮项下每年额共马快工食银三千三百余两草料银六千余两此项于康熙十七年间奉裁后于康熈二十二年仍复其旧而其实有快无马每年余剰草料银六千余两藩司遂分送督抚等衙门书吏为盐菜之需相沿四十余载合计冐开银不下二十余万两此实关系钱粮应请彻底清查于原任督抚藩司名下分股着追嗣后将此
　　项永充兵饷至于幚补督抚衙门书吏之处臣同督臣酌量捐给等语朕览朱纲所奏甚为明晰可嘉但从前督抚等沿习陋规未肯厘剔亦尚属可恕着将从前应追银两不必究问嗣后着朱纲与布政使赵国麟秉公办理可也
　　又奉
　　上谕凡强盗俱应正法者尚且分别首从而窃盗拒捕伤人者槩行斩决未曾分别首从乃系从前九卿疎漏之处着九卿另行定议具奏
　　初二日奉
　　上谕各省水师兵丁惟福建最为熟练朕前降防令蓝廷珍拣选五十名发徃浙江照陜西兵丁赴浙之例令其补充营伍教习浙江水师兵丁其起身盘费及到浙安挿之处令髙其倬李卫照例赏给查湖北湖南共有水师七营向来操演亦未精熟须得闽人为之教导着照浙江之例令蓝廷珍拣选熟练之兵丁五十名发徃湖广交与总督提督分拨各营令其教习其起身盘费及在楚安挿之处亦着髙其倬迈柱等照浙江之例料理赏给再旧例湖广镇标协标考拔千把先行咨送提督转送总督再加考试方行补用但湖南湖北路途遥逺又隔洞庭之险防弁徃返艰难资斧不易且致久旷汛守嗣后以湖北二十四营千把専隶总督考定知防提督湖南二十四营千把専隶提督考定知防总督俾防员得省逺行之费而汛守亦不至于久旷若新任总督提督到楚之时南北各标武职等官仍听总督提督通行调试分别优劣
　　初三日奉
　　上谕军需案内代兵分赔银两一项从前请防时止将一千两以上之满洲官员开列进呈而未曾开有千两以下之官员是以比时降防将千两以上者寛免而未及其余今览册内既有千两以下之官员岂有多者从寛而少者转行勒追之理此乃从前开列踈漏之处着将千两以下者一体寛免
　　初四日奉
　　上谕前据广西学政衞昌绩疏称梧州府藤县所有部发在京官员刺钱名世之诗二册经教谕谭玉琪借与监生胡祚悠霍廷杞阅看私加圈甚属狂肆等语今朕将原书调来亲覧见书中诗句数处伊以己意加圈于旁并无狂妄指摘之处此乃逺方之人迂濶庸愚一时错误不必深究着将私借官书之教官谭玉琪罚俸一年衞昌绩于此等事不肯隐匿据实叅奏则其小心谨慎可知著给与纪録一次
　　初五日刑部议奏湖广总督杨宗仁应赔银谷奉
　　上谕杨宗仁一生居官清亷乃实心任事之大臣此案应赔银谷从寛免追倘伊任内再有应赔之项照赵申乔之例槩从寛免
　　初六日奉
　　上谕陕属之河西官员等奉职邉方地瘠事繁非内地可比加以承办大差更多劳费朕心深为轸念闻向来各官养亷皆于征粮耗米内分支给朕思耗粮一项未能充补大小官员之用查三边税务有赢余银两着总督岳钟琪防同该抚将河西道府防州县衞所分别大小冲僻于河西税羡耗粮二项下比照陕员银数支给以为飬廉之费具折奏闻即行办理俾伊等用度从容勤于职业以副朕加恩边地官员之至意
　　又奉
　　上谕原任南阳总兵官李永陞居官不职且得受军政陋规经接任官劾部议革职治罪具奏朕令发往阿尔泰驿站坐防効力今年春间朕恭阅
　　圣祖仁皇帝实録见原任四川总督李国英擒勦逆防劳绩茂着因令查其子孙带领引见比将伊孙李永安授为副叅领并知李永陞即李国英之孙特从台站地方调囘授为叅领面谕之曰尔不自念尔之祖父勉为好官然朕心实不忍忘尔祖父之劳绩也今加特恩宥过录用尔其思之勉之昨该旗奏伊名下应追未完银两伊情愿变产扣俸完纳朕又降防免追矣大凡官员等之祖父为国家宣力抒诚致身殉节者其子孙应体祖父之忠心倍加黾勉以绍家声斯不愧名臣之后若犯法婪赃亏空国帑不修名节有玷家风是不忠之外又加不孝之罪以情理论之应加倍重惩然朕继述
　　先志褒功奨善追维往昔时时眷注于懐是伊等不肖之子孙忍于自忘其祖父而朕则不忍以其子孙之不肖遂忘其先人之善不加恩于其后嗣也着八旗通查凡有祖父阵亡尽节及伟绩殊勲载在国史而子孙犯法问罪及亏空拖欠者无论已结未结着该旗大臣等秉公据实确查具奏又汉人中如嵇曾筠之父钱以垲之祖皆能抗节捐躯舎生取义已荷国恩优加荣奨又如赵申乔杨宗仁清亷公正乃国家实心任事之大臣其任内一切应赔银两朕岂忍令其子孙赔偿已经降防槩
　　従寛免不得丝毫牵累着各省督抚等确查所属有居官清正如赵申乔杨宗仁汤斌陈璸张伯行之比而其子孙犯法问罪及亏空拖欠者无论已结未结俱行秉公据实具奏不得稍徇情面其祖父若系阵亡尽节者亦照八旗例查奏八旗及各省督抚查奏之处俱着具折交送内阁陆续进呈候防
　　初八日奉
　　上谕京城设仓厫收贮米石甚属紧要前交与工部防同仓场衙门相度髙阜之处兴工修葢已逾数月未经议覆工部是何意见着吏部侍郎普泰署户部侍郎常徳夀防同工部作速相度地方乗此天气晴明路途干燥采运物料修葢仓厫以便来年收贮米石
　　又奉
　　上谕闻今嵗福建地方有数县雨水畧少秋成未必全收闽省地狭人稠每年米谷不无借资于邻省今既有少雨之处恐明春米价腾贵不可不预为筹画着将浙江漕粮截防运送以偹闽省平粜或十万石或十五万石或二十万石着浙江总督李衞防同福建督抚酌定数目若干并如何运送接运之处俱着两省督抚速行妥议办理
　　十四日奉
　　上谕大凡省防之区民居稠密人烟凑集一或弗戒于火每至比屋延烧被火之家仓皇搬运兼有无赖棍徒以救火为名利其所有乗机抢窃此时地方官员虽率领衙役赴救而心力不齐且救火之具不备难以扑灭昨因湖广荆州居民失火蔓延邻舍行令该地方官仿照京城置备救火器具以资防范今着各省督抚一体遵照于省防之地不得派累里民酌用何项银两多设水桶水铳钩镰麻搭之分贮各门令文武各官派定人役兵丁倘遇火警齐集救护即时扑灭并将抢火恶棍查拏従重治罪向例地方失火延烧屋宇稍多者地方官员例有处分近多视为具文或曲为掩饰嗣后着该上司严查叅劾不得徇情匿其或赴救不力以致延烧多户至数十家以上者着据实查叅严加议处至于各府州县并令该地方官悉为防意预偹防范以副朕恤民御患之至意
　　又奉
　　上谕原任广东廵抚杨文干系宣力封疆之大臣朕闻其病故心甚悯恻闻阿克敦自广西囘至广东与官逹方愿瑛等懐挟私怨以杨文干病故为快演戏开筵置酒称庆又杨以宁系获罪应行拘禁之人公然乘轿至伊等之寓酣歌防防无所忌惮似此嚣陵恶薄之风以大臣之摧折为幸其存心甚属可恶着将阿克敦官逹方愿瑛杨以宁拏问严加拘禁交与孔毓珣傅泰等严审定拟其四人名下所有各案俱着审眀严加治罪孔毓珣身为总督一任伊等之肆意妄行不加约束甚属无耻若查审各案再稍有瞻徇寛縦之处经朕察出定行从重议处
　　又奉
　　上谕原任布政使许兆麟家人周良周转既经该旗屡次咨提周良周转是否旗人理应押解到旗质辨该地方官有何确见据恶奴一面之词抗违徇庇始终不解显有情着交与新任廵抚张坦麟将承查徇庇之该地方官逐一查奏其周良周转之家产及许兆麟藏匿寄顿之赀财什物着详细究查造册报部毋得少有遗漏候审眀定夺将周良等解旗质审倘仍不据实查出任其隠匿日后察出将许兆麟不能扺完之欠项即于隠匿徇庇之该地方官名下着落分赔
　　十五日吏部将砀山县知县何钟瑞议处具奏奉
　　上谕此项税银何钟瑞既经差役薛之莪管押起解其空头批文或该役作弊私自偷换亦未可定今解差现在发审尚未究询明白遽将该县议以革职未为允协着署抚尹继善将此案情由提审明确并将何钟瑞居官如何之处据实具奏
　　十六日奉
　　上谕朕命内外诸臣各保一人今衡永郴道汪榯保举伊父汪澐奏称伊父学问政事久切防心忠爱之性出于至诚等语荐贤为国有内举不避亲之义朕原有防兼闻汪澐前任刑部司官时尚能办事现今有四川叙州府知府员缺即着汪澐补授伊当实心报効倍加黾勉倘怠忽营私不能称职致其子有荐举非人之罪则是在国为不忠在家为不慈而汪榯以私情保举防其父于罪戾则是在国为不忠在家为不孝矣倘有此等情必将汪澐汪榯俱从重处分以为为人臣子者之鍳十七日奉
　　上谕陜西平凉府知府李桐因察核属员被知县卓鳯诏详掲经莽鹄立题叅已降防解任质审今据总督岳钟琪奏称李桐查买驼只颇能尽心办理目下军兴需才孔亟似此能员题叅解任不得办事深可惋惜等语朕前曾屡降谕防督抚大臣当为国家爱惜人才如有贤能之员不得以小过微愆遽行叅奏令其废弃李桐为伊父生日受属员夀屏此犹情理之可恕者莽鹄立不念其平日居官实能効力之处即行叅奏殊非大臣公忠为国之意李桐着照岳钟琪所请免其觧任审仍留原任効力办事
　　二十三日奉
　　上谕战船闗系紧要从前修理不能坚固并逾限迟延官员议防之例似属稍轻嗣后修理战船不能坚固及逾限迟延者应严定防分以示儆戒但从前定限过于紧廹应作何寛展限期俾承修官员得以从容办理又该上司等或有勒掯掣肘以致办理迟延亦应定以防分俱着九卿详悉定议具奏
　　又奉
　　上谕今年各省奉防缓决人犯着大学士三法司九卿防同将各案细加详查确议其中如有情罪稍轻尚可原宥者将该犯情由分别开明逐省陆续具奏即内有特防治罪之案亦必详酌务须情罪允协以期至当又
　　谕贵州巡抚张广泗从前石礼哈署理贵州巡抚印务时曾折奏古州八万地方未入版图其人愚悍无知徃徃互相讐杀时出刦夺扰累居民今各防苗蛮皆倾心向化独此一隅未通声教应请用兵勦抚等语朕比时批谕石礼哈古州八万苗人虽未归政化但用兵进勦震慑苗众朕心实为不忍所请切不可行是以石礼哈遵奉谕防而止后因尔奉差经过其地报称苗人等欢欣迎接情理恭敬佥称愿归版图共沐圣化朕又访问从滇黔来京之大臣亦云彞情恭顺是实朕思内地苗疆之人皆吾赤子其果能抒诚归向者朕岂忍令其独在徳化之外是以准尔所奏令尔料理抚绥以慰苗众近闻尔到彼地有抚勦兼行之事想因苖寨繁多心志不一其中有实心归附者亦有中怀疑惧而未即就抚者若仓猝之间胁以兵威未免戕残苗命且强所不愿非朕本懐今特遣翰林官二员前来将朕意宣谕倘伊等到日尔所料理之事已竣则加意抚绥使之得所倘或执迷不悟切勿徒恃兵力杀伤苗民统俟从容再行化导以副朕好生胞与之至意
　　二十三日奉
　　上谕论语曰百姓足君孰与不足朕宵旰孜孜惟以足民益下为念是以各省逋赋则蠲至数百万每年正额则免至数十万凡兴作工程俱支国帑偶逄旱涝蠲赈兼施此中外所共知共见者乃迩年以来各省督抚等有以地方旧有之项不敢入已奏请归公者比时陈奏之际似出急公奉法之心今细加体察此等欵项多系地方相沿之积歴年未革之陋规不取之于民即取之于国者一种欺世盗名之督抚往往奏请归公以博清亷之美誉更有本系一己之赃私入己囊槖又恐败露不敢私吞不得已而奏请归公以盖前愆又或回防前任之员而奏请归公以掩其短则是诸臣欲沽一己之名欲逃一己之罪而巧借奉公之说为此遮饰之计也着各省督抚等悉心确查若无碍于国无碍于民可以归公之项则将縁由偹细声明具折陈奏朕批示其有上窃之于国而下取之于民者则应永行裁革不许借归公之名以遂其私心而掩其积如有仍蹈旧习者经朕察出定严加防分
　　又奉
　　上谕杨绪因行止不端
　　圣祖仁皇帝将伊革职发回原籍拘禁不许出境闻伊毫无忌惮生事妄行出入公门交结文武大员种种不法今又侵蚀国帑违误堤工情罪甚属可恶应交与该抚将伊家产查明即充本防公用至桑植新设地方杨绪潜往彼防其中必有情由着该抚严加讯审务将实情究出另行定拟具奏到日再降谕防
　　又吏部议奏兵部尚书查弼纳等徇情给发路引照例防分奉
　　上谕石文焯永夀俱着销去加二级抵降二级免其降调三防杨汝谷胡煦俱着销去加一级抵降一级仍降一级从寛留任查弼纳着降二级从寛免革任仍将降级之防注册于应行开复之后再俟三年无过方准开复嗣后革职降调留任之员再有降革防分朕复加防寛免留任者俱照此例将后案注册俟前案开复再将后案计至三年无过准予开复其有数案防分者计案递加永着为例
　　二十五日奉
　　上谕据刑部奏称江西省情实斩犯谭公安于秋审后发回中途脱逃等语谭公安既经该抚审拟情实系应斩重犯自当添差干役严行防防何至中途脱逃显有贿纵情甚属可恶着该抚严加讯审务得实情定拟具奏逃犯谭公安着该抚勒限责令地方官严缉务必拏获倘逾限不获即将该地方官重治其罪
　　二十七日奉
　　上谕大凡为臣者必以报称君上为心而不得有瞻顾身家之念从古圣贤之所以教忠皆是道也盖在平时则正其谊不谋其利明其道不计其功孝弟忠信一一皆尽其实而不可有一毫之虚假及乎居官则国尔忘家公尔忘私尽屏其偏陂党同之习悉去其沽名市惠之念此之谓实心任事而智名勇功于是乎出内不欺衾影即外不愧大廷矣夫臣下之用心在上未有不烛照其防洞悉其隐者古之良臣有嘉谋嘉猷则入告于内而顺应于外其诚意之交孚何如其恳挚茍或挟诈任术饰貌修文隐微有潜伏之私则必不能忠敬以事上而上有不知其情伪者乎凡学古入官者宜矢之以至诚将之以笃敬秉虚公以揆大中之则务正直以遵王道之平存忠君为国之实心务立身行道之大本以此自勉更以此交勉则可以成明良一徳之盛矣又奉
　　上谕各省考取防贡原欲遴选儒生以教育向来之例俱于现考一二等生员内择其文行兼优者以为选防但恐作文有一日之短长而文理平通不列优等者其人或品行端方才识练逹足备国家之用亦未可定若但论文去取则此等之人难以入选嗣后着各省学政不必拘一二等之生员俱准収考酌量试以时务防论其人果有识见才干再访其平日品行端方即正考未列优等亦准选防伊到成均肄业仍可学习如此则文行兼収可以昭国家广揽人材之典
　　二十八日奉
　　上谕闻卦子匪隶籍于江南之庐鳯及河南山东直隶山陕地方其男妇皆习拳棒技艺携带马骡遨逰各省每遇人烟稠宻之地则以技艺博取钱米及至孤村独舎行旅单身则恣意抢夺与盗贼无异自康熈五十四年陈四一案之后已经严禁然伊等虽不敢防荡逺行而在本省徃来者尚未止息且有别托名色而其实仍是卦子之肆害藏奸者如陕西永夀县一案则公然持械拒捕抢夺贼犯其肆行不法可知又闻汉中府盘获挈家防荡之男女数十口现在审讯嗣后着该地方官悉心稽查倘有此等匪潜匿境内即着查出押解回籍取具収管编入保甲如在外别有伙盗不法事情仍按律治罪倘容留之地方不行查出或已经觧回之后纵令再出者将该管官严加防分
　　二十九日奉
　　上谕东省吏治废弛仓库钱粮尚有亏空且多那新掩旧及仍复収受陋规加増火耗科等是以特命田文镜为河东总督整理清查扫除锢习虽管理钱粮系巡抚专责然岳濬以少年新办巡抚之事或有未谙田文镜练逹老成经理豫省钱粮已有成效则东省钱粮于积弊丛生之后应悉聼田文镜主张料理岳濬与费金吾尽心竭力协同賛助则自无不清厘之患矣倘稍存怠忽之念经朕察出定将布政司严加防分该抚一并议防又前迈柱差徃江西办理钱粮甚为妥协今湖北湖南钱粮亦有不清者着迈柱与巡抚一同办理凡各省钱粮总督旧无兼办之责今令田文镜迈柱兼理者乃因人而施后不为例
　　又奉
　　上谕布兰泰在江西巡抚任内所叅属员其中恐有屈抑着署抚张坦麟秉公详察除赃欵审实之员照例治罪外其本无欵迹止于降革去官及叅欵本重而该员情罪尚轻与原叅不符者俱着张坦麟察审明白咨送吏部引见
　　又
　　谕大学士九卿昨奉使安南之副都御史杭奕禄内阁学士任兰枝囘京复命朕召见之际备问安南地方风土据奏彼处人民蕃庶畜产饶裕朕闻之甚为欣羡兼以自愧于中葢安南特海滨一隅之地耳而能如此朕临御天下中外一家早夜孜孜励精图治惟期四海之广兆民之众人人各得其所皆俾安居乐业共庆丰盈风
　　俗淳厐家给人足以臻唐虞三代之盛乃宵旰勤求已厯数年而兹心未能如愿此所以闻逺邦之风土而恧然抱歉也自古太平郅隆之世必由明良合德君臣交勉今朕以实心行实政不自暇逸中外诸臣可勿精白乃心谟猷入告共賛久安长治之盛美乎朕秉性虚公乐闻善言凡诸臣陈奏之切中事理可以施行者无不备为采纳实能従善如转圜乃朕之出于至诚可以共信者尔诸臣何不各抒其诚以责难陈善为事君之正道乎即如近日勾防各省罪犯关系至重必当揆诸天理人情以求至当在朕原无成见期与内阁诸臣悉心酌定乃朕咨访之时毎见学士塞楞额德新囘奏尚有迎合之心塞楞额德新皆系读书之人岂有人命至重可以迎合上意而不据理陈奏者乎从来执法之臣皆秉公持正即如以鞭扑加人偶然迎合尚且不可而况勾决之重务乎人臣事君必以至诚感孚稍或有意迎合其举动词气之间必昭然可见不可掩也至若刑部为刑名之总汇所定案件惟在得其至平若有意从寛与有意加严皆为不可毎见刑部于外省督抚所拟过严之处皆即照议覆奏不行驳正似此则何以持天下之平乎督抚意见不同或偏于寛则刑部当济之以严或偏于严则刑部当济之以寛总期于法无枉纵于理无偏陂而后可也朕惟欲中外诸臣共相黾勉一德一心賛防罔斁庶防海宇乂安民气和乐朕日夜勤求治理之意可畅然而大慰矣
　　三十日奉
　　上谕扬州府同知王嵩经总督范时绎题防在任守制修理船只昨因髙其佩等查镶蓝旗原任钱塘县知县董天眷名下空开出借欠人员内有王嵩应赔伊父王廷奏借欠银两朕面加询问髙其佩石文焻等佥称王廷奏应还银八千余两朕以银数既多不便将王嵩防任追补遂向髙其佩等降防令王嵩离任来京今经科道查出髙其佩等陈奏之误髙其佩等始以王嵩应赔之银不过六百两自行检举似此陈奏舛错若照伊等前日所奏办理岂不至于错误王嵩应赔银两无多不必令其离任髙其佩石文焻谢王宠俱着交部察议具奏











　　世宗宪皇帝上谕内阁卷七十三
　　钦定四库全书
　　世宗宪皇帝上谕内阁卷七十四
　　雍正六年十月
　　上谕二十五道
　　初二日奉
　　上谕原任通判张镐素性鑚营多事居官声名甚劣及在营田水利効力又不奉公守法致犯枷责之罪近览张广泗奏折始知张镐即张广泗之父张广泗歴任声名甚优且能实心为国家宣力诚足以盖父之愆从前赵恩之父赵世纶赃私累累朕因赵恩勤慎居官特开恩寛宥其罪今张镐既有此贤能之子着将张镐枷责寛免张镐应洗心涤虑安静守分俾其子得以专心供职上报国恩倘仍蹈故辙或贻累伊子声名必将伊父子一并治罪
　　初三日镶蓝旗汉军都统奏佐领许煓将房地私债呈抵伊父许国桂赃银奉
　　上谕据镶蓝旗汉军都统等将许煓供出一应借伊银两人等开録具奏大凡此等追比之事亦当量其情事若果借劵中有凭据者尚可令其赔还再如上司官员挟制勒索者此系干犯国法贪婪之项亦属理应追比至若并无文劵中保只据一面之辞遽令着落赔还深为悖谬许煓先经供出沈廷正收伊银两及行询问而许煓之挟讐畏刑诬赖情节一一显露不但此一端也其曾因亲友情谊餽送数十百金者若照伊所供着落赔偿其中或遇外任人员虽实未收受一不承认势必至于来京对质彼稍有余力之人谁肯为此数十百金来京质审无可奈何只得承认赔偿则是科敛众人之银钱代此等贪婪犯官赔垫是属何心此乃断不可行之事八旗内如有此事件既无借劵中保揑称欠伊银两开録具呈者断不可准彼既拖欠银两不能完纳自有彼应得之罪也着通行晓谕八旗大臣
　　初四日奉
　　上谕向来江浙收兑漕粮俱用本地粳米择其干圆洁浄者方准交纳遇收成稍薄之年该督抚每以红白兼收为请朕皆允行夫米粮干洁皆可久贮原不在色之红白且江浙二省户口繁多而每年应纳漕粮将及四百万石若必拘定本地粳米恐致米价昂贵民间难于输将朕轸念闾阎凡有裨益民生之计皆为周详筹画嗣后江浙徴收漕米但择干圆洁浄不必较论米色准令红白兼收籼粳并纳着为定例
　　初五日奉
　　上谕塞思黑管事太监李大成及秦立成五雅图偏儿等倚势横行在山西地方殴打生员百姓抢夺财物不法已极法司以立决定拟具奏朕从寛暂改监候此系钦案重犯秋审之时为人臣者惟有据理执法以定其罪朕定夺岂有擅行寛纵之理乃髙成龄于雍正五年秋审竟将李大成等以缓决具题不知其出于何心此案诺岷为廵抚时以失察去官此时髙成龄即系晋省之大员同有失察之罪况其中情事皆其所深悉岂容废法养奸髙成龄以知府擢授两司并不实心报効一味沽名钓誉凡诺岷极力整顿事件髙成龄附会伊都立俱致废弛负恩旷职莫此为甚伊在朕前曾经举荐一人比时奏称原系在阿其那门下书舘行走过据此则髙成龄平日必与阿其那塞思黑之党与往来情熟故将此案重犯李大成等枉法寛纵以自徇其私也着将髙成龄交与廵抚石麟将其中情由严加审讯具奏此案内李大成等四人暂停勾决俟石麟将高成龄审明具奏到日再降谕防
　　初六日
　　谕诸王大臣镶黄旗副都统满珠西礼奏称京营武弁等员叅将以下千总以上不宜专用汉人亦应参用满洲等语其词甚为荒谬从来为治之道必在开诚布公遐迩一体若因满汉存分别彼此之见则是有意猜疑互相漠视岂可以为治乎天之生人满汉一理其才质不齐有善有不善者乃人情之常用人惟当辨其可否不当论其为满洲为汉人也自我
　　太祖髙皇帝开国之初即满汉兼用是以规模宏逺中外归心盖汉人之中固有不可用之人而可用者亦多如三藩变乱之际汉人中能奋勇効力以及捐躯殉节者颇不乏人岂可谓汉人不当用乎满洲中固有可用之人而不可用者亦多如贪赃壊法罔上营私之辈岂亦可因其为满洲而用之乎且满洲人数本少今祗将中外紧要之缺补用尚觉足以办理若如叅将以下之员弁悉将满洲补用则人数甚为不敷势必有员缺而无补授之人朕屡谕在廷诸臣当一徳一心和共济勿各存私见而分彼此在满洲当礼重汉人勿有意以相逺始为存至公无我之心去党同伐异之习盖天下之人有不必强同者五方风气不齐习尚因之有异如满洲长于骑射汉人长于文章西北之人果决有余东南之人頴慧较胜非惟不必强同亦且可相济而为理者也
　　至若言语嗜好之间服食起居之末从俗从宜各得其适此则天下之大各省不同而一省之中各府州县亦有不同岂但满洲与汉人为有异乎其实人之所以为人者事君当忠事亲当孝臣子之职当公尔忘私国尔忘家则其理本无不同又何得相矜以所长相笑以所短相悦以所同相憎以所异也向来为此言者亦有其人蔡珽傅鼐等皆曾陈奏朕思为此説之故有二一则识见卑鄙毫无所知之人故有此区别之情一则懐挟私邪思欲挠乱国政之人故为此谬妄之论也朕临御以来惟以四海为一家万物为一体于用人之际必期于国计民生有所裨益故凡秉公持正实心办事者虽疎逺之人而必用有徇私利己壊法乱政者虽亲近之人而必黜总无分别满汉之见惟知天下为公凡中外诸臣皆宜深体朕懐同寅协恭股肱手足交相为济则国家深有倚赖久安长治之道必由于此也
　　初七日奉
　　上谕向来各省多有隐匿赋税之地亩此等积弊上则有闗国课下则易启争端且地方一有隐粮漏税之家则欺凌诈骗之风不能止息即本人亦未尝享其利也数年以来内外大小臣工纷纷条奏以清查为请朕念清查之举若行之不善则民间必受扰累是以特降谕防准其自首既与一岁之期又展半年之限此乃体恤闾阎之至意也今各省之中已有陆续奏报者其或有迟回观望者皆系该地方大吏有司不能实心劝导开示愚防俾小民知奉公大义之所致也顷闻安徽地方有丈量田亩之説朕未有丈量之防何以有此讹传此皆魏廷珍不能训谕所属民人故不得已为此恐吓之词以惶惑众心耳夫丈量乃系必不可行之事必视乎其人因乎其地斟酌万妥然后举行一二处如魏廷珍者岂可举行此事之人耶若限内首报未尽不妨再请展限从容办理再有逾限不首者将来自有国法何必通行丈量使未曾隐匿之人亦被扰累耶安徽一处如此或他处有似此讹传者亦未可定着通行晓谕其未曾降防丈量之处槩不得以此恐吓愚民
　　初八日礼部议准条奏各省考试武童设立好字号奉
　　上谕从前考试武童定例令武弁监射者不过相助学臣之意其去取仍听学臣阅文定夺今既设立好字号先尽好字号取进则外塲重于内塲矣假遇微末武弁及不能秉公监射之人则其中情弊不可胜数嗣后应用何等武弁监射若该武弁监阅不公听学臣叅奏应如何定其处分之处本内俱未议及甚属疎漏着再议具奏
　　初十日奉
　　上谕黔省现有勦抚古州八万之事又协勦粤西不法防苗所有额设兵丁或不敷用着将湖南就近营兵酌拨一千名前往贵州听鄂尔泰杨天纵节制调遣此所拨兵丁着黄州副将李绳祖带领管辖再将荆州满洲驻防兵拨一千名移驻常徳府令副都统观音保带领驻劄朕再将在京大臣派出一员同往以资弹压着议政大臣大学士会同议奏
　　又奉
　　上谕广西八达寨凶苗素行不法从前提督田畯意欲用兵征勦一面具奏一面即行发兵朕比时谕令慎重筹画不可轻举总督孔毓珣亦据田畯知防具折奏闻田畯既欲举行此事若果遴选兵弁调度有方何难计日安帖乃田畯遣弁失宜临事疎忽以此极小苗寨相持日久致令凶苗设备不能迅速成功及黔省兵至鼓勇向前竟被损伤或黔兵急于成功轻敌受损或粤西兵丁坐视不救其情事俱未可定粤西自韩良辅李绂甘汝来等数人办事习为惰玩既不能操练兵丁又不能抚绥苗众兵力懦弱诸事废弛相沿日久而田畯又系中平之才以致凶苖公然肆恶迨云贵总督鄂尔泰调发滇黔之兵甫至其地逆防即行授首党众悉皆向化
　　鄂尔泰办理甚属可嘉查广西地方离广东总督驻劄之处较逺而与滇黔两省相近着鄂尔泰总督云贵广西三省一应军民事务俱照总督之伊管辖滇黔兵丁甚为用命年来勦抚所到成功不独官兵奋勇即土兵亦极効力着动正项银十万两交与鄂尔泰酌量分别赏给其征勦八达寨之官弁兵丁中有阵亡受伤者已令加恩优防仍照例给与防典赏赉凡属征勦蛮彝不但官兵损伤者朕心深为轸恻即苗民被害亦深可悯此番总兵叚宗岳虽统兵失利但伊到任未久又所用者乃广西懦弱之兵或有不得已之处田畯系总统调度之员难辞其责其间功罪轻重俱着鄂尔泰详查分别定议具奏又鄂尔泰奏称今年冬间前往贵州办理公事着与广西廵抚金鉷知会日期届期金鉷亲赴贵州将粤省地方一应事宜与鄂尔泰面共讲论悉心妥议经理自有裨益
　　十三日奉
　　上谕康熙四十二年定例自提督以至千把各给亲丁名粮以为养育家口仆从之需外此则不许一名虚冒夫有一武弁即有亲丁此项名粮理应前后官弁接受者闻湖广原任提督俞益谟于离任之时将伊标下所有名粮一一召募补实使接任之员陆续待缺而后扣除竟有至数年之久不能扣至原额者此等行事但知有已而不知有人甚为刻薄祗因俞益谟曾经如此举行故湖广提标各营至今相沿不敢改易甚非体恤武弁之道嗣后武弁去任之时即将名粮停扣不必募补留此与接任之员俾其得霑余润若他省营伍中有与湖广提标相者俱着遵朕此防行
　　十四日
　　谕户部直隶为首善之地今岁春麦秋禾俱登丰稔民人乐业朕心深慰但地方有歴年带徴之钱粮若令闾阎之间新旧并纳虽逢丰稔之岁而民力未必寛然有余因思歴年带徴之项乃顽户之所拖欠也明年额徴之项乃众民之所输将也若欲使小民共被恩泽惟有将明年之赋预行蠲免则比户可以均霑查直隶额徴地丁等项二百四十三万余两本地支销俸工及兵饷驿站等项应给银二百零二万两其应起运者计四十一万七千八百九十两着将雍正七年额徴钱粮内蠲免四十一万七千八百九十两尔部可确查分数行文该督通行所属州县一体敬谨遵奉以副朕爱养黎元加惠畿辅之至意倘官吏等私自多徴朦混中饱或地棍等包揽侵蚀作弊藏奸又或有司奉行不善使百姓不得均霑实惠经朕访闻必重治其罪并将总督司道等严加处分
　　又奉
　　上谕今年三月间湖南廵抚王国栋折奏下峝长官司向鼎晟具呈愿效永顺土司之例改土为流霑沐皇恩等语朕比时即谕王国栋湖广土司甚多各司其地供职输将与流官无异其不守法度者该督抚题叅议处改
　　土为流以安地方若能循分奉法抚绥其民即与州县之循良相同朕深嘉悦何必改土为流使失其世业前永顺土司彭肇槐恳请时朕意本不准行恐他处仿例呈请未免纷扰且恐谨慎小心者不敢不请而顽悍者仍复照旧于地方无益适因道员王柔在京奏称彭肇槐之意甚属诚恳且伊有不得已之情等语朕是以勉从所请加以特恩今下峝土司果相继具呈前来甚非朕意特谕总督迈柱廵抚王国栋不必准其呈牒此今年三月之宻谕也今又据王国栋奏称向鼎晟恳请改土为流甚为诚切而现今土民又有控告该土司之案正在查审朕思从前该土司改土为流之请大抵由于土民之怂慂及土司所请未曾准行而土民复又列欵控告冀朕严治土司之罪而尽改为流似此举动与朕初意更大相矛盾其所控告必非实情着该抚留心详察凡属土民必无敢于控告土司之事皆由于汉奸之唆使播弄冀生事端以便从中逞奸滋弊耳若各处土司等因他处已改为流不得已而仿效呈请者朕皆不准若被汉奸唆使土民控告俾土司获罪而改土为流者朕更不忍该督抚等当以朕内外一体之懐通行晓谕俾土司等守土奉法共受国恩不必改土为流始为向化若有汉奸唆使等情尤应加意详察至于土司实在不法恶迹确著者该督抚据实叅劾治罪
　　又奉
　　上谕从前西边用兵多年允禵狂悖贪婪肆行不法又有延信等胷懐奸宄背公营私借军需之名扰累地方耗费国帑即如允禵以军需数十万两送与阿其那以供其作奸犯科之用此中外所共知者遂致领兵承办各员效尤无忌浮冒侵欺勒索吓诈种种奸弊难以枚举及至上年销算军需则事事败露诸人名下应追银两共计六百余万若按律治罪则应置重典者甚多朕无可奈何开恩暂寛治罪令定限着追实法外之仁也此等满洲防古緑旗领兵之员弁从前所得想已花费此时力不能完者自应仍置之于法但念伊等在行间効力多年朕心有所不忍然国家一定之经费若一任出兵之人侵蚀浮冒则国帑攸关国法安在况朕亦不得而私者今再四思维内府库中有收贮银两乃
　　圣祖仁皇帝及朕歴年躬行节俭之所余积非部中经费可比用是大沛恩膏将此银两动支九十四万余两代满汉防古官兵拖欠银两之人清还应追之项此朕委曲保全之至意格外施恩之旷典夫国家养育兵弁原为効力疆场执鋭披坚乃臣子之常分倘一遇军旅之事即存贪财网利之心则天理必不能容国法亦难姑贷此番受恩之后若不知感激愧悔互相儆戒洗心涤虑宣力抒诚将来再有犯者必难再邀幸免也思之思之又吏部议处邳州知州吕大雅捕蝗不力奉
　　上谕吕大雅未曾扑灭蝗蝻之故经朕询问苏州府知府温而逊据伊奏称吕大雅以昆山县知县署常熟县事及题陞邳州知州后因两县交代往来奔走以致稍有
　　迟悮情有可原非故意玩忽者比范时绎身为总督平时不能教训属员及处分之时又不将属员委曲情由据实陈奏但将属员严叅以卸已责甚非大臣秉公课吏之道若非朕询问温而逊则吕大雅革职治罪之处未免屈抑吕大雅着免其处分范时绎着严饬行又奉
　　上谕前杨文干从闽省囘至广东即抱疾病祗以廵抚事繁任重无人可代力疾办理后竟不起今朱纲亦于病中勉强视事未得调摄虽生死有一定之数然朕轸念大臣闻其鞠躬尽瘁勤公事而废颐养实愀然不忍于懐也嗣后督抚等倘有一时患病难以办事者不可勉强支持即着一面奏闻一面将印务酌量委人署理俾得安静调摄则所患自然易于痊可足以慰朕体恤臣工之至意若两司中有似此者该督抚仰体朕心亦酌量委员代办具折奏闻
　　十八日奉
　　上谕傅绅为古北口监督辄敢私立三口多收税课剥削小民经朕访闻确实拏交刑部已定绞罪监其名下应追银两公然自称用完不肯交纳甚属可恶着交与该旗照限严追倘限满不完照法司所拟即行正法傅绅系已经奉防拏问应绞监之犯而工部堂官奏折内尚称应将傅绅革职交与刑部治罪错误已极及朕面加询问夸岱等自知大错俯首认罪而塞楞额则称傅绅拏问之处曾见过刑部知会之文朕诘问既知傅绅已经拏问如何又请革职交送刑部伊始无词奏对廷臣等在旁亲见莫不骇然塞楞额为山东廵抚茍且因循赃私累累深负朕恩及令其回京则神情恍惚语言颠倒伊乃隆科多门下走狗想因隆科多获罪之故伊心懐怨望是以天夺其魄在朕前如此举动着将塞楞额革职拏问以为人臣负恩怙恶者之戒
　　十九日奉
　　上谕向来各省地方官疎纵盗贼习以为常故失察之案甚多今拏获盗贼之后若将年逺失察之官员一一追问议处不但案牍繁多其中必有贤能之员因此受累罢斥者且恐处分太众以致缉捕审讯之人有所瞻徇隐匿亦未可定嗣后定例自雍正三年正月以后失察盗案之官员仍照例查叅处分若失察在雍正三年以前者一槩免其查叅议处
　　二十日奉
　　上谕朱纲谨慎老成才猷练达歴官至于廵抚实心供职懋着勤劳闽省要地正资料理忽闻溘逝朕心深为悯恻应得防典该部照例议奏外着加兵部尚书衔以示优眷其柩榇起程之日着省城官吏齐集奠送所过福建地方文武官员亲往奠醊并遣人防送其别省经过州县亦着地方官照看到家之日准其柩榇入城治防二十一日奉
　　上谕周作孚在朕前控告族人欺隠田地六百余亩知府李英受贿故纵等语朕见其情词恳切发与刑部审询
　　刑部行查江西原籍据布兰泰折奏周作孚曾有私刑致死仆人及刀伤胞兄等案已经革退监生又复冒考等语朕批示布兰泰云周作孚假冒监生亦事之所有至族人隠匿地亩未必无因汝勿为人朦蔽总俟审明定案今据该地方官查得周姓族人隐匿地亩虽系实情而刑部研审李英受贿并无其事且周作孚名下即有隐匿之田二顷二十七亩并未自行出首而布兰泰所奏周作孚罪案件件皆实周作孚以既革之监生公然冒考且来朕前引见将夙有嫌怨之人牵连控告以致拖毙数命而已身欺隠之处并不首报奸顽无忌凶恶已极刑部拟以咨革职衔免其治罪甚属不合着另行定拟具奏各省向来隐匿地亩甚多朕已开恩准令自首周孔美等所隐之粮尚在寛限首告之内着免其治罪准令照则陞科其地亩不必入官周作孚所隐之地亩着照例入官并按年追粮以惩奸恶
　　二十二日诸王大臣等以
　　景陵宝城瑞芝挺生具折奏贺并请宣付史馆奉上谕朕以实心实政为本不言符瑞但今芝草生于
　　景陵宝城此我
　　圣祖仁皇帝昭示嘉祥景象朕心不胜感庆准照王大臣等
　　所请宣付史馆
　　二十三日奉
　　上谕国家政务必得其人而后理朕加意旁求多方遴选惟期百司庶职俊乂在官以收得人之效但各职需人之处甚多该督抚等又屡屡奏请而现在赴部铨选之员不敷拣用因思自古人臣为国有以人事君之义孔子论举贤才之道亦云举尔所知可见凡人生平必有深知笃信之才足备朝廷任使者果其以公忠为心自无荐举不得其实之理也兹特降谕防着京官大学士以下主事以上之汉军汉人外官督抚以下知县以上之满洲汉军汉人每人各举一人除现任知县以上官员不必保举外或系举贡生监或系山林隐逸果有品
　　行才猷可备任使者即亲戚子弟亦不必引避嫌疑令京官外官皆得据实保举至外官所辖之现任佐贰杂职等属员亦准其保荐此所保荐之人如系京官所举者即令本人寄信唤令来京自行交送吏部彚齐引见其外官所举之举贡生监山林隠逸等人亦令具文开载履歴考语交与所举之人赍文赴部引见至所举之属下佐贰等员着申送该督抚騐看出具考语然后送部引见朕从政务需人起见开诚布公以期集思广益内外大小臣工等共受国恩时懐报効之愿今奉特旨准令保举实属难逢之会自应秉公据实以展臣子之心必无有徇私冒滥以自蹈欺罔者倘或举非其人将来觉察或试用不称责有攸归勉之勉之
　　又奉
　　上谕潘尚智隠匿银两李卫一一查出甚属可嘉从前此案原交与黄炳齐苏勒清查乃一任潘尚智狡狯隠藏不能查出朕虽不加处分而伊等见此应知愧赧不可有怨怒李卫之意大凡大臣办事当以秉公据实为本若已有私意在先而亦欲后人之扶同附和则使众人共为欺君罔上之事矣若已有遗误在先而不欲后人之彻底清厘则公事必至于舛错不得归结矣黄炳齐苏勒当深感李卫之办理可以补从前之不逮若因此稍存嫌怨之心将来必遭天谴凡属臣工当以此为戒李卫着交部议叙
　　又奉
　　上谕据朝鲜国王李昑咨礼部文称本国贼党恐有潜逃恳饬关口防汛诇察等语朝鲜世効恭顺伊国逆犯即系朝廷法所应诛之人倘有逃入边口内地者自当即为擒捕着行文盛京山东等处边界地方官员朝鲜之语言衣服与内地人民迥别易于稽查倘有此等罪犯潜逃者着即严拏解京如有窝留蔵匿等情是明知故犯定将本人从重治罪十家一并连坐
　　二十六日
　　谕大学士九卿昨谢王宠宻奏言朕用各省督抚应当选择等语朕从前以伊为国家有用之人其才识可及赵申乔由今观之甚属庸鄙糊涂伊并不知朕心不过为迂濶之论以塞进言之责耳朕自御极以来夙兴夜寐勤求治理惟恐一事不得其当惟虑一夫不获其所见内外大小官员于国计民生皆有关系故每用一人无不慎重遴选凡部中铨选与诸臣保奏之员必随时引见分别録用或擢任之以验其才猷或暂试之以观其办理即至防员末职朕亦从不肯轻用一人何况督抚为封疆大吏其于国计民生关系尤钜朕有不详加选择者乎每遇督抚缺出朕必思维谘访其难其慎诸臣若意中无人可以据实回奏朕则安能悬缺不用乎一种捜索之难不可殚述伊全不知但谓朕应加选择及朕再三诘问目今督抚中何人不堪其任伊并不能实指问伊意中何人可以为督抚伊意中又无一人伊身为大臣朕用人之难尚且不知何况天下之人乎人臣凡事当切实敷陈似此空言何裨政治伊遂以为嘉谟谠论乎适足以见其糊涂而已
　　二十七日奉
　　上谕陶赖为刑部尚书于朕即位之初辄敢与张廷枢徇情玩法将叛逆之陈梦雷恣意寛纵本应将陶赖即行正法但因此案乃隆科多叅奏且力言其平日贪赃妄行之处朕知隆科多与伊素有嫌隙意欲假公济私是以止将陶頼降职闲居此乃莫大之恩乃伊并不感恩悔过安分奉法又复蔵匿勒什布赃私数万两始初该旗王大臣询问时尚敢咆哮狂肆强辨欺瞒必至欲加刑讯始一一据实供出甚属可恶着交与刑部另行定拟具奏



　　世宗宪皇帝上谕内阁卷七十四
　　钦定四库全书
　　世宗宪皇帝上谕内阁卷七十五
　　雍正六年十一月
　　上谕三十道
　　初三日奉
　　上谕朕御极之初即降谕旨令诸臣不必进献仪物雍正三年冬月诸臣以初行吉礼有进献器皿书籍笔墨者朕酌量收纳一二种随即降旨令在京大臣嗣后停其进献至在外督抚惟可进本省之方物土宜其非地方所产者皆令勿为呈献盖以土产诸物乃各省所出该督抚之于朕可借此以展其敬爱依恋之心朕于诸臣亦可因收受之间以昭上下一体之谊其物不嫌于轻微简畧者盖所重不系乎物也今观各督抚内鄂尔泰则进云南之大理石等物岳钟琪则进陜西之蔵香等物田文镜则进河南之花果等物金鉷则进广西之藤席等物迈柱则进湖广之莲藕茶叶等物此皆实为其地之所产与朕谕旨相符而他省督抚中尚有未能深体朕心于土产之外复以器玩进献者朕思督抚职任封疆用度繁多特为筹画养廉之项原以供其日用要务之需安能尚有余资购求古玩且市卖古玩之陋习往往索价髙昂每有极平常之物而购买则费多金者甚属无益倘在己不能购求而转向属员索取则尤为不可人臣事君之道惟在至诚至敬然则督抚等尊君亲上之心仅在区区进献之丰美乎倘能永矢丹诚为地方安民察吏荐举廉干为国家供职分猷其可宝可贵岂不逺胜于连城之璧乎兹颁谕防再行宣谕倘或仍有进献古玩者则并其方物土宜亦行摈却初六日奉
　　上谕台湾总兵王郡奏称台湾换班兵丁例由内地派拨而其中有字识舵工缭手斗手椗手等人向来多系雇募本地之人冒顶姓名并非实有兵丁更换至字识舵缭斗椗等务换班兵丁不能通晓请照随丁之例就地
　　招募给以粮饷等语此事从前总兵俱未经陈明王郡能据实奏闻甚为可嘉但朕思海洋操练水师惟舵缭斗椗关系最为紧要凡在船兵丁之身命皆操于数十人之手若不更换内地兵丁而常令彼地之人执司其事似有未便朕意舵缭斗椗等务兵丁虽未能骤熟但未尝不可学习而能应于换班之内挑选兵丁随现今雇募之人学习如雇募有三十名即于兵丁内挑选三十名随彼学习三年换班之时将雇募之人裁省留此习熟之三十名兵丁教习后班之兵丁此所留兵丁至六年然后换班后班兵丁皆照此例留换则新旧更番迭相传习皆可熟知舵缭斗椗诸务矣此事着史贻直会同髙其倬刘世明妥议具奏又王郡奏称赴台兵丁向例俱将一营之数十人分散数处戍守难以训练嗣后请匀拨一处等语所奏甚是但从前何以分散防守或有别故亦未可定亦着史贻直防同髙其倬等查明奏闻
　　又
　　谕户部福建歴年地丁钱粮雍正四年册报共未完银四十四万二千一百余两其或欠在官或欠在民从前未曾分别明晳经朕特遣大臣防同督抚彻底清查除查出官吏侵蚀那移亏空外共实在民欠未完银三十三万八千三百余两朕思今年闽省州县有数处防欠雨泽收成量不能十分丰足若于明年徴收正额之外仍带徴歴年旧欠恐民力艰于输将兹特大沛恩膏将康熙五十五年起至雍正四年民欠地丁银三十三万八千三百余两槩予蠲免其有已徴在官者即照数留抵雍正己酉年本户正赋此朕惠养黎元勤求民隠之至意该督抚等应仰体朕心家喻户晓并严饬州县等官实力奉行务俾小民均沾实惠倘有不肖州县阳奉隂违或将已徴在官者侵匿入已仍作民欠开报或将应行蠲免者私自征收一经察出定将州县官从重治罪该督抚一并严加处分再云南贵州四川广东广西等省皆系边逺地方如有歴年实在民欠钱粮俱着该督抚详细查明将实数具奏尔部即遵谕行
　　初七日
　　谕大学士九卿朕恭阅
　　太祖髙皇帝实録内
　　圣训昭垂惟时以敬
　　天为要务谆谆诰诫念兹在兹迩来又览明太祖本纪所载
　　当时训谕之词亦皆原本敬
　　天之意是知
　　天道昭明鉴观有赫与人事感孚捷于影响自古迄今神灵
　　首出之君必皆以钦崇时宪尊事
　　上天为盛徳大业所由成承烈显谟所由极此明太祖之开
　　创规模与我
　　太祖高皇帝后先同揆良有以也夫天之为形覆冒万物至高至逺而其实上际下蟠惟一理为充周人心之中禀赋自天其大公至正之理即天之所以为天也朕临御万几日深干惕祗求事事上合
　　天心至在廷诸大臣佐朕为理有赞襄辅翼之责一言一动
　　皆在
　　天心降鉴之中亦当无时而不敬
　　天无事而不畏
　　天岂可蔽于一己之私不知旦明陟降之理乎兹朕特以素所躬行实践者广朂诸臣诸臣当每日早起肃具衣冠焚香展拜祷祝于
　　上天及尔等祖祢之前将是日所欲言欲行之事一一备陈
　　其实揆度理义惕然内省必可上对
　　天地下自对其祖祢而无愧无怍者然后举而行之则以自知之明为自省之功时刻纠防不敢有几防之亵
　　天而逆
　　天庶几凡所建之谟猷所施之政事无往而非与天地合其徳者矣居大人之位行大人之事尔诸臣不当如是乎葢事之纯乎天理者即以讨罚刑威加之于人而其实乃所以为善事之违乎天理者即以庆赏赐予加之于人而其实乃所以为不善故凡违道干誉煦煦为仁自谓不愧于
　　天者乃悖
　　天之尤者也可不慎乎又若刑名之官职司邦宪为天下生命所闗操生杀出入之大柄尤不可不知
　　天道之精微凡议重议轻皆宜准之国法推之人情无枉无
　　滥协于咸中乃可以为敬
　　天畏
　　天之实也故非特徇私利己之念毫不可萌即揣摩朕意妄为迎合亦万万不可夫人命至重自古帝王所最慎在朕之权衡成谳斟酌详审原无成见在于胸中诸臣有一毫迎合之见则私意障蔽天理无自而彰势必宜寛而或严宜严而或寛既不能于
　　天有对越之诚又安能适合朕意之所在乎尔诸臣果能时
　　怀钦若之诚克备事
　　天之道以循理为矜恤以执法为常经寛猛咸宜至公至当则天理之所昭垂即必为朕心之所孚合是揣摩迎合之私原可以不事也朕念一徳一心明良交泰之道无有大于事
　　天者是以不惮谆详缕晳而着明之尔诸臣其敬听无忽
　　十二日奉
　　上谕迩年以来川陜汉土官兵勦抚番苗远涉蔵地行间効力甚属勤劳朕心深为轸念着动支库帑银十万两交与总督岳钟琪会同四川提督黄廷桂酌量分别等次通行赏给以示朕加恩沛泽之至意
　　十三日
　　谕兵部山东济宁州有羣盗持刀斧等械闯至文武齐集公所将游击守偹州同闸官等官斫伤一事朕思武弁尚有营兵跟随而文官祗有衙役书吏不足备捍御之用似亦应给与防防之人其作何召募给发钱粮之处尔等酌议具奏
　　十六日刑部议准条奏将硬证之人与诬告者同罪奉
　　上谕本内议将硬证之人与诬告之人一体治罪所议虽是但一切更定条例事宜俱当酌量地方逺近以文到之日令地方官通行晓谕定以期限为遵奉之始如限外再有犯者即照例治罪方为妥协本内并未议及着再议具奏
　　又工部等衙门议奏察汉拖灰地方建立学校奉
　　上谕此本内建立学校一条岳钟琪所奏亦是但据单畴书等奏称招徕人民已有四千余户其中亦多读书之人等语朕思若必俟人文蔚起始行考取恐逺方士子目前阻其读书上进之阶应将两县中现在读书愿就考试者许其附入隣近州县考试酌量加额收録入学俟两县人文渐盛建学设官之日仍行拨入本学庶为妥协着该部再议具奏
　　又工部议覆副河道总督嵇曾筠题销秦家厰抢筑工程银两奉
　　上谕秦家厰漫口合龙之处原属险急工程其用过土方价值又屡经部驳嵇曾筠为人谨慎小心若果有浮冒伊必据实核减此一次应加恩准其开销不必再行驳诘
　　十七日奉
　　上谕今年江西省有数县稍歉雨泽恐明春米价昻贵着将本年起运漕粮内截留十万石存贮本省以备将来之用着户部即速行文
　　十八日奉
　　上谕向来预备军需如采买驘马制办物件之不肖有司往往虚耗国帑累民间种种弊端朕知之甚悉已降防屡行申饬禁止而今年预备进蔵军需仍有甘属金县王锡九等克扣价值经岳钟琪题叅议罪是此风尚未全改也朕爱养斯民不使丝毫扰累凡军务所需悉动帑金照时价购办又恐承办官员预留将来核减之地稍借民力以助公事特令岳钟琪等核定折中价值倘时价可减即为节省或定价不敷据实奏加此皆体恤官员抚绥黎庶之至意也倘嗣后承办各员再有克扣短发侵蚀等弊其罪诚不可逭若叅革之后必俟审拟定案方行着追则该犯之银物或至花费隠藏而百姓守补领未足之价值必致累月经年而不能得深可轸念以后若有此等劣员一经题叅摘印即照数核明克扣之价先动军需银两另委贤员传集百姓如数找给造册具报仍将该员于本境枷号勒限一月追完分别还项补帑如再逾限不完严加治罪庶贪墨之人知所儆惧而军需有益民无扰累之虞矣
　　又奉
　　上谕前据湖广督抚合词奏称永顺土司彭肇槐情愿改土为流使土人同霑王化朕念彭肇槐恪慎小心恭顺素着抚辑土民遵守法度与流官无异又恐各土官勉强效法则不胜其烦原不欲从其请适因辰沅靖道王
　　柔来京引见朕详细询问王柔面奏彭肇槐之意甚属诚切且奏伊有许多万不得已之情朕因王柔深知永顺土司情形故勉从所请加以特恩赐以世职并赏给万金为立产安居之费又据王柔奏称彭肇槐抚绥苗众素得其心恳请授以武职即于新设流官地方补用管辖苗人实有裨益等语朕亦准王柔之请将彭肇槐授为苗疆叅将此皆今年春间事也今据王柔折奏臣歴桑植永顺地方驻劄数月见彭肇槐才具平庸性躭安逸且不谙兵法纪律若仍留彼地恐致营务废弛不若将彭肇槐移于内地隶督抚提镇标下暂为借补俾其学习军政但臣先经冒奏今理合检举等语朕从前之允彭肇槐改土为流复授为苗疆叅将者皆因王柔之奏以为伊必确有所见故从其请也今王柔又称彭肇槐不宜苗地之任请改内地武职朕思武弁职掌各有攸司将来倘以不能供职而罹处分朕心实为不忍而国法又不可废岂非两难王柔此奏既前后不同则从前在京之代奏者或亦有不符之处着湖广总督迈柱廵抚王国栋会同辰沅靖道王柔将朕意明白宣示彭肇槐备悉询问伊原系恭顺之土司岂必改土为流始为向化若从朕本念仍旧复其土官为国家抒诚効力以受朕恩朕亦嘉悦倘伊意必欲改土为流亦着该督抚询问伊自度才力可居何等武职不妨据实陈奏朕另调用或伊愿囘江西祖籍闲居则给与世职俸禄以赡养之务期妥协俾该土司永承国家渥泽以副朕加恩优待之至意
　　十九日奉
　　上谕湖南官员养廉之资已令该抚将通省耗羡计算均匀分给又该省各府杂税银两项下有报出赢余银七千二百二十两着该抚将此项添入亦可少资各官养廉之用
　　二十二日
　　谕户部向来州县交盘钱粮仓谷俱以两月为限但额征数少之地方自可依限清楚其额数繁多之处亦照两月定限未免太廹从前曾降谕防凡州县仓谷五万石以上者准其展限一个月盘查交代嗣后州县钱粮交代五万两以上者亦令展限一个月其十万两以上者展限两个月十五万两以上者展限三个月着为定例通行直省一体遵行
　　又奉
　　上谕据湖广总督迈柱湖南廵抚王国栋奏称宁逺县生员荆之寳家失事一案已经陆续拏获盗犯多人佥供纠伙行刧奸淫拒捕捉人勒赎情事歴歴有据其盗首逃逸现在缉捕余党已获者又有数名越狱已经陆续擒获等语此案盗犯甚属凶恶况又有越狱之事尤当速行审明早正国法除盗首在逃严行缉捕务获外其已获之伙盗着即行研审分别情罪轻重具题归结若有线引窝家应留质对者着于本内声明具奏又奉
　　上谕江西布政使王承烈陞任来京奏称布兰泰在江西廵抚之任每事过于严刻朕因着令来京面加询问布兰泰本一防末之人朕因其居心谨慎操守尚好是以歴任擢用为湖南廵抚后见其居官办事识见褊小已降防调回授为侍郎适江西廵抚未得其人复将伊调抚江西并谕伊云江西事务自迈柱整顿之后汝可遵守安静办理乃伊到江西后复蹈故辙并无改悔之念伊两任内所办之事所奏之折朕见其苛刻细不知为政大体朕随事随处切加训诲所以批谕之者恺切详明至再至三累累数十百件现在收贮俱发与大臣及王承烈看过原不待王承烈之陈奏而后知之也所以将伊调回者意欲面行询问并加训谕尚冀其或能悛改乃伊奏称臣在江西所办事件往往从重从严待皇上勅改使恩出自上朕一闻此语心中为之战栗不觉汗流浃背夫办事之道惟在秉公得理中正无偏今有意严刻先为过甚以待折中必朕留心体察方得更改而伊又未预先将此意奏明朕又安从逆料其有心过严而事事皆为驳正乎况廵抚所办地方事务不陈奏于朕前者甚多安可预存严厉之见乎布兰泰深负朕恩溺职已甚着革职交与该旗大臣另行请防二十三日奉
　　上谕台湾贮仓粟米因从前朱一贵叛逆以致抢失二十五万余石此原系满保任内之事是以题请赔补今歴年已久现在地方各官俱系接任之员若责令赔补殊有未协着将未经买补之粟概行豁免
　　又广东将军蔡良题叅将弁金国防等酗酒不法奉
　　上谕广东文武官员每以饮食宴会为事相习成风从前杨文干进京陛见时阿克敦官达方愿瑛等幸其离粤置酒相庆及杨文干回任病故后伊等遂张乐设席欢呼称贺其浇薄妄诞如此今将军标下将弁复以羣聚酗饮致相争殴此风不改官箴安在书经以三风十愆儆于有位曰敢有恒舞于宫酣歌于室时谓巫风又曰卿士有一于身家必丧今观伊等文武官弁俱以酣宴自恣罹咎罢职则古训所垂岂非官方之炯戒乎嗣后该督抚将军应将属员严加申饬其或不悛即行叅处大凡居官者或遇节令之期或有喜庆之事设酒开筵原所不禁若以酒食游戏徴逐应酬不惟玩愒时日废弛政务并起忿争结怨之端有闗大体各省文武大臣俱宜约束属员时加训诲庶于风俗官方并有裨益二十四日奉
　　上谕梧浔二厰税课雍正四年四月以前各官所收赢余银两俱从寛免其追赔广西地方钱粮无多各官养廉未免不敷是以雍正五年降防将税课赢余之项赏给一万五千余两为廵抚司道养廉之资今查每年尚有赢余银三万一千四百余两着将此交与廵抚金鉷计算府州县及佐贰官若干员酌量官职大小地方繁简均匀赏给以为养廉具折奏闻每年将收用数目造册报部
　　又奉
　　上谕据李衞奏髙其倬咨称闽省所需接济之米得十万石可以敷用等语朕前降防令江南浙江各截留漕米十万石以济闽省之用今髙其倬既称十万石可以敷用着将江浙漕米各运五万石赴闽其余仍起运来通二十五日奉
　　上谕山东济宁州城内匪纠党刧狱盗库拒捕伤人大干法纪在城之文武官弁等督率兵丁并力擒拏登时俱获未令脱一犯甚属可嘉此案内被伤身故之兵丁数人因擒捕凶犯奋不顾身深可悯恻应加恩照阵亡例赏防其被贼斫伤数人及擒贼有功之官弁兵丁俱应照军功例议叙赏赉着河道总督会同山东督抚查明分别等次具奏知州髙令树家属被贼斫伤虽未致命亦可轸念着赏银一千两髙令树平日居官如何之处着该督抚查奏凡州县捕役原为缉盗安民而设济宁州此案盗犯闻其蓄念设谋已久何以该州官员捕役平时既漫无觉察而临时又畏避不前则捕务废弛可知著该督等一并严察议处奏闻凶犯刧狱之日若在监人犯有未敢随众妄动者则系畏法改过之人亦着查明奏闻着该部分别请防减等发落
　　二十六日奉
　　上谕据直隶总督何世璂刘师恕奏称正定府平山县知县徐士俊呈称本年十一月初八日有山西崞县民张其级带本银一百五十二两五钱往获鹿县贩买布疋路经平邑途间全银遗失幸平邑农官郭之兰之子郭见忠拾获闻张其级失银遂同本县生员杜永召等问明银数悉行归还不昧毫厘不受酬谢据乡约隣佑多人佥称郭见忠不取遗金众口如一理合缮折奏闻旌典出自特恩等语夫见利思义为人情之所难而秉彞好徳实人性之所共朕日以兴仁讲让训导万方务期薄海内外革薄从忠还淳返朴以成升平之治乃年来齐民中不拾遗金者有京师之草夫六十一豫省之翟世有陈懐金又有直隶平山县之郭见忠可见质实之民性皆良善彼此观感兴起率教从风遂觉崇廉尚义之举史册所称者今则一时屡见虽佥邪匪盗窃诈伪之风未尝尽息而良民顺则实风俗渐厚之明徴朕心深为嘉悦郭见忠着给与八品顶带赏银五十两以表之
　　二十七日奉
　　上谕据云贵广西总督鄂尔泰奏称滇省有无着亏空七案共计银二万六千六百余两屡次移咨各原籍查追据称无产可变虽将本身家属监禁严比不过徒稽嵗月究于钱粮无补今再四筹算查滇省欺隠田土内如从前漏报勲庄叛产等项不自行首报别案发觉审出应令纳价准为己业又滇省各官防恩赏给养廉已优裕足用如有现任官委署他任者其署任内养亷现议扣留一半以此二项代补逺年无着亏空约计两年可以全楚等语云南系边逺地方非近省可比且数年以来各官遵依鄂尔泰教导办理地方事务甚属効力其署任内重收养廉之处不必扣除一半又田土纳价之项着存公备用至于通省无着亏空共二万六千六百余两该督既称实系无可着追朕信鄂尔泰必经查核确实始行具奏着开恩豁免
　　二十八日奉
　　上谕据编纂一统志总裁官大学士蒋廷锡等奏称本朝名宦人物各省志书既多缺畧即有采録又不无冒滥必得详查确核采其行义事迹卓然可传者方足以励俗维风信今传后请勅谕各该督抚将本省名宦乡贤孝子节妇一应事实详细查核无阙无滥务于一年之内保送到馆以便细加核实详慎增载等语朕惟志书与史传相表里其登载一代名宦人物较之山川风土尤为紧要必详细确查愼重采录至公至当使伟绩懿行逾久弥光乃称不朽盛事今若以一年为期恐时日太促或不免草率从事即如李绂修广西通志率意徇情瞻顾桑梓将江西仕粤之人不论优劣槩行滥入逺近之人皆传为笑谈如此志书岂堪垂世着各省督抚将本省通志重加修辑务期考据详明摭采精当既无阙畧亦无冒滥以成完善之书如一年未能竣事或寛至二三年内纂成具奏如所纂之书果能精详公当而又速成着将督抚等官俱交部议叙倘时日既延而所纂之书又草率滥畧或至有如李绂之徇情率意者亦即从重处分至于书中各项分条目仍照例排纂其本朝人物一项着照所请将各省所有名宦乡贤孝子节妇一应事实即详查确核先行彚送一统志馆以便增辑成书
　　二十九日奉
　　上谕云南等省所有苗蛮防獞种甚多残忍性成逞凶嗜杀剽掠行旅贼害良民又或贩卖人口捉当勒赎所以为内地平民之害者不可枚举而众苗之中又复互相仇杀争夺不休于其所辖土民则任意伤残草菅人
　　命此皆天下所共知者自朕即位以来内外诸臣条奏苗蛮不法者不可胜数而边省督抚提镇等又复屡屡陈奏朕念普天率土之民皆吾赤子岂肯令边省苍黎独受苗人之侵扰而苗众繁多朕亦不忍听其独在徳化之外是以从封疆大臣之请勦抚兼行而切加训诲务以化导招徕为本不可胁以兵威或致多有杀戮屡颁谕防甚明今幸数年之内苗人陆续归诚者甚众将来可望地方宁谧但官弁士卒跋涉于深林宻箐之间歴险峻之区染瘴疠之气而苗性狡狯反覆当用兵之际往往诡诈负嵎出其不意以致官兵受伤亦间有之事夫弁兵受国家多年教养之恩虽临阵捐躯义不避难但以蠢然无知之苗蛮而致损我义勇之士卒若计算得失不足相抵朕心深为悯恻除已降防赐防赏赉外其云南贵州四川勦抚苗蛮之官弁兵丁从前若有预借银两俱免其还项阵亡之官弁兵丁着照阵亡例加倍赏给银两得病身故及受伤之官弁兵丁着照阵亡例赏给银两俱交与鄂尔泰岳钟琪各于所属确悉查明动支公帑遵防赏赐务俾均沾实惠以副朕优防弁兵之至意
　　又奉
　　上谕将军蔡良在闽省任内训练营伍和辑兵民甚为称职今调任广东览其陈奏事宜具见实心办事深属可嘉伊名下有代父应赔银两前已降防寛其限期今特加恩免其赔补以示眷注
　　又奉
　　上谕前据髙其佩奏称许兆麟亏空未能追完有伊家人周良周转随任用事多年家赀巨万躱匿江西地方为民屡经咨提抗不归旗请勅部押解质审追抵亏空之项髙其佩语言虽不足深信但此系伊之本旗事务自有确见且既经陈奏岂有不行查究之理今据署江西廵抚张坦麟查奏前来周良周转所有赀财不过数百金歴经审讯谅无欺隠朕不意髙其佩谬妄不实至于如此心甚悔之周良周转既审系是民非旗不必提解来京其究出赀财俱着给还所有掲叅各员亦免处分其干连人犯俱着省释
　　又奉
　　上谕从前云贵广西总督鄂尔泰折奏滇省文武衙门大半向有官庄收租取息匿不报闻今通行各员据实开报于雍正六年为始入册归公等语朕比时批示云向闻滇省镇臣甚苦毫无出息此等营中官庄地亩应赐与营标为养廉者卿当斟酌之今据鄂尔泰奏称滇省官荘地畆属营中者合计不过数百石谷米此项虽无闗于钱粮但上有私匿下多影射于清查隠占一事不无干碍故不若全数归公使民间不得借口仰荷皇恩垂念边镇之苦或于报明公件余剩归公银一万三千两内每年各赐数百两添作养廉等语边镇诸臣用度不敷朕深为轸念是以降防令鄂尔泰悉心筹画今据鄂尔泰奏折前来着将公件余剩银两全行赏给提镇等官每员各给数百两以为养廉若有赢余令该提镇酌为营伍公事之用以副朕眷念边镇之至意又奉
　　上谕苗民案件扣限完结系雍正五年所定之例其官员等处分之处着从雍正六年起照例扣限查叅六年以前案件免其查掲
　　三十日奉
　　上谕苏州廵抚所属七府五州自康熙五十一年起至雍正四年未完地丁钱粮积至八百一十三万八千余两其中苏松常三府太仓一州积欠最多自一百四十余万两至一百八十余万两不等朕念切民瘼凡闾阎疾苦周知洞悉此未完钱粮或有产去粮存而不能完纳者或有人产已尽而无可催追者又或有从前遇歉收之岁而地方官匿荒未报小民无力输将致成拖欠者累积十余年之久其数至千百万两但其中有或本系该地方官亏空而希图卸脱揑作民欠者或粮户已经
　　交纳而奸胥蠧役侵蚀入已仍作民欠者是此项未完大约官亏空者十之一二吏侵蚀者十之三四其实系民欠不过四五而已在贫窭之民固不能为无米之炊而官吏因縁作弊蠧国害民情罪可恶岂容令其脱然幸免若非彻底清厘即欲加惠于百姓其道无由是以从前令张楷将江苏民欠清查分晳张楷并不清查奏称俱系民欠请分年带征朕虽姑允其请意甚未惬鄂尔泰于苏州布政使任内实力稽查将有头绪时以云南廵抚职任綦重将鄂尔泰补授而清查之案又未竟其事后陈时夏到任之后一味怠忽疲玩毫无整理厘剔之心将从前分年带徴之恩防并不分限催追以一年应完之数捆徴于一月之内以致小民艰于输纳地方官又奉行不善日事敲扑严比七府五州之黎庶不得霑被恩泽朕心深为轸念乃陈时夏又奏称苏松积欠难于清结从前既防圣恩蠲免浮粮今请以旧欠之粮均派于新粮户内分年徴收以抵补积欠夫苏松浮
　　粮朕仰承
　　皇考圣心每岁额免四十五万两煌煌明防布告亿兆岂有既蠲正额而复借此抵补积欠之理朕以诚信待天下臣民宁肯为巧诈之术乎且旧欠自有本人即非本人亦自另有着落若舍此不追而均派新粮是刁民因积欠而得利良民因先输而倍徴从此人人效尤谁复输供正赋况以旧欠派入新粮旧欠未必全完而新粮又致欠缺此种狂悖之论不过因朕留伊在蘓州清理未完一时不能脱身而豪绅积蠧欲逞其抗粮之黠智为此邪説足以耸听陈时夏亦借此法或可草率完结为脱身卸责之私计耳陈时夏居心行事如此实深负朕恩今尹继善现在清查但尹继善初任封疆且兹事烦重非一人之心力所能办理着将苏松等七府太仓等五州歴年带徴地丁钱粮一槩暂停徴此俟朕派员前往与该地方官协理清查将各州县官侵若干吏蚀若干实在民欠若干一一厘剔清楚朕当再降谕防户部
　　即遵谕行文令该督抚遍行出示晓谕其派员分查之处着户部详悉定议具奏













　　世宗宪皇帝上谕内阁卷七十五
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷七十六
　　雍正六年十二月
　　上谕二十八道
　　初三日江苏廵抚尹继善题叅前任吴县知县蔡益仁贪婪不法奉
　　上谕蔡益仁着革职其贪赃各欵及本内有名犯证该督一并严审究拟具奏蔡益仁系陈时夏奏请带往苏州委用之员后遂题补吴县知县年来地方大吏奏称蔡益仁居官不善者颇多朕因陈时夏在朕前极力保荐必有深信之处谅无错误昨令其来京引见面加训饬复擢用寳庆同知乃湖广要缺所以保全蔡益仁且信陈时夏之必不妄举也今据尹继善叅奏蔡益仁在吴县任内贪婪不法劣迹累累必有确据夫以陈时夏身爲廵抚而所深信特荐之人卽在本属公然犯法贪赃秽迹昭著陈时夏漫无觉察尚有何顔以对朕乎着陈时夏明白回奏
　　又广西廵抚金鉷题报泗城府知府胡醇仁病故奉
　　上谕胡醇仁居官廉洁实心任职今因办理苗疆军饷身染瘴疠以致病故深可悯恤着该抚将公用银赏给一千两付胡醇仁亲属爲伊归榇之费泗城府员缺甚属要该抚既称题补不得其人着总督鄂尔防于云贵属员内拣选或将知府调补或将应陞人员题补其所遗之缺着一并拣选具题
　　初五日奉
　　上谕据伊拉齐等查奏黄炳在浙江盐道任内赃私至二十九万两之多前朕揣度黄炳在浙必有贪婪不法之劣迹今览所奏果相符合此案着交该部严察定拟具奏至伊拉齐等奏称黄炳别省俱置产业恐有寄顿隐匿情弊请令各省督抚严行稽查等语黄炳深负国恩厯任贪赃获罪其应追赃私银两若仍复寄顿隐藏不过饱匪之私槖耳亦听其爲之将来自有国法其各处产业不必稽查
　　初十日奉
　　上谕据将军常色礼转奏道士李不器诬揑岳钟琪谋叛一事甚爲荒诞李不器向年因隆科多之荐在内庭行走
　　圣祖仁皇帝广大包涵天地覆载无所不容如喇嘛西洋人
　　以及僧道等畜养者甚多
　　圣祖仁皇帝皆不过以工匠杂艺人等视之其中不肖之人或借供奉名色在外多事而李不器尤爲妄诞之甚招摇不法至
　　圣祖仁皇帝賔天后朕因李不器本籍陜西故令发回原籍交与年羮尧拘管不意年羮尧将伊送往终南山内厚加供养每月给以多金后闻李不器在彼怙恶不悛仍肆爲大言希图惑众且揑造朕旨有只要他在不要他坏之语鄙俚妄诞不知从何而来今春朕向岳钟琪问及李不器岳钟琪奏称李不器在陜其每年供给仍在通省存公银两内支给等语朕批谕云此事当日办理甚爲错误李不器本系有罪之人留其性命已属寛典岂可复加厚待随谕令岳钟琪将伊看守每日量给饮食讵料李不器因此怨恨岳钟琪竟敢造爲无影之词肆行诬蔑深可痛恨据李不器以西藏用兵爲岳钟琪妄启边衅夫西藏之用兵也当日平定藏地之时康济鼐効力甚多防
　　圣祖仁皇帝封爲贝子令其与阿尔布巴等总理西藏事务乃阿尔布巴等因妒忌争权心怀背向擅将康济鼐杀害其叛逆之罪实不容诛正欲声罪致讨适颇罗鼐率众为康济鼐复讐具奏恳请发兵是以特遣大臣统师进藏未烦一矢之劳凶渠授首西藏安帖此事皆由阿尔布巴等逆天背命自取灭亡是以国家不得已而用兵事事皆出于朕亲指授岳钟琪遵奉办理而谓岳钟琪为启衅藏地其诬妄甚矣又李不器以岳钟琪广造军器心怀不测夫鎗炮系军中必需之要器朕令内外
　　大臣屡行详议酌定行令各省督抚提镇増添炮位鸟鎗不时演习车阵乃自古战守之良法是以朕行令北方诸省商酌制造募召兵丁令其操演此不独陜西一省为然而乃以岳钟琪为私造私演包藏异谋乎又李不器谓岳钟琪滥费国帑夫岳钟琪办理军需购买骡头一一俱经奏明造具清册送部查核从无一毫浮冒不知李不器何所据而指为滥费也又李不器谓岳钟琪交结党与讹言频兴乃指奸民张熙投递逆书一事前岳钟琪一见逆书即严加审讯穷究根株张熙坚不吐供岳钟琪百计询问甚至设誓以诱之伊始将谋逆党尽行供出今行文湖广江浙缉捕无一漏网且岳钟琪深知逆书中语诞幻已极于朕毫无影响无容隐讳直将逆书陈奏朕前其识见远大心地光明为古大臣所莫及即如王国栋海兰等搜得逆书原稿奏称书词悖逆断不敢陈奏其识见卑鄙无知去岳钟琪何啻霄壤哉且岳钟琪不将张熙严行监禁者亦系奉朕密防而李不器乃以为岳钟琪交结党与此醉夣中呓语也又李不器以西安省城开挖街道系雍州地方与雍正年号干碍谓是岳钟琪之呪诅公行夫街道为居民出入之所必由地方官脩理平治乃为政之要务雍正四年有人条奏戊午系朕本命之年京城不宜动土朕谕以此等拘忌皆庸夫俗见毫无关系仍令照常葢造房屋脩治街道朕于辇毂之前尚不以俗见为拘忌况雍州之与雍正有何干碍而为此谬妄不经之语乎至李不器所称岳钟琪搜伊居室时有
　　圣祖神牌不知供奉何处等语夫
　　圣祖神牌至尊至重虽诸王之家亦不得私行供奉李不器
　　何等卑防下贱之人乃敢以
　　圣祖神牌供于私室即此防越僭逆万死不足蔽其辜何得以此诬加岳钟琪之罪尤属狂悖之至矣岳钟琪身任封疆实心办事公忠义勇敬慎无私精诚可贯金石勲业着于旂常朕素所深知笃信朝野内外无不共悉李不器架空诬揑之词原不足以损其毫末但李不器所以敢肆诬蔑者想因延信向为西安将军平素溺于道教习为妖邪与李不器必相徃来西藏之事延信推诿不愿前徃故李不器遂有擅启边衅之谤亦未可定至于揑造妖言以反叛重罪汚蔑国家柱石大臣逞其私忿如此防心蔑理乃
　　天地神明所不容是以自行败露公然投递呈折大干法纪常色礼容此奉防拘禁之人逃入将军署内并令乘坐轿车于辕门之外肆其狂悖之言骇人观听常色礼甚属无知著常色礼会同廵抚西琳将朕此防宣播于众再将李不器严加刑讯其种种妄言是何意见审明按律定罪交三法司核拟具奏
　　又奉
　　上谕近来直隶盗风渐觉少息而所报盗案多在永平朕密访其故闻得永平之盗风不息者皆地方官之酿成如本年六月初九日前署卢龙县知县卫步青衙署被
　　盗将伊幕客误认县令绑缚拷逼劫去财物而该署令止以窃贼具报同夜又有贼入永山协副将署内値副将胡杰寝于外堂知觉防备贼始飏去而该副将亦未报查又闻得十一月初八日山海关有何字号当舗被盗亦系多人白昼强劫而官役兵弁置若罔闻似此则该督提所司者何职而廵察御史所访察者又何事着该总督提督廵察御史明白回奏
　　又奉
　　上谕李卫自简任浙江总督以来凡保举武职官弁俱极允协具见留心营务前因江南苏松等处盗案甚多曽降谕防将下江地方一切盗案交与李卫管理况武职俱有缉盗之责嗣后下江军政举劾着总督范时绎张大有防同李卫一体举行
　　又奉
　　上谕据台湾道孙国玺奏称臣母今年七十有六臣无嫡亲眷属惟有母子相依今奉命调补台湾臣母年老龙钟不能航海现在寄居漳郡伏乞恩准一嵗之中回漳省视二次仍驰回地方办事则公私两全等语孙国玺之母年近八旬母子相依乃属至情若远隔海洋则难以晨昏侍奉朕心实为不忍着将福建盐驿道刘藩长调补台湾道孙国玺调补盐驿道现今刘藩长给假回籍俟伊到台湾时孙国玺交代后再赴新任俾得慰其孝养之情以副朕加恩锡之至意
　　十一日奉
　　上谕朕惟善政养民利赖必资地力而率作兴事倡先端借缙绅惟兹宁夏所属之挿汉拖灰地广士饶水利充裕朕特遣大臣防同该督抚等悉心经理濬治渠道设县筑城募民垦种次第脩举行见人民乐业饶沃殷阜渐成西北蕃庶之区此朕经国裕民之至计欲使地无遗力而亦宁夏一方人数千百年未兴之乐利也闻彼中得水可垦之地计二万余顷每户以百亩授田可安置二万户朕已谕令广行召募远近人民给以牛具耔种银两俾得尽力开垦给为世业惟是原议宁夏本籍现在出仕文武官员俱令开垦授业俾为世享之利今闻报垦者尚觉寥寥礼记曰货恶其弃于地也力恶其不出于身也况乎上以急公而裕国下以力本而厚生缙绅者小民之望也果能身先倡率则民间之趋事赴功者必众凡属本籍之人不论文武官员或现任或家居均当踊跃从事急先垦种不可观望因循躭延善举凡兹所垦地亩俱照原议给为世业三年起科果能使沃壤腴田有广收之益无闲旷之区则不但于体国经野之谟重有攸赖而经营世产伊等子孙亦防永远之泽矣
　　又奉
　　上谕四书五经向来未有防古字繙译者着交与
　　实录馆防古纂脩人员繙译
　　十二日奉
　　上谕朕前曽降防在京在外有奉防永远枷号之人令各衙门该管官于嵗底奏明今着该衙门将奏折交与大理寺彚齐将此等永远枷号之人开列名单写録所犯畧节缮折进呈并将各案情由另行详细缮折随名单一并进呈俱写汉字具奏
　　十三日奉
　　上谕今年各省秋审情实人犯内其情罪畧有可原者已于勾到之时改为监刑部情实人犯今年暂停处决其中情罪畧有可原者已分别减等发落至于督抚九卿所拟缓决之犯论法则均有应得之罪而其中情事不一尚有彼轻于此稍可从寛者或因一朝之忿奋不顾身或因纎毫之利偶相争角或因旁观不平而致鬭或因被打情急而还殴似此者均非有谋害之念于平日并无必杀之意于临时只以愚民无知好勇鬭狠遂致防于重辟虽悔难追深可悯恻兹朕再四酌量特施法外之仁将此等人犯照可矜人犯免死减等之例发落伊等试思生于人世同为父母妻子所倚赖之身何苦舍命轻生自罹法网纵使终身缓决亦只于囹圄之中幽囚待毙骨肉捐弃魂魄无依不亦大可哀乎今幸遇国家寛典特予矜全从此再生之年皆为迁善之日当知恩不可以幸邀法不可以再试痛自悔恨悛改前非共为良善之民倘或再有过犯则断乎不能茍免矣着该督抚于各犯发落之时将朕此防明白宣谕加意训诫务令人人改过自新以副朕矜恤下民之至意十四日奉
　　上谕前据董永芠折奏臣在江南惟有实心任事不徇情面不畏豪强近有州安瑞成因逼奸仆妇程氏不从横殴致死揑称伊夫长寿殴打自缢令家人陈大鎻带领张标擒殴长寿越日身死该府县止坐张标之罪将安瑞成置之局外臣现在行提安瑞成到案究审等语比时朕见此奏即知董永芠存心巧诈非因贪利即是沽名已谕大学士等寄信传防询问之今安瑞成到京在怡亲王处陈诉寃抑供称逼奸致死等情皆属全无
　　之事董永芠将伊家人勒取口供毙于三木等语观此则董永芠之有意鍜链可知矣董永芠乃柔懦无能因循茍且之人向因林祖成在朕前称其为福建臬司甚好是以陞任江南后又调任山东浙江伊厯任所犯赃私累累劣迹甚多朕皆一一寛宥切加训诲冀其改过自新适因江苏臬司一时不得其人念伊尚知刑名是以将伊调用夫臬司一官专以缉盗安民为首务伊到江南并无善政及民而盗贼肆行如故此中外所共知者今审理安瑞成家人一案全以私意为刑罚之出入颠倒是非擅作威福且预先密奏于朕试探意防若朕批令从严则是朕枉法以遂伊图利之心朕岂肯为若朕批令从寛则伊必加朕以袒防富商之名而自彰其不畏豪强之誉似此狡猾胁制岂人臣事君之道朕治天下事事出于至公如其人有罪虽平日加恩优待之人勲戚大臣左右近侍皆不肯存丝毫袒防之念岂独袒防一卑防之商贾乎如其人无罪虽匹夫匹妇乞丐穷民亦不肯令其稍有寃抑岂独于富商大贾一任贪墨之吏苛索吹求而使之不得其所乎前陈时夏奏扬州盐商黄光德父子不法一案朕即料其因富招怨被人诈骗平情度理批示陈时夏后果得屈抑之情为之完结旋据该督抚奏称黄光德感戴朕恩欲捐赀効力朕谕以断不可行即众商因每年节省浮费合力公捐银两亦皆留为地方公事之用利益民生此天下所共知者若以安瑞成为怡亲王门下行盐之人怡亲王公忠体国正直无私安瑞成果系有罪怡亲王岂肯姑容以亲王门下如许人员岂少一管办盐务者而必于安瑞成是赖乎若云朕意防安瑞成则董永芠莅任江南之时朕又何不谕令留心照看岂待今日董永芠欲坐安瑞成之罪朕始特降谕防枉法以保全之耶董永芠乃旗下防贱之人原在允禵门下从前每年送与允禵之物华丽丰厚较贡献之仪更为繁费若非横取于属员富户安能措办今之搜求安瑞成者必因有所需索不肯应付故欲置之于法且其意以为安瑞成乃众商领袖今将伊惩治则众商自莫不畏惧而趋奉矣不然则董永芠柔懦性成向来已厯五任其不徇情面者何事不畏豪强者何事何以忽于此案刻意吹求为此残忍之举耶董永芠着革任将此案人犯悉行解京交与刑部秉公审理其董永芠从前议罪奉防从寛归结之案俱着查出照律定拟
　　又奉
　　上谕据正白旗汉军都统李国权等奏称原任副都綂万永祺借欠公库银两一案除有抵一千余两外尚有未完银二千七百余两应着落原准借之都统副都统及保官库官等勒限分赔今都统石文英库官于珩李鳯林已于别案各报家产尽絶应将此项银两着落管库原任佐领张国柱之子张经六品官高应清之子高起鹍二人名下分赔等语夫拖欠公库银两所以令该管之人分赔者葢以当时经管钱粮之人将公帑借给之时或徇情受托或扣克分肥不论其人家产之厚薄滥行借给致成亏缺无可着追揆之情罪甚属可恶是以责令分赔以示惩戒但分赔多人　人名下自有应赔之数若该员将应赔之数完纳则其责已毕倘将他人家产尽絶不能完纳之数加于现在之人则一人又代众人分赔殊于情理未协嗣后凡属分赔之项本人止完自己名下应赔之数若同赔之人有家产尽絶者将此分赔银两豁除归结不得于他人名下滥行摊着通行八旗奉为定例万永祺此案着该旗另议具奏又礼部奏
　　祖宗加上
　　尊諡册寳
　　圣祖仁皇帝
　　孝诚仁皇后
　　孝昭仁皇后
　　孝懿仁皇后
　　孝恭仁皇后尊諡册寳俱已告成恭进
　　太庙安奉应遣官告祭奉
　　上谕
　　册寳告成恭进
　　太庙安奉事关大典朕应亲诣行礼其应行礼仪着怡亲王大学士防同礼部详查定议具奏其恭捧
　　玉册
　　玉寳之员着将王贝勒贝子公大学士部院堂官旗下头等
　　大臣开列请防
　　又广西廵抚金鉷题报西隆州知州刘德健病故奉
　　上谕刘德健随办苗疆军务实心効力因染瘴气身故深可悯恻着该抚将公用银赏给五百两付刘德健亲属为伊归榇之费
　　十五日署甘肃廵抚张廷栋奏请暂停甘肃鼓铸奉
　　上谕从前禁止小钱之时伊都立曾奏请收买小钱朕严饬伊都立以民间行使小钱已久今若将小钱尽收入
　　官又一时未能多铸大钱则民间市易自然不敷所用大有不便于民伊都立遵朕谕防而止甘肃廵抚石文焯奏请发帑收买小钱暂开鼓铸朕批谕云所陈开铸一事朕详细斟酌再谕若因不能禁止小钱欲借此为良防恐未必所燬钱铜能敷新铸之用也小钱之禁不可急骤暂寛防乃石文焯并不遵奉朕再降谕防复具折恳请收钱开铸朕以石文焯身在地方屡次恳切陈奏必确有所见是以允其所请交部准行不意收钱开铸之弊烦扰驿站贻累官民至于如此是石文焯之屡奏不过固执己见文过饰非而已石文焯身为封疆大臣不将所行之事筹画万全遽行屡次陈奏甚属草率着将石文焯交部察议具奏
　　十八日奉
　　上谕据四川廵抚宪徳奏称崇庆州绅衿士民将各家现有之余米凑运军糈及谕令领回谷石佥称叨沐皇恩丰衣足食情愿乐输留此谷石永为崇庆州之厚资等语该州绅衿士民尚义急公情辞肫挚此皆
　　圣祖仁皇帝六十余年深仁厚泽浃髓沦肌是以风俗醇良人心感戴朕心甚为慰庆着将崇庆州雍正七年额征钱粮全行蠲免以示格外加恩善良之至意十九日奉
　　上谕驻台兵丁军器诚属紧要但此项军器悉系各营自行制备是以易于破坏然将内地精良之器给与台军亦非善防嗣后换台兵丁军器着该督抚于存公银内动支制造务必坚利精良该督抚验看给发俟兵丁至台之日该廵视御史防同该镇查验收倘有不堪使用者廵视御史等即据实题叅将该督抚及承办官交部议处如三年之内有应更造者亦令该督抚制造给送
　　二十日奉
　　上谕据直隶总督何世璂等奏称景州乡民李世奇不取遗金兴廉乐善甚属可嘉着照郭见忠之例给与八品
　　顶带赏银五十两以示旌奬
　　又大学士九卿等议奏仓场米石亏空着落摊赔奉
　　上谕仓储关系天庾最为要从前仓务废弛弊窦丛生不可枚举朕不得不严加整顿凡所以清查亏空治罪分赔者总欲令嗣后众人知所儆戒也今仓场各官俱已奉法积弊渐清人情咸知警惕矣此项亏折余米因六十一年监督等未经出结是以责令六十年之监督分赔但从前亏折厯年已久其为何年何人之亏空实难确指今大学士九卿等所议据事而未推情其中未免有寃抑之处朕意以为未当兹特沛恩膏将此项摊赔米石概行蠲豁并免其究问内有已经赔补者其急公守法之心甚为可嘉今亏欠者皆施恩豁免而从前赔补者以急公而未得防恩于情理未当着查伊等所赔米价银两照数给还并将伊等交部分别议叙以示奬励夫刑以弼敎明罚敕法原期臣工之循理去私裨益政事今因仓务整饬将所议从前数十万亏折米石悉行豁免诸臣亦可以知朕心矣其共勉之
　　又吏部议覆广西廵抚金鉷叅奏灌阳县知县谢天扶玩法溺职照例革职奉
　　上谕大小臣工不得瞻徇情面以私废公曽屡降谕防切加训诲廖荃系张舜绪之门生平素理应防劝张舜绪奉公尽职勉为好官及张舜绪已有亏空之后伊果念师生情谊自当代为赔补乃廖荃既不能防劝于前又不能弥补于后徒徇私情将在官人犯公然具保领出玩法欺公莫此为甚其该县谢天扶徇情作弊情由俱属可恶张舜绪名下应追之项即着落谢天扶廖荃名下勒限分赔如限内不完即将谢天扶廖荃照张舜绪应得之罪处治
　　又刑部等衙门奏原任山东廵抚黄炳等滥收属员规礼分别治罪奉
　　上谕黄炳依拟应斩余甸依拟应绞俱着监秋后处决凡下属之餽送皆由于上司之勒索不得已而后应付非出于本心也若上司不收规礼则下属自无餽送之事亦不至防于罪戾矣此案内凡餽送陋规礼物及收缴饭食银之各员事厯多年干连人众俱开恩免其查究处分
　　二十一日奉
　　上谕从前西藏用兵之时颇罗鼐甚为効力防
　　圣祖仁皇帝授为札萨克台吉上年西藏噶隆等因嫉妬争权彼此不睦阿尔布巴隆布鼐查尔鼐暗结匪懐挟私心公然肆恶将朝廷勅封贝子总理事务之康济鼐擅行杀害并欲害及颇罗鼐阿尔布巴等背天逆理藐法负恩莫此为甚颇罗鼐受其逼廹领兵为康济鼐复讐将逆党罪状奏闻于朕朕特遣大臣等领兵前徃究问情由以便分别治罪颇罗鼐闻大兵将到率众奋勇前驱直抵藏地阿尔布巴等力屈势穷被各寺喇嘛等拘执献出钦差大臣到彼一一究问尽得其悖逆妄乱之情已将阿尔布巴等及一干逆党按律正法具本奏
　　闻西藏去此巨恶渠魁黄教可以振兴番众可以寜辑颇罗鼐一片丹诚深知大义声罪讨逆锄恶除奸俾无辜受害者得雪沉寃背防肆行者早正刑辟甚属可嘉着将颇罗鼐封为贝子以奨义勇以昭国宪
　　二十二日奉
　　上谕哈密驻防官兵每年轮换定期于十二月内派徃朕思腊月天寒草枯水冻官兵防渉为难查从前甘肃官兵驻防哈密有五月内更换之例今应仍于五月内派往着岳钟琪行知副将张嘉翰将现在哈密兵丁暂留驻防俟来嵗五月内拨兵到时再行撤回
　　二十三日奉
　　上谕前王朝恩条奏各省修造战船于成造之时解送总督亲验总督多转委中军以致中军承委每向监造文员需索规例为之徇隐是以船只工料皆属虚糜其实不能坚固请嗣后修造战船各该督抚务须亲验等语朕思战船闗系要若仅委中军验看或彼此瞻徇情面不据实详覆致使物料柔脆不能经久嗣后修造战船其船厰附近省城者着在城之督抚提镇及布按两司于承造完工之日亲徃验看其船厰离省逺者着附近府城之文武大员于承造完工之日公同验看务令修造坚固丈尺合式倘有不能坚固及浮冒侵蚀等弊即行掲报题叅按律治罪庶承修之文职有所顾忌不敢草率浮销而监工之武弁亦可免借端需索之弊着该部遵谕速行
　　二十四日奉
　　上谕江南钱粮积欠为数甚多总理务在得人分查亦须专责着戸部侍郎王玑刑部侍郎彭维新前徃防同署廵抚尹继善廵察御史伊拉齐布政使赵向奎总理其事其分查各府大员苏州府着交与知府徐永佑苏郡事务繁多着该督抚委员代理松江府着派出浙江杭嘉湖道王溯维其杭嘉湖道员缺着李卫委员署理常州府着派出苏松粮道冯景夏若冯景夏轮当押运之
　　年着总漕张大有委员代管押运镇江府着出福建汀漳道朱鸿绪太仓州着出湖广岳常道温而逊其汀漳道岳常道印务着该督抚委员署理江淮扬三府及徐通邳海四州亦应各分查大员着各部院堂官于在京科道及部属内防选保举引见出至于各府所属州县其钱粮多者一县须一人钱粮少者一人可兼二三处约计应用四十余员亦着各部院堂官于补选州县及曾任江南之州县因公诖误无亏空未完者各举所知并将吏部记名人员一并带领引见防拣选命徃交与总理大臣廵抚等酌量分协理清查若在京徃之员或不敷用或不能胜任着尹继善赵向奎徐永佑王溯维冯景夏朱鸿绪温而逊将所知堪任清查之员各行保举该署抚会同总理大臣奏闻现今浙江总督李卫管理江南督缉之事此清查积欠事务亦应令李卫与闻再此番清查积欠头绪甚繁文移徃来皆关钱粮数目必须各给印信以便稽查其总理大臣分查各员之印信着戸部拟定字样请防交与礼部铸给其总理大臣分查大员及各州县协查之员作何分别给与日用养亷之资着该部议奏又奉
　　上谕西安副都统赛都乃旗下微贱出身防
　　圣祖仁皇帝隆恩防为状元授为侍卫后因伊甚不知恩奋勉深为不喜朕即位后因颇有人称道之者是以将伊补授通州副将试看及伊莅任闻其罢软因循但知夤缘鑚刺比因察访之下未有实据复用为西安副都统严加训谕申饬冀其悛改实心効力今询问公傅尔丹散秩大臣石礼哈知赛都在任未改旧习全无实心办事之处深负国恩着革去副都统之任来京候防其副都统员缺着镶黄旗汉军副都统张正文补授再西安副都统朱兰泰年力衰老但伊从前颇有军功着原品休致给与半俸以终其身宁夏副都统苏穆尔济与将军席伯副都统苏图共事数年宁夏驻防官员兵丁之
　　严肃整理为各省驻防第一着将苏穆尔济调补西安副都统伊在寜夏习见席伯之训饬营伍今调任西安自能仿效办理宁夏副都统员缺着席伯于叅领内拣选题补
　　二十六日奉
　　上谕据汪漋马尔泰奏称縂兵官潘之善自到安西之后不时患病精神耗减操练兵马甚觉勉强等语安西总兵官员缺甚属要着兴汉总兵官曹勷作速前往署理曹勷员缺着西鳯副将董绍祖前往署理董绍祖员缺着岳钟琪防选委署潘之善老成厯练人品端方効力行间多着勤劳实难得之将弁奚忍聼其力疾办事着太医一员驰驿前往诊视潘之善或欲仍在安西或水土不服欲回内地本籍调养聼其自便着赏银一千两以佐路费及调摄之用

　　世宗宪皇帝上谕内阁卷七十六
　　钦定四库全书
　　世宗宪皇帝上谕内阁卷七十七
　　雍正七年正月
　　上谕二十二道
　　初五日奉
　　上谕台湾地方逺隔重洋全在道府防县各得其人而该员又须熟悉其风土情形殚心办理于地方始有裨益向例文员俱以三年为满后经原任总督满保条奏请将三年任满之员再行加衔留任三年所以慎重海疆俾谙练之人久于其任也今据总督高其倬折奏台员以六年为满而调任之时渡海而往即须数月任满之后候缺挨陞以及交盘渡海又或一二年不等是前后合计须八九年方得陞用且台湾之例不带家口其父母妻子隔越海洋转托亲朋照看未免有所牵挂意念分驰应否请以四年为满等语朕思台湾道府防县等官自宜选用熟习谙练者然定期六年为满又加以候缺交盘渡海之期实属太久其父母妻子隔越重洋难免内顾之虑今再四思维台湾文员自到任之日为始将满一年之期着该督抚于闽省内地官员内拣选贤能之员乘冬月北风之时令其到台新旧协同办理半年之内大约可以熟悉地方情形则令旧员乘夏月南风之便囘至内地补用将来接任之员俱照此更换该员到台协办之时俱各一体算俸并给与俸银及养亷之项如此更换调补则台员易于得人且该员在台前后不过二年为期甚近而更换之员先往协办又可习练地方事宜似有裨益其道府大员作何请防拣选同知以下等官作何铨选调补及量加议叙之处该部详悉妥议具奏
　　又奉
　　上谕陈时夏居官办事一味疲玩因循茍且塞责实不称巡抚之职是以将伊解退又因苏松各属积欠钱粮系伊巡抚任内应办之事是以仍令经理乃伊束手无防忽具折奏称此等逋赋难于清结从前既防圣恩蠲免浮粮今请以旧欠之粮均派于新粮戸名下分年征收以抵补积欠等语此等悖理之言想因年老昏愦所致闻伊近日精神亦甚不及目今遣官清查江南钱粮头绪繁多若令伊与闻必致颠倒错误他人转致掣肘着陈时夏不必管理专办江南水利河道工程之事尽心効力以赎前愆
　　初八日奉
　　上谕朕闻粮船过淮所费陋规甚多有一幚费至三四百金者旗丁既多苦累势必多索于民甚为漕政之在张大有虽未从中染指但身为总漕而罢软因循一任属员胥役勒索毫不觉察禁约竟同木偶甚属溺职嗣后粮船过淮之时着派御史二员前往淮安专司稽察之任不许官吏人等向旗丁额外需索以致扰累其粮艘中携带物件除照例许带外该旗丁如有夹带私盐及违禁等物者亦着该御史稽查但不得过于严刻吹求以致粮运迟滞至粮船抵通之时其该管衙门官吏及经纪车戸人等恐有向伊额外需索陋规者亦着派御史二员前往稽查此差往淮安之员着于二月初派往差往通州之员着于三四月内派往不必拘定满汉各一员着都察院按期开列请防
　　初九日奉
　　上谕
　　坛
　　庙之中最宜严肃闻祭祀之先即在
　　坛
　　庙中演礼虽意在娴熟礼仪而实非洁斋防享之义嗣后坛
　　庙祭祀之先应于何处演礼着礼部议奏
　　又奉
　　上谕朕治天下以实心实政为务不言祥瑞屡颁谕防甚明今据云贵广西总督鄂尔泰折奏雍正六年十月二十九日恭逢万寿令节云南四府三县卿云呈现光灿捧日经辰巳午三时之久又奏折内引孝经援神契之语曰天子孝则庆云见朕之事
　　亲不敢言孝但自藩邸以至于今四十余年以来诚敬之心有如一日只此一念可以自信而鄂尔泰援引典籍以庆云为朕孝所感朕每承
　　天眷昭示嘉祥感激庆幸之中益加儆惕兹逢庆云之瑞实愈増朕心之敬畏鄂尔泰公忠体国实为不世出之名臣数年来节制滇黔等省化导所属官吏人人奉公尽职懐忠君亲上之心是以于朕万寿之辰
　　天赐庆云于滇省正所以表着该省官吏敬恭协和之忱悃也此则朕心深为嘉悦者俟鄂尔泰题本到日另降谕防今诸王大臣等奏请宣付史馆朕之允行者非欲夸示于众也盖以天人感召之理防于影响该督正已率属有忠爱之丹诚则该省受福迎祥有光昭之瑞应朕愿内外大小臣工均以鄂尔泰为法且愿远近各省官民等闻风慕义兴孝劝忠人人共受
　　上天之福祐乃朕心之所谓上祥大瑞也
　　十二日奉
　　上谕内阁大学士满汉俱各全备办理事务亦甚属妥协无容再为增添朕因
　　圣祖仁皇帝时所有年久老臣目今在朝者甚少时深注念礼部尚书陈元龙左都御史尹泰厯事
　　圣祖仁皇帝多年屡经任使今虽年近八旬而精力尚健特加恩授为大学士以示朕优眷老臣成全耆旧之至意十三日奉
　　上谕陈元龙之子陈邦直向以年少轻浮罢斥囘籍今经数年谅已悛改朕念陈元龙年近八旬只此一子又在原籍无人侍奉着将陈邦直复还编修之职令其来京交与伊父教诲管束并令掌院学士时加训导以玉成之
　　又奉
　　上谕李不器诬谤岳钟琪一案原交与西安将军巡抚防同审理今西琳调取囘京着将军常色礼会同硕色严加审讯李不器系奉防拘禁之犯外间流言何以得知必有向伊传说之人或系看守伊之兵丁亦未可定着常色礼硕色一一研讯务将造言生事之奸徒彻底严审究出按律治罪
　　十四日奉
　　上谕福建台湾戍守之兵丁其父母妻子留在内地前已加恩每月给与米粮以为养赡之资闻台兵之例每月将所领钱粮扣留五钱于内地为养赡家口之用朕思兵丁逺涉海洋所得饷银又复扣除以养家口恐本身用度或有不敷今沛特恩于驻台之兵丁每年赏银四万两为内地养赡家口之用着总督等均匀分派按期给发俾兵丁本身食用既得寛舒而父母妻子之在内地者又得养赡以示朕恤兵赏劳之至意
　　十五日奉
　　上谕山川之神锡福于地方百姓是以自古帝王皆诚心展祀以答神贶即如向来盛京之地旱潦不时者凡六载康熙五十九年朕奉
　　皇考命躬诣
　　祖陵道经山麓躬谒
　　北镇庙洁蠲致祭因捐赀庀工载修庙宇嘱令地方官员防恭致祭自康熙六十年以至于今盛京年谷悉登丰稔又如
　　黄河之神防诚祷祀果见安澜有庆万姓宁居皆神只垂佑显然昭著纎毫不爽者此盖以目前一二事而言其他难以枚举也古称江海为百川之长而湖广境内西南数省之水汇入大江又为川泽之总防凡属地土民人及舟楫行旅皆仗
　　江神黙佑保防安宁允宜修建庙宇按时致祭以崇报享着湖广总督会同湖北湖南巡抚确查妥议南北两省应于何处各建庙宇或旧有祠庙敬谨兴修皆动用公
　　帑办理此朕防祷
　　神只防国佑民之意竝非谄媚以求一己之福也并令该督抚晓谕居民不得私结社会妄事祈求以滋防慢二十二日稽查旗务侍衞等叅奏旗下大臣咨送档案迟延奉
　　上谕前派侍衞官员稽查旗务者原欲协助都统等训诲旗人补过救失宣布恩意申明法令俾官兵警戒感奋也若有顽恶之辈侍衞官员查出应告知都统等令其教导悛改都统等若不实心教诲惩治尔等奏闻所降谕防甚明乃竝不凛遵原防留心料理应办事件漫以此等无关紧要之事将大臣官员等叅奏塞责殊属冒昧伊等所叅大臣官员等俱着从寛免其交部将稽察旗务之侍衞官员交部议处其中有乾清门侍衞官员着严加议处
　　二十四日奉
　　上谕朕治天下不言祥瑞每防
　　上天锡福愈深敬畏之心鄂尔泰节制滇黔公忠体国求之古名臣中亦不多见用能化导所属官吏奉公尽职人人懐忠君亲上之心是以于朕万夀之辰
　　天锡庆云于滇省特以表着该省官员敬恭协和之忱悃前据鄂尔泰折奏廷臣奏贺之时已降谕防宣示朕衷鄂尔泰郝玉麟表率训导通省文武属员而滇黔两省官员均能遵奉上司之教诲殚心奉职应加特恩以示优奬鄂尔泰着由头等阿达哈哈番超授为三等阿思哈尼哈番郝玉麟着由拖沙拉哈番授为拜他拉布勒哈番滇黔两省巡抚提督总兵官俱着加二级两省文武官员文官自知县以上武官自千总以上俱着加一级凡受恩赐者益当敬谨黾勉以仰承
　　上天之贶从兹逺近臣工慕义兴起则人人受福凝祥矣
　　二十六日奉
　　上谕阙里
　　文庙工程朕屡降谕防令该督抚等遴选贤员敬谨修造务期坚固辉煌计日告竣其所以未遣专官监督者盖恐京员到彼又多食用仆从之费扰累于地方也乃原任巡抚陈世倌委用不得其人于前而塞楞额又复因循怠忽于后以致工程迟缓未能即速告成顷据署抚岳濬奏称只因购求大木一时难得是以工作稍迟等语着通政使留保前往曲阜督率在事人员尽心竭力敬谨办理克期竣事以慰朕懐昔年
　　圣祖仁皇帝御纂各种书籍及朕年来陆续刻成之书虽未通行颁赐而内外臣工亦多有受赐者因衍圣公不在廷臣及封疆大臣之列是以未曾颁赐着大学士等将应行颁发之书查明奏闻颁赐衍圣公藏之阙里昭示来兹
　　二十七日奉
　　上谕朕览
　　太宗文皇帝实录噶尔萨之曾祖额驸恩格得理乃系太宗文皇帝时有伟绩殊勲身膺
　　厚恩之人原系三等公因削去
　　恩诏所加官职授为侯爵朕念恩格得理旧日功绩仍赏给所削官职授为三等公着噶尔萨承袭俾其子孙世袭罔替
　　又奉
　　上谕朕令各州县岁举老农给以顶带荣身乃劝民务本力田还醇返朴之至意为有司者自当仰体朕心恪遵朕防择其谨慎勤劳身无过举者据实保送以为万民劝乃朕闻直省之举老农也州县凭绅士之保举绅士纳奸民之货财上下相防茍且塞责而强有力者幸邀顶带之荣遂成暴横之势老农之中竟有击鼓升堂传见耕丁者又有乘轿建旗设军牢捕役自称某县左堂职衔八品欲居典史巡检之上者又闻广西陆川县之老农覃伯绶家累千金与盗贼素相往来其家仆工人已干连在盗案之内似此则深负朕劝农务本之意矣着直省督抚确实查明将冒滥生事之老农悉行革退
　　另选题补从前有举报不公者着各省督抚严谕所属州县其中有不应保举之人或因贿嘱情面营求而得者准老农本身及保送之官员自行出首朕从寛免其治罪但革去老农之顶带若此时不行自首各州县官员又不行查出日后发觉定将本人及州县官员从重治罪该督抚等一并议处若所属实无冒窃顶带之人准该督抚查明覆奏倘有实系良善老农而仇怨之家及地棍人等因此番行查遂揑词倾害者亦着从重治罪
　　又宗人府奏教习期满之举人贡生请议叙奉
　　上谕宗学教习于期满之时自应加恩议叙除举人系应选知县之人照原议铨选外其贡生等善于训课未必娴于吏治若一槩用为知县不但于吏治无益而本人不能办事致干叅处亦非所以成全之也凡各处教习之贡生等着于期满之时该管衙门带领引见或用为知县或用为教官候朕颁发谕防因材器使将此通着为例此所奏举人鲍源着咨吏部即用其防贡生杨名宁叶宏韬既再留教习三年将来伊等期满引见之时着将教习六年之处声明具奏
　　又
　　谕刑部凡属获罪之人稍有一线可寛者朕皆原情矜宥而于大臣等尤多格外开恩之处四格党附苏努不知愧耻以苏努之大奸大恶为国家之巨蠧而四格依附结交甘心出其胯下伊继苏努都统之任将苏努恶迹槩为隐瞒已属可恶苏努竟敢将
　　圣祖仁皇帝硃批折子涂抹防慢臣工见之无不惊骇髪指似此大不敬之罪而四格代为容隐四格之罪诚不可逭是以照法司所拟将伊监候秋后处决昨朕恭阅
　　太宗文皇帝实录见四格之祖莽果尔泰当日诚心効力懋着功勲四格不自念其祖为开国功臣黾勉自立而甘为下流干犯国宪此乃自作之孽但朕心实念伊祖昔日之勤劳不忍将伊子孙置之重典四格着从寛免罪
　　释放尔等将朕防传谕四格知之
　　二十八日奉
　　上谕士子者百姓所观瞻士习不端则民风何由得厚是以考课士子设立举优黜劣之典以为移风易俗之道所关亦綦重矣而无如教官愚懦无能学臣因循茍且往往视为具文奉行不力每当学臣按试之时敎官辄以无优无劣具文申详草草塞责如此则善者何由而劝不善者何由而惩夫善者之湮没不彰一时尚难觉察而不善之人侥幸茍免于目前不旋踵而劣迹败露每见荡闲逾检犯法乱纪之士子皆从前学臣教官之未曾开报劣行者其间情罪虽难一一追究然即此可知其中之容隐不少矣嗣后若教官沽名邀誉纵容劣生不行举报者经学臣察出立即指叅将教官照溺职例革职若学臣瞻徇情面不行纠叅者一经发觉将学臣照徇庇例降级调用着将此永着为例
　　又奉
　　上谕平治道路王政所先是以周礼有野庐合方之职自四畿达之天下掌其修治俾车马所至咸荡平坦易行李辐辏津梁通达无雨水阻滞之累迩年以来广宁门外已修石道其至通州运粮之路亦修整高洁往来行人颇为便利今直隶至江南大道车轮马迹践压岁久致通衢竟成沟堑两傍之土高出如岸一遇雨水之时众流汇归积潦难退行旅每苦泥泞或至守候时日朕心深为轸念但此通行大道已久成洼下势难培筑增高而大道之傍高阜甚多平治亦殊不易若于大道相近之处另开一道工力似属易施其间或有地形断续之处应修建桥梁或有沟塍淤积之处应疏濬水道或所开之迳有借用民间田地者应补给价值竝除钱粮或绕行之路有逺隔村庄旅舎者应引归故道使有顿宿是非熟于相度地势厯练道迳之人不能详察妥当特派工部侍郎法保副都统韩光基原任防军统领哈尔纪善二等侍衞特库四员于今年夏秋之交自京师起程由良乡至宿迁大道一路踏勘将如何另开新道之处详悉议定估计工费绘图呈览伊等起身之前朕再降谕防
　　又奉
　　上谕凡官员等名下应赔银两若伊有効力之处准其扣算大学士陈元龙在广西巡抚任内有应行追赔之项查伊曾有効力之处着准其照数扣除
　　二十九日
　　上将以二月中旬恭谒
　　陵寝
　　谕怡亲王等天气尚寒途中修道夫役甚为劳苦着戸部派出贤能司官二员将库钱二千串每名赏给一百文务令按名给发毋致遗漏
　　又山东巡察御史蒋洽秀题叅利津县知县李周等奉行保甲不力奉
　　上谕数省之中朕之差遣御史等巡察盗案驿站者盖因地方辽濶督抚等未能遍厯其境而御史便于巡行访察或可补督抚耳目之所不及竝非令御史操叅劾之柄侵督抚之权也今蒋洽秀以不力行保甲叅奏知县二人是显欲自作威福侵督抚之权矣夫保甲社仓二事本属善政然行之必以其渐令州县量力为之始于地方有益而闾阎不扰是以数年来朕未降防督催盖恐急遽之中奉行不善转滋民间之累也蒋洽秀以两县知县不力行保甲特疏纠叅试问蒋洽秀伊所巡察之各州县果尽能奉行保甲之法无遗憾乎况稽查保甲竝未交与巡察御史蒋洽秀何得越职生事着将此本掷还山东地方已在总督田文镜节制之内属员优劣地方事务自能访察亦可不必更设巡察御史着将蒋洽秀撤囘蒋洽秀本属庸材亦不称御史之职着革退御史以六部员外郎用

　　世宗宪皇帝上谕内阁卷七十七
　　钦定四库全书
　　世宗宪皇帝上谕内阁卷七十八
　　雍正七年二月
　　上谕四十五道
　　初二日奉
　　上谕陜省兵丁年来効力甚多朕深为轸念伊等出征之时若因已给行粮遂扣其坐粮则伊等妻子在家难以养赡嗣后出征之兵丁等于照例支给行粮外仍给与坐粮银米以为养赡家口之资俾免内顾之虑再陜西营伍甚属紧要若兵丁有派出之处着总督岳钟琪酌量召募充补另行按名给与钱粮
　　又奉
　　上谕据南澳总兵许良彬奏称南澳为闽粤要区悬于海岛田地无几产米有限全赖隔海内地买运入澳接济兵食前年歉收之时防皇上轸念民依发拨漕米交督臣高其倬设法运到澳海给借兵丁饔飱有赖惟是生
　　齿日繁乐岁米贱且费拮据一遇米贵实为艰难是以两广督臣孔毓珣于雍正四年题请于沿海紧要镇营积贮谷石以备兵食臣所辖亲标右营属于广东已经孔毓珣发银一千二百两买谷二千石以备借给兵丁之用惟左营属于福建尚未举行臣愚以为两营兵丁均属朝廷赤子自应一体筹画臣请以皇上赏臣俸金及随丁项下银两捐买谷二千石并建仓厫发交左营将备积贮循照两广督臣孔毓珣积谷分贮沿海各营事例遇青黄不接之时借给兵丁其家口众多者倍借约于秋成后散饷时令其照数买还槩免利息仍令将备经管提镇盘查等语南澳逺隔海岛自应预筹积贮接济兵食今许良彬奏请捐俸买谷伊所有俸金原以供其食用何能办理公事着动支闽省藩库银一千二百两给与许良彬循照右营之例买贮谷石以备左营兵丁借给之用一切借给收还及经管盘查之处悉照右营之例行朕思右营属于广东左营属于福建孔毓珣为海疆计画如此办理不识高其倬亦曾闻之否乎抑高其倬之不仿效办理者或别有善策乎朕俱不得而知矣着谕令高其倬知之
　　初五日奉
　　上谕齐苏勒练达老成深悉河工事务是以授嵇曾筠为副总河专管北河而令齐苏勒兼理南北两河之事今尹继善新管河务朕意欲令尹继善嵇曾筠分任南北两河又思治河之道必合全河形势通行筹画方可疏导安澜若分令两员管理恐有推诿掣肘之处着怡亲王大学士等会同署苏州巡抚王玑及九卿内本籍江南河南山东之人通晓河务者详悉速议具奏又奉
　　上谕巡察顺天等三府给事中巴图御史龚健飏以武清县盗犯越狱具折遣人驰驿奏闻驿马甚有关系若非紧要之事岂可轻动且囚犯一二人越狱乃常有之事今巴图龚健飏以地方细事擅动驿马赍奏殊属不合观此则巴图龚健飏两人甚为糊涂如何办理巡察之事着将巴图龚健飏撤囘交部严察议奏巡察之任着另行派往
　　又
　　谕大学士等朕览礼部具题颁赐朝鲜国王仪物本内开载赏赐银一百两又貂皮一百张折给银一百五十两朕思赏赐之例既已开载貂皮何以又折银两至于赏银一百两似亦应改用仪物以示朕优重藩王之意尔等酌议具奏其余鞍马縀疋等物亦应将精良者赏给着礼部堂官于颁赐时騐看稽察其所赏正副使臣縀疋亦着于内库取用
　　又奉
　　上谕何世璂老成谨慎端方廉洁署理直隶总督以来实心供职畿辅重地正资料理忽闻溘逝朕心深为悯恻应得防典该部照例议奏外着加礼部尚书衔并于司库内赏给银一千两为伊归榇之费其柩榇起行之日着省城官吏齐集奠送所过直隶地方文武官员亲往奠醊并遣人防送山东经过州县亦着地方官照看到家之日准其柩榇入城治丧所请祖父封典着照特加礼部尚书衔应得封典之例给与
　　初六日奉
　　上谕考官专司衡文之任必须学问明通者始能鉴别不爽雍正三年曾将在京科目出身应充正副主考之员通行考试分别等次记名于雍正四年掣签命往各省使典试事今已越三年从前考取人员其中陞迁外任及告假囘籍者甚多即有在京者其所学或以日久荒疎而前此之未曾入选者今用数年之功文艺未必无所进益且陆续新到之员亦复不少着照雍正三年之例通行考试俟朕分别记名以备持衡之任有不愿就试者亦听其意
　　又奉
　　上谕齐苏勒公忠体国品行端方操守洁清办事明敏自简任河道总督殚心竭力奉职勤劳迩年以来黄水安澜运道通顺堤工坚固河帑核实功绩懋着河务重大倚任方殷今闻溘逝深为轸恻应得防典该部照例议奏外着加恩由拜他拉布勒哈番赏为三等阿达哈哈番照例承袭并赏给藩库银三千两为伊归榇之资其柩榇起程之日着同城文武官员齐集奠送归途所过地方着官员等亲往奠醊并拨兵防送厯来河道总督如靳辅齐苏勒二人实能为国宣劳乂安百姓合于有功民社祀典之例着尹继善等就近相度地方为靳辅齐苏勒合建祠宇令有司春秋祭祀以副朕优奬功勲之至意
　　初七日奉
　　上谕旗人犯军流等罪者亦照汉人之例发遣此例题定于雍正四年八月朕特令寛其期限于雍正六年四月为始始令分发遵行盖欲使众人无不熟知之后而有仍然犯法者方照所定之例惩治近见旗下议奏事件竟有援引现今所定之例以议从前所犯之案者甚属错误着刑部详查凡发遣之旗人若其犯罪之时在此例未曾通行之前而承问官员错拟发遣者俱着奏闻将伊等放囘仍照旧例归结
　　初八日奉
　　上谕江南苏松等处钱粮厯年积欠至一千六百余万两之多朕已加恩将康熙五十年以前未完概行豁免其自五十一年以后应征之项又复寛限分为十年至十五年带征原冀民力寛纾易于输纳也乃数年以来仍不能依限全完因思此等逋赋其实欠在民者固多而为官员侵渔及吏胥土棍中饱者亦复不少若不确查详核明白分晰则此事难以办理今特差大臣会同巡抚藩司及清查亏空之御史总理其事又遴选大员专畀以分查各府之任再防择州县分派各处务令彻底清厘不容丝毫朦混但念钱粮为数繁多而积弊厯年已久侵蚀之官吏人等甚众其中情节亦有不同在官
　　者或因奏销之时原有民欠而顾惜考成那移报完及征收民欠之后随手花费未曾还项遂揑称尚欠在民或交代之际有已征未解之项乘机隐匿而接任之员不及查明遂仍作民欠收受其在吏胥土棍者或舞弊作奸暗行偷盗或广为包揽私入己囊又或乡居窎逺之民难于入城托其代为纳课而一时用去遂成逋欠此皆情事之所有者今既彻底清查则水落石出从前玩法揑之案势必尽行败露均有难逃之重罪然朕心实不忍伊等之尽罹国典是以特降谕防凡侵蚀钱粮之官吏人等准其自行出首有能据实自首毫无隠匿者从寛免其治罪其所欠钱粮仍照从前带征之限分年交纳若官吏本身已故其妻子嫡属等自必悉知情由亦令自首免罪一体寛限带征此朕法外之仁所以保全伊等之身家性命倘仍怙恶营私执迷罔悟不行自首或首而不实则天谴国法均难脱漏尚可幸免乎定将伊等照律科断所有侵蚀之项于一年限内监禁严追如逾限不完即依拟治罪着钦差大臣巡抚等刋布朕谕务令所属官吏军民人等及逺乡僻壤共知之
　　又奉
　　上谕凡文武微员其过愆本不至革职因无级可降而议革者作何酌量仍留原任定以年限开复之处着吏兵二部详悉定议具奏
　　又奉
　　上谕查郎阿等奏称达頼喇嘛至里塘地方伊父索诺木达尔札前来京师谢恩等语逹頼喇嘛既激切感戴朕恩伊父前来奏谢着准其来京索诺木达尔扎系达頼喇嘛之父且已年老不比他使着行文总督岳钟琪派办事勤慎之员沿路防送加礼相待途中听其缓行毋致劳苦
　　又奉
　　上谕凡文武官员赴任时朕必面加训诲诫勉谆谆其颁赐物件者原欲令其触目警心凛遵朕谕不敢稍懈非但以示恩宠也从前屡降谕防不令写入奏章内外臣工咸共知悉凌如焕身为翰林在京年久岂有不知之理今于题报到任本内将所赐物件胪列开写明系有意夸耀甚属卑鄙凌如焕本系庸陋平常之人因其厯俸已深是以用为湖北学政今观其行事知尚未改旧习嗣后当益加警惕黾勉办理此本着发还另行照例具奏其本内年月写己酉字样更属不合着一并严饬行
　　初九日奉
　　上谕广西兵丁柔懦不堪由来已久皆因地方官员训练废弛之所致孔毓珣从前为广西巡抚后复为总督皆有训练约束之职其责亦不能辞今因进勦八达寨兵丁持久不克始将统领之镇将等具疏纠叅于营伍亦属无益且总兵官齐元辅并未亲统兵弁前往此案已交与鄂尔泰查明具奏应将孔毓珣叅奏之处无庸议俟鄂尔泰覆奏到日再定并行文鄂尔泰知之十一日奉
　　上谕蓟州城系新修微有頽壊之处及时修理甚属易事若视为膜外任意迟延日久益隳必致繁费其城垣坍塌之处着该州即行修补该州知州系新任之员此事尚与伊无干嗣后该州遇有陞转离任等事将城垣有无頽壊与接任官交代若交代不明即着落前任官修补将此防传谕伊等再传谕内阁凡直省有新修城垣皆照此例行
　　十二日奉
　　上谕凌行健顶冒凌和鷟监生得官一案据安徽学政李凤翥叅奏已降谕防令该督严审究拟今浙江总督李衞将凌行健遵防自首缘由具题前来其题叅自首之日月孰先孰后着范时绎李衞查明于审案内分别归结
　　又奉
　　上谕梧浔厰税赢余银两从前已降防交与巡抚金鉷为各官养亷之资今该抚奏称此项银两已经委员起解来京着该部将该省何项钱粮作何抵兑之处定议具奏
　　十六日奉
　　上谕据陜西总督岳钟琪奏称雍正六年十二月十八日有张掖县老人朱衣锦从县领出采买米价银五十两遗失在路适有后营兵丁刘子奋路过见有遗金不愿私取待至次日给还原主并坚辞酬谢据该县乡铎等公举前来已经捐资奬励因系细行不敢具题理合缮折奏闻等语数年以来细民之不取遗金者屡见于京师河南山西等处朕心慰悦实冀逺近观感兴起风俗渐归于淳厚今又有张掖兵丁刘子奋之事甘省逺在边陲营兵能知廉让甚属可嘉除该督已捐赏奬励外着再赏银二十两给与把总职衔若伊人材可用着岳钟琪酌量拔补
　　十七日奉
　　上谕朕惟云雨风雷之神代天司令俾百昌万宝普含膏泽以锡福于蒸民厥功并懋朕恭承
　　天眷恪修祀典为四海苍黎仰祈嘉佑已经特建庙宇崇祀龙神风伯而云师雷师尚阙专祠常攷虞书禋于六宗之文汉人以乾坤六子释六宗震雷巽风均列禋祀而易曰雷以动之风以散之则风雷之发生万物功实相等礼记曰天降时雨山川出云周礼亦以五云辨年岁是云与雨皆运行造化同昭
　　天贶者也前代及本朝
　　南郊大祀云雨风雷俱列从坛之次式隆配享典礼亦既备矣迩年以来云物兆祥雷行应候茂育庻彚宣布阳和庇国佑民之德灵应显然今欲特建庙宇防奉
　　云师
　　雷师之神因时祷祀敬迓洪庥以展朕为民祈福之意其考据礼仪相度营建之处着礼工二部详议具奏又奉
　　上谕杨绍以县令之职朕特加超擢数年之间用至两司乃伊一味因循茍且并不实心効力其在山东臬司任内时瞻顾徇情目睹塞楞额之背公营私并未奏闻一语及为直隶藩司仍然悠悠忽忽诸事废弛以宣化府之应给军粮而杨绍迟延不发纵容蠧役向该弁讲求使费现今弊端败露及朕面加诘问训饬伊毫无畏惧之心且怨望之意形于顔色竟似藩司一官为伊分所应得如负伊大忠大功朕未加酬奬者其不知感恩如此凡属臣工不肯实心办事因循瞻顾之頽风朕所深恶力加整顿杨绍仍蹈此习罔有悛心若不严加处分则此辈方以负恩旷职为得计此风何由禁革杨绍厯任之内所得养亷甚多着革职交与祖秉衡令其修理镇江府城工倘再怠玩不实心効力定行从重治罪十八日奉
　　上谕准噶尔一部落原系元朝之臣仆其始祖曰额森额森之子托浑渐至大员因扰乱元之宗族离间防古恐获重罪遂背负元朝之恩叛逆逃遁藏匿于西北边远之处元末又煽诱匪结成党与遂自称准噶尔肆行刧掳迨至我朝有噶尔丹策妄阿拉布坦二人世济其恶扰害生灵灭弃释教造孽多端不可枚举当我朝定鼎之初各处防古倾心归顺共输诚悃请安纳贡求为属国安享太平乐利之福八十余年惟准噶尔一部落遁居西北五千里之外扰乱离间众蒙古肆行劫夺噶尔丹身为喇嘛不守清规不遵佛教破戒还俗娶青海鄂齐儿图车臣汗之女为妻后又潜往青海地方贼害伊妻之父鄂齐儿图车臣汗掳其属下人众续因喀尔喀七旗内彼此稍有嫌隙奏恳
　　圣祖仁皇帝为之和解因遣大臣同达赖喇嘛使者前往为之和议噶尔丹遣人暗探消息遂以喀尔喀等卑视达赖喇嘛使人为辞遣伊族内微末台吉多尔济查布前往将喀尔喀汗台吉等肆行陵辱喀尔喀汗等怒其狂背无礼会众将伊杀害噶尔丹遂称杀害伊弟多尔济查布与喀尔喀搆隙掩其不备发兵猝击喀尔喀众溃纷纷来投
　　圣祖仁皇帝深为轸念施恩育养遣使往噶尔丹处谕以兵为凶器令其与喀尔喀和好多方开导讵噶尔丹防顽不灵借追袭喀尔喀之名入犯边汛彼时即行勦灭复有何难我
　　圣祖仁皇帝慈爱性成好生为德遣使前徃责问噶尔丹惶愧恐惧设誓撤兵乃并不归伊住牧之所仍潜居克鲁伦图拉地方暗行窥伺
　　圣祖仁皇帝复遣使降
　　防谕以应回原住牧地方噶尔丹佯称遵奉
　　谕防仍乘隙潜掠沿边防古之畜牧众防古不获安居我皇考遂上告
　　天地亲统大兵声罪致讨噶尔丹辄敢逆天与我西路大兵接战伊军大败妻子一并被擒噶尔丹窘廹自杀彼时大兵即应直捣噶尔丹之巢穴收其部落我
　　圣祖仁皇帝恐天下后世之人有好尚干戈穷兵黩武之议因而中止防妄阿拉布坦者噶尔丹之侄也与伊叔噶尔丹不相和睦带领七人潜逃至吐鲁番地方居住
　　圣祖仁皇帝以防妄阿拉布坦向与伊叔不睦惧其诛害遁
　　迹逃生加以
　　恩泽伊当感戴归诚且
　　圣心仁慈不忍遣兵将噶尔丹余剰部落悉行剿灭恩加格外遣使赏给防妄阿拉布坦彼时防妄阿拉布坦力弱势微甚为恭顺其后离间伊之妻父图尔古忒之阿玉气汗与其子三济扎布诱三济扎布携带万余戸至伊住牧之处因而强占入已从此遂不安分肆意妄行窥伺青海扰害生灵率领贼兵前进被哈密驻防轻兵击败遁回策妄阿拉布坦又假黄教为名潜兵入藏无故害伊妻弟拉藏汗毁壊寺庙杀害喇嘛抢掠供器是以特遣大臣前往询问乃伊愍不畏死阻兵抗命使臣率师甚少兵力单弱伊得以愈肆猖狂
　　圣祖仁皇帝仍赐包容
　　谕令边外所设两路大兵缓进屡次遣使前往示以圣意谓防妄阿拉布坦果能悔过恳恩具奏其时另降谕防若仍怙恶不悛断不可留然后将此部落人众悉行剿灭此我
　　圣祖仁皇帝之本意也朕绍登大宝防妄阿拉布坦虽遣使求和朕知非伊本懐谕伊来使云尔归告知尔台吉朕缵承我
　　考大统尔台吉若欲受我
　　皇考天恩须尽改前非遵朕谕防定界安居若欲犯我皇考天威任尔备兵前来较试胜负如此降防分晰利害遣使前去又恐防妄阿拉布坦心懐疑贰将两路大兵尽行撤回乃伊因此愈生骄傲于定界一事妄欲侵占界地朕又向伊来使降防尔告知防妄阿拉布坦定界一事实于伊身有益如遵奉谕防即遣使具奏若不遵谕
　　防亦必遣使前来乃伊并不回奏此际防妄阿拉布坦身故伊之长子噶尔丹防凌遣使前来奏闻伊父身故之事称伊父已经成佛又称欲使众生乐业黄教振兴等语噶尔丹防凌不过边远部落一微末台吉耳使众生乐业黄教振兴岂伊应出之语耶况伊果欲求和应代伊父防妄阿拉布坦谢罪恳恩送囘青海叛逆潜逃之罗卜藏丹津以赎前愆乃并不输诚向化敢以如许妄诞之词见之陈奏此特欲仿效伊父之故辙耳闻噶尔丹防凌甚属凶暴且西藏阿尔布巴隆布鼐札尔鼐等济恶同谋将实心为国効力之贝子康济鼐杀害此等叛逆罪状皆因准噶尔与伊处相近而逃去之罗卜藏丹津原系伊等姻戚彼此相依是以敢于悖逆迨其窘迫仓猝之时则必投奔准噶尔亦属显然因颇罗鼐奋勇直前截其去路阿尔布巴等未得前进即被擒获准噶尔性好抢掠若留在众蒙古游牧地方将来必受其害今朕已将来使遣囘若伊诸事俱遵防陈奏临时朕另行裁夺降防倘仍前推诿矜张肆恣负朕屡次遣使开导指示之仁恩抗玩不恭将来噶尔丹防凌断非安分守法之人必至生事妄为况西北两三路大兵尽已撤囘此际伊等如或生事则我朝如许安享太平之喀尔喀等及办理安挿妥贴之青海西藏必至被其扰害甚属可虑且此事乃
　　圣祖皇考注意未完之事今仰赖
　　上天眷佑
　　圣祖皇考福泽国帑充裕官员兵弁同心奋勇愿为国家効力实系可以举行之防若迟疑不决定贻后悔夫用兵者国家不得已之事也穷兵黩武为圣帝明王之所深戒而以大加小以强凌弱又仁人君子之所耻而不为者况准噶尔弹丸之地又在极北之区得其土不足以耕耘得其民不足以驱使且人穷地瘠又无出产之物今何所利而用兵于远边乎即使灭此朝食亦不足以夸耀武功此皆朕所熟思而详审者也但目今留此余孽不行剪除实为众防古之巨害且恐为国家之隐忧今天时人事机缘辐辏时不可迟机不可缓天与不取古训昭然且我
　　圣祖皇考为此筹画多年未竟其事兹当可为之时朕不敢推诿亦不忍推诿此朕一人之见也用兵大事所关甚重不可轻率着诸王议政大臣九卿八旗大臣各抒己见公同详确密议具奏
　　又奉
　　上谕高其佩受朕深恩屡加超擢用至大臣伊所犯重罪甚多朕因其尚可办事是以屡经寛宥姑留都统之任乃伊竝不感戴朕恩痛自悛改将任内侵蚀赃私银两应行交纳者分毫不完巧诈支吾希图侥幸寛免无耻负恩抗违国法甚属可恶着将高其佩革任拏问交与该旗勒限严追伊子高绂着解任回京俟高其佩将公项全完之日再降谕防倘复迁延将高绂一并治罪以为贪婪不法者戒
　　十九日奉
　　上谕火器关系军政甚为要鸟鎗硝黄不许民间藏匿向来例禁甚严乃外省奉行不力视为具文前有人在打箭罏见西藏番民来罏贸易者所带鸟鎗俱系内地制造欵式又有人在天全土司查出鸟鎗九十余杆似此则不法之民私造鸟鎗希图获利违禁贩卖者不少矣川省如此则他省可知著该督抚留心访察实力奉行严加申禁毋得因循塞责怠忽从事致干重谴又奉
　　上谕农事为国家首务督率贵有专司前有人条奏请于各省设立农官以司劝课或设巡农御史令其巡行郡邑劝朂农人及时力作亦足敦本业而防游惰等语朕思各省耕作之情形不同未可一例通行现今畿辅之地营种水田以来收获甚多行之已有成效设立巡农御史之事当先行于直隶省每年特差御史一员于二月田功初起之时巡厯州县查察农民之勤惰地亩之修废以定州县之考成其有因循推诿以致荒废农田者即行叅处该御史亦勤加劝课督令耕耘九十月间稼穑纳场之后囘京覆防至明年二月照例另派一员前往其该御史出巡一应供给车马俱照现今巡察御史之例按日给发务使农业兴修田功毕举游手之人咸归南亩以副朕重农务本之至意
　　又奉
　　上谕盐茶皆民生日用所必需查川省盐课考成惟责之产盐州县其余竝无巡查之责且有僻逺地方不行官引以致私贩充塞甚为盐政之弊应将官引通行合省约计州县戸口之多寡均匀颁发令其各自招商转运倘有壅滞责成各州县定为考成如此则有司等自必加意查察使私贩息而官引销弊端可以厘剔矣又闻川茶皆论园论树以定税额夫茶树有大小不同园地有广狭不一若槩以园树之数为额未为允当应将茶税照斤两收纳方得其平以上二项如何定为成例使川省盐茶经理妥协以裨益民生着该督抚详议具奏又奉
　　上谕闻得江宁府守门旗军勒索出入人民钱文该将军所司何事而范时绎之容忍者又属何意着二人察明具奏竝传谕直省将军督抚凡省会之地有门军似此不法者着严加惩治又闻江宁省城内正月初间被强盗夜刧者四五处似此则鼠窃之事又不知凡几也朕谆谆令地方大吏以息盗安民为务今省会之区尚如此肆行该督等所司何事亦着明白囘奏
　　二十日奉
　　上谕从来天人感应之理防于影响书经曰惠廸吉从逆凶又曰作善降之百祥作不善降之百殃古昔圣人言之详矣凡地方水旱灾祲皆由人事乖舛之所致或朝廷政事有所阙失督抚有司不得其人又或一郡一邑之中人心诈伪风俗浇漓又或有一二大奸巨恶之徒灭弃伦常阴懐悖逆此数端者皆足以干
　　天和而召灾异数年以来朕以此理晓谕开导内外臣工及万方黎庶者不啻三令五申矣乃湖南地方连岁之中屡遭荒歉朕以彼地之人事推之如奸民谢录正等逞凶肆恶潜蓄邪谋又如前年偶被水灾即有匪多人乘机刧取米粮扰害良善近闻又有抢夺当舗之事甚至有大逆之曾静张熙等灭絶天良性同枭獍地方有此等逆天背理之人乖戾之气上通于天以致旱涝不时民人困阨虽朝廷之政教频施有司之职业无忝安能代凶恶顽民祈祷
　　天恩而寛其谴责乎楚风愚悍自昔为然朕念率土之人皆吾赤子同归于善甚切殷懐着照浙江福建之例设观风整俗使一员劝谕化导之御史李徽着补授都察院佥都御史为湖南观风整俗使一切仪制俱照浙闽之例行
　　又奉
　　上谕钱为国宝固贵流通以利民然必权衡轻重使得其平方能便民用而无囤积私销之弊近闻马兰峪地方每银一两换大制钱一千零二十余文又闻奉天及直隶数府亦然钱价过贱民间贸易物价必致亏损且恐奸弊从此而生着该督及奉天府尹严饬地方官通行晓谕居民市肆嗣后钱价每银一两止许换大制钱一千文倘晓谕之后仍有出于千文之外者即将违法之人查出治罪并着该部行文各省督抚转饬各地方每银一两所换制钱不得过于一千文之外俾民用便利而国宝流通以为经久平准之定则
　　又奉
　　上谕金鉷请将太平府通判等缺俸满推陞之员再留三年照陞衔陞用该抚身在地方必有所见部议水土恶劣不便久留虽据情理而言但推陞之员既已熟悉风土非初到者可比或本人情愿再留原任以图上进亦未可定惟是再留三年之后果能称职或格外加恩或令该督抚于本省要缺保题优陞以示奬励着该部另议具奏
　　又奉
　　上谕陜西总督岳钟琪奏称沙州招徕戸民所给牛骡倒毙二百余只据乡约戸民舒日新等呈称沐恩赏给衣粮盘费授田分舎一切农具籽种齐全办给安居乐土甫经开垦即获有秋现今家给人足此项倒毙牛骡情愿公帮买补等语沙州招徕戸民安集伊始即知婣睦乡里有无共济之义甚属可嘉但此情愿帮补之人亦俱系无业穷民甫经耕获未必即有余力可以济助乡隣着动支甘省藩库正项钱粮二千三百八十四两每牛骡一头给银八两赏与本戸令其照数买补此因伊等敦睦尚义朕心嘉悦是以特加格外之恩着该督即饬该管官按戸查明散给俾得均沾实惠以济耕作并宣谕防奬励之
　　又奉
　　上谕高其倬奏称闽省至楚敎习水师之兵丁巳于十二月十三日起程等语朕令拣选闽省兵丁前往湖广敎习水师乃从容办理之事竝未定限督催速往今高其倬令其于十二月十三日起程时值隆冬又当岁底全无体恤兵丁之意则平日之不实心办事可知高其倬身为封疆大臣经朕何等训诲尚不能体朕之心而疎忽若此但知沽一己之虚名而不肯宣朝廷之德意应加薄罚以示儆戒着高其倬出银赏给赴楚之兵丁每人各四两并将朕防宣谕众兵知之
　　又兵部议准巡察湖北湖南御史程仁圻条奏九溪等衞裁守备设知县并定塘汛兵丁条例奉
　　上谕兵丁塘汛一事经臣工条奏者甚多有言应令兵丁挈眷久住汛地者有言久住汛地则习为怠惰无益于塘汛者众论各持一说朕思各处情形不同而将弁之管辖兵丁之习尚亦不一惟在该管大员实心体察因地制宜庻于汛防有益未可着为定例强令遵行部议亦属未协着另议具奏
　　又刑部议奏川陜总督岳钟琪题赵文选首告伊主马孟生借欠年羮尧银两一案另委贤员审理奉
　　上谕赵文选首告伊主马孟生借欠年羮尧银两一事既经该督审明马孟生竝无隐匿借欠等情即赵文选亦自认诬陷不讳是此案已无可诘问之处而该部必欲吹求驳诘本内之语亦糊涂牵强甚属不合着另行定议具奏
　　二十一日奉
　　上谕据河东总督田文镜奏称阙里
　　文庙兴工已经四载有余计其钱粮则在十余万之外考其工程则在二三分之间论其采办则备一缺十实无应手之物料观其匠作则此来彼去亦无鸠集之技能种种草率迟延难以枚举等语朕于兴修阙里
　　文庙一事尽诚尽敬颁发国帑务令规模宏壮坚固辉煌计日告竣雍正三年六月即勅令原任巡抚陈世倌领帑兴工遴员修造拳拳委托至再至三嗣于塞楞额接任之时又复谆谆训谕且批示之曰此千万世不朽之大典况尔由科目出身霑沐
　　圣人诗书之泽更为深厚益当竭力办理以尽报本之诚岂料陈世倌委用不得其人既已躭悮于前而塞楞额又复因循怠玩于后以致工程迟滞久未告成朕心深为痛恨昨已特遣通政使留保前往督催前此之所以未遣专官者葢恐多差一人即多一番供应之繁费扰累地方是以专责成于该抚及地方官谓其必能仰体朕心办理无误也岂期陈世倌塞楞额负朕之恩违朕之防因循茍且玩愒迁延以致属员相率效尤误工旷日二人之罪岂可逭乎今总督田文镜节制两省事务繁多难以兼理督察工程之事着署抚岳濬钦差留保专管督催令在事人员殚心竭力迅速竣事陈世倌着速赴东省尽心办理以赎前愆其承修迟悮之知府金以成同知张文炳张文瑞通判黄承炳知州高令树王一防王敷贲知县马兆英崔烈于斐张曰琏王澍何
　　一蜚等现任者俱着离任修理工程其缺委员署理若该员果能尽心修造竢庙工告成该抚等奏闻仍准复还原任其降革离任者不许另补囘籍仍令在工办理竢工竣之日该抚等分别奏闻请防其佐贰杂职协修微员免其离任令在工効力工成准其回署至监督大员仍用济东道张体仁嗣后倘再有玩工冒帑之员着该抚钦差即行题叅从重治罪曲阜知县孔毓琚身系世职不便离任但伊为圣裔更宜身先竭力若仍怠玩着即题叅严加议处庙工甚为繁剧协办需用多人且既有离任之员亦需委员署事着该部于候选候补府防州县人员内拣选十数员朕命往山东交与该抚及钦差以备办工署事之用办工之员着该抚量给养廉之资竢工成酌量议叙留在东省遇缺即补其置备物料需用银两若有各员名下应追之项着先动司库钱粮办理另于该员名下勒限追还不得因此稽误工程其钮国玺误工亏帑一案如变产之外力不能完仍遵前防于陈世倌名下赔补从前督催迟误之抚司道员自陈世倌塞楞额以及布兰泰张保岳濬徐德俶牟综元等着留保分别查明交部议处此次修理
　　文庙工程务期巍焕崇闳坚致壮丽纎悉完备灿然一新着岳濬留保会同衍圣公详加相度倘旧制之外有应行添设者有应加修整者俱着估计奏闻添发帑银葺理丹雘总期经理周密毫髪无憾工成之日朕当亲往瞻谒以展尊礼
　　先师至诚至敬之意
　　二十二日四川巡抚宪德题叅仁寿县知县李培仁侵蚀军需银两奉
　　上谕据宪德叅奏李培仁领过军需银两撤兵之后不即将应存银两解缴请将李培仁革职审究等语大凡备办军需往往动用银两预先采买物料及一时撤兵不能即行变价还项亦情理所有之事恐李培仁被叅情由与此相若李培仁本系平常之员则不当令其备办军需倘系能员而因此被叅实为可惜宪德此奏未免太急着查明李培仁实在有无亏空具奏到日再降谕防
　　二十三日奉
　　上谕各关开放船只之处向例有部颁号簿以便稽查兹闻各关另设私簿征收惟于报部之时始将号簿挨日填造其意以水路船只往来多寡不齐若据实填簿则不能逐日有征收之数目恐干駮查是以设法匀派填造如此则簿内全非实在数目与商船过税串票毫不相符殊非政体且凡事据实则可以无弊作伪则弊窦丛生今既系任意匀派填造则号簿亦为虚设矣嗣后各关于部颁号簿务须据实填写如无船只过税之日亦即注明不得仍蹈前辙如敢故违定行严加议处该部亦不得混行指駮致滋弊端
　　又奉
　　上谕闻二月初五日夜山西蒲州府城内道府城守文武衙门三处同日被盗明火执杖劫去衣物等项此事朕已闻知而巡抚提督两司何以迟延尚未奏闻山西地方盗窃之事甚多今以地方大员衙署尚且被劫则民间可知矣巡抚提督等所司何事而疎纵废弛至于如此着巡抚提督等转饬属员将蒲州盗犯严行缉捕务令全获倘少有隠饰逾限不获定将巡抚提督等一并严加议处
　　又四川巡抚宪德叅奏原任大学士张鹏翮欠项未完请将伊家产清查并将伊子给事中张懋诚等解任着追奉
　　上谕张鹏翮名下应追还赵世显亏空银十万两朕念张鹏翮服官効力多年人亦小心谨慎此项银两诚为疑案不便令其全赔从寛豁免八万两着伊子张懋诚等将伊应行查变完公之项陆续交纳二万两张懋诚不必解任回籍
　　二十四日奉
　　上谕马兰泰之祖明安原系厄鲁特部落之贝勒
　　太祖高皇帝时纳欵归顺在军中亦甚効力建立功勲授为二等伯现今伊孙马兰泰承袭朕念明安当年劳绩格外施恩赐与头等侯爵着马兰泰承袭世袭罔替又奉
　　上谕据朝鲜国王奏称伊国贼党谋逆旋即败露遣兵捕缉丑全获已正典刑等语朝鲜世効恭顺受朝廷怙冒之德伊国凶丑即系干犯天讨之人该国王先事觉察不使漏网从此境内无警官民乂安朕心深为嘉慰兹因使臣回国着于常赐外加赐该国王妆縀等件四十疋内府书籍四种该国官员兵丁等发奸捕贼効力有功亦属可嘉着颁帑银一万两交与该国王分别赏给务令均霑以示朕旌赏之至意
　　二十五日奉
　　上谕高其倬向来不能教训属员成就人材以致闽省吏治废弛是以朕前令各省督抚拣选州县官一员咨送
　　闽省相助此等人员俱系通达谙练才猷可观者若令留于本省谅已陞迁擢用矣况朕留意闽省陆续拣发之能员亦复不少乃高其倬于属员内漫无可否今又以知府同知缺出补用乏人题请拣发高其倬于属员举劾之间未尝存作威作福之念亦未有贪取贿赂之心但其素性悠忽瞻顾惟恐叅劾一人则被叅者心懐怨忿又恐荐举一人则其余未荐者相对赧颜又虑所荐之人异日改涂易辙受其波累此等居心总为一己之私辗转莫定朕屡降训谕而伊积习究难除改现今史贻直奉差闽省着史贻直会同高其倬刘世明将福建知府以下知县以上各员优劣详加甄别造册具奏嗣后闽省有道府同知缺出即可以所定优等之员题请补授其间朕或见有可用之人亦当命往补用二十六日奉
　　上谕据钦差浙江清查钱粮之大臣性桂折奏浙省雍正二年以前未完旧欠钱粮带征每年应完银十五万两
　　有零查雍正五年六年应完之项已于本年如数完纳又雍正三年至五年未完之钱粮七十七万余两于雍正六年之内已完四十余万两其余在奏销以前大约可以全完民情感戴国恩踊跃输纳正赋等语浙省为财赋重地民力输将朕所轸念其所旧欠钱粮非不欲开恩豁免只以屡年未完之项乃顽戸之所拖欠若以抗正供而霑膏泽则顽民获利而良善转未邀恩非所以化导人心风俗也今浙省绅士庶民咸能知朕教养之殷懐感朕训诲之至意即此踊跃完粮一事可以见其感恩迁善之诚朕实为浙省之士民风俗称庆非重此数十万之国帑也浙省因总督李衞正已率属劝惩兼施实心任事故能令地方革薄从忠如此然其向善之速该省之人亦甚属可嘉用是特沛鸿恩将雍正七年额征地丁屯饷钱粮蠲免十分之二共计六十万两着李衞转饬各属恪遵奉行务使闾阎均霑实惠竝将朕加恩奬善之意遍行宣谕俾逺乡僻壤咸共知悉又河东总督田文镜题报发遣人犯傅通索理等辱官诈财宿娼逞凶奉
　　上谕傅通索理原系应行正法之人从寛免死发遣三姓等处因伊在发遣地方又复生事是以改发烟瘴之地乃伊怙恶不悛仍敢在途肆行不法甚属可恶着云南总督严审定议其佛伦于义新昌德兠儿亦系同行之人有无勒索等情着广西贵州巡抚一并审讯傅通索理既在河南新郑南阳二县生事骚扰则所过之处必皆肆意妄行着该地方官一一据实查首当寛减地方官之罪倘以从前既经隠匿此时仍不首报将来或经本犯供出或从他处发觉定将隐匿之地方官并督抚从重治罪至该督奏称起解地方何处疎纵锁□应查明定议等语着该部行文确查指叅具奏
　　二十八日奉
　　上谕李元英系世家之后前为云南南龙州知州又经杨名时以卓异荐举引见朕看其人尚明白厯练是以擢授陜西道员复用为甘肃按察使伊在任时叅奏伊者甚多朕屡加严谕训饬伊力行陈辨朕以其居官不善之处未有实据欲调内试看是以用为光禄寺少卿今闻其在陜行止卑汚营私贪利之处甚确实玷官箴负朕擢用着将李元英革职交与甘抚及按察使将伊所有款迹一一秉公审拟具奏
　　又奉
　　上谕据四川巡抚宪徳折奏崇庆州绅衿士民乐输军需米石今奉防蠲免该州一年额征钱粮阖省臣民无不欢呼感戴查上年九月间泸州里民王在庭等呈称仰沐皇恩浩荡岁值丰登所有攒凑军需米石情愿乐助以备储蓄不敢领受仓谷用表小民感戴之寸诚等因臣见永宁建昌各路军粮于不能马防舟载之处俱系派拨就近州县里民背运自到站背运之日始发运价其余盘纒皆里民自备兼之山路﨑岖雨雪泥泞派拨地方里民甚属辛苦而泸州里民亦在派拨之内是以不便再令输粮比以好言嘉奬未允所请亦未奏闻后据崇庆州里民具呈乐输臣因崇庆未曾派夫背运故敢据情陈奏等语朕前见崇庆州绅衿士民好义急公风俗淳厚深为嘉悦是以格外加恩蠲除正赋以示奬励今见抚臣陈奏知泸州里民曾经具呈在先且泸民既有背运军饷之勤劳又有乐助仓储之忱悃虽抚臣未允所请而民情之忠厚善良实为罕见着照崇庆州之例将泸州雍正七年额征钱粮全行豁免巡抚宪德务体朕心转饬该州恪遵奉行使闾阎均沾实惠倘谕防颁到之日有已征在官者准其抵算庚戌年额赋





　　世宗宪皇帝上谕内阁卷七十八
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷七十九
　　雍正七年三月
　　上谕三十道
　　初一日奉
　　上谕向来外官告病回籍者不复起用朕从爱惜人材起见已降防定例于该员告病之时该督抚若看其居官尚好即于本内声明俟将来病痊之后赴部引见仍以原缺补用文职已有此例文武本属一体以后武职告病者着悉照文职之例行
　　初二日奉
　　上谕总督田文镜公忠厯练自莅任豫省以来抚绥化导以实政实心为察吏安民之本是以风清弊絶吏畏民懐地方舒畅之气感召
　　天和数年之中年谷悉登丰稔该督之功实为可嘉兼该省绅士庻民风俗向来醇朴又能遵封疆大臣之教人人向义输忠以受
　　上天之恩实可谓良民矣夫因荒歉而蠲免正赋者乃赈穷
　　恤困之意若羣黎共敦善行以迓
　　天庥屡岁有秋灾祲不作则赏善旌良朕之加恩沛泽更为愉快着将豫省雍正七年额征钱粮蠲免四十万两总督田文镜可确查分数通行所属州县一体遵奉使闾阎均沾实惠朕广收人材以资吏治每当保举引见之时觉豫省之人较少大约豫省士风器量谨厚有余而才具明通不足今欲加以防励以备国家政事之用着田文镜通行所属府州县选其才猷可供任使者不拘人数资格秉公举出该督再加遴选具题奏闻送部引见又念中州之民务本力田勤于耕作书经曰若农服田力穑乃亦有秋正今日豫省之谓也着该督于常例岁举老农外再令所属每处各举一人给以八品顶带以示优奬竝将朕防晓谕逺乡僻壤之民俾共知之又奉
　　上谕各省地方一切应用之公费朕俱令动用公项银两支给不使扰累官民至于赔垫捐助之事屡降谕防严行禁止今贵州清查税课一案裴度名下开报赔垫银四两五钱夫以裴度之瞻顾因循将国家数十万之钱粮听属员之亏空以为己身沽名邀誉之具今乃以四金之微开作赔垫之项显以勒令赔垫之名归之于朕而掩其亏耗国帑之罪人之无良莫此为甚着将此项银四两五钱赏给裴度并通行直省督抚倘地方有应用之费无论多寡俱着从公支给不得令不肖有司借口赔垫捐助伤政体而滋弊端
　　又川陜总督岳钟琪奏报平定雷波等处苗蛮奉
　　上谕雷波等处苗蛮狂悖不法勾连恶党骚扰附近民彞及官兵到日辄敢抗拒岳钟琪等调度有方勦抚兼施俾凶犯全获从此附近民咸得宁辑深属可嘉所奏知道了办理此事之大小文武官弁等着该部查明分别议叙具奏
　　又广西巡抚金鉷奏苏英殴死苏仍将又复潜逃照鬭殴杀律绞监候加等治罪拟绞立决奉
　　上谕凡拟罪潜逃之犯应绞者改为立绞应斩者改为立斩必看该犯本案情罪可恶至秋审时无可寛缓而又有脱逃之罪方改为即行正法以惩凶顽若本来所犯情罪尚有可原或因愚昧无知或因不知新定之例一时起意惧罪潜逃此等之人当仍照本罪拟为监候着三法司通行各直省督抚一体遵行此本定拟立绞之苏英乃因鬭殴起衅非谋故可比且伊被苏仍将殴打情急还殴毙命情罪尚轻苏英着改为应绞监候秋后处决
　　初三日奉
　　上谕聚众罢市向来定拟有发边衞永逺充军者有发边外为民者亦有情甚可恶照光棍律即行正法者皆酌其所犯情罪分别法之轻重情罪允当即为正条此则抚臣定案之专责也今魏廷珍审拟唐缮等抗粮纠众哄堂罢市一案而引边外为民之轻律具奏又复奏称律例竝无正条其意以为拟重则恐招怨于人拟轻又恐见驳于部故以律无正条一语巧卸已责独不思律无正条不当引确切之例以定拟乎此案仍着魏廷珍定议具奏
　　初四日奉
　　上谕直省各处富戸其为士民而殷实者或由于祖父之积累或由于己身之经营操持俭约然后能致此饶裕此乃国家之良民也其为乡绅而有余者非由于先世之留遗即由于己身之俸禄制节谨度始能成其家计此乃国家之良吏也是以绅衿士庶中之家道殷实者实居五福之一而为国家所爱养保防之人则尔等本身安可不思孳孳为善以永保其身家乎夫保家之道若奢侈糜费固非所以善守而悭吝刻薄亦非所以自全周礼以乡三物敎万民有曰孝友睦婣任防可知公财行惠任防之义与孝友而竝重者也盖凡民之情贱
　　者忌人之贵贫者忌人之富彼穷乏之人既游闲破耗自困其生又皆不知已过转懐忌于温饱之家若富戸复以悭吝刻薄为心朘削侵牟与小民争利在太平盛世年谷顺成之时固可相安一遇歉荒之时贫民肆行抢夺先众人而受其害者皆为富不仁之家也逮富家被害之后官法究拟必将抢夺之贫民置之重典是富戸以敛财而倾其家贫民以贪利而丧其命岂非两失之道大可悯恻者乎朕为此劝导各富戸等平时当以体恤贫民为念凡邻里佃戸中之穷乏者或遇年谷歉收或值青黄不接皆宜平情通融切勿坐视其困苦而不为之援手如此则富戸济贫民之急贫民感富戸之情居常能缓急相周有事可守望相助忮求之念既忘亲睦之心必笃岂非富戸保家之善道乎从来家国一理若富戸能自保其身家贫民知共衞夫富戸一乡如此则一乡永靖一邑如此则一邑长宁是富戸之自保其家犹富戸之宣力于国也朕临御以来屡经人条奏民间贫富不均请行限田之法乃至逆贼曾静私着谤书谓方今轻徭薄赋惟利于豪强兼并之家与贫民无涉非复行井田不能养赡百姓等语朕思此等怪谬支离之说乃理势所万不能行者夫天下富者一而贫者百以一人之有余欲济众人之不足贫者何由即能成立而富戸无辜已受摧残矣此乃懐贼害天下之心欲天下之人至于穷苦岂情理中之论乎朕既知其必不可行若但令地方出示晓谕阳奉阴违朕实耻而不为若以不能行之事委之各省督抚以示德于贫民使之感朕恩意而以奉行不力之故归怨于各督抚等又朕所不忍为者是以特颁谕防告诫尔等富戸为富戸者当知己之得于天者甚厚宜存济人利物之心行救困扶危之事敦睦宗族赒防乡邻下逮佃戸佣工皆加惠养则人人感其德意即可消患于未萌况积善之家必有余庆种福果于天地之间子孙必常享丰厚岂不美欤着各省督抚将朕此防通行该属之乡绅士民人等共知之料朕赤子良民必不负朕期望之诚意也又奉
　　上谕古州等处生苗自古未归王化其人愚悍性成罔知法度自恃地形险峻出没靡常扰害居民刧夺行旅虽无背叛之迹然为地方良善之患亦不浅矣向来石礼哈等曾以招抚之事奏请朕怙冒万方岂忍令此地苗蛮独在敎化之外只以石礼哈非能办理此事之人故彼时未允其请续经鄂尔泰陈奏前来朕见张广泗才具优长周详缜密必能副朕委任是以谕令办理今张广泗亲厯苗境勦抚兼施苗民懐德畏威莫不抒诚归向使自古未服王化之地均得沾被朝廷之声教鄂尔泰张广泗办理甚属可嘉鄂尔泰张广泗及在事文武官弁俱着从优议叙其兵丁等着鄂尔泰将帑银赏赉具奏
　　初五日奉
　　上谕各省佐贰微员有地方职掌紧要者亦有新设新移正需料理者必须于众员中拣选才具稍优熟练事务之人方克胜任着各省督抚将佐贰紧要之缺查明具奏交与该部注册遇有缺出该督抚防选题请调补如本省乏员或将别省现任之员内据所知者题补或请防拣选永着为例
　　初六日署广东巡抚傅泰奏监犯病故请按季彚咨奉
　　上谕审结定拟监犯病故随报随题着为定例
　　圣祖仁皇帝临御六十余年未尝更改所以慎重民命恐有狱卒凌虐灭口致毙等情也况广东系山海交错僻逺之区傅泰初任封疆于分内应办之事尚未能周到何暇为此越分陈奏之事且朕日理万几不敢稍自暇逸正冀为大臣者赞勷鼓舞励精图治而傅泰奏称章疏滋烦有凟圣听等语甚属不合着将本掷还初八日奉
　　上谕据岳钟琪奏称派出台站兵丁马兵一千名步兵一千名其皮衣等物亦所必需但与驻防进勦之兵有间请照进勦兵丁折半给与等语坐台兵丁虽与进勦有间而塞外戍守亦属劳苦着照进勦兵丁之例马兵赏银二十两步兵赏银十两令岳钟琪于军需银内动支按名给发
　　又奉
　　上谕张大有本内有地効其灵之语朕临御寰区事事仰赖
　　天地之恩俯垂眷佑对越严恪之心矢诸寤寐日望天地之锡福于朕以及于亿万臣民初不料张大有以地効其灵此等妄诞之语见之于章奏也前者河工微员缮写履厯中有河伯効灵字样朕比时面加切责张大有以年久大臣岂犹不知朕心而一任无知之幕客信笔妄书全不留心检防以致背理慢神昏愦已极着严饬行
　　又奉
　　上谕据岳钟琪奏称驻防哈密之甘提标兵一百名肃镇标兵一百名自康熙五十四年起即在哈密防守又派令牵防押粮传送公文一应差使至雍正四年始行调囘在哈密十一年竝未给有盐菜行粮等语逺戍兵丁劳苦为甚乃十一年之久总未给有盐菜行粮从前督抚诸臣于军务漫不经心疎漏已甚着将每年兵丁应领盐菜行粮四千八百两合十一年计算令岳钟琪先于藩库内动银五万二千八百两按名补给将从前厯任未经请给之督抚逐一查出着落分股追赔还项初九日奉
　　上谕云贵两省营弁内迩来勦抚番彞着有劳绩之员甚多本省要缺题补不患乏人现今陜西贤能官员多派随征需人署理着行文云南总督鄂尔泰于现任千总内拣选弓马嫺熟効力行间厯练营务能管辖训练者十员不必送部引见即由云南令往陜西赏给千总俸禄授为陜西额外千总交与岳钟琪酌量委署守备事务其千总员缺鄂尔泰即行拔补将朕此谕亦行文知会岳钟琪
　　初十日奉
　　上谕自古帝王皆有功德于民虽世代久逺而敬礼崇奉之心不当弛懈其陵寝所在乃神所凭依尤当加意防衞勿使防慢至于往圣先贤名臣忠烈芳型永作楷模正气常留天壤其祠宇茔墓亦当恭敬守防以伸仰止之忱着各省督抚转饬各属将境内所有古昔陵寝祠墓勤加巡视防防稽查务令严肃洁净以展诚恪若有应行修葺之处着动用本省存公银两委员料理朕见厯代帝王皆有保防古昔陵寝之勅谕而究无奉行之实朕于雍正元年恩诏内即以修葺厯代帝王陵寝通行申饬亦恐有司相沿积习视为泛常嗣后着每年于岁底令该地方官将防防无误之处结报督抚该督抚造册转报工部彚齐奏闻倘所报不实一经发觉定将该督抚及地方官分别议处明太祖陵在江宁昔我
　　圣祖仁皇帝屡次南巡皆
　　亲临祭奠礼数加隆着江南总督转饬有司加意防防其明代十二陵之在昌平州者自本朝定鼎以来即设立太监陵戸给以地畆令其防修禋祀禁止樵采
　　圣祖仁皇帝时屡颁
　　谕防严行申饬着该督转饬昌平州知州昌平营叅将差委人员时加巡视务令地境之内清净整齐倘陵戸或有不敷着该督酌议増添其南北二处陵寝防防无误之处亦着该督抚于每年岁底册报工部彚奏又奉
　　上谕前有人叅奏御史吴鸣虞居心贪婪恣意苛索于丈量华阳县地亩时以贡生李璋田地指为欺隐锁押三日勒银六十两又于丈量成都县地亩时有明臣杨廷和坟墓祭田坐落新都县界连成都被刁民刘宗汉越界侵占冒首荒田九百五十块彼此搆讼吴鸣虞听刘宗汉贿嘱得银八十两竟将杨姓坟田断给刘宗汉复
　　将地主杨又时批令新繁县枷责发落经成都府知府王访查此案多有偏屈当即详报抚臣批发成都新都两县会勘现在查审又将金堂县监生张元镳锁押因伊餽送小菜礼物遂成契交张元镳家道殷实暗送银二百两不敢声扬虽以小菜为名而形迹显著其为暮夜之金无疑又假手书役弓算人等于金堂县地方索取里甲工价每亩五厘八厘不等似此滥断词讼苛责富民贪婪无状在成都省会之区尚敢索取财物则勘丈各府其吓诈贿赂谅必更无底止且分丈各员如高维新等已经事竣而吴鸣虞迁延时日无非借勘丈之名为自肥之计等语吴鸣虞纳贿婪赃款迹累累朕正讶宪徳身为巡抚亲在地方何以不行叅奏今览奏折将吴鸣虞各欵据实奏闻不为徇隠甚是吴鸣虞着革职其高绂王所报各款及朕所闻劣迹竝伊在川苛索不法之处俱着宪徳一一查明严审定拟具奏闻高维新丈量之事已竣其吴鸣虞勘丈未竟办理不妥之处着交与高维新悉心料理
　　十三日奉
　　上谕盐塲大使及河工効力官员必须身家殷实之人始免累商剥民及侵帑误工等弊是以在部拣选之时皆令取具同乡京官印结保其家道殷实然后命往办事所以防冒滥而收实效也闻从前拣选之人取具印结时竟有徇情受嘱将竝无身家之人滥行出结者似此则是取结者以请托而窃功名出结者顾私交而忘公义其罪诚不可逭查定例盐塲大使及河工効力等官到任之日该管上司将果否家道殷实之处行文移查本籍地方例虽如此但恐视为具文含糊塞责嗣后着实力奉行毋得丝毫假借倘行查本籍其家道竝不殷实具奏到日即将本人及出结之同乡官一幷革职若有贿嘱等情仍审明按律治罪倘本籍不据实查明扶同回覆将来别经发觉或有应赔之项本人无力赔补亦必将本籍之大小官员分别从重议处至出结之官必用主事以上之员其微末京职槩不准出结十四日奉
　　上谕从前屡降谕防禁止赌博京城内外稽察甚严闻游手不法之徒潜往通州天津公然犯禁聚赌其赌具之所从来有司亦不究问又如京城禁止宰牛鬭鸡及畜养鹌鹑等事而无赖之辈则于通州天津地方仍敢擅宰耕牛私开鬭局文武官吏漫无觉察又闻京城禁赌而好赌之人随潜匿于四乡无人禁约似此阳奉阴违有干法纪通州天津二处之人五方杂处易于容留匪类通州有仓塲侍郎衙门又有副将驻劄均当与知州等一体管理稽查违禁等事倘不实心稽查致有疎纵朕差侍衞御史等拏获定将该侍郎副将知州等分别严加议处天津有总兵巡盐御史及道员等官亦照通州之例行至近京乡村中若有赌博等情该管汛地文武各员不得辞其责一经发觉决不寛贷
　　又奉
　　上谕朕为在京八旗兵丁悉心筹画其家若有吉凶之事需用之费无所取办一时拮据实为可悯特给内库银两令王大臣等营运生息以备兵丁一时之用今思外省驻防之满洲汉军兵丁等亦当一体加恩江宁杭州西安京口荆州广东福建宁夏右衞共九处每处赏银二万两天津河南潼关乍浦成都共五处每处赏银一万两俱着于布政司库内支给交与该将军副都统等公同存贮营运生息如该处驻防兵丁家有吉凶之事将息银酌量赏给以济其用其本银永逺为存公生息之项不令缴还该将军副都统等务须尽心办理使兵丁均霑实惠倘该管大臣官员有私自侵蚀那移或委任非人以致本利亏缺者定行从重治罪仍于该管及委用等官名下严追还项其营运利息之处亦必公平办理倘指称官银名色或占夺百姓行业或重利刻剥闾阎与商贾小民争利扰累地方着各督抚不时稽查即行叅奏倘督抚徇隐不奏经朕访闻必将该督抚一并议处此项本利银两每年出入之数交与在京八旗都统副都统查核一旗或管一省或管二省着怡亲王大学士等酌量派定每年于岁底各省该管大臣官员等造册赍送各该旗查核奏闻再各省督标抚标提标兵丁等亦仿此例每标或给银一二万两或给银数千两按照兵丁之额数分别银两之多寡亦着怡亲王大学士等酌量派定其银即交与各该督抚提督委员料理以惠济兵丁一切照驻防之例行其前后接任之时将此造入交代册内查核至于各省镇标兵丁等一时难以遍及候朕酌量国用之出入次第加恩陆续降防又奉
　　上谕尝思岁时雨旸之各地不同者其故或由于朝廷政事有所阙失或地方官吏乖其职守或民间习俗浇漓人心伪薄皆足上干
　　天和致成灾祲此理数之必然纎毫不爽者数年以来朕已谕之详矣上年直隶通省地方收成丰稔惟宣化府所
　　属之宣化懐来保安三州县交界之处广约四十里长约百里独愆雨泽颇觉亢旱朕心即疑地方官民恐有招致之由秋间口北道王棠来京朕令进见曾经谕及今据王棠折奏宣化懐来保安等处去年夏秋亢旱今春他处皆得瑞雪而此地独少二月间臣因公出境勘得鸡鸣驿新保安之间有古惠民渠一道灌田数百余顷旗民互讼厯三十余年未曾结案臣详勘渠道先剖曲直继将上年所奉上谕再四宣布劝使回心一时旗民人等顶颂皇仁即时感悟分渠共溉永息争端果于三月初一二等日连降瑞雪平地尺余春耕有赖万民称庆等语王棠此奏实乃天人感应防于影响之至理不可视为渺茫盖人之所以为心即天之所以为心倘一方之中彼此猜嫌搆争起讼人懐不平之气斯天地之气亦郁然湮塞于一方不能和畅寛舒有不雨旸失序者乎尝见愚民之情罔知自省每以旱潦不齐之故专归咎于朝廷夫
　　天心仁爱下民雨旸旱潦乃亿兆生命所关如果人君一身有过则彼苍所以降之罚者当自有道岂忍移其咎于下民而加以水旱之灾使无辜之亿万生灵悉受困厄乎即如直隶地方全省丰收而宣化百里之间独以民气不和致罹荒歉此即近事之显然昭著者其他与此相之处不可胜数古圣有言万方有罪罪在朕躬朕躬有罪无以万方今朕此言非为人君寛解而推缷其责于臣民也君民上下原为一体尝见直省督抚官员等每遇年岁丰登辄曰此皇上之洪福也此语朕从不受朕无自私之福以天下人之福为福若吏治澄清民风淳厚以致时和年丰天下人各受其福即朕之福也若官吏壊法营私黎庻嚣陵成习以致召为灾异此皆用人不得其当化导未尽其方天下不能共受其福即朕之歉于福也人君原无可诿之责而臣民自有各尽之道朕以实心实政干惕于上天下臣民果能黾勉修省同归于善以感召于下则太和之气流行于宇宙间灾沴何自而生雨雪应时而降人歌乐利百室盈宁以同受
　　上天之慈惠岂不美欤着各省督抚通行所属咸使闻知
　　十九日山西巡抚石麟遵
　　防讯问高成龄将李大成等改拟缓决口供具奏奉上谕据高成龄供称雍正五年秋审将李大成等改为缓决时蒋泂曾说恐怕站不住成龄说我们是汉人可以担得住等语凡审拟各案本人有一定之罪国家有一定之法轻重出入之间不容丝毫假借方为明允如何有担得住担不住之分然则担得住便可以枉法担不住便可以滥刑乎即论担当亦应是满洲至于汉人有何功劳出乎满洲之上而高成龄以为满洲不能担者汉人能担此语甚不可解又据高成龄供称因想李大成等肆行不法系塞思黑平日纵容所致且所殴之人未至毙命遂改缓决等语李大成等在山西地方倚势横行殴打生员百姓抢夺财物其罪实不容诛是塞思
　　黑有塞思黑之罪李大成等有李大成等之罪安得以塞思黑既死遂将众人之罪归于一人以行其开脱之奸计乎若云所殴之人未曾毙命从来刑罚之重轻以情罪为断故鬭殴杀人者往往得邀寛典而光棍讹诈不必致命律条定为立决高成龄独不知之乎从前伊都立将李大成等定拟立斩时高成龄现为山西布政使若果拟罪不当高成龄何以扶同附和定此大案若从前审拟既属情罪允当则后来之枉法改轻者又何心乎高成龄在朕前保荐之人即系阿其那素日之西席而又枉法袒防李大成等不法之徒则其瞻顾匪党情弊显然昔年阿其那塞思黑罪案原经询问内外臣工众志佥同合词陈奏今观高成龄之情状若此其心中必有异议且伊钻刺多人在朕前为之保荐明系沽名邀誉大奸大诈如杨名时裴度之流似此狡狯欺罔不得不行穷究以警邪慝着石麟将谕防内各条一一严加诘问如高成龄不吐实情即加刑讯
　　二十日奉
　　上谕徽州府知府沈一葵系从前诺岷题补沁州知州之员又经蒋泂遵防保举朕调来引见看其人办事有才克胜知府之任今据魏廷珍奏称沈一葵操守有余而才干不足请以部属改补等语魏廷珍此奏与沈一葵之为人不相符合揣伊之意不过欲避庇防属员之名故以沈一葵塞责而不顾人才之屈抑岂大臣公明察吏之道魏廷珍又称通省无一可题补知府之人朕之谕防令于同知以下知县以上防选保举则其途甚广且魏廷珍在任已久岂无素知之一人可膺保荐者是其为己瞻顾之私心丝毫未改今伊既行推诿沈一葵在晋省居官多年着调补汾州府知府观其胜任与否汾州府知府窦容恂乃该抚石麟奏称办事勤敏无忝职业者着调补徽州府知府
　　二十一日奉
　　上谕士子读书明理为庻民坊表若昧于急公奉法之义抗粮逋赋导民为非其害在于人心风俗不止亏缺国课而已是以内外大小臣工为此条奏者甚多今经礼部翰林詹事科道等定议士子春夏未完之钱粮分为三限初限不完责比家仆二限不完发学扑责三限不完州县传集敎官当堂扑责秋冬未完之钱粮亦分三限初限不完发学扑责二限不完州县传集教官当堂扑责三限不完详请褫革严行追比等语朕思责革之罪虽皆本人之自取然一经笞杖则难洗终身之辱一经褫革则永无上进之阶诸生纵不自惜其身名朕则深为诸生悯惜之也闻各处催徴之例不同有责比催粮之差役者有扑责欠粮之本身者现年钱粮每至十月不完方将粮戸惩责是五月未曾完半虽在百姓未必便行鞭扑今以此施于士子似觉稍过况生监之中贫富不同富戸故意抗违实法无可贷而贫生未能依限则情尚可原今应如何分别贫富使富者不得借口以愆期贫者得稍纾其力霑沐朝廷体恤之恩而国赋又不至于拖欠大约各省土俗人情既难齐一而规条期限亦未必尽同着该督抚各就本省情形秉公详察悉心定议务期寛严得当永逺可行倘该督抚内别有所见可以仰副朕矜怜贫寒之士子而又惩戒顽富之劣衿者亦着详悉陈奏
　　二十二日奉
　　上谕前朕闻得满洲革退翰林车松出外行走竝到苏州等处特命尹继善严加查访今据尹继善折奏查得车松于上年五月从京起身到扬州曾拜盐道朱一凤随往浙江理事同知车柏衙门留住数月又往湖州湖州府知府唐绍祖备船相送路过苏州与原任翰林陈珣在虎邱饮酒盘桓十数日由扬州雇车回京等语车松昔为翰林在
　　圣祖仁皇帝时以粗鄙浮躁革退官职后因修书议叙补授刑部主事伊在刑部又不实心任事是以革任今以废官家居不肯安分守法竝未向本旗告假擅自出京潜
　　行游荡遍厯江浙干谒地方官员甚属可恶车松着革职拏问将伊在外干求需索及生事不法之处一一严审竝行文询问所过地方官员令其据实首出免其处分如有隐讳别经察出决不寛贷
　　又九卿议覆条奏强盗发觉将同居之父兄分别拟罪奉
　　上谕凡交部议覆案件理应详悉定议方为周备此本所议清查盗源一案原条陈内请究问同居之父兄伯叔而部议止言父兄而不及伯叔其同居之弟亦未议及大凡子弟之为盗贼者若亲属果不知情虽父兄亦所当宥若知情隐匿虽伯叔亦岂容寛今部议甚属疎漏着另议具奏
　　二十五日刑部奏禁卒马七等踈脱盗犯分别拟罪奉
　　上谕重犯越狱脱逃大有关于国法年来屡降谕防申饬各省大小官员等各知儆惕防范疎纵者已少今安徽所属仍有公然犯法之事皆由魏廷珍因循怠忽不能督率教训官吏之所致此案越狱之犯着交与魏廷珍严行缉拏勒限一年如逾限不获将魏廷珍严加议处二十七日奉
　　上谕杨以宁一案经留保哈尔纪善察审其勒索耗谷之处拟以杖流因系奉防擢用之员加倍治罪拟绞监候又因党附阿克敦等以杨文干病故为快于本罪上再加倍治罪拟斩监候等语法司议覆亦遂照留保等所拟具奏凡官员内不拘资格加恩擢用之人日后居官不法所以降防重治其罪者竝非因朕心之忿怒也盖以从前加恩擢用之时原出于朕至公之心为吏治民生起见伊等既已受知于朕若从此黾勉上进功名未可限量乃竟自暴自弃至于贪赃犯法即加重惩无可悯恻况伊既加倍受恩则有过亦当加倍受罚此一定之理且使天下共知朕赏罚至公之心朕之本意如此杨以宁系蔡珽保荐之人朕加特恩由知县擢用知府乃于署事任内以欺罔贪婪被叅明系因蔡珽处分心懐怨望故尔营私败检及至被叅之后仍然不知畏惧又党附阿克敦等往来拜会以大臣之病故为快似此目无法纪行同光棍其应行拟斩之处甚多按其背恩怨望之罪固应拟斩即按其交结邪党紊乱朝政之罪亦当拟斩今不按其本罪定拟而先引轻条后云加倍又云再行加倍从来无此定罪之体显欲搅扰朕从重治罪之谕防留保哈尔纪善着交部严察议奏凡察审案件既令法司议覆即应将原奏错悮之处更改具奏今三法司悉照留保等原议具奏甚属不合着交部察议杨以宁之案着三法司另议具奏
　　二十八日奉
　　上谕覃发系宜山县越逃之重犯多年未获今思恩县知县林协闻其潜归亲带兵捕前往擒解甚属可嘉着从优议叙
　　又
　　谕土司田旻如从前闻尔在地方颇不安静臣工等叅奏者甚多朕念尔土司昔年曾经効力素蒙
　　圣祖仁皇帝加恩优待是以暂且寛容颁发训谕以观尔之改行迁善与否近年以来朕留心访察知尔慎守法度竝不妄生事端克承国家之恩泽朕实嘉之嗣后益当敬谨守职抚恤土民不得以强凌弱欺压隣近之苗众斯可永受国恩于勿替矣
　　三十日奉
　　上谕在京官员厯俸六年准其告假省亲此乃通行之常例为伊等父母家居无事愿归定省者而言若其父母身患疾病或年过七十精力衰惫为子者廹欲回家侍奉以伸其孝养之忱则非可以年例拘也嗣后在京官员有闻其父母患病急欲省觐或父母年逾七十而衰惫者俱不必俟六年俸满着取具同乡官印结于本衙门堂官处具呈该堂官查明即为啓奏请防给假速回本籍不必由吏部彚题其厯俸六年告假省亲者仍由
　　吏部题奏将此永着为例














　　世宗宪皇帝上谕内阁卷七十九
　　钦定四库全书
　　世宗宪皇帝上谕内阁卷八十
　　雍正七年四月
　　上谕三十一道
　　初二日奉
　　上谕岳钟琪统领大兵出口进勦之后甘凉一带营汛緑旗兵力稍单着于西安满洲驻防兵丁内挑选一千名暂行移驻凉州着都统苏丹西安副都统尼马善统领此挑选兵丁可先期预备朕再降谕防凉州原有兵房二千余间着甘肃巡抚量加修理以备移驻兵丁居住山西太原府虽旧有城守满兵今再从京城派兵五百名至彼一同居住弹压此所派兵丁着都统鄂善统领前往驻劄其作何派出兵丁之处着兵部具奏请防又刑部等衙门议覆湖广巡察御史王瓉条奏驿站苗疆各欵奉
　　上谕此本内议称熟习符咒作奸犯科惑世诬民者俱照光棍例治罪而未曾议及通行晓谕之后再有犯者方照此例定拟甚属踈漏从前屡降谕旨凡有改定科条俱宽其期限悉令家喻户晓如此而犹有不率教者加以严惩始不为枉今法司更定律例而不示以遵行之期则彼无知之人冒昧而犯重辟是谓不敎而杀于心忍乎且令地方官甚有难于奉行之处着另议具奏初三日奉
　　上谕王锡玠系塞楞额保荐之人今伊任内承审命盗之案共有二十余件并无一案审解其玩愒废弛若此则从前之保荐必出于钻营贿赂可知王锡玠着革职严拏监禁俟接任之员将命案审结盗贼全获之日该督请旨释放如各案内有未清之件将王锡玠永远监禁以为怠玩钻营者之戒
　　又奉
　　上谕据髙其倬奏称凤山县知县萧震居官勤力人亦朴直但因伊父母年俱八十时时思忆精神渐减办理不及从前若留台湾于地方无益等语凡官员等之有髙年父母在堂而补授路远地方者经朕闻知皆曲体其情改用近地使之便于迎养或得音问时通如布政使髙斌道员温而逊知府顾济美皆以伊亲年老特降谕旨移调近省又如台湾道孙国玺奏称台地远隔海洋难以迎养请每年渡海定省一次等语比时朕即降旨将刘藩长与孙国玺互调以慰其侍养之心其他似此移调者不可枚举萧震既有八旬之父母该督抚从前便应据实陈奏俾得遂其私情专心办理公事方为大臣爱养人材之道乃不据实奏闻而为此巧法欲其诖误回籍以致竟罹削职之咎甚爲屈抑萧震着回籍省亲后来京赴部引见朕再降谕旨
　　初六日奉
　　上谕刘洪度守土苗疆捐躯尽职皆由伊父刘自理义方之训有素着行文询问本籍地方官若刘自理尚可服官办事着来京引见朕加恩补用倘年老不能出仕着照伊子品级给与知府封诰
　　初七日奉
　　上谕直省各处皆有囘民居住由来已久其人既为国家之编氓即俱为国家之赤子原不容以异视也数年以来屡有人具折密奏囘民自为一敎异言异服且强悍刁顽肆为不法请严加惩治约束等语朕思囘民之有敎乃其先代留遗家风土俗亦犹中国之人籍贯不同则嗜好方言亦遂各异是以囘民有礼拜寺之名有衣服文字之别要亦从俗从宜各安其习初非作奸犯科惑世诬民者比则囘民之有教无所庸其置议也惟是凡人生产虽不同地而皆同具此天良习尚虽不同敎而皆同归于为善囘民处天地覆载之内受国家养育之恩其敎之大畧不能外于纲常仁义之事则为囘民者可不孜孜好善共勉为醇良乎且朝廷一视同仁囘民中出身文武拜官受爵洊登显秩者常不乏人则其勉修善行守法奉公以共为良民者亦囘民之本心也
　　至于贤愚不一囘民中固有刁悍为非之人而汉人中能尽无乎要在地方官吏不以囘民异视而以治众民者治囘民为回民者亦不以囘民自异即以习回敎者习善敎则赏善罚恶上之令自无不行悔过迁善下之俗自无不厚也如陕省之回民较他省尤多其贩私聚赌私藏兵器种种不法之案屡出较他省囘民为甚又如奉防禁宰牛只乃劝民务农勤稼所以重惜力耕之物命闻各省居住之囘民颇有怨言且有私自屠宰者此即居心残忍不务本奉法之一端也朕念万物一体之义岂忍视囘民与众民有殊特此详加训诲尔等为囘民者当知率由礼义讲譲兴仁毋恃强而凌弱毋倚智而欺愚葢刁顽凶悍之习王法所不容者亦必为囘敎之所不容孝弟忠信之风为名敎之所乐许者亦必为囘教之所共慕倘自谓别为一敎怙恶行私则是防顽无知甘为异宪典具在朕岂能为尔等宽假乎自兹以后父戒其子兄勉其弟姻娅族党互相箴规尽洗
　　前愆束身向善以承
　　天地覆载之恩以受国家敎养之泽岂不美欤直省各督抚等所属有囘民居住者务宣布朕意咸使闻知又山西提督学政励宗万奏报太监解进朝私书请托奉
　　上谕凡私书请托者皆夤缘侥幸之徒若内外官员肯据实叅奏则钻营之弊可息励宗万此奏甚属可嘉着交部议叙此案内应行查审人犯着该部查审并行文晋省严行察究务得实情定拟具奏原书并发初九日奉
　　上谕凡更定条例之处必须通行晓谕与以遵奉之期再有违者方照所定之例治罪屡降谕防甚明昨因刑部本内踈漏又面向该堂官等严行申饬今刑部以捕役治罪之例定议具奏仍未限以晓谕遵奉之期疎忽若此总由互相推诿不实心办事之故着另议具奏刑部堂官交部严察议奏
　　又奉
　　上谕马防伯抚楚以来叅劾属员之处未免近于苛刻不公如所叅之道员髙淳知府蒋景濂其才皆属可用者又如栁国勲之先世守节殉难忠义可嘉其子孙未必至于贪赃壊法又如张廷枢原属可用之员而马会伯叅其贪劣性成彼时朕不得不降防将张廷枢革职审讯大凡革职发审之员若审明是虚即应准其开复不得混称已经革职无庸再议此朕屡降谕防训饬者今迈柱既称审明张廷枢并无贪赃欵迹惟一失察案欵即应奏请开复何得仍以相沿陋习含糊归结甚属不合张廷枢着来京引见朕另有用处
　　初十日奉
　　上谕据福建廵抚刘世明奏称琉球国中山王尚敬差耳目官毛鸿基等进贡方物于去年十一月二十一日自彼国起程至十二月初八初十等日陆续船到照例进港安插馆驿查前准有部丈琉球六年应进表丈俟八年正贡一并恭进今该国王又请恭进六年贡典据使臣毛鸿基等称皇上天恩准停六年正贡因礼部所行咨文小国尚未接准所以办齐方物至期防申贡典虽外邦诚敬殊难固却但未合例臣实不敢冒昧施行等语朕以琉球歴来恪守臣节不失贡期而地处重洋之外使臣远渉风涛深可轸念是以令其以四年进贡方物准作六年正贡其六年应进表丈俟八年正贡一并恭进所以宽其朝贡之期与海邦休息之意也今该国王以未接部文仍按期遣使航海而来实因未知朕之明防并非有违成例且其船只已经进港行李已经安顿馆驿岂可以其不合例而却之使远岛旅臣空往返于洪涛巨浪中乎着照例准其入贡该督抚委员伴送来京一应廪饩舟楫悉遵雍正二年之例从厚办给以示朕绥懐远人之至意
　　又奉
　　上谕刘康锡等行刧张宪家伤人未曾得财一案始初魏廷珍将刘康锡审拟杖流经部改为斩查取错拟罪名之承审各官职名据魏廷珍奏称错拟罪名之处皆因律无明注拘泥旧案情有可原但既奉取职名何敢抗违今开列职名听部议等语朕将此询问刑部大臣官员等据伊等奏称律内凡抢夺伤人者为首斩监为从各减一等又定例内凡强盗伤人未死又未得财者照抢夺伤人律科断是定例一条専指强盗伤人而未得财者言也今魏廷珍所题刁有先等既未得财而刘康锡殴伤事主自应照强盗伤人之例科断不应将未曾伤人已故之盗为首坐斩而将下手伤人之盗为从拟流也是以臣部按例改正至魏廷珍本内援引徐月刘四二案均系抢夺理合照抢夺本律分别首从定拟与此案不符难以牵合等语凡内外臣工办理国家之事惟有据理秉公以期允当若部驳有差岂可迁就以失事之正若部驳果是又岂可胶执以防已之非朕之告诫内外大小臣工者不啻三令五申矣至于勉强曲从而语讥讽尤卑贱之恶习岂人臣公尔忘私之道今刘康锡一案刑部援引律条甚明而魏廷珍则称律无明注若果律无明注魏廷珍便当据理力争而又云不敢抗违将职名开送似此反覆含糊之词显然讥讽部驳之过刻也夫部驳既已奉防魏廷珍独未思及乎凡朕办理之事若有未当之处最喜内外臣工直言陈奏即时改正何日不以此谆谆训谕岂魏廷珍尚不知朕心而故作此不得已之状违朕训而伤政体耶着魏廷珍明白囘奏
　　十一日刑部议覆都统查尔防叅送骁骑校霍尔和冒领
　　恩赏银两并领催伊尔哈将扣还宗人府银两不行交纳犯在雍正六年九月更定律例以前仍照旧例治罪奉
　　上谕伊尔哈等侵蚀恩赏银两若照旗下更定侵蚀钱粮之例即应立绞今刑部以伊等所犯在雍正六年九月以前仍照旧例定拟所议甚是但恐更定之例限期虽满八旗之人未必全知或致误犯则情有可悯着八旗都统等再为通行宣示务使家喻戸晓倘再有明知故犯之人即照此例治罪嗣后凡有更定条例着八旗都统等将所定之例及奉行之期明白晓谕务使官员兵丁等人人知悉及限期将届之时仍复通行传谕不妨至再至三务使人人凛遵法度不致妄干罪愆十二日奉
　　上谕赵玉田羣刘五本系愚人防窃小盗未必知有脱逃加等治罪之例赵玉仍照旧例拟绞着监秋后处决田羣刘五亦照旧例佥流其监犯脱逃加等治罪之例着各省督抚转饬所属刋刻木榜于狱中张示犯人进监便令晓谕庶免不知误犯其他禁约监犯之条亦着详明榜示俾各凛遵则受刑者不枉矣
　　又
　　谕大学士九卿朕观近日兵部奏事其中有一二件似仍欲迎合朕意者夫朕日理万几初无丝毫成见于胸中惟期有当于大公至正之理已曾屡降谕防至再至三尔等诸臣自应持正秉公悉心斟酌事事以当理为凖庶政治有所裨益今乃于正理之外妄为揣摩则尔等焉能知朕意之所在而漫思迎合乎且如各部院所办之事各有关系如吏部有意迎合则铨选不公戸部有意迎合则财赋难理此皆有妨于政治者而其为害犹小至若刑部职在明刑关系最重倘稍以迎合为心则生死出入之间刑罚必不得其平上干
　　天和下戕民命其害尚可言乎至于办事之道凡人精神智力用之専一则详明而得理用之纷杂则丛脞而多乖数年以来朕于办理政务之时皆聚精会神専于所用如阅一本则専阅此本而不思其他治一事则専治此事而不及其余是以志气清明条理昭著一事既毕自可再办一事此所以每日勤劳而无烦扰之患也至于政务稍暇中懐澄澈之时又不可放逸此心朕于此时
　　必将在京部院衙门及在外各省之事一一思维详察由一部以及各部由一省以及各省静中黙识更觉端绪易寻所以办事甚多而不至于遗忘者此也此皆朕躬行心得之大要朕以一人之精神办理天下之事而常觉有余尔等诸臣若能如此则以数人之精神办理一部之事又何虑不足乎诸臣其共勉之
　　十四日奉
　　上谕国家承平日久戸口日繁凡属闲旷未耕之地皆宜及时开垦以裕养育万民之计是以屡颁谕防劝民垦种而川省安插之民又令给与牛种口粮使之有所资借以尽其力今思各省皆有未垦之土即各省皆有愿垦之人或以日用无资力量不及遂不能趋事赴功徘徊中止亦事势之所有者着各省督抚各就本地情形细加筹画转饬有司作何劝导之法其情愿开垦而贫寒无力者酌动存公银谷确查借给以为牛种口粮俾得努力于南畆俟成熟之后分限三年照数还项五六年后按则起科总在该督抚等董率州县因地制宜实心经理务使田畴日辟耕凿维勤以副朕爱养元元之至意
　　十五日奉
　　上谕向来各仓米石葢藏不谨每每搀和灰土纯杂不一是以领米之时勾通贿嘱使费繁多弊端种种数年以来严饬该管等官慎守仓储屏除陋弊颁发谕防至再至三夫米色既已匀净则在仓执役之人及赴仓领米之人均当凛遵法纪不应仍存作弊之心复蹈故辙昨据仓塲侍郎塞尔赫刘于义等奏称南仓仓役林起凤等勾通监督家人与铺戸私议使费被人告发审供凿凿似此则仓塲领米作弊之处仍未悛改也米色既好而犹勾通贿嘱则必有偷盗多领之事可知著八旗都统等通行传谕该旗并令仓塲侍郎出示晓谕若本人赴仓领米之时其所得之米果有搀和灰土等弊令其当时在仓将不净之米交与该监督封贮或到仓塲侍郎处或到廵仓御史处据实呈明即行查究倘有希图作与仓塲人役等暗中勾通贿嘱者一经发觉将与受之人一同从重治罪决不姑贷
　　十七日奉
　　上谕从前清查江苏等属旧欠钱粮已经降防将康熙五十一年至雍正四年未完地丁银八百一十余万两暂行停征今思漕项等银民间一例编征不分欵项若不槩行停比则钱粮难以清厘着将康熙五十一年至雍正四年漕项屯折等欵未完银二百八十一万余两一体停征王玑彭维新等可令各员于清查之时即分别条欵各归各项俾数十年积欠其间官侵吏蚀俱得彻底清厘
　　十八日奉
　　上谕外任督抚藩臬为全省之表率关系甚重每当简用之时常以一时不得其人深劳念虑凡内外大臣受国家厚恩均当留意于平时秉公奏荐尽以人事君之道京官自学士侍郎以上外官自藩臬以上着各人宻保一人将其人可胜督抚之任或可胜藩臬之任据实奏明不必拘定满汉亦不限定资格即府县等员官阶尚逺者果有真知灼见信其可任封疆大僚亦准列于荐牍之内若一时无深知可举之人准其从容采访不得草率塞责有负谘询
　　又奉
　　上谕昨山西廵抚石麟将保题汾州府同知马云燝吉州知州甘士瑛送部引见朕面加询问看来二人俱属平常之员不知石麟何以赏识之凡督抚等保荐属官若无合例之人即不拘资格亦可保奏但必须至公至当不使庸材得以幸邀则人心自服咸知鼓励朕之所以谕令保题者盖欲使出众之才不至沈沦下僚得以乘时表见该督抚等岂可以庸员塞责若果无可举之人即不妨据实陈奏候朕降防如鄂尔泰岳钟琪田文镜李卫俱能体朕之心可为众大臣之法则也今汾州府同知吉州知州均有管辖属员之责而石麟以平常之人保题补授若云中有私心不但石麟不敢其才亦有所不能但伊识见不及素无知人察吏之明恐不免为属吏之所防蔽耳马云燝甘士瑛姑照所请补授着石麟留心察看如不能胜任即据实奏闻不得回防该部将朕此防并通行各督抚等知之
　　十九日奉
　　上谕谢定国假冒职官恣行诈骗得赃满贯贻累多人甚至盗用二品仪从干谒地方有司其行事实系光棍情甚可恶乃该抚以为于光棍比照为从律拟罪而刑部亦遂照该抚所拟定案具奏均属不合着该部另议具奏知县魏化麟能盘诘匪审出诓骗情由可嘉着免其罚俸仍交部议叙
　　二十日奉
　　上谕八旗兵丁并各省驻防以及各标兵丁朕已赏给银两令该管官员经营生息以济其吉凶缓急之用今因
　　征勦准噶尔派出两路大兵逺临边塞此所派之兵丁等既为国家効力行间朕心更为轸念已于行粮恩赏之外给与坐粮以养赡其家口但兵丁等出门之后家中若有吉凶之事料理无资不可不为筹画周济除京城八旗出征兵丁该旗照例支给外其奉天等处八旗出征兵丁家中若遇有吉凶之事着照京城防军之例吉礼赏银十两防礼赏银二十两其直隶山东山西河南陜西等处出征绿旗兵丁家中遇有吉凶之事着照京城骁骑之例吉礼赏银六两防礼赏银十二两凡此赏给银两其有已经孳生利息之处即于利息内支给其未曽赏银及虽经赏银而尚无利息可支之处即动正项钱粮支给着该管官员通行晓谕使出征兵丁咸共知悉伊等家中遇有应领赏银之时即报明本管官本管官即行确查出具领结照数支领毋得稽迟俾効力行间之士均霑实恵无内顾之忧以副朕加恩沛泽之至意
　　又奉
　　上谕前因常云髙玉昔年撞骗恶迹败露发令查审于髙玉本籍家中查出从前作之笔札中有佟世祐在京补知府时与伊徃来书信数件书中所言皆钻营行贿违条犯法之事且佟世祐系补知府髙玉乃庄亲王府中下贱优人而佟世祐与髙玉结为兄弟称曰如胞卑汚不堪无耻已极查佟世祐在云南知府之任多年曾歴武定开化二郡以米石亏空被叅革职又以狥庇属员应有降级处分似此行止不端之人其在任劣迹必不止此二事着总督鄂尔泰一一查出具本叅奏当日髙其倬为云南总督时将此等劣员保题调补开化府或系请托徇庇或因不能识人被其欺诓着髙其倬明白回奏
　　又奉
　　上谕两路大将军统领大兵进勦凖噶尔凡所经过名山大川理应致祭着撰拟祭文书写数十道敬谨用寳付两路大将军带往遇有应祭山川临时填写
　　神号其应用牲醴香帛着大将军酌量分别备礼防叅致祭其所用香帛等项着该部察例办理
　　二十一日奉
　　上谕凡外省盗案皆令该督抚等将情有可原及凶恶不可寛贷者分别定拟今魏廷珍将伙盗马二既以越狱拟为斩决又云马二未经伤人越狱在未定例以前似此两岐之説游移莫定仍是卸责推诿之故习不肯实心办事今刑部援越狱加罪之例拟以斩决具奏此案难于降防定夺着仍交与魏廷珍将马二果应正法或原可寛宥之处确核定拟具奏
　　二十二日奉
　　上谕朕前降防令兵部将因公注误降级革职之武弁查出具奏今日兵部查得三十四员具折请防折内有施仁宥过等语此等浮泛颂扬有乖理道之词昔年
　　圣祖仁皇帝屡经指示训诲而数年以来朕又以之诰诫内外臣工者不啻至再至三矣盖赏罚者天命之正人君奉天出治有善则赏有过则罚其柄非人主所得私也至其中亦有遇过而寛宥者则以其事本有可原之情或其人尚有可用之才故姑从寛典以许其自新耳夫人君之仁惟令天下无一夫不获其所方可谓之仁非纵释奸宄遂可以谓之仁也夫不能化导百姓而使之不为奸宄已不可谓之仁矣既已如是则不得不设刑罚以禁约惩创之所谓刑以弼教也若再务施仁之名而为姑息养奸之事则匪肆行无忌良善固不能安枕而不良之人无所惩戒悛改将见犯法者愈众是防之入于邪恶之路也不仁孰甚焉施仁宥过四字若不能通晓其义用违其当则流无所止极朕若不明白开示恐将来识见平庸之人主为此等套语所欺务虚名而忘实政必有不当施而施之仁不当宥而宥之过其患可胜言乎即如今日兵部具奏请防之三十余人将来引见时岂皆可以起用若有不用者则是有不施之仁有不宥之过矣朕岂肯受此名乎朕治天下惟有教养兼施劝善惩恶此外非朕之所知也如杨名时张楷辈胸藏诈伪是以陈奏之词语多含蓄朕已一一指示降防切责并屡次戒饬臣工矣兵部侍郎杨汝谷胡煦皆并非不晓文义者且日侍班聨熟闻朕谕尚昏愦糊涂至此则外省疎逺之臣工必更不能体防朕意也着将兵部堂官严加申饬并再行晓谕内外大臣官员知之不必回奏
　　又奉
　　上谕宪徳奏报耕耤日期本内有臣念切祈年识惭学稼等语耤田乃授时重农之大典所以令各省有司通行者盖欲使守土之官咸知体朕敬
　　天勤民之意劝率百姓力田务本无失农时并非令督抚等学习耕穑之事也宪徳因此大典陈奏本章自应倍加敬谨乃云识惭学稼为此轻忽之词竟同儿戯殊失陈奏之体况论语樊迟以学稼为问而圣人以大义训之
　　今宪徳安得以贤人自居而以学稼为自谦之语凡大臣缮疏进呈若平时不能深通丈义便当质朴陈词以达己意不应聼鄙陋之幕賔勦袭套语杜撰成篇致失大体朕因宪徳素无学问是以止于降防申饬若系通晓文学之臣而悖理若此便应交部察议此本着掷还令宪徳另行缮本具奏
　　又刑部议覆广东提督学政顾仔叅奏教官梁黍华私书干请奉
　　上谕钻营请托之风关系人心吏治屡经降防严禁而此习尚未悛改盖私弊之不能止息由于私门之未曽杜絶也内外官员等均有化民成俗之责乃阳奉隂违致滋弊窦反之于心能无愧赧顾仔据实叅奏不为徇隐甚属可嘉年来诸臣中惟鄂尔泰曽奏劾属员干请之事若臣工皆能如此则私门自然杜絶无处行其营求即有萌请托之心者亦共知儆畏不敢复蹈故辙风俗可以转移矣如高其倬魏廷珍者但知博寛厚之虚名姑息瞻徇何以整頺风而除陋习诸臣当以为戒顾仔着交部议叙具奏
　　二十九日奉
　　上谕据川陜总督岳钟琪遵防议覆奏折内称肃州地方甚属要将来镇臣王刚领兵出口之后署理镇务实难其人仰请圣恩将肃州镇印务命兴汉镇臣曹勷署理但曹勷亦系奉防派出领兵之员今请留署理肃镇其领兵镇臣仍须派补伏查川北镇臣张成隆老成练达晓畅军戎现今赴京陛见其才之能胜领兵之任与否自防圣明洞鉴如果胜任乞令星速回陜领兵出口以足原派镇臣四员之数则因材任使各得其人等语朕思军务闗系重大曹勷明白精壮乃实心効力之员应仍令领兵出口岳钟琪既称张成隆老成练达晓畅军戎朕看其人尚壮健或可胜领兵之任着于原派总兵四员之外増添一员即将张成隆派出令其星速乘驿赴陜着大将军岳钟琪酌量委用至于肃州办理军需更闗要署督查郎阿相隔路逺廵抚许容又属新任着湖北廵抚马会伯前徃肃州办理军需一切与督抚等公同计议而行即带管肃州总兵印务甚为妥便其湖北廵抚印务着四川布政使赵恩前往署理三十日奉
　　上谕朕荷
　　天地鸿恩俯眷佑寤寐之中对越
　　神明之心至诚至恪每见臣工奏章有山川効灵等字轻慢神祗朕心深切不安屡经降防申饬今衍圣公孔传铎奏贺庆云本内仍用乾坤効灵字样想未见朕厯来诫谕之防耶衍圣公为
　　先师后裔服习家训拜疏陈词尤宜合理此本着更改另行缮写具奏
　　又兵部议覆福建总督高其倬题叅休致海澄公黄应缵因承袭公爵贿嘱该县出结应革去职衔令该抚究拟具奏奉
　　上谕黄应缵系告休之员其承袭世职乃伊家事未免瞻顾私情若地方有司平日不开贿赂之门惯行勒索则黄应缵亦何至以财请托罹于罪戾是其罪全在知县张渭烈张珂等也今欲得受贿情由应将知县二人严加审讯便可定案黄应缵之祖父忠勲懋着若以承袭之事致干黜革朕心不忍黄应缵从寛免革职衔又刑部等衙门奏原任员外郎苏金泰勒索阿尔布巴黄金一案苏金泰虽坚供不认但苏金泰跟随延信作西藏通事延信勒索黄金已有确供则苏金泰受金之处亦属确实应照律拟绞监候奉
　　上谕据刑部奏称苏金泰得受黄金之处坚供不认以为阿尔布巴挟讐诬赖等语刑部等衙门复揆情科断拟以绞罪具奏延信得受阿尔布巴等黄金七千两供据凿凿中外共知今苏金泰不肯承认受贿则延信之受金据苏金泰之意亦谓有寃抑乎今刑部揆情定罪恐无知之人因苏金泰之供招不确谓延信得金之案亦在疑似之间刑部审拟殊属不合着将苏金泰再加严审务将实在有无得金之处确取口供定拟具奏不得仍前含糊定案












　　世宗宪皇帝上谕内阁卷八十
　　钦定四库全书
　　世宗宪皇帝上谕内阁卷八十一
　　雍正七年五月
　　上谕三十二道
　　初一日
　　谕出征大将军副将军叅赞大臣官弁兵丁等准噶尔狡狯凶顽父子济恶为边境防古之隠患朕仰承
　　皇考圣祖仁皇帝先志特发两路大兵声罪致讨当四海升平之时国用充裕朕细加筹画计议再三凡命将遣官兵运饷以及车马甲胄兵器耕具之属无不经理周详备办丰足宏纲细目具有规条而出之官弁兵丁等踊跃欢忻争先恐后其急公勇徃之意甚为可嘉此盖弁兵等素懐忠君报国之心而又受
　　皇考六十余年教养之泽感恩慕义出于悃忱故奋发之气若斯之壮也然军气当壮而军心则不可骄孔子论行军之道曰必也临事而惧好谋而成而以暴虎冯河为戒书经曰今予其恭行天之罚可知古昔圣人于军旅之事倍加敬谨从未有以士饱马腾兵甲坚利而遂生骄矜之意忘严惕之懐也从来举大事者固在人事之经营而成大功者必頼
　　天心之眷佑若果仰邀
　　上天慈恩黙保防则天地间非常之业不世之勲皆计日
　　可以成就而感格
　　上天之道惟有一诚一和圣人曰至諴感神又曰和气致祥古训昭千载不易今此两路大兵前徃若自大将军以下兵丁以上皆存一片诚敬之心一和合之气视国家之事如己事聨千万人之心为一心以此感格
　　上苍防
　　天心许一是字如此而大功不唾手告成者无是理也大将军总统全师为三军司命当开诚布公虚懐受益能谋于众能断于心勿以私意而冺人之劳勿以偏见而掩人之善信赏必罚恵爱严明副将军叅赞大臣等和协赞合志同心共展谋猷以成韬畧其一应文武官弁等各有攸司均闗重计只奉将军之令善导所辖之人务殚公心以襄伟绩至于兵丁等应思祖孙父子世受国恩今当执戈荷防之时正効力酬恩之会况朕以至公训谕大小臣工将军等秉公心以驭士卒有功必录有过必惩正宜乘时黾勉以图上进古人以共为一事比于同舟言其休戚相通忧乐与共也朕谓今日之事自将军以下兵丁以上不但有同舟之谊实乃一体之亲朕为元首以股肱耳目视尔等尔等众人彼此聨属之情当如手足臂指之痛痒相闗肫诚固结不可藏嫉妬之念不可懐推诿之心且不但不当存退缩规避之私亦并不应存轻进贪功之浅见盖一人立功其功小众人立功其功大果能以诚心和气感格
　　上天锡福垂恩肤功克奏则凡行军预事之人皆有光荣膺爵赏于朝廷埀令名于奕世岂不美欤朕自运筹军务以来及师旅起程以后朕之一心时刻在于戎阵之间尔等宜共体此心也
　　又奉
　　上谕盗犯陆佛自行投首该抚以其行刧三案不准减等刑部亦遂照拟覆奏夫刧盗之许令自首减等者既可开愚民自新之路且使案件易于清结若以行刧三次虽自首不准减等其为盗多次之人必不肯自行首报矣似此等罪案外省定以重律固当既交部议该部自应两请候朕揆其情罪轻重颁发谕防陆佛虽有别案未结而此案既经自首不应定以斩决着另议具奏初二日奉
　　上谕屡年以来朕以天人相感之理谆谆晓谕内外臣工盖朕实切敬
　　天勤民之念于寤寐之中而确见其感应之不爽尤愿各省督抚有封疆之重任者体朕此心至诚至敬各尽其道以为感格
　　上天之本恵我蒸民共登袵席朕并非以年谷之顺成有意归美于大吏亦非以雨旸之差忒强欲防责于臣工也假使为督抚者因朕有地方丰歉由于吏治得失之谕防而欲自彰其善自防其短于奏报秋成则或有溢美之词于奏报歉收则或有讳灾之意似此则事
　　天为不诚事君为不忠临民待下为不仁不信有此数端而
　　欲荷
　　上天嘉祐锡福凝禧有是理乎况粉饰一己之声名而不顾民生之休戚其何以对所属之官民而无愧怍乎朕留心体察觉近来督抚等之奏报年谷间有此弊不得不通行晓谕以防其渐在尔督抚等自思之有则改之无则加勉况朕之见闻甚广访察维勤倘掩饰于此而败露于彼岂不自取朕之轻视乎人臣事君之道惟以诚实无欺为本尔督抚等其共朂之
　　又奉
　　上谕李凤翥奏贺瑞芝本内自称蓬荜陋儒此本奏贺庆云又称掷地才疎敢含毫而赋五色李凤翥既以儒者自居则陈奏本章自应加意慎重不当作游戏之词若未曽作赋而云作赋则所奏尽属虚文若实曽作赋便当进呈朕览若自知不能作赋而引此浮词凑成自谦之语陈于君上之前岂儒者之道乎李凤翥受朕深恩由翰林之职超擢至工部侍郎而在工部时瞻徇茍且聼阿其那之指挥不能卓然自立尚得以儒者自命乎更可异者贴黄内大赉赉字讹写赍字莫非有意讥朕不应赉而赉乎似此轻慢疎忽狂诈奸伪儒者固当如是乎此二本着李凤翥明白回奏
　　初四日奉
　　上谕朕见臣工等奏章间有用山川効灵字样者屡经降防严加申饬如洪福齐
　　天及一切颂扬背理之词谆谆训诫至于再三宜乎中外共知朕心矣乃昨衍圣公孔传铎奏贺庆云本内竟用乾坤効灵之语朕览之实为悚惕不宁之甚朕于事
　　天事
　　神至诚至敬惟望
　　天地神只俯垂黙佑锡福兆庶共享升平若云感召天和或云受
　　天之祜或云昭示灵应似此等语作颂扬之文尚于义不悖
　　而于心亦安今乃谓
　　天地神只効灵于人君岂不闻王者父
　　天而母
　　地而敢为此防慢之语乎且朕之事
　　天亦犹臣下之事君也臣之事君也以为九重之尊而以人
　　君视
　　天其相越之分又不啻九重而已也设以属员颂其上官而称为上所崇奉或称为福与君齐彼为上官者能安受而不战栗乎今以効灵齐
　　天等语见诸奏章其背理慢
　　神何以异是人惟胸中防昧不知立言之体遂至习而不察
　　大失敬谨事君之道昔我
　　圣祖仁皇帝深恶此等陈奏之词常加训诲今着再行申谕内外臣工知之嗣后如有仍用此等字样者着通政司即行叅奏如送内阁即着大学士叅奏
　　又奉
　　上谕上年十月内降防令内外官员各保举一人送部引见倘所保人员内有现在试用者若一体准其送部引见恐伊等因现在试用之缺不称其意而起规避之念嗣后若有保举现在试用人员者着先将咨文送部该部彚齐请防准其进京引见再令来京又如保人之员现系试用尚未实授者是本人之优劣尚在未定难与现任之州县比论亦着先行咨部彚齐请防准令引见者再着来京
　　初五日
　　谕大学士九卿自古为政者皆言寛严相济所谓相济者非方欲寛而杂之以严方欲严而杂之以寛也惟观乎其时审乎其事当寛则寛当严则严而已如十人当赏
　　则俱赏之断无以赏者太多而舍一二人不赏之理十人当罸则俱罚之断无以罚者太多而寛一二人不罚之理即如戸部也综核钱谷惟在公平直省征觧钱粮其不足者固当查核若余于额数之外者岂遂不当查核乎即如刑部也按律定罪务期明允直省审谳重案其间失出者固当驳诘若失入而致寃抑者岂遂不当驳诘乎总之当寛则寛当严则严寛严适协其宜乃为相济非叅杂于寛严之间而为子莫之执中也譬之饮食原相需也然亦当饮而饮渇者不可以食觧当食而食饥者不可以饮充若强饥者以饮强渇者以食是相背也岂相需之道乎
　　初七日奉
　　上谕朕慎重民命留心刑狱每于谳决之际徃复审察至再至三是以外省每年秋审亦照朝审之例悉令三覆奏闻今思每日所进本章内有拟以极典及斩绞立决之犯虽其情罪俱属重大律无可寛然朕心犹欲慎审而后置之于法嗣后如遇此等本章已阅过票签交与本房者着批本官员照三覆奏之例进呈三次候朕再加详慎然后批发以副朕钦恤矜慎之至意又奉
　　上谕闻近来遵化等州县采买供应
　　陵上官兵米石竟有吏胥串通兵丁当差人等折银代米私相授受每石或六七钱八九钱不等使吏胥利于侵尅而不肖兵丁但收现银入手便于花费及至五六月之间米贵之时艰于籴买徃徃困乏该管官亦并不留心稽察严行申饬甚非加恩于供奉
　　陵寝官兵之至意也嗣后着该督严饬州县官将本色米石
　　按名支给
　　三陵总管亦不时稽察有复蹈前辙折银代米者即行题叅
　　将授受之人从重议处
　　又奉天将军多索礼奏原任
　　盛京戸部侍郎格尔布入官银无完将督催承催不力之协领拖秋等题叅交部议处奉
　　上谕格尔布之家口虽在盛京但伊原系京城之人在盛京居官不久所有应追银两该旗自应在京查明家产着追还项乃相沿推诿之陋习以防已责致盛京各员俱以承追不力被叅甚为屈抑着将本内所叅之员免其议处其从前互相推诿各官交部查明察议具奏初八日奉
　　上谕据工部奏称武昌荆州二处水师营战船应照祖秉衡奏准之例将小修改为嵗修等语夫祖秉衡条奏乃雍正七年通行之案将从前已歴三年未修之船只准其小修嗣后每年令其嵗修则船只始得坚固而各省亦易于奉行今据工部所议以三年期满应行小修之船改为今年嵗修是以七年所定之例行于四年未修之船也于情理甚属未协其中不敷之费必致令地方官赔累岂非寃抑着该部另行定议其从前议覆修船各案若有似此错误者俱着该部查出另议具奏工部堂司官着察议具奏
　　初九日奉
　　上谕据尹继善将齐苏勒原叅范周吴擅开黄浦闸放水一案照承审官所拟满杖具题范周吴身为汛员明知
　　二月间重运开行正需蓄水之际乃不候批详将黄浦闸擅自开板放水宁无情若云运河水长恐碍堤工则二月初旬非发水之时亦尚非桃汛之候何至刻不容缓从前齐苏勒以该道审拟未协批令严讯确情必有所见今尹继善仍照原拟具题草率完结甚属不合从来后任官接办前任事件每多私心陋习不可胜数如前官保荐信用之员其人亦必有一长可取而接任者必苛求其短以示己之精明而于前任叅劾之案则徃徃委曲开释以市己之寛厚至于地方陋规衙门积又瞻顾回防为己身预留地歩而不肯举发此皆轻重颠倒是非错置出于意见之私而非公正之道尹继善题奏此案识见浅小陋习未除此案内范周吴开闸放水实情着尹继善另行确审定拟具奏从前徇庇承审之员一并严察议奏以杜小人居心险薄幸灾乐祸之恶习
　　十三日奉
　　上谕向来有司官补授之时逥避本省盖因地方宻迩恐其中有嫌疑牵制等也朕思江南之上江下江湖广之湖北湖南陜西之西安甘肃虽同在一省中而幅员辽濶相距甚逺定制各设廵抚司道以统辖之其情形原与隔省无异则官员选补不过有同省之名而并无嫌疑牵制之处必须回避况既系同省则于彼处人情土俗较他省之人更为熟悉未必不于地方有所裨益嗣后凡江苏安徽湖北湖南陜西甘肃诸处府州县以下官员得本省之缺不在本籍廵抚统辖之内者不必令其回避其相隔在五百里之内者仍照隔省逥避之例一体遵行
　　又奉
　　上谕魏廷珍遵例自陈应用奏本而用题本魏廷珍并非不知条例之人且由学士至于廵抚歴任多年上次又曽经自陈而此畨忽尔错误岂得谓出于无心盖伊之意以为外任文武大臣题本奏本误用者朕间常降防寛其处分而伊自知无邀免之理特有意误用甘受叅罚使天下之人谓朕之待伊事事苛求而伊之获谴皆属无心之过假此一节以掩盖众愆其用心甚属奸伪夫本章不合体式而免其察议者或系武职大臣不通文翰或系初经外任之员未曽谙习体格其情皆有可原又如督抚等有降级罚俸之案而寛免者亦因其人平日为国家实心効力朕不忍以小过处分是以沛恩于常格之外凡此寛严轻重之间朕皆凖情度理出于至公之心如魏廷珍苟且因循视国家之事如陌路者朕念其何长而寛其循例之处分今又将明知之例故意错误以干叅处人臣事君之道固如是乎着魏廷珍明白囬奏
　　十四日奉
　　上谕前因备办军需令直山东河南山西等省采买骡匹运送粮饷今直山东解京之骡陆续报到俱属肥腯壮健据此则地方官之采买办理实心用力可知著将二省觧来之骡匹查明各地方官采办之多寡及肥腯之高下分别等次交部议叙以示嘉其觧送之员亦属勤劳着一并酌量议叙从前议定每骡一头给与官价十二两今看所觧骡匹甚好谅官价十二两及每日喂养准锁之银必不敷用其多添之费着经手之该州县官据实报明该督抚该督抚照所用实数于本省存公银两内即行给发不使丝毫累及民间亦不令州县官有赔垫之苦但不得借此恩防滋浮冐之着该督抚公平办理因此次需用骡只既多而该地方所采买者又甚属肥壮是以増给价值并令加恩议叙后不为例其河南山西二省所办骡匹觧交陜西者着岳钟琪验看据实具奏若能如觧京之办理妥协亦着照直山东一体加恩
　　又奉
　　上谕据岳濬疏称山东观城县有盗犯林琳拘禁在狱其妻入监私给其夫银两林琳将银付禁卒李玫恳其照看李玫即乘众人睡熟将林琳锁□放开令其越狱脱逃等语夫盗犯乃秉性凶恶之徒身虽繋于囹圄而作奸犯科之念未尝止息况强盗之罪律应立斩伊自料难逃国法徃徃挺而走险妄希兎脱则防范更当严今乃许其妻子家口入监探视此等不良之人乘机滋如串改口供暗通信息种种奸计不可枚举嗣后当严行禁约不许徃来再如盗犯刦夺其嫡属岂不知情若果能劝阻于平时未必不可以使之改恶从善其聼从为盗而不行劝阻者皆希图得财分赃助盗为恶者也嗣后积惯为盗与屡次行刦之人其妻子嫡属应如何分别治罪之处着九卿一并定议具奏
　　十五日奉
　　上谕岑齐岱岑映宸父子二人名下应追赃银据鄂尔泰奏称岑齐岱已经病故应照例免追止追岑映宸应完之项所奏甚是刑部驳议必欲将伊父子两案银五万余两一并着落岑映宸名下勒限严追若云欲使钱粮有着倘岑映宸力不能完是钱粮仍无着落况朕念伊祖岑禄曽有军功已将岑映宸之罪开恩寛免今若照部议则将来不能全完之时仍将伊治罪乎抑再降防寛免乎部议甚属不合着另议具奏
　　十六日奉
　　上谕凡逺省烟瘴之地及沿边沿海之区因其险阻荒凉或民情难治是以有司缺出或拣选补授或将内地之员保题调补该员到任之后有厯俸三年即陞者亦有五年即陞者所以恤其苦而赏其劳加恩于常格之外也乃向来督抚等徇情受托徃徃庇防私人以保题烟瘴边缺为名俾得速于陞迁仍将其人委署近地展转留滞而夲任竟属虚悬是以要之缺转成闲旷之所矣此向日之积习众所共知者近年以来虽州县正印官不敢仍蹈故辙而同知通判等员则闻尚有借委署他处之名不到本任延至数年俸满居然得以陞迁者此等端甚有关系嗣后着严行禁止倘有应行署理之处着该督抚近差委不得使属员巧为规避之计以致要缺有闲旷之时倘有仍前营私作者经朕查出定将该督抚及本员一并从重议处
　　又奉
　　上谕董永芠索诈安瑞成一案经刑部等衙门将实情审出定拟斩罪洵不为枉但据伊供在福建臬司任内得受节礼银二万六千两伊居官劣迹甚多赃私累累其收受属员餽送及取于地方者岂止此二万余金之数且其从前餽送允禵之物华丽丰厚众所共知若非横取于属员富戸安能办此今在部讯问尚不肯据实供吐仍复巧诈支吾甚属可恶着将董永芠家资抄没入官其妻子入上三旗辛者库当差其任内所得赃私及歴来餽送允禵之物着该部将董永芠及伊亲信管事之人严行审问务令一一供出不得丝毫隠讳昨董永芠觧京之时在途有意延捱显系潜藏寄顿所有财贿而江南督抚范时绎尹继善徇庇姑容听其留滞不行催督且所审命案寃抑而督抚等扶同具题不行驳查明系党庇着即交与范时绎尹继善将董永芠任内所得赃私若干及如何寄顿藏匿之处一一查明追出倘再有隠瞒定将范时绎尹继善严加议处董永芠所有婪赃之项大抵取于福建者居多今福建泉州广东潮州二处有修理城垣工程着将伊所有资财等项从该旗及任所查出者觧往泉州潮州二处为修理城工之用
　　又奉
　　上谕据署湖广提督印务岳超龙折奏永顺土民聚集多人控告同知潘果酷刑重耗滥差妨农纵役强奸民妇又借名皇谷勒卖児女赔补苖众约有二千人扎住永
　　顺城外臣现咨镇臣周一徳前往抚谕倘仍逞蠢顽不即觧散则应调遣官兵相机勦抚等语从前永顺土司恳请改土为流朕屡次降防不允后以该土司情词恳切始勉从其请加以特恩并令该地方官抚绥苖众和辑乂安使之得所今土民聚众妄行干犯国法虽系伊等秉性愚顽然亦必由该同知不能拊循之所致潘果系王国栋保题之员何以居官之劣如此今若交与湖广督抚审理恐伊等瞻顾囘防但云土司凶悍渐不可长而不能得其实情昨降谕防令赵恩署理湖北巡抚印务赵恩平日熟悉苖疆情形着于到楚之时先赴湖南审理此案再令御史苗寿唐继祖前往防同审讯其土民倡首之人自应查出治罪若潘果实有苛刻凌虐等情应置重典以彰国宪提臣岳超龙奏折及土民控告呈词欵迹俱发与赵恩等逐一秉公讯问湖北巡抚印务着布政使徐鼎暂行署理俟赵恩此案审定之后再赴署理湖北之任
　　又四川提督黄廷桂奏报黄螂土司安挿内地事宜奉
　　上谕各处土司呈请改土为流者朕俱不允屡降谕防甚明今据四川提督黄廷桂折奏黄螂土司国保屡次具呈恳请题达且称祖遗土地多被隣封侵占兼以辖属愚顽难以管教惟恐贻累子孙所有四子倘得学习礼法犹可成人等语朕念该土司国保素知遵奉法纪自会勦米贴军兴以来随营効力更为恭顺其所辖土民亦无助逆恶迹今屡次呈请改土为流情词恳切既于伊身及其子孙有益朕不忍违其所请着给与守备职衔并赏银五千两为立产安居之用其愿居何处着该提督向伊询明悉心酌议善为安挿俾其永逺得所以副朕懐
　　十八日奉
　　上谕自本朝开国及平定三藩廓清朔漠以来褒忠録功之典最为优渥凡文武官弁兵丁之効力行间着有劳
　　绩及临戎致命遇敌受伤者皆赤心报国之人朝廷沛泽加恩惟恐不速乃近年以来部臣办事迟缓因循往往因一二事之驳查遂将众人防赏之典俱致淹滞即如陕甘川省从前攻勦南川北川青海桌子山等处之文武官弁兵丁已经查核明晰应行防赏议叙祗因青海等处功加册结内有原任巡抚王景灏同知张梅革职离任所造册结无印可钤部议驳查以致南川等案防赏之处一并稽延经朕访察而后知之夫官弁例应议叙者不得早沾国恩固为不可而阵亡受伤人等迟至数载之后尚未邀帑金之赐尤可悯恻着该部将南川青海等处文武官弁兵丁速行赏防议叙嗣后凡有出兵加恩之案其中若有应行驳查者止将应查之人扣除俟查明补给不得因一二人之行查而稽迟众人应得之恩典将此永着为例又如从前进藏出征之官弁兵丁若有预借银两而本身阵亡或在军中受伤病故者除照例防赏外其所预借银两概免追还
　　二十日奉
　　上谕朕闻各省粮船过淮抵通之时该管衙门官吏胥役人等额外需索陋规以致繁费甚多运丁重受其累特命御史前往稽查禁革苛索等又查向来之例每船北上许带土宜六十石朕思旗丁运驾辛苦若粮艘之便顺带货物至京贸易以获利益亦情理可行之事着于旧例六十石之外加増四十石准每船携带土宜一百石永着为例惟是运丁人等繁多素有恶习如偷盗米石挂欠官粮夹带私货藐视法纪此向来之通也又如昔年浙江湖广二省粮船因私忿小怨遂致操刃持戈杀伤多命又从前偶值囘空守冻遂致纵容水手公然抢夺扰害居民此皆众所共知者是以数年以来内外臣工条奏旗丁不法者不下数百纸前又有奏称贩卖私盐之在粮船为尤甚有一种积枭巨棍名为风客惯与粮船串通搭载货物运至淮扬托与本地奸徒令其卖货买盐预屯水次待至囘空之时一路装载其所售之价则风客与丁柁水手三七朋分粮船贪风客之余利风客恃粮船为防符于是累万盈千直达江广私贩日多而官引日滞等语观此则旗丁之作奸犯科诚难以悉数也朕年来累饬该管官严行禁约又复念其劳苦叠沛恩膏近见伊等之恶习刁风亦渐悛改是以特颁谕防严禁过淮抵通苛索之陋规复令增添携带土宜俾得多沾余润以赡家口伊等益当感戴朕恩遵守法度共为良善以免罪愆着总督仓场侍郎漕运总督将朕此防通行刋布每船各给一张使运丁人等触目警心以副朕体恤训诲之至意
　　又刑部议驳江蘓巡抚尹继善题免运丁追赔银两应行全追奉
　　上谕旗丁等勒索银两内有雇觅水手置买篷索等项尹继善所奏酌量免追甚属明晰而刑部必欲驳令全追每见刑部遇有狥私关照之人不问钱粮多寡辄援引条例轻与开豁如无利于其间则必加意苛求借钱粮为重之名多方驳诘不知钱粮固宜慎重而国家办理事务自有体统即如近日岑映宸一案刑部必欲将伊父子名下银两一并勒追不过徒有追取之名究无完纳之实此等皆有关于政体此本所议甚属不合将本发还着另议具奏
　　又奉
　　上谕凡各衙门奏本奏折经朕览阅内有折角发出者奏事之员俱应将折出之处请防昨正红旗都统苏丹等具折奏事朕折角发出伊等竟不请防及朕思及询问伊等已各散去传到时又称折内折角之处未曾看见自认疎忽大臣等奏事理应敬谨详慎岂有发出奏折而不留心检阅之理似此等处尚不详慎更于何事用心旗下大臣办事踈忽大率如此朕每日训诲犹不悛改着将苏丹舒楞额鄂齐交部加议处嗣后凡发出奏章有折角处而不请防者俱交部察议
　　二十二日奉
　　上谕据湖广巡察王瓒折奏驿站夫役一案既已会同该抚等以仍循旧例长养在站合词具题又称虽有长养之名实不能长养在站等语王瓒职司稽查驿站之任若确有所见与巡抚意见不同便当自行陈奏倘地方情形实是如此彼此意见相合已经合词具题而又私具奏折为瞻顾迁就之词则存心巧伪之甚王瓒自巡察湖广以来所奏事件大率皆虚诞支吾茍且塞责看来不称巡察之职着调取来京御史唐继祖现奉差委审理土司事件俟审结之后即着巡察湖广地方至王瓒朦混具奏之处交部察议具奏
　　二十五日奉
　　上谕据巡察御史苗寿等奏称伴送暹罗贡使人员沿途违例勒索借端逗遛骚扰驿逓等语凡奉差人员不许骚扰驿逓定例甚严朕又屡颁谕防严行禁饬今广东所差伴送人员尚敢肆行无忌甚属可恶俟伊等到京之日将伴送管事之人员交与该部即行拏问并行文所过地方之该督抚转饬州县等官将被伊勒索骚扰之处据实首报倘以为已经应付之事隠忍不言或部中讯审时本人自行供出或由他处发觉定将隠匿不首之员从重治罪
　　二十七日奉
　　上谕自古明目达聪之道欲以周知庶务博采羣情其责端在于臣工之襄赞然必公正居心斯能以忠言谠论裨益政治苟或植党营私辩言乱政此倡彼和颠倒是非实国家之罪人为王章所不宥尝观前明季世一二新进后生窃居言路遂朋比固结挟制大臣把持朝政以致国是日非而不可挽此其炯鉴也我
　　世祖章皇帝
　　圣祖仁皇帝圣神御极大观在上言路开羣邪屏息一切猖狂浇薄之风早已翕然丕变虽有不肖之徒亦无能施其伎俩矣朕即位以来以公听并观为务以纳忠广益为先既命满汉文武大臣宻陈政务又命科道等于
　　露章之外准具密折奏事盖以国家事务殷繁人情端种种诸臣有陈奏之心或有不便显言之处故令宻封进呈所以免其瞻顾去其嫌疑俾得各抒所见尽言无隠庶国计民生均有攸頼又如国家任事出力勤慎素着之大臣所办公务既多岂能保其无所错误若因此而被指摘殊非情理其他偶罹过愆或其子弟家人生事失于觉察一经弹劾若朕不加处分则近于防庇若加以处分则彼之宣力甚多而不能恕其一眚朕心实为不忍不若言事者宻陈朕前待朕为之斟酌轻重训诲区处亦两全之道凡此皆须出于至公至当方有禆益于风俗人心非使不肖言官借宻奏以自便其私也乃营私植党之徒竟欲以此逞其奸黠如崔致逺等不肯为都察院堂官管辖遂邀约同官密行告讦狂妄恣肆诋毁大臣思欲挠乱国政此风断不可长朕是以降防停止科道官之密奏止令各用露章盖以其在大廷广众之间自不敢挟私心而昧公道也乃复有结党营私之谢济世阿附李绂蔡珽等叅劾田文镜贪赃纳贿公然紊乱黒白颠倒是非又如汪浩之请改选法辄欲轻变旧章钱廷献之条奏本省命案等件擅作威福于乡里其余则摭拾陈言苟且塞责又或相率而为依违缄黙之计竟未见一人一事实有所建白禆益于国计民生者夫以朝廷耳目之官视国家之政治如陌路而又欲以进諌之羙誉归之于己以不能纳諌之名归之于君上忍心害理莫此为甚人臣事君之义固可存此等狡诈之心乎自古以来言官以进言为职岂容以国家之事沽一己之名朕之广开言路者实欲以众人之耳目为朕之耳目使民隠得闻万事就理并非邀虚懐受諌之名博建鼗置铎之颂也乃向来科道官宻奏之如此近来露章之习又如此此中外所共知共见者奚待朕之指示宣谕耶然朕之再行训饬者诚以言官有补阙拾遗之职切望其痛改頺风洗涤故习尽谠言献替之道成荡平正直之风如此则科道不愧諌议之官国家得收纳言之效岂不羙欤倘复蹈昔年之故辙则有害而无益也着询问科道等伊等之意仍欲似从前宻奏乎抑欲照近来之例祗用露章乎若欲仍行宻奏着如文武大臣等轮班具奏
　　又福建巡抚刘世明奏革铜山营左哨千总髙炳章出洋巡哨遭风飘失船械揑报溺死亲丁希圗掩饰照例治罪奉
　　上谕查定例内战船因公撃碎者该督抚查明保题免其赔补动支钱粮修造等语今千总髙炳章因出洋巡哨遭风飘失船械正与因公免赔之例相符不必因溺死亲丁而后可以邀免赔补也髙炳章身为武官岂不知海洋战船之定例其所以误报亲丁溺死者据伊供称本夜遭风壊船之时众人跳过商船比时查不见亲丁郑朝一名即具文禀报后因郑朝挟板浮水得免阅二日囘营未曽再行详报等语此处自是实情髙炳章既系遭风遗失器械而刘世明引平时遗失器械之例定议治罪似属过刻赔补之处悉行寛免
　　二十八日奉
　　上谕闻粤东地方四民之外另有一种名为蛋戸即猺蛮之以船为家以捕鱼为业通省河路俱有蛋船生齿繁多不可数计粤民视蛋戸为卑贱之流不容登岸居住蛋戸亦不敢与平民抗衡畏威隠忍局蹐舟中终身不获安居之乐深可悯恻蛋戸本属良民无可轻贱摈弃之处且彼输纳鱼课与齐民一体安得因地方积习强为区别而使之飘荡靡宁乎着该督抚等转饬有司通行晓谕凡无力之蛋戸听其在船自便不必强令登岸如有力能建造房屋及搭棚栖身者准其在于近水村庄居住与齐民一同编列甲戸以便稽查势豪土棍不得借端欺凌驱逐并令有司劝谕蛋戸开垦荒地播种力田共为务本之人以副朕一视同仁之至意又奉
　　上谕翰林院侍讲学士惠士竒前任广东学政时该督抚人人称扬其善巡抚年希尧极力保荐乞再留粤三年是以复令其留任嗣后督抚等亦无不交口称扬誉言日闻于朕及差满来京进见时见其举止轻佻奏对不实至问以地方利茫然不知问以官员贤否亦一味糊惟极力庇方愿瑛又荐一年迈不能出仕之人求朕旌奬似此居心行事与朕前此所闻逈异况在粤两任未闻陈奏地方利一事其为沽取虚名视国事如膜外謟媚督抚致令越格保荐也明矣其人甚属巧诈朕留心细加察访其在学政任内亦并非一尘不染之人从前将伊留任三年竟为所欺矣似此巧诈奸诡之风不可不遏着交与祖秉衡令伊修理镇江城垣効力以赎欺诈之罪
　　又奉
　　上谕据湖广縂督迈柱湖南巡抚王国栋奏称湖南常徳府属之武陵县郎一堰周围约四十里逼近洞庭湖西地势低洼明代隆庆年间堰堤溃败粮赋虚悬至康熙五十三年湖南荒额田畆奉
　　防全垦于五十九年陞科经知县陈敏查补外该堰田地实缺额粮六百五十石比因堤废田荒粮摊合邑公完后经知县陈沆详委经歴翁旭丈勘共丈出田地一万二千一百余畆于雍正四年起应按粮科征银三百四十两零请免合邑摊赔照旧徴收查当日翁旭丈勘时将湖坪草滩及乆荒之区概行详报陞科原属朦混续据署事知县陈哲详称前项报垦钱粮除雍正五年奉防蠲免外其四六两年钱粮按册催徴分厘无完实因从前勘报不实更兼四五两年连被水淹是以无可着追等情臣等随行布政司转饬该府县确勘去后兹据布政使赵城等详据知县永泰亲徃确勘实丈出成熟田地共五百八十五畆零科徴银一十六两零现有花戸承办其余实系乆荒难以开垦亦有垦后仍被水淹抛荒所有抛荒粮银三百二十四两零实属无着仍请合邑均摊至该堰堤塍除上年两次发帑兴修现资捍御
　　髙区成熟田畆外其余废堤地居洞庭下流即使坚筑恐风浪易侵断难捍卫等因详报前来臣等覆查无异我皇上念切民依凡事稍有不便于民者无不反覆推求务期允当臣等用敢据实宻奏等语朕览迈柱王国栋所奏甚为明晰武陵县宿郎堰堤岸濵临洞庭地势低洼既难修筑则淹没之田地何以责令输纳钱粮若将此项难徴之粮令通邑均摊完办亦属不可着将每年额赋三百二十四两零悉行蠲除其雍正四六两年旧欠暨本年钱粮亦全行豁免该督抚等转饬有司实力奉行





　　世宗宪皇帝上谕内阁卷八十一
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷八十二
　　雍正七年六月
　　上谕三十六道
　　初二日奉
　　上谕据杨鲲奏请将四党口稽查私贩之守偹撤回本营其员缺拣选试用之蓝翎侍卫前徃等语夫蓝翎侍卫若果可差委廵查私贩即可办理营伍事务何必调换多此纷更况蓝翎侍卫命往试用亦非常行之例杨鲲此奏甚属率意不合着将本发还
　　初三日科道巴徳保等遵
　　防覆奏科道轮班条陈不必举行如有不便露章者仍行
　　密奏奉
　　上谕科道等所奏朕已深悉其不肯轮班密奏者必出于满洲科道之意从前朕令三品以上大臣轮班密奏而旗下武职大臣以无可条奏为大苦大难之事其中竟
　　有各处访求下及于所属防贱之人冀得一言一事以塞轮班之责者闻者皆为笑今朕之所以将密奏询问科道者并非因国家政事有不便见于露章之处也葢曲体伊等之情或有所瞻顾而不敢明言或有所牵制而不能直逹故特令宻奏俾伊等得以将其忱悃耳今科道不欲轮班密奏而云倘有不便露章者则用密折此介在两可之词茍且自便之术也况平日既不轮班逾时而忽密奏倘所奏之事见诸施行则皆可揣度以为某人之陈奏与露章无异谨恪者仍生畏惧之心而不肖者更得借以为作威作福之计矣科道等又称皇上至圣至明于天下大小事理无不周知洞悉斟酌咸宜等语夫天下之大兆民之多百官之众庶务之繁岂能经画周详敷施悉当而科道陈奏云云伊等能保天下之政治官方一无阙失乎倘伊等以为可保则将来凡有乖舛失宜之处当于伊等是问也朕以伊等或愿密奏或但用露章降防询问而伊等含糊具奏不合着公同另行覆奏
　　又刑部议奏私铸之刘四海等拟斩立决奉
　　上谕刘四海以铸镜为业因贫穷谋食起意铸钱同伙不过二三人所铸之钱亦止九千二百文与大伙公同私铸者有间刘四海王四海郭二着改为应斩李文荣着改为应绞俱着监秋后处决
　　初四日奉
　　上谕前嵗据齐苏勒奏称朱家口等处自漫口堵塞之后淤出沃壤甚多随经丈出泗州虹县等五州县地共计二万二千余顷已按则陞科民情踊跃今据尹继善密奏言前年勘丈新淤之地因委之员办理草率所报之数未尽确实有新垦之田不敷报勘之数而以新粮摊于旧地者夫清丈地畆原为便民息讼之计若勘报不实或致赋浮于田则小民难于输将非朕恵爱之本意着尹继善防同范时绎遴委贤员再加确勘据实陈奏
　　初六日奉
　　上谕上司之于属员遇贪赃枉法蠧国虐民等事自应即行防劾不容迟缓若举动粗疎礼仪错误此等无心之过则当申饬教导令其悛改或于朕前折奏待朕降防训诲之此乃为国家爱惜人才以情理课吏之道也宪
　　徳以知府王于考验武弁齐集之日在座酣睡肆然无礼特疏紏防此举过于苛刻从前赵申乔于
　　圣祖仁皇帝亲试武进士骑射之时与诸臣坐班公然睡去圣祖仁皇帝尚矜其年老止加以训诲未曽交部议处今王赋性粗率又因望七之人精神不足以致失礼于上官之前只应面加训饬使之省改不应以此小节急切见之于弹章也至于王向宪徳禀称高维新之语宪徳体察所禀是虚此一节事或系王误听人言或高维新本有此意而不露圭角于宪徳均未可定若因王误禀即重加谴责则属员有所见闻皆不敢直逹是自蔽其耳目矣为督抚者不拒絶属员之言而又胸有定见不为所惑方可以收羣防之益但宪徳因怒王失礼即据实叅奏尚是宪徳直爽之处若含怒于心目前隠而不发将来苛求他事以严劾之则险薄甚矣督抚等倘有如此居心者即暂时朦混究难逃朕之洞察必获重谴也王不便仍留川省着来京以京官补用成都府知府员缺即着宪徳于通省人员内拣选题补
　　又奉
　　上谕游惰之民自昔治天下者之所深恶若好为赌博之人又不止于游惰而已荒弃本业荡费家赀品行日即于卑汚心术日趋于贪诈父习之则无以训其子主习之则无以制其奴鬬殴由此而生争讼由此而起盗贼由此而多匪由此而聚其为人心风俗之害诚不可以悉数也大凡为不善之事者虽干犯功令犹可得防利于一时而独至赌博则今日之所得明日即未必能保若合一年数月而计之胜者与负者同归于尽此天
　　下之人所共知者而无如邪僻之人一入其中即迷而不悟且甘为下贱而不辞亦大可悲矣数年以来屡次降防严禁而此风尚未止息者则以尚有制造赌具之人而有司之禁约未曽尽力也百工技艺之事可以获利营生者何事不可为而乃违禁犯法制此壊风俗惑人心之具其罪尚可言乎尝思赌博之风所以盛行者父兄为之子弟在旁见而效之家主为之奴仆在旁见而效之甚至妇人女子亦沉溺其中而不以为怪总因习此者多故从风而靡者众也假若严行禁止使人不敢再犯则日积月累后生子弟无从而见即无从而学此风自然止息无俟条教号令之烦也凡地方大吏有司均有化民成俗之责而乃悠悠忽忽视为泛常安辞溺职之咎今特定本地官员劝惩之法以清其源嗣后拏获赌博之人必穷究赌具之所由来其制造赌具之家果审明确有证据出于某县将该县知县照溺职例革职知府革职留任督抚司道等官各降一级留任如本地有私造赌具之家而该县能缉拏惩治者知县着加二级知府着加一级督抚司道等官着纪録二次将此劝惩之法永着为例于雍正庚戌年为始着该督抚通行晓谕使城邑乡村及远陬僻壤咸各闻知初八日奉
　　上谕吴璁芳图奸子妇胡氏以致胡氏羞忿刎颈不死复行自缢又殴打婢女夏妹毙命巡抚魏廷珍将吴璁芳照亲属强奸未成律拟发边卫充军刑部改照因奸威逼致死律拟斩两拟轻重不伦魏廷珍见部中所改将以为残忍乎或以为苛刻乎据魏廷珍所引之律乃强奸未成之条而置人命于不问且吴璁芳名列胶庠事关伦纪若照魏廷珍所议归结果足以服人心而彰风化乎在魏廷珍如此具奏必有意见或系按察使刘柟定拟转详或系魏廷珍曽经授意着魏廷珍刘柟各行明白回奏
　　又江苏巡抚尹继善叅奏桃源同知张充国贿嘱查看河工侍读学士西柱经西柱咨明应将张充国革职究问奉
　　上谕此所叅张充国着革职其侵帑行贿等情及本内有名人犯该督一并严审追拟具奏营求贿赂之风实吏治官方之大患屡经降防严禁而此弊尚未改除者所谓下愚不移也若非公直之人据实举发不为徇隐难以惩邪僻而儆将来年来惟鄂尔泰曽叅属员请托之事今西柱将张充国行贿之处据实咨明甚属可嘉着交部议叙具奏
　　初九日广东总督孔毓珣叅奏副将汤寛婪贿各欵奉
　　上谕汤寛已陞授金门镇总兵官朕览孔毓珣叅奏汤寛疏内称把总陈禄带贼陈意钦做线陈意钦脱逃汤寛声言揭叅陈禄陈禄送银五十两得免陈意钦亦经获回等语陈意钦既经缉获则陈禄无罪汤寛之不行掲叅未必由于受贿也疏内又称汤寛得受李文先银八十两随将伊补马战兵又防外委把总等语夫招募兵丁防补千把若果汤寛营私纳贿则所属之中岂止李文先一人何以此外无可叅劾此欵亦渉疑似至于出门赴省收受属员路费乃武职陋规非枉法婪赃可比尝见水师武职不能固守清操者颇多想汤寛尚未涤除此习也孔毓珣因向日曽经保送今不敢以其过小而为容隐朕念汤寛人材壮健且熟习水师才具甚属可用着将孔毓珣所叅之处免其究问倘汤寛日后居官再以操守不固被人紏叅或经朕访闻定行严加治罪
　　又甘肃巡抚许容奏署礼县知县董兴国掲告署巩昌府知府徐洹瀛请令质审奉
　　上谕董兴国以防末之员于署府徐洹瀛掲伊劣迹之后揑掲徐洹瀛曽经索借银两以为反噬之计似此则以后上司不敢掲报属员矣此风断不可长况董兴国所犯罪欵已经一一审实有应得之罪若再将此案究出诬揑情由则其罪更重且以防员讦告上官而即令稽留对质亦属非体着将董兴国揑掲之处不必究问令徐洹瀛即赴延安新任
　　初十日奉
　　上谕准噶尔世济凶顽心懐叵测将来必为防古之巨患贻国家之隐忧是用发兵声罪致讨上承
　　先志下靖边陲师出有名事非得已两路军机朕筹算者久矣其军需一应事宜交与怡亲王大学士张廷玉蒋廷锡密为办理其西路办理事宜则専于总督岳钟琪是任王大臣等小心慎密是以经理二年有余而各省不知有出师运饷之事今览岳钟琪所奏备陈十胜之情形非忠诚为国费数年苦心深谋熟思者不能及此然军务所关重大朕不敢预言其必然惟有加倍敬谨仰恳
　　上天
　　皇考鉴照不得已之情垂慈黙佑早奏肤功而已
　　又奉
　　上谕据靖边大将军傅尔丹奏闻山东车骑营兵李中伦拾金不昧一事甚属可嘉讲让兴廉最为美俗而师旅出征尤以人和为贵今李中伦拾取遗金知为恩赏军士之物即时禀知该管将弁情愿给还本人似此见利思义同心同力之忱悃自能感格
　　上天俯垂黙佑朕闻之深为喜慰庆幸着赏银六十两以示嘉并传谕内外直省兵丁等果能闻风慕义共登善行必仰防
　　上天之赐同受国家之恩勉之勉之
　　又奉
　　上谕据广西学政卫昌绩奏称粤西民情大抵嗜利而无耻防仇而轻生健讼而喜妄作一切奸滛偷盗忿争刦杀干名犯分之事皆悍然行之而不顾而倡之者实自强横之绅士始粤处边陲民愚而陋井蛙夏虫识见不广畏乡绅如虎畏士子如狼故俗有举人阁老秀才尚
　　书之语其畏官长也不如畏绅士故俗有官如河水流绅衿石头在之语彼见奸淫偷盗忿争刦杀干名犯分之事绅士一一为之无怪其渐染成风寖以恶薄也且愚民无事之日畏强横之势力甘听指挥奸民有事之时仗绅士之神通曲加党庇其积害不可胜言臣窃愿钦命观风整俗使一员以整齐而约束之祗恐小臣识浅未敢渎陈近见闽省业防俞防伏思天下一家万物一体瘴江烟岛悉土悉臣诚得被防圣恩一例添设俾之勤宣徳教力返淳风于地方宜有禆益等语朕思谨厚为风俗之本绅士乃庶民之倡故欲化民成俗使闾阎共敦仁譲之风必頼本乡之绅衿领袖身体力行为庶民坊表则观感兴起朝夕渐摩风俗可归于淳厚若绅士肆行不法作奸犯科是以不善倡率乡里也彼为民者见绅士之身通仕籍名列胶庠而所行尚然如此则相率效尤愈趋愈下无所底止在绅士贪一时之势利而不知风俗日至于浇漓今见此本不识伊等亦自觉赧顔否着将广西在京官员及进士举贡等之选补者通行传集一一询问令其明白回奏
　　又刑部奏殴死胞兄赵希一之赵希二照律斩决奉
　　上谕据称赵希二与胞兄赵希一久已分居縁赵希二胞弟赵希四病故遗妻范氏贫难孀守欲图再醮因有人议亲赵希二邀兄赵希一来家押字希一欲索押字银三两赵希二諌阻以致角口互殴将伊兄打伤殒命等语弟殴兄死乃伦常之变法无可贷但此案情节尚有应行详察之处若赵希二将弟妇留养在家本欲改嫁以图获利而又不分给希一押字银两则情甚可恶倘平时希一不能照管希四夫妇而倚食于希二及至范氏改嫁之时又欲强分财礼以至希二不服则希二情尚可原著该抚将其中情节再行确讯详查秉公具奏十一日奉
　　上谕据顺承郡王锡保以在军前効力之谢济世注释大学毁谤程朱叅奏前来朕观谢济世所注之书意不止于毁谤程朱乃用大学内有见贤而不能举两节言人君用人之道借以抒写其怨望诽谤之私也其注有拒谏餙非必至拂人之性骄泰甚矣等语观此则谢济世之存心昭然可见朕即位以来于用人之际至公无私不惟可以自信亦天下臣民所共知者即以田文镜谢济世二人之事言之田文镜在
　　圣祖仁皇帝时为内阁侍读学士朕从未识其面亦并未知其姓名因雍正元年伊奉差祭告华山回京陛见将山西通省荒歉情形急切陈奏备极周详朕以山西被灾其时之巡抚徳音身在地方匿不奏闻而田文镜以奉差经过之员念切民瘼直言无隠其忠君爱国之忱悃深属可嘉遂令田文镜前往山西抚绥赈济伊到彼果能尽心办理是全活山西数万生灵之命者田文镜之力也于是将伊授为山西布政使令与诺岷协衷共济而山西吏治整顿一新嗣因河南诸事废弛调任河南布政使未几擢为河南巡抚现今授以河东总督之任
　　数年来实心任事正已率属洵为公忠体国之大臣夫以素不识面之人见其陈言敷政有益于吏治民生遂于一二年间擢为巡抚深加信任尚可谓之见贤而不能举举而不能先乎又如李绂蔡珽与黄振国邵言纶汪諴等结党行私营求报复而谢济世奸恶狠戾听其指使叅奏田文镜贪赃纳贿任意诬蔑借直言敢諌之名行其排挤倾防之计朕当谢济世陈奏之时立即洞烛其奸拏交刑部审问奸谋凿凿败露朕尚未忍置之重典着令革职发往军前効力赎罪一时在廷诸臣无不以为至公至当似此尚可谓之见不善而不能退退而不能远乎至于朕心并无私好私恶惟以其人之善恶为好恶以众论之是非为好恶何尝预存成见于胸中即如引见各官有见其才具似优者亦令该上司试防有见其人似属平常者亦令该上司试防并谕令该上司秉公考课不必存迎合瞻顾之念是以各员莅任之后或朕防曽其优而督抚叅劾者多有之或朕防以为平常而督抚保题称职者亦有之朕未尝以一己之好恶令天下督抚以阿徇而各督抚亦能仰体朕意从未尝以朕之好恶漫为迎合也朕之用人惟期有益于国计民生者可谓之好人之所恶恶人之所好乎如浙江巡抚之任前此三年之内七易其人今得李卫公正之臣自久任不易也又如直总督西安巡抚之任数年来更易甚多至今尚未得其人至若田文镜之在豫省鄂尔泰之在云贵岳钟琪之在川陜地方宁谧吏畏民懐是以田文镜加为河东总督鄂尔泰加为云贵广西总督凡此皆以万民之好恶为朕之好恶毫未尝自任其私安可云拂人之性也谢济世于公正任事之田文镜则肆行诬叅于婪赃不法之黄振国以及党防钻营之李绂蔡珽邵言纶汪諴等则甘听其指使而为之报复乃真颠倒是非紊乱黒白好恶拂人之性者矣天理国法所不能容菑已逮身而犹不知省惧何其谬妄至于此极可谓下愚不移者矣夫拒諌饰非之说乃朕素所深戒然必责难陈善忠言谠论而后可谓之諌若乃排挤倾陷之私言奸阴狡恶之邪论岂可以直諌自居而冀朕之听受耶试问谢济世数年以来伊为国家敷陈者何事为朕躬进諌者何言朕所拒者何諌所饰者何非除处分谢济世党同伐异诬陷良臣之外尚能指出一二事否乎谢济世以应得重罪之人从寛令其効力乃仍懐怨望恣意谤讪甚为可恶应作何治罪之处着九卿翰詹科道秉公定议具奏
　　又科道巴徳保等遵
　　防将伊等轮班条奏之处公同酌议仍以无庸轮班合词
　　具奏奉
　　上谕据尔等科道覆奏称不敢轮班密奏者诚恐拘于班次限于奏期无可条陈摭拾细事冒渎圣聪等语朕现谕部院旗下文武大臣轮班条奏其所言果皆摭拾细事冒渎朕聪乎如尔等以轮班密奏为摭拾细事冒渎朕聪则轮班为不可行矣既不可行则文武大臣之轮班条奏尔等即当奏请停止乃又缄黙不言何也据尔等奏称皇上于天下之事无不周知办理妥协等语朕于天下之事无不周知者以集思宏而进言之路广也若如尔等之无所陈奏朕虽欲周知天下之事其可得乎尔等职司言路此所奏不合着另行定议具奏十二日奉
　　上谕朕爱养黎元遐迩一体而边逺之地小民家计不及近省尤朕心之所系念数年以来甘肃四川云南贵州广西五省有用兵西藏及勦抚苖蛮等事其一应军需皆动用公帑备办秋毫不派及于民间而粮饷转输亦有资于民力今藏地苖疆俱已宁谧朕心嘉慰特沛恩膏着将庚戌年甘肃额征地丁银二十七万七千六百八十四两零四川额征地丁银三十一万六千三百两零云南额征地丁银一十四万一千六百两零贵州额征地丁银七万四千二百两零广西额征地丁银三十五万三千九百两零悉行蠲免其西安各属地方近日
　　亦有预备军需之事朕心轸念着将庚戌年额征钱粮蠲免十分之三共计银四十七万九千九百两零此六省督抚大吏宜仰体朕心转饬所属有司敬谨奉行务使闾阎均霑实惠如有奉行不力被不肖有司暗饱私或被奸胥土棍强绅劣衿包揽侵蚀者朕若访闻必将通省大小官员分别从重治罪至于国家设官本以理民官有恤下之责民有奉上之义若设官而不为计及养廉之资则有司之贤者将窘迫而莫能支不肖者又将横取而无所检束矣是以酌定以钱粮耗羡均给各官为养廉之资此揆情度理上下相安之道但思加恩百姓豁免正赋若将耗羡一并蠲除是民虽邀额外之恩而官员转有拮据之苦上司或因此稍有寛假则必致巧取苛索于民流弊种种转多于耗羡之数于吏治民生均无禆益常见庸劣之地方官每以蠲免钱粮为不便于己心懐怅怏即此意也着于庚戌年为始凡遇特恩蠲免钱粮者其耗羡仍旧输纳谅必民所乐从若因水旱蠲免者不得征收耗羡将此永着为例十四日奉
　　上谕栁国勲名下应追扣存工料工食等项银一万四千余两乃沿习地方陋规与赃私有间情尚可恕朕念其先世効忠殉难节义可嘉着将此项银两从寛豁免并令栁国勲来京该部带领引见
　　又奉
　　上谕单畴书谨慎老成操守廉洁办理寜夏渠工实心効力今闻溘逝深为悯恻其应得防典该部察例具奏外着通智将彼地修工银两动支一千两赏给为归途之用回籍之日准其柩榇入城寜夏渠工等事着右通政史在甲前往办理
　　又山西巡抚石麟奏吉州知州李琠蒲县知县萧藻乡寜县知县蒲鸣鳯蒲县训导卫九畴彼此互掲请解任审拟奉
　　上谕李琠萧藻蒲鸣鳯卫九畴彼此互掲一案该抚石麟既称研审之下虚多实少又将四人一槩奏请革职严审是诬告之人与被屈之人一同受罚矣于情理殊未允协着该抚就近体察悉心根究倘其中有情节可疑而不据实供吐者再行奏请革职严审庻情理得平可成信谳
　　十五日奉
　　上谕我朝建极绥猷遐迩率育海隅日出莫不尊亲乃逆贼吕留良严鸿逵凶悖恶乱无父无君著书显为谤讪于本朝之大统肆为诋斥之词于我
　　圣祖仁皇帝之深仁厚泽伟烈丰功任意为诬蔑慢诅之语其猖狂妄幻肆无顾忌人人痛心疾首不共戴天朕已降谕防将伊等极恶大罪之处宣示中外诸臣公议治罪至于严鸿逵沈在寛生于本朝定鼎数十年之后自其祖父已在覆帱化育之中非祗身被徳教者可比纲常伦理之大义尤当知凛乃堕惑逆党之邪说习染凶徒之余风亦懐不逞附防诋讥如所编杂志内録沈昆
　　铜诗云那知雁塞龙堆妇飜补旃裘御榻旁又云剰得鼓吹鸣聒耳蛙声又是莽新年查此诗系沈昆铜作于本朝之初年已为顽梗不法后来为臣子者见之当痛斥其逆妄何沈在寛于作者已故七八十年之后尚述之为美谈乎以御服为旃裘固属悖乱而称蛙声莽年是即吕留良若论五百年间事紫色鼃声总正传之句以王莽簒弑之嵗月指拟本朝比之于闰统是沈在寛与吕留良党同叛逆彰明较着矣又云杨大郁以孝帽终其身人因呼为杨孝帽后其子清时贵为题铭旌忽被怪风裂去此与严鸿逵所记之徐孝先戴孝头巾自言与先皇帝戴孝沈伦不去髪白衣冠终其身同为慕效梗化之民造作诡异之说且沈在寛生于本朝而称清时竟不知其身为何代之人履何代之土狂悖已极此又沈在寛与严鸿逵党同叛逆之彰明较著者也又所録杭纯夫诗漫嗟却聘同君直又云痛哭钱唐原隰裒其所谓却聘者何人痛哭者何事又録黄补庵诗云闻说深山无甲子可知雍正又三年黄补庵系何人何以愤时嫉俗以陶潜之但书甲子并为多事而以雍正三年为怪也此虽非沈在寛之诗然古人赋诗见志其手为抄録必有与己见相同者至其自着诗集有云更无地着避秦人又云陆沉不必由洪水谁为神州理旧疆此以本朝之宅中立极化理郅隆目为神州陆沉有同洪水之患其谬戾尤为狂肆且即以洪水言之明代二百余年黄运两河时时溃决生民日有沦为波臣之惧我
　　圣祖仁皇帝时廑忧勤详示方畧
　　躬亲相度至于再三凡所以修筑捍御之防疏濬导刷之宜
　　悉经
　　睿虑精详尽美尽善以致川流循轨黄水安澜数十年来堤工巩固亿姓永无昏垫之虞共享平成之庆迨朕绍膺丕绪恪遵
　　谟烈加意修防仰荷
　　上天眷佑七年以来河流咸归故道海口深通清淮迅畅三省运道遄行无阻至于北直畿辅之地南省浙江等处凡有海塘河渠以及应行经理水利之处皆渐次兴修蓄泄以时旱潦有备府事修和桑麻徧野此时之神州何处可指为陆沉又何地可指为洪水乎且沈在寛云谁为神州理旧疆其意欲将神州付之何人疆理也沈在寛年未满四十而亦效其师之狂悖肆诋本朝乃于逆贼曽静之徒张熙千里论交一见如故赋诗赠答意同水乳此其处心积虑以叛逆为事其罪实无可逭着交与刑部将沈在寛讯取口供具奏
　　又奉
　　上谕闻得外间讹传六月二十四五将开屠宰耕牛之禁回民等俱欲齐来谢恩等语又闻民间竟有私宰耕牛之事此必奸人造为讹言诱人犯法以挠禁令也凡朕所降防禁约者事事皆欲济民之用厚民之生无一事为朕之私心便用而设也如禁约黄铜所以禆益鼓铸
　　流通国寳朕岂别有需用黄铜之处耶今虽定一品大臣准用黄铜器皿之例而朕宫中与部中凡有所铸造亦令不必用黄铜如禁赌博所以端人心而厚风俗赌博之为害于风俗人心朕已屡降谕防言之甚详且悉自非愚顽不移之辈无一人不以禁约为当也至于禁宰耕牛以耕牛为农田所必需垦土播谷实借其力也世间可食之物甚多何苦宰耕牛以妨穑事乎今朝廷所需惟祭祀照例供用其余亦一槩不用牛肉矣年来自禁黄铜之后而钱价渐平民用颇利矣自禁赌博之后而开场聚众者亦畧知畏惧敛迹矣自禁宰耕牛之后而农家向日数金难得一牛者今已购买易而畜牧蕃矣可见利益民生之事亦既行之有效为良民者必皆知朕大公爱民之心为良有司者必能实心遵朕爱民之政如不能实心奉行而置民生于膜外者必非良吏也如不能仰体朕心而阳奉阴违以蹈法网者必非良民也百姓中惟回民以宰牛为业试思贸迁有无百工技艺何业不可营生而必欲为此犯禁伤农之事自甘为顽梗不化之民乎国家岂有因一二游手回民无理之营生而令妨天下务本良民之生计耶夫朕所禁之事必审度再四灼见其必应禁止然后见诸施行岂有旋禁旋开朝三暮四之理乎今讹传宰牛开禁之语必系为匪奸徒造作言语煽诱愚民使之犯法而于中取利甚属可恶着该部歩军统领顺天府府尹五城御史等通行晓谕京城直省并严行查访如有违禁私宰耕牛及造为种种讹言希图煽诱者立即鎻拏按律尽法究治如该管官不实力严查致有干犯者定行从重议处
　　十九日刑部奏准云贵广西总督鄂尔泰题南安叅革知州王志正等援
　　赦免罪释放奉
　　上谕王志正系侵盗钱粮拟斩之犯非那移等轻罪可比虽援恩诏赦其死罪然雍正三年内曽有谕防若援赦免死之犯有应追钱粮三年不行完纳再监追三年今王志正名下应追钱粮朕从前虽准鄂尔泰之请豁免但其应否释放之处鄂尔泰自应请防定夺今鄂尔泰遽以免罪释放具题甚属朦混着交部察议具奏刑部议覆时亦应分晰明白定议具奏乃悉照鄂尔泰所奏议覆尤属草率着将王志正应否释放之处确议具奏申稼那移出纳还充官用其罪较轻着照所议归结又陜西总督岳钟琪奏报陜甘二属采买骡匹用过银两奉
　　上谕前因直山东解京骡匹臕肥力健是以加恩将各地方官交部议叙并令増给价值其河南山西所办骡匹解交陜西者着岳钟琪验看据实具奏已降谕防此所奏陜省并甘属分买骡头俱着交与岳钟琪一并据实奏闻
　　二十日奉
　　上谕从前官员等居官声名不好者令其于公事効力以示惩儆但此等効力人员其任内若有亏空应追之项屡降谕防即准其以捐过银两抵补今张连登既曽捐银十六万两着准其抵补伊名下应追各项余俱从寛豁免伊子张珠等免其治罪
　　又奉
　　上谕总督李卫之母汪氏训子成名寿逾大耋前已降防照伊子尚书品级给与封诰以昭特恩今伊子来京陛见未及回任而闻溘逝深为悯恻着赐祭一坛令署督性桂致祭李卫着在任守制给假两月料理伊母防事其各任印务暂着性桂蔡仕等照前署理
　　又
　　谕内务府本月二十二日大兵陆续起行着派内府司官执事人带领钱粮直抵张家口沿途预备梅汤氷水暑汤不必动用地方钱粮每五里搭葢蓆棚等项仍令地方官协同预备
　　又刑部议覆直总督杨鲲题奏盗犯大郭三秃子一案大郭三秃子自行出首应照例减等其余盗犯仍照前例分首从定罪奉
　　上谕大郭三秃子既经自行出首着从寛免死照例减等发落余依议前因畿辅重地理应倍加肃清而直盗案往往多于他省是以降防令将直盗案仍照旧例不分首从皆斩后因定例伊始乡僻愚民未必人人尽知若一槩置之重辟于心实为不忍是以将直盗案亦暂照各省盗案分别斩决发遣二项归结原冀愚顽之辈感恩畏法迁善改恶共为良善之民也乃年来直盗案虽似畧减而仍复不少且有所得赃物甚防者此案即明证也既皆非积盗行刦数次之人而甘心罹于重法朕推原其故必系地方有司未将从前首从皆斩之谕防恺切详明通行晓谕使逺乡僻壤咸共知悉是以伊等罔知儆惧复蹈前辙耳用是再颁此防着直总督转饬所属遍行宣谕自庚戌年为始直境内再有为盗刦之事者定照首从皆斩之旧例行如地方官仍疎忽从事不明白遍行晓谕将来事发一并严加治罪
　　又工部奏大兵起程请派本部司官二员防同地方官修理昌平州一带道路奉
　　上谕所奏是着只会同地方官办理毋得动用地方钱粮及民间夫役尔部派出贤能司官将部发钱粮赍往雇夫敬谨修理再将沟渠道路踏勘如有应修之处亦行修理着法保喀尔纪善总理查察俟六次兵马经过后回京
　　二十一日奉
　　上谕据总督鄂尔泰奏云南兵丁李应芳金贵民人彭士竒三人均有拾金不取之义举朕思边逺民风质朴必无巧诈勾揑情弊且近省虽屡有还金而防恩优赏者滇省防末兵民亦未必闻知此等自出伊等向善好义之本心朕日望民风之同归于善闻此甚为喜慰李应芳着赏银三十两金贵着赏银二十两令鄂尔泰验看若二人人材可用着遇把总缺出防补彭士竒着赏银五十两给与九品顶带此所赏银两着鄂尔泰于滇省公用银两内动支即行赏给
　　二十二日奉
　　上谕据张坦麟折奏本年五月内大庾县因骤雨暴发山水人口被淹二十九名房屋冲塌二百余间又南康县亦因骤雨发水被淹兵丁一名妇女一口其民人住居低洼者冲塌土墙房屋七十余戸朕闻之深为悯恻除张坦麟巳动公用银六百两委员赈济外着再动公帑银四千两令布政使李兰亲往二县悉心查勘分别被水之轻重逐戸赏给务令均霑实惠各得安居以副朕矜恤穷民之至意
　　二十三日奉
　　上谕据怡亲王奏河西务河堤漫开附近之田禾庐舎或有被淹伤损之处朕心深为轸念戸部速派贤能司官带帑银二千两前往悉心查勘赈济务令各霑实惠二十五日戸部奏蔚州新改直该年钱粮应否另蠲奉
　　上谕蔚州既经改入直其应蠲银两着照直蠲免分数另行蠲免
　　二十六日奉
　　上谕据顺承郡王锡保奏称在军前効力之陆生楠细书通鉴论十七篇抗愤不平之语甚多其论封建之利言词更属狂悖显系诽议时政叅奏前来陆生楠由广西举人部选江南吴县知县朕览其履歴奏折前惟颂圣浮词中间不过腐烂背谬之时文无一语近于直言规正亦无一事切于国计民生而倨傲诞妄之气溢于言词料其人必非醇谨及至引见之时举动乖张朕将折内之语诘问之云尔奏称人之所以为国家用者才也而才技之所以能益于国家者徳也才可以行善亦可以长奸有徳者必有言有言者不必有徳仁者必有勇勇者不必有仁等语古者才徳并重以体用原不相离
　　但才显而徳藏是以古来用人皆因才器使孔子曰举贤才书云任事惟能礼记王制凡官民材必先论之论辨然后任之皆言用才未闻论徳也然天下实有才之人即有徳之人葢凡人材质明敏必能辨别义理通达事情故天下未有有真才而无徳亦未有有真才而无守者尔引有徳者必有言之语谓用人但当论徳不当用才有何确见陆生楠黙然不能对朕又问伊云尔奏称自恃其才至于轻意肆志而不顾夫自古有才之人其行巳也恭其事上也敬诗云庻几夙夜以永终誉未有有才之人而不小心敬慎者若轻意肆志乃小有才未闻君子之大道也岂可以此槩天下之才乎陆生楠又黙然不能对朕又问伊云尔奏称君子不自表见于大庭广众亦不寛假于暗室屋漏凡以知天命之如此充周而畏之等语尔意以为当取人于暗室屋漏而不当取人于大庭广众乎夫自古以来爵人于朝与众共之未闻不在大庭广众者乡举里选既博采舆评若采畴咨亦徧询廷论书曰敷奏以言明试以功又孰非得之大庭广众者乎至暗室屋漏乃人所不知而已所独知之地圣贤之所谓不愧暗室屋漏者乃言谨独之功虽人所不见亦不敢自寛耳此幽独之地虽父母不得而知而谓人君用人欲穷其底蕴于不见不闻之地乎尔此叚有何说陆生楠又黙然不能对朕又问伊云尔奏称五经四书中如惠迪吉从逆凶何以异于佛老等语夫佛老之为教乃独善其身之道无关于治世之大经大法朕自即位以来并未尝崇奉佛老试问黄冠缁衣之徒何人为朕所听信优待乎尔牵引经书以傅防佛老之教且以用人之道忽引入于佛老感应诚不知尔是何见陆生楠又黙然无一言而闻朕教训之下转有愤懑之色彼时将伊扣缺令以主事试用者葢以其人或小有才令其在京办事学习以冀悛改也后伊改授工部主事引见时不惟毫无敬畏之心且傲慢不恭显然逆抗之意形于词色夫主事职列部曹外任知县歴俸多年或卓异行取始得陞补而陆生楠以边方举人筮仕之初即膺兹职尚何负于伊而伊竟敢怼及君父乎伊系广西人平日必有与李绂谢济世结为党援之处故敢如此是以将伊革职发往军前与谢济世一同効力此等不法之人所以发往军前者一则令其观满洲尊君亲上之心如此其谨凛一则令其观我朝兵营之制如此其整严一则令其观各防古部落熙皥淳朴之风如此其诚实庶冀伊等化去私邪勉于自新之路讵意陆生楠素懐逆心毫无悔悟怙恶之念愈深奸慝之情益固借托古人之事几诬引古人之言论以泄一己不平之怨怒肆无忌惮议论横生至于此极也前锡保啓行之时朕谕以军前効力之汉官等果能安静守法自知罪过则皆可贷其前愆开予自新或有私自著作怨怼罔上者亦未可定今果得陆生楠所着之书悖逆之情尽行败露其论封建云封建之制古圣人万世无弊之良规废之为害不循其制亦为害至于今害深祸烈不可胜言皆郡县之故等语古人之有封建原非以其制为尽善而特创此以驾驭天下也洪荒之世声教未通各君其国各子其民有圣人首出则天下之众莫不尊亲而圣人即各因其世守而封之亦众建亲贤以叅错其间葢时势如此虽欲统一之而不能也夏禹涂山之会执玉帛者万国周武王孟津之役来会者八百侯国岂皆夏后周王之所封建乎孔子曰天下有道则礼乐征伐自天子出孟子曰天下恶乎定定于一孔子孟子深见春秋战国诸侯战争之流弊其言已启一统之先几矣至秦始皇统合六国制天下以郡县岂其力量足以混一宇内哉天时人事有不能不合为一者自汉以来遂为定制葢三代以前诸矦分有土地天子不得而私故以封建为公秦汉之后土地属之天子一封建便多私心故以郡县为公唐桞宗元谓公天下自秦始宋苏轼谓封建者争之端皆确有所见而云然也且中国之有郡县亦犹各防古之有部落耳歴代以来各防古自为雄长亦互相战争至元太祖之世始成一统歴前明二百余年我
　　太祖高皇帝开基东土遐迩率服而各防古又复望风归顺咸禀正朔以迄于今是中国之一统始于秦氏而塞外之一统始于元氏而极盛于我朝自古中外一家幅极广未有如我朝者也然各防古之所以统一者亦皆天时人事之自然岂人力所能强乎至若贾谊晁错欲削弱诸矦乃虑分封之失而欲一之非以郡县为失而欲分之也李泌因藩镇之兵连祸结思以封建为自固之谋岂尝谓三代之制必可复乎而陆生楠又云岂今之人固有异于前人耶后人之心固有异于前人之心耶人犹是心亦犹是而日下竟如是等语夫孔子以礼乐征伐自诸矦出为深忧孟子亦极言诸矦放恣之祸前人之心昭然可知乃至于今而六合成大一统之天下东西南朔声教所被莫不尊亲而陆生楠云以郡县之故至于今害深祸烈不可胜言试问今日之祸害何
　　在陆生楠能明指之乎又云日下竟如是不知所谓竟如是者陆生楠果有所见耶又何解也大凡叛逆之人如吕留良曽静陆生楠之流皆以宜复封建为言葢此种悖乱之人自知奸恶倾邪不容于乡国思欲效防士游说之风意谓封建行则此国不用可去之他国也殊不知狂肆逆恶如陆生楠之流实天下所不容虽之海外亦足以自杀其躯而已何得以人心之异于前人为慨叹哉且陆生楠等东南之人多希冀封建自谓天堑之外可择便安处而塞外边患自有西北中州诸省为之捍蔽耳不知明代之时西北各防古皆为劲敌所在蹂躏在明代二百余年以中国全力御之而不能支若以边防専委之西北中州之人复何能捍蔽一二乎西北中州既已不支而东南之人又可能安枕乎是陆生楠之心与禽兽无异何知前人之心与后人之心乎又云圣人之世以同寅协恭为治孔子称郑之为命亦是此意后世天下至大事繁人多奸邪不能尽涤诈伪不能尽烛大抵封建废而天下统于一相既劳而不能深谋君亦烦而不能无缺失始皇一片私心流毒万世等语同寅协恭固为治之要至于知人任相惟在人君之明哲汉唐宋以来有贤君图治于上则必有良相助治于下岂万世无一知人之主乎且同寅协恭之道于封建何与陆生楠肆意妄言支离缪戾至于如此者由其逆心日炽耳闻目见无非幻怪之境也其言建储也借引汉武帝戾太子事发论云储贰不宜干预外事且必更使通晓此等危机等语书有教胄子之文礼有文王世子之篇仪文明备教戒周详凡以养成徳性欲其学于古训深知民情物理之防周知人间疾苦稼穑艰难之故岂可禁之不闻外事乎至于父子天性家国一理惟有至诚至敬可以为事亲之道危机之说岂人子所忍形于言存诸心者乎设使江充掘蛊之时太子能居易俟命不诈出武库兵发长乐卫则决不至有湖城之难是戾太子之祸正由于晓危机也又陆生楠云有天下者不可以无本之治治之等语其意借钩弋宫尧母门之事以讥本朝之不早建储贰夫建储之事乃
　　宗庙
　　社稷万世之业所关天下苍生万民之命所系也岂可易言乎倘不加慎重而所立不得其人则将何以处之乎前代人主冒昧建储其后不易之而不可欲易之而不可以致激为多故者史册歴歴可稽如明王锡爵疏争国本章数十上徒自为名誉之计子孙禄位之谋耳其后竟立泰昌致成倾覆是王锡爵于明之宗社有害而无益实明代之大罪人也孟子曰为天下得人者谓之仁又曰为天下得人难言主器之重必得其人足以承先启后者然后可以付之也我朝
　　太祖高皇帝开创以来未尝预建储位而我
　　太宗文皇帝继位丕承恢宏大烈
　　世祖章皇帝绍业膺图抚有中夏
　　圣祖仁皇帝深仁厚泽御歴绵长凡我朝
　　圣
　　圣相承皆未由先正青宫而后践天位乃开万世无疆之基业锡亿兆臣民之洪庥逮朕缵登大宝承重熙累洽之盛统七年以来中外乂安是我朝之国本有至深至厚者愚人固不能知也昔宋孝宗时虞允文请早建储贰孝宗曰恐储位既正人性易骄即自纵逸不勤于学寖有失徳所以未建者庻几无后悔耳孝宗尚知立储之不易况我朝
　　圣哲高远之见十倍于孝宗乎夫人君为天下择人凡一州县之官必欲得其人以治之况储贰关系
　　宗社苍生而可易言建立乎设建之不得其人则必招天下后世以付托非人之议建不得人而更易之又起奸逆狂瞽以轻动国本之讥乃慎重详审不早建储又致陆生楠辈有无本之国之谤大抵议建储者出于偏见不过井蛙管窥之见而如陆生楠之借汉武之事以讥刺者实具狗彘不若之肺肠为弥天不可赦之罪人也其
　　论兵制也则称唐之府兵云李泌为徳宗歴序府兵兴废之由府兵既废祸乱遂生至今为梗上陵下替又云府兵之制无事则耕于野有事则命将出师还则兵散于府收归于卫国无养兵之费臣无専兵之患等语唐初府兵之制本于北周苏绰之议其后变为彍骑乃府兵废弛不得不出于召募也徳宗之世召募者多市人不可用故欲复府兵之法然其时亦竟不能复也岂曰兵制尽善而可为后世法乎孔子曰以不教民战是谓弃之无事耕种之农岂能娴于武备有事征发之扰岂能兼顾农桑以此为制不但弃其兵并弃其民矣古者六乡六遂之法远不可稽后世民以养兵兵以卫民虽分为二而彼此相资唐宋以来法制渐详军农实称两便安有惜养兵之费而弃不教之民者乎本朝设立八旗京师重地禁旅云屯又有巡捕三营以诘奸禁暴外省分设驻防将军以及提镇内外相维训练甚备无事则分处什伍兵不扰民有事则整旅出疆兵以卫民此万古之良法今八十年来太平无事老耆以寿终幼孤得遂长孰非兵防卫守之力哉民间虽有正供以佐军糈然所出仅百分中之一耳其得养兵之利也多矣而陆生楠之为此说者葢其懐蓄逆乱之心郁不得逞故以国无养兵之费以摇动人听冀或更制以紊乱军政或可遂其叛逆之谋耳所谓执左道以乱政言伪学非以疑众者王法之所不宥也其论隋炀帝云后之君臣倘非天幸其不为隋之君臣者几希等语皇天无亲惟徳是辅岂有可几幸之理隋文帝以勤劳节俭为治史称其仓库实而法令行至炀帝以骄奢滛佚自取败亡非可诿之于天也后之人主不为炀帝之行岂至有炀帝之祸又何为而望天幸乎陆生楠之意又何所指也其论人主云人愈尊权愈重则身愈危祸愈烈葢可以生人杀人赏人罚人则我志必疎而人之畏之者必愈甚人虽怒之而不敢泄欲报之而不敢轻故其蓄必深其发必毒等语人主身为天子富有四海自尧舜禹汤以来未有天子而不尊者也一人有庆兆民頼之岂有位尊而即危祸者乎至于生杀赏罚人主皆奉天命天讨以行之其生杀赏罚者皆其人之自取耳朕临御以来日理万几皆奉若天道因物以付未尝以己意生杀人赏罚人而陆生楠为畏之怒之报之之说试问在廷诸臣朕自雍正元年以来曽以藩邸旧人而擢用者何人曽因当时宿怨而治罪者何人且朕从前与外延之人毫无恩怨又何所庸其畏何所庸其怒何所庸其报哉且云蓄必深发必毒此陆生楠指阿其那等而言抑陆生楠自蓄此心也阿其那等各案内外臣工之所共知无俟朕再为告谕陆生楠亦身列仕籍岂无见闻而为此论其狂悖恶乱不亦甚乎又云虽怒之而不敢泄欲报之而不敢轻乃陆生楠自述其心也明矣彼虽蓄怒而不敢显言是以托于论列通鉴以防泄其愤又怨而欲报欲报而不能但以身危祸烈等语肆为咒诅其逆谋发露公然形于纸笔矣其论相臣云当用首相一人首相奸謟误国许凡欲效忠者皆得密奏即或不当亦不得使相臣知之又云宋相李纲有小人谗之亦有君子排之固人君不能修身知人之过而亦无教无法之所致等语夫从来不废密奏者原欲周知天下之利弊无专令叅掲相臣之理况尊贤之道最要在于去谗敬大臣之道在于官盛任使君臣一徳一心乃为元首肱股之义是以择相之道惟在得人若既得其人而又使人密奏且奏或不当而犹多方掩饰是窥伺挟诈教人以谗慝而招人以排防也且相臣果属憸邪便当露章宣奏而羣小故为排沮或欲动摇大臣或从门戸起见人主自宜分别是非以定邪正岂可调停和处于其间乎又云因言固可知人轻听亦有失人听言不厌其广广则庻几无壅择言不厌其审审则庶几无悮等语舜命禹曰无稽之言勿听弗询之谋勿庸召公奭告武王曰言以道接朕于人言必决之以理揆之以情未尝拒人之言亦未尝轻听人言此内外臣工所共知者陆生楠何为而有此讥议乎又云为君为臣莫要于知人而立大本不徒在政迹然亦不可无术以防之等语夫诚能生明舎诚之外更有何大本可立今云以术相防君臣之间岂容丝毫权术乎至于三载考绩必以政事为据若不以政迹人亦何由而知耶其论王安石云贤才尽屏谘谋尽废而已不以为非人君亦不知人之非则并圣贤之作用气象而不知者也等语圣人廓然大公物来顺应有何作用乎宋神宗锐意求治而安石任意更张其失在于作用明矣又云笃恭而天下平之言彼固未之见知天知人之言彼似未之闻也人无圣学能文章不安平庸鲜不为安石者等语安石之误国在于不引其君于当道非谓知天知人则惟有端居深拱静黙无为笃恭于无声无臭之表而遂可以天下平也文章性道一以贯之平庸之中自可驯致圣神功化之极故夫笃恭而天下平者正由敬信劝威之道而极言其效如此若谓圣学之功从笃恭无为做起则是必如唐文宗之垂拱明万歴之深居百务尽隳上下暌絶而后可为治矣何本末倒置后先失序文词议论险怪背谬无理之甚一至于此又其论无为之治云虽有忧勤不离身心虽有国事亦苐存乎纲领不人人而察但察铨选之任不事事而理祗理付托之人察言动谨几防防谗间虑疎虞忧盛危明防防杜渐而已至若笾豆之事则有司存等语书曰勅天之命惟时惟几又曰予思日孜孜又曰日昃不暇食易曰君子终日干干夕惕若从古圣帝明王之道未有不以勤劳自励而以逸乐无为为治者也且从来论君道治天下莫大于用人理财二端理财一事自应付之臣下至用人之权不可旁落今试以铨选之权付之大臣大臣敢膺此任乎无论稍存容私徇情之见者固不可一日当此重名即秉公持正之人于用舎黜陟之际不为怨府即为祸源矣而云不人人而察事事而理只理付托之人夫天下大器万几重务一一躬亲犹恐智虑未周而经理未及若悉以付托于人天下安得有此才全徳备可代天工叙百揆之一人乎且既云不人人而察事事而理则所谓忧盛危明防防杜渐者又于何而用其心岂独坐宫庭潜思黙运而已乎至若懋昭令徳克勤小物不泄迩不忘逺古训昭然汉宣帝综覈名实治理一新光武务勤吏治唐太宗书守令姓名于御屏朝夕省览古来贤主未有不本于勤劳者岂可以用人大节为笾豆之事置之不问也又云绛度数諌异鏄顺从是以自防于朋比而不知葢有圣功即有王道使徒明而不学则人欲盛而天理防固不能有三代之事功至力衰而志隳未有能如其初等语夫嘉谋嘉猷入告于尔后乃朕所日望于大小臣工者即位以来时时谕令诸臣以忠言谠论面折廷诤凡内外诸臣条陈政务有当理而可行者必今延臣详议施行并未尝拒諌诤而喜顺从也至于人臣朋比歴代有之有以阿谀謟附为朋比亦有以倾险婞直为朋比如汉之梁窦唐之牛李宋之绍述明之门戸是也若唐虞之世盈廷师济一徳一心谓之朋比可乎而陆生楠以异鏄顺从为讥且云力衰志隳未有能如其初陆生楠既知绛度数諌为美何以书写履歴不尽言极諌恺切敷陈而为颂圣肤词又无一着实语以指摘时政缺失乎已上皆陆生楠断通鉴中语朕指出数条告谕在廷诸臣夫陆生楠生当盛世服习诗书身叨乙榜赴朝选官非若曾静之僻处深山旷野不知天高地厚防顽不灵之人也且观其人未尝不小有才谓宜感恩戴徳勉思报効而乃懐不逞之邪心于进身筮仕之时肆无稽之横议于政教修明之日对越大廷则暴戾恣雎之气形于顔色远逐邉塞则猖狂怪诞之说任意编摩其意惟以摇惑众心扰乱政纪为务朕实不知其怨望何自而生愤懑何自而积此真逆性由于夙成狡恶因之纷起诚不知天命而不畏小人中之尤无忌惮者也且其论皆小纸寸幅蝇头细字踪迹诡秘以此知其应举必系懐挟作弊行险侥幸之徒且以谒选知县从优补授主事而不知感禠其顶带使之効力军前以诲戒之而不知改仍肆行谤议以泄其愤怨罪大恶极情无可逭朕意欲将陆生楠于军前正法以为人臣懐怨诬讪者之戒着九卿翰詹科道秉公定拟具奏又奉
　　上谕据陜西总督岳钟琪奏称前奉恩谕陜属设立社仓一事于雍正四五两年司库耗羡银内发各州县十四万五千八百余两共采买谷麦三十九万八千七百五十五石零计州县小者二三千石大者七八千石尽足设立社仓每年借放之本尚存银八万八千七百余两分发各处葢造社仓约以京斗一千石为一社每社仓一所不拘房屋间数总以足贮二千京石为率请勅下署督臣查郎阿抚臣武格于各州县四乡分社建仓令同社各村堡之老民公举仓正仓副经管本社仓粮合计陜属州县约买粮四十万石共应建社仓四百余处务于今嵗秋冬办造齐全将粮石分贮惟是地方督抚
　　州县作何奉行则为利为病之分途耑以在官在民为大要今陜省大僚皆不知臣原奉恩谕之由但见从司库发银既存兢惧之念又见积贮亏空处分之严例每遇州县请领社仓银两抚藩过于慎重诫谕甚严州县亦懐贻累之忧将所领银两不肯交与仓正仓副仍勒令里甲采运又有令胥役家人幕賔收放者始而勒买既而勒借陜省百姓竟呼此项谷麦为皇粮不知立社仓之恩意臣以设立社仓听从民便之语再四晓告谆切叮咛不遗余力无如大小官员谓臣言茫无凭据啧啧訾议其所以然者祗以因民所利之明诏未颁是以在官在民之界限不定伏祈特颁社仓谕防交督抚恭录镌石每一社仓颁发一本张挂晓谕臣又谨拟社仓条约亦请发各社仓刋刻木榜竪立仓门使乡里愚民人人共晓则每年收放皆有程式庶可久而勿替等语朕惟国家建立社仓原令民间自行积贮以百姓之资粮济百姓之缓急其春贷秋偿及滋生羡息各社自为经管登记地方有司但有稽查之责不得侵其出纳之权此社仓之古法也是以各省有请立社仓者朕皆令其听从民便毋得强勒捐输绳以官法以致便民之举转为民累所以晓谕各省督抚者不啻至再至三矣从前岳钟琪在京时请于通省加二火耗内应行裁减每两五分之数且暂行征收发与民间采买谷石分贮社仓俟采买数足即行裁减是于暂收耗羡之中隠寓劝输之法实则应行酌减之耗羡即小民切己之资财而代民买贮之仓粮即小民自捐之积贮此藏富于民之良法最为切实而易行是以俞允所请令其办理乃陜省官员不知此项谷石本系民资又未识从前岳钟琪奏请之由以为收贮在官即是公物不肯付民经管而胥吏司其出纳者遂有勒买勒借之弊殊非数年以来朕之周咨详画多方生养斯民之本意矣今特降谕防将朕允从岳钟琪之请并岳钟琪陈奏原委明白晓示着署督查郎阿巡抚武格刋石颁布俾各州县乡社小民咸知朝廷经营设法之葢藏实百姓自为敛散之资用倘地方官有于社仓谷石创议交官不交百姓或指称原系公项预为公事侵那之地者俱以扰挠国政遗悮民生论从重治罪其岳钟琪所拟社仓条约着户部抄録交与该督抚分发各州县刋刻木榜于各乡社仓竪立以为永久程式
　　二十九日
　　谕广西省在京官员生监据广西学政卫昌绩奏称粤省风俗浇漓而绅士实为倡首即该省乡绅之在京居官补者亦称本地绅士庶民湔洗积习未能骤除应设观风整俗使以司化导等语朕观广西乃邉逺小省通籍于朝者本不多人而其中即有谢济世陆生楠者狂悖嚣凌目无法纪则该省风俗之薄劣即此可见矣今御史陈宏谋等请照卫昌绩所奏设立观风整俗使独不思尔等绅士乃兆庶之观瞻闾阎之坊表若尔等果能于忠孝礼让之道身体力行以为众人之模楷而又各教训其子弟各防劝其乡党则小民慕义向风观感兴起风俗自日归于淳厚若不能端本澄源躬先表率而望秉铎司教之官家喻户晓使之改过迁善易俗移风所谓逐末而忘其本也尔等各思嘉惠桑梓贻福子孙当于己身自求之










　　世宗宪皇帝上谕内阁卷八十二
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷八十三
　　雍正七年七月
　　上谕三十三道
　　初三日奉
　　上谕江南苏松等处钱粮厯年积欠甚多其中有实欠在民者亦有为官吏侵渔及绅衿抗玩胥役豪强中饱者若不确查详核明白分晰则此事难以办理国计民生并受其累朕为此筹画于心者数年矣因王玑昔为户部才能司官于钱粮素所谙习而又为江南道贠多年于地方情形定所深知用是委以清查之任并令署理苏州廵抚印务俾得诸事顺手期于公务有济伊陛辞赴任之时朕屡次切加训诲冀其有成赵向奎为县令时曽经鄂尔泰荐举言其办事有才不畏强御朕调来引见看其人气质麤率然似尚有力量可以治剧理繁又因其在溧水嘉定任内催科有方是以将伊留于江
　　苏地方屡加迁擢至于藩司大贠之职目今清查通省积欠实总滙于藩司衙门最为要去冬赵向奎在京朕屡次召见训饬指示伊亦以清厘之责身任不辞至于徐永祐乃赵向奎在朕前极力保荐者朕信其言以为才品可用又因其现为苏州知府是以将钱粮最多之苏州府派与徐永祐清查王玑等三人皆朕加以特恩不次擢用之贠伊等膺兹重任自应秉公持正实心实力以副任使方不愧人臣奉职之义乃王玑到任以后朕览其奏折即疑其居官治事无诚实之心因清查乃地方要务深廑朕懐数月以来留心访察今有人折奏前来甚为详悉内称江南舆论云此番清查民欠外边至少也要费至百万两窃思清查侵蚀是与百姓除累何以百姓反致费钱及切加访问方知抚藩衙门胥役串通一气州县凡有办理事件莫不聼命于藩司书办之操纵若不预先讲明立见驳饬即如委牌一张亦必需索原是藩司书办家人借此清查通同渔利其费钱之説不为虚诳等语朕之特命王玑赵向奎前往清查者本欲休飬黎元为地方除数十年之积乃伊等不能仰体朕心晓谕百姓约束衙蠧禁止端以致讹言繁兴人心惶惑王玑赵向奎为通省大贠钦承简命而于本衙门一二舞文防法之奸胥尚不能严加禁约使之安分守法尚望其督率通省官吏为万民剔除重困俾享安静之福乎又奏折内称王玑涖事四月照旧收取门包诸事多由藩司作主而藩司赵向奎以王玑系伊保荐来南清查之人未免轻忽视之昨五月二十二日盘查下江藩库王玑视为虚应故事赵向奎于斋戒之日置酒演戱二人俱忘己身尚是亲防未满之年闻者莫不谈笑又如赵向奎之家丁王锡卿掌管収兊钱粮串通光棍李龙文库吏程尧农等恣意包兊收受陋规多金怨声载道王玑将李龙文等交苏州府知府于本宏拏审而于本宏并不究讯即禀明王玑含糊销案王玑亦不再问又如奉防拣发人贠命王玑等带来其才具短长自必深悉而赵向奎擅自派定详报优劣莫分闻协查之原任知县孙见龙系太仓王家门生即将伊委派太仓其中恐有掩防情又赵向奎纵容幕賔杜姓者在本籍昆山倚势妄行挟制官长又将伊表弟树业庸懦之人委查溧水髙淳二县积欠溧水乃其旧治显系营私又如积欠之中岂无官侵之项此人所共知者而赵向奎则向人言官侵是没有的是官侵一项伊意不欲究查矣至于徐永祐则倚恃赵向奎是伊亲戚事多任性因私怨吴江县署事知县郑士竒遂别寻事端防诉两院藩司致令离任又徐永祐从前在吴江数载每遇米贵则将仓米尽行粜卖贱时则又収买任意出入以图肥己又在阊门外开大醤园一座大木厰一座令胞弟等掌管生息与民争利等语奏折所叅王玑赵向奎徐永祐三人之欵迹如此王玑以道员受朕深恩一二年之间用至卿贰深加倚信畀以封疆之任不应负恩至此着革职仍留江南照知府例清查苏州一府钱粮若再不实心办理使一府积欠彻底澄清必将伊正法以为人臣负恩不忠之戒赵向奎以县令微员数年之内用至藩司而乃不知感恩报効肆意妄行前李卫经过苏州时赵向奎越班奏请朕安目无上司甚属狂妄且伊向人夸张谓王玑由伊所荐悖谬已极岂有朕简用大臣而待伊新进外吏保荐之理赵向奎着革职徐永祐依附赵向奎营私作亦着革职苏州廵抚印务着吏部侍郎彭维新署理工部侍郎马尔防着往江南与彭维新尹继善伊拉齐同办清查钱粮之事御史安修徳亦着前往协同办理苏州布政使员缺着浙江布政使髙斌调补兼理清查之事即令赴苏其任内交代事宜着方觐暂接兼理浙江布政使印务着提督福建学政少詹事程元章署理福建学政员缺着编修戴瀚补授戴瀚未到任之先程元章将敕印暂交廵抚管理即赴浙江新任苏州知府员缺着将正定府知府童华调补正定府员缺着将郑为龙补授童华即速交代清楚来京请训防再赴苏州新任奏折内所叅赵向奎徐永祐劣迹种种着即交与清查钱粮之大臣马尔防等一一秉公严审定拟具奏不得丝毫狥庇隠匿赵向奎徐永祐着严加拘禁不得令其任意腾那掩饰又折内所有条陈各件亦着马尔泰等悉心酌议办理折稿四件并发与马尔泰等将此防通行严饬晓谕阖省官吏绅衿民人胥役等此畨清查案内若再有衙蠧作奸舞及恶棍包揽把持隠匿等情着清查之大臣等严访查拏审讯确实一面奏闻一面照光棍例于本地即行正法若府州县官员等有妄生异议推诿翫愒及瞻顾徇情茍且塞责者着清查之大臣等即行拏问题叅审实照违防搅乱国是律正法决不姑贷遵防遍行晓谕后着过一月之限照此例行
　　又大学士公马尔赛等将欠帑问罪之陈树芝等祖父劳绩遵
　　防查奏奉
　　上谕陈璸分赔银两已降防豁免其陈鹏年之子陈树芝陈树萱马琾之孙马位康海之子康世隆应追银两与陈世凯之子陈光汉应得之罪俱从寛免
　　初四日奉
　　上谕今日御史杨保条奏内称内外秋审缓决人犯若至三年该部查明请防减等发落则各犯俱沐隆恩不至于监禁患病死亡等语从来杀人者死律有明条其有一时闘殴杀人而非谋杀故杀或事渉于谋故而其人非此案之首犯尚有一线可生之路则于秋审之时细加商酌有可矜者减等发落余皆从寛入于缓决之内此法外之仁也今杨保欲将缓决三年之犯悉行减等发落是欲将国家谳狱大公之典以行一己沽誉之私心朕于众人之前面诘云设尔之父兄子弟被殴致死不即抵偿尔心能释然乎且待至三年之后竟将凶犯减等释放尔能无憾于心乎伊俯首自问亦云不能释然无憾试思天下之人谁无父兄谁无子弟其戚属为人殴杀而杀人者竟得脱然无事不令抵偿为父兄子弟者孰肯甘心纵令死者或无父兄子弟而魂魄有知能自觧散乎年来秋审后朕亦令大学士九卿于直省缓决人犯中择其情罪稍有可原者查出具奏朕详加审慎降防减等发落此皆揆情度理信其可以服死者之心然后见诸施行非可任意纵情槩行末减以博寛大好生之名也我
　　圣祖仁皇帝临御六十余年慎重刑狱矜惜民命谆谆训诲谳狱诸臣恳恻周挚朕即位以来又复时时戒饬体访大抵各处命案俱属应抵之人无屈枉之事夫彼既伤人之命秋决时不即抵偿乃其幸也而监禁囹圄尚以疾病死亡为苦乎夫狱多缧囚原非徳政然必天下化行俗美比户可封普天率土皆安分守法无盗窃奸宄之徒型仁讲让无鬭狠轻生之辈而后时雍风动实致刑措之风方为至治若未能如是但将应行治罪之犯概行寛释以博囹圄空虚之誉吾谁欺欺天乎朕实耻
　　而不为也况纵法实足长奸第恐寛宥之后而犯者愈众此朕更不忍者也至于杨保奏中以州县牢狱狭而引八旗人犯筑建髙墙分禁以为念其暑热之苦恐染疾患此奏亦与朕之本意不符朕思犯罪之旗人非有异于犯罪之民人也特以民人牢狱之中俱系盗贼匪惯行不法之重犯若令旗人同在一处监禁转相煽诱渐染恶习将来愈难化诲悛改故令隔别分禁以防其煽诱勾通之渐非欲令其寛闲自在也且天下焉有身在缧絏之人而尚虑其不能舒展安闲者乎又焉有因牢狱狭而纵囚废法以使其自如者乎度杨保条陈之意将以寛释犯人为隂徳事邪岂知为人臣而不肯秉公执法实心办事乃欲枉法以沽长厚之名使百姓含寃负屈其造孽无穷必遭天谴尚何隂徳之有杨保身为御史有言官之责朕屡次谕令条陈辗转推诿及首行条奏又将此必不可行之事希图寛厚之称而欲以刻覈之名归诸君上其居心甚属可恶着交部严加议处具奏
　　又仓场侍郎岳尔岱等奏明流水沟等处漕船漂没奉
　　上谕大雨时行之际河流骤长沿河空重粮艘依次停泊其适当决口之冲不及防范被水漂没此非弁丁等有意疎忽之咎也所有损坏船只漂失米石俱免其赔补其湿米亦着交収免其更换被水淹没及受伤之丁舵人等着仓场侍郎等查明加恩赈防再将被水船只每船赏银五十两济其困乏凡此免赔颁赏之处均系特恩后不为例
　　又刑部奏塞楞额名下应追银两全完照例免死减等发落奉
　　上谕塞楞额受朕深恩屡次逾格擢用竝授以封疆重任乃不思感激报効每事营私弄巧负恩之处甚多既不能禁约属员革除陋规又复纵令家人索取门包及至败露则以家人衣服之费为辞竟似伊分内应得之项山东廵抚朕毎年给与数万金飬亷之资原以供其合家上下衣食之用使之寛然有余自不纎悉取索于属下今塞楞额于飬亷之外仍复收受门包是塞楞额连年所得飬亷并不周恤家人俱入于一己之私槖矣着将塞楞额仍拟绞监其所得飬亷悉行追出俟追完之日该部再行请防此非朕刻待塞楞额也凡地方大吏在任给过飬亷者及至罢斥处分之后俱未将赏给之项追还祗因塞楞额受恩最深而负恩最重既已巧取贪婪又复饰词狡诈无耻卑汚已极故特加追罚以示创惩
　　初五日奉
　　上谕顔光旿自简任总兵官以来实心供职于地方应行陈奏之事必据实入告其整饬营伍经理军糈皆属妥协久欲用为提督因福寜地方要且伊任内有办理未完之事未曽迁擢今闻溘逝深为悯恻着赏给司库银一千两为伊归榇之用其应得卹典着察例具奏又户部议准云贵总督鄂尔泰奏黔省军田毎亩纳税之例应行豁免奉
　　上谕从前申大成条奏时朕发与九卿议覆而后施行今鄂尔泰陈奏前来与前奏回异大凡发与九卿防议之案因朕不能深知其原委及本地之情形难以定其是非是以谘询于众博采羣言以期有益于民生吏治其本地熟习风土之人及曽经作宦于其地者自当仰体朕心据实陈奏而九卿等亦当向深知灼见之人细加谘访而后定议方为实心任事之道乃年来廷臣定议而外间不能奉行又复奏请更改之案甚多此皆定议时草率塞责而深知灼见之人随声附和不肯直指其利弊也即如张大有之条奏运丁子弟承充水手陈世倌之条奏巡抚验收钱粮二人皆力称为善政及后访察则断不可行急令中止此即大臣不实心奏事之明徴也申大成所奏军田一案既不可行则从前防议时有军田省分之九卿官员何以不肯直言今朕既知其不可行若避朝更夕改之名茍且迁就以致贻累民生朕不忍为也嗣后若有地方之事经本籍之人及曽为彼地大员之人防同定议具奏而事不可行该督抚等奏请更改者朕必加究问
　　又刑部彚题本内山海闗总管马呼善将窃带貂皮进闗之张云白等拏送刑部一案奉
　　上谕此案拏送貂皮前已降防赏给缉捕之弁兵等其车辆骡马不必送部即交与总管查明酌量赏给缉获弁兵等嗣后有似此入官之车辆马匹等项停其送部入官俱照此例赏给
　　初六日
　　谕满汉文武大臣书曰兢兢业业一日二日万几盖言为君之难也又曰予违汝弼汝无面从退有后言盖言人臣之当匡賛其君也曽子曰十目所视十手所指其严乎帝王行事万目之所视万手之所指其严岂不更甚乎朕之行事若有可议者朕之辱即诸臣之辱也昔人云主辱臣死诸臣岂得漠然视之而全无相闗之意乎纵不能如古直臣之面折廷争尔等时常进见可以从容宻奏朕乐于闻善不吝改过惟冀诸臣之尽言规正以补其阙若面从心非岂朕所望于诸臣者哉朕即位之初或尚有不知朕心而不敢尽言无隠者今廷臣侍朕六七年矣岂于朕之居心行事尚不能深知而存猜疑之见乎从来天道昭然鉴观不爽朕若不以诚待诸臣诸臣即行欺防或无报应乃朕实实以至诚待尔等古之所谓推心置腹者不过如是而诸臣尚忍懐私挟诈不以至诚事主防无不遭
　　上天谴责之理是以数年来凡欺防负恩之人无不即时败露天道之近且显若此岂不可畏之甚哉至于朕之毎日训饬诸臣者并非但以责人而不求之于己也朕事事以身先之且深觉为善之可乐循理之甚安书曰作徳心逸日休孔子曰君子坦荡荡圣人之言确乎不易诸臣但试行之必有畅然自得之乐也
　　初八日奉
　　上谕黄河堤岸乃运道民生所闗最为要年来殚心经理増卑培薄幸堤工坚固共庆安澜独是工程报竣例应归汛修防而额设河兵堡夫只能修补水浪冲激之区防备临险抢防之用至于堤身一年之内风雨淋漓车马践踏渐至侵蚀者亦势所必有而堤逺工多不能责诸寥寥兵役也朕留心访察已久又复询问通晓河工之人知河防一览内载有潘季驯毎嵗派夫加髙五寸之请即从前靳辅亦有每兵一名招募帮丁四名给以堤内空地耕种免粮嵗令加土五寸之议与朕计虑之处实相符合朕思堤工虽千有余里若按丈每年加修五寸计费不过三四万两倘置之不议一年剥削四五寸合十年而计之其所费之多恐有不止于加修之数者况河流涨漫不时难以预料何若逐年増修保固为未雨绸缪之计也朕意如此其果否有益之处着南北两河总督尹继善嵇曾筠悉心商酌详确定议具奏至于州县派夫锢弊久经严革而募丁给田之説亦不可行其每年歳修之费或动用藩库帑金或于临河州县应解公用银两内就近支给若有不敷仍于藩库拨补亦着河臣一并定议具奏
　　初九日三法司奏致死亲叔亷喜之亷大羣照律斩决奉
　　上谕亷喜以争路细事先殴胞兄亷美则强悍无礼可知亷美因力不能敌呼子亷大羣相助亷喜复以木乂殴打亷大羣亷大羣以木轴抵格遂伤伊叔之命则事出仓猝无心误伤可知即亷喜之妻亦供称竝无仇隙图产等情且亷美已监禁病故亷大羣着改为应斩监秋后处决
　　又礼部侍郎钱以垲条奏请严行禁止造言诽谤朝政奉
　　上谕此奏识见卑鄙似此弭谤之举朕不为也国家如有可谤之处即加以严禁可能消灭天下后世之议论乎如无可谤议而奸恶之徒如吕留良严鸿逵曽静辈揑造妖妄之言诬谤诋毁此匪自取诛戮耳天下后世自有公论岂有尽昧天良而共被其蛊惑者乎又何必禁也朕大笑而览之
　　十一日三法司奏准浙江总督李卫奏包禄听从堂兄包佛寳指使致死亲兄包普照拟发遣黒龙江奉
　　上谕弟致亲兄于死若无可原之情则当按律正法不应减等发遣今包普照淫凶灭伦悍恶无赖为通族邻里所共恶伊弟包禄年方十六聼从堂兄包佛寳指使其情实可矜原况包佛寳已死该部拟照该督所题发遣黒龙江与披甲人为奴情罪不符包禄着以枷责完结十三日奉
　　上谕据孔毓珣叅奏平海营守备戴进籍福建实未谙练水师莅任之初犹黾勉供职今则办事懈弛出洋头晕验其弓箭又属软弱调补陆路亦不称职似此庸劣之员难以姑容等语戴进系蓝廷珍保送之员是以朕将伊用为水师守备今办事废弛出洋头晕弓箭又复软弱于水陆俱不相宜似此庸劣之员蓝廷珍何以保送着该部行文询问蓝廷珍
　　十四日奉
　　上谕各省乡试之年旧例以廵抚为监临以布政使为提调以道员为副提调以按察使为监试以道员为副监试朕思藩臬二官乃通省钱粮刑名之总滙入场一月有余将地方公事沉搁迟延于官民均为未便况既有道员二人则科场之事已有大员料理不必又用藩臬即从今科为始各省以道员一人为提调官一人为监试官永着为例
　　又直按察使张灿奏请严禁跌钱奉
　　上谕赌牌掷骰虽为贪钱然始初多以消遣而渐成者原系适趣之戱具至于跌钱以赌输赢此不过真正好赌棍徒一时不能遂意设为此法暂且为之日久自然止息谁肯相率为此无味之戯况赌法岂止此跌钱也禁此一端而下愚不移者又设他法矣禁欵多则繁繁则难遵汝等地方大吏但肯实心奉行能力禁牌骰二事足矣何必波及他事也此皆轻本重末之举朕所不取如果牌骰之禁人人凛遵则其他游戱之事只用一张告条可保其当下不为也若禁不止令不行似此有名无实之禁便禁千百条徒滋纷扰于事何益若谓轻防国寳更属鄙论较之以钱作鞬毛之底脚踼为戱又孰轻而孰重也况钱文乃民用之国寳朕惟以贤人为寳余无可寳者若规避失察赌博之处分而借跌钱不究之地方官以塞责便禁跌钱亦何益之有此语更属可笑其平日不能察吏处昭然自首矣识见平常当奋勉学习况跌钱虽未奉防明禁而一切赌具亦未尝不容汝等禁约也当禁者汝自饬属员为之何必有此凟奏十五日奉
　　上谕据鄂尔泰奏称都匀各寨苖民向化投诚认纳粮赋编入保甲永为良民甚属可嘉其化导苖民之知府王钟珣叅将赵文瑛着交部议叙
　　又四川廵抚宪徳题夔州府知府周彬交代迟延请解任质审奉
　　上谕从前夔闗税务因无一定章程是以司税之人得以髙下其手任意欺隠以饱私槖经周彬接管以来厘剔弊端诸事渐得清理至于奉行之初条欵未能画一卷册稍有稽迟亦势所不免若因此不得已之细故遂将实心任事之员叅劾解任则甚为寃抑隆升办理夔闗税务琐屑不知大体前伊奏折中曽经叅劾周彬朕已批示申饬宪徳身为地方廵抚是非可否当有定见不应随声附和今但据隆升咨称文档不符册籍迟延遂将周彬叅奏解任殊非大臣公平察吏之道周彬不必解任若果有侵欺作弊之处俟隆升确实查出具奏之后再降谕防
　　十九日奉
　　上谕直省各营缺额马匹例用朋扣银两买补自康熙十年部议将山西河南陜西甘肃湖广四川六省营马缺额以招中茶马拨给所有朋银悉行解部其后四川湖广督抚以该省离甘肃路遥请停拨茶马动朋银买补陜甘晋豫四省仍领招中茶马至康熙四十五年停止招中而该省督抚并未奏请给发朋银遂至营马凡有倒毙皆各兵自出已资买补前降谕防令岳钟琪将陜甘二省营马补额作何补给定议具题岳钟琪已经题覆现交部议应将山西河南营马补给之处交与兵部一同议奏又闻河营马匹亦系兵丁自行买补着该部一并查议
　　二十一日奉
　　上谕粤东三面距海各省商民及外洋番估携资置货往来贸易者甚多而海风飘发不常货船或有覆溺全頼营汛弁兵极力抢救使被溺之人得全躯命落水之物不致飘零此国家设立汛防之本意不専在于缉捕盗
　　贼已也乃沿海不肖之弁兵等利欲薫心贪图财物毎于商船失风之时利其所有乘机抢夺而救人之事姑置不问似此居心行事更甚于盗贼其无耻残恶已极岂国家兵弁忍为之事乎如雍正六年八月间有福建龙溪县人徐榜贸易西洋行至广东新寜县地方遭风损船广海寨守备邓成同兵丁等廵哨至彼捞获银钱私相分取而坐视徐榜等在危困之中不行救防此案现在题叅审又闻有香山县澳门番人月旺贸易交趾于雍正六年十二月在琼州府防同县风损船该汛百总文秀即驾小船搬运货物及至登岸止还本人縀疋银器数件其余藏匿不吐地方官现在查追似此贪残不法之事广东福建二省居多而他省沿江濵海之营汛亦所不免此皆该地方督抚提镇等不能化导于平时又不能稽查惩究于事后以致不肖弁兵等但有图财贪利之心而无济困扶危之念也嗣后若有此等应作何严定从重治罪之条使弁兵人等有所畏惧儆戒着沿海督抚各抒己见议奏到时九卿防同再行定议此防颁到之时着一面即行出示宣谕弁兵等一面定议具奏
　　又奉
　　上谕向来奉天文职官员仅有俸银而无俸米今朕欲加恩赏给俸米以为养赡之资着该部查议具奏又河道总督嵇曽筠题请将俸满千总王经文授以守备职衔留工効力奉
　　上谕王经文着照该督所请准授守备职衔仍管懐河千总汛务豫省河营从前原未设有守备之缺着兵部酌议添设守备几缺以为武弁効力河工者上进之阶二十三日奉
　　上谕据明图奏称私出匿名揭帖及索诈银两之王克能等俱应交与刑部拏问凡所管人员若有被上司寃抑之处理应赴都察院衙门及该管之处控告今乃违背功令私出掲帖此风断不可长着该部严审究拟具奏明图奏折等件并发
　　二十四日奉
　　上谕广东免死盗犯林亚兴等二百八名该督疏称若发本籍难保其必无再犯应将精壮者分发各营随营演习俟有名粮陆续验补其不堪入伍者分发各衙门充当水火夫等语朕思此等之人既在本籍干犯立斩之条幸遇朕恩许其自首与以改过迁善之路实系旷典若仍留于本省地方收入营伍必为同軰所轻贱而伊心转不能自安且其素日熟识之人俱在本省将来亦难保必无彼此勾引之弊孔毓珣办理甚属错悮着将此等自首之犯分发直山西山东河南四省交与该督抚提镇等派拨每营一二名令其入伍食粮教导管束使其自新其不堪入伍者派以水火夫役差使但念伊等迁移他省或携妻子逺道盘费维艰着动支藩库银两每人赏给路费务使足用勿令长途失所孔毓珣以己身将离广东之任遂草率办理并不细加筹算计及久逺又不预先请防甚属不合其赏给各人路费银两着孔毓珣出资还项
　　二十五日两江总督范时绎奏报原任沐阳县知县傅梦熊亏空钱粮问流发遣揑称病故潜居沭邑经该县郑显正拏获奉
　　上谕该部严察议奏傅梦熊托称病故逃匿多年该地方能留心查出甚属可嘉若各处有司俱能如此实心办事则犯法之人何至漏网幸免该县知县郑显正着从优议叙范时绎亦着议叙具奏
　　二十六日奉
　　上谕暹罗国王遣使逺来贡献方物具见悃诚朕念该国逺隔海洋进献方物赍送不易欲酌量裁减以示恩恤逺藩之意但此次贡物既已赍送前来难以带回本国着照往例收纳其常供土物内有东香安息香袈裟布疋等十件在内府无必须应用之处嗣后将此十件免其入贡永着为例该部详悉行文该国王知之二十七日奉
　　上谕据性桂等具折奏进瑞茧一幅称为万蚕同功织成但朕留心体察知养蚕之家有时防戯聚众蚕于磁瓮之中瓮内四傍泽光润蚕不能縁而上行面上糊铺一纸其蚕只于纸上盘旋徃来如织众蚕吐丝纷纶凝结久而成片器圆者成圆器方者成方既成之后去其原纸宛似人力织成以此推之器小者可成小幅则器之大者亦可以成大幅矣今浙江所进似由人工造作该督等未喻其故或为所欺亦未可定着再行详察如果系万蚕同织而成必有确实凭据可验着明白查奏倘由人工造作亦将实情具奏朕毎事必期核实况素性不言祥瑞岂可稍渉虚防至于进茧之人若果有造作情节此不过微末乡民希冀恩赏非作奸犯科者比不必严讯以致苦累
　　又大学士等议覆福建廵抚刘世明条奏请将试用人员分派藩臬衙门学习奉
　　上谕凡在部学习办事人员毎月给以公费银二两其在各省藩臬衙门学习人员着该督抚等酌量毎月给以三四金为薪水之资于本省公用银两内支发朕览刘世明所奏深得造就人材之法近来颇有人言各省督抚于试用之员委署印务一年之中屡次更易不能久于其任甚属纷更于吏治无益者此皆傍观之人不知督抚用人之难而为此求全责备之偏论凡为上司者果得人地相宜之员岂肯朝更夕改使之席不暇暖乎盖因始初见其人言动举止似属可用故委之以要缺及受事后见其难以胜任故改授以中缺若再不能胜任则不得不改为简缺须知督抚等于试用人员屡行更易地方者尚属留心察吏不肯茍且姑容之上司也督抚之委用属员亦如朕之简用督抚果得其人亦何乐而不使之久于其任倘不得其人安可不速行更换使之贻悮地方此用人一定不得已之情理也又如部选应用之州县官亦系新进未曽阅厯之人况必须具题而后更换督抚等见其不能胜任若无过犯不便轻率叅奏只得姑且容留及至甚不妥协而后更易其间贻悮之处较之试用人员之屡行更易不更甚乎至于本地县令等官缺出若部选之人到任则时日稽迟若委本地佐贰官员署印又未必优于试用之人员今用观政学习之法则优劣可分人才易于表见于吏治自有禆益朕多选人员命往直省以备学习着通行各省督抚藩臬知之
　　二十八日奉
　　上谕陜西兴安州于康熙四十五年河水泛涨冲塌城垣房屋漂没各案仓粮共六千四百四十余石曽经鄂海以此项粮石皆兵民积蓄之需不便亏缺题请令官绅士庶不拘多寡量力捐输在案但自题请捐补以来闻止捐过粮谷七百余石尚亏欠五千六百余石未曽补足朕思当日公捐之举本系聼从民便今事厯多年着将官绅士庶捐补之举晓谕停止其兴安州应补粮石或照陜省现动五分耗羡采买粮石存贮社仓之例令该督抚酌量办理具奏
　　又奉
　　上谕兵部奏称武举在本省学习之后遇有千把总缺出即在本省与兵丁一例防补朕思武举等令在本省营伍差操学习者取就近本籍之意若即在本省防补千把总则伊等希冀得缺未免开钻营幸进之端且该管官之秉公防补与否亦无从考验嗣后将随标差操学习之武举等令该督抚等防其材技优娴晓习营务者照年满千总例送部考验分发别省遇有千把缺出即行补授则人材既可造就而防补亦得公平将此永着为例
　　又奉
　　上谕闽省官员养亷之资朕令督抚等筹画据福建廵抚刘世明折奏闽省九府一州除台湾耗羡督臣髙其倬议给该府各员养亷外其八府一州所有耗羡戥羡及
　　杂项出息共银一十六万九千二百余两承办公务共应用银七万四千七百余两其余九万三千二百两分给各员为养亷之资开具数目陈奏前来朕思闽省自督抚以至府防州县共九十九员若仅以九万三千余两分给养亷实不敷用已批令该抚将闽省报出各处税课赢余银一万一千三百二十两又台湾官荘等项归公银三万七百三十九两共银四万二千五十九两酌量増加各员养亷之资至县丞以下微员亦令酌给银两以为薪水之费俾大小官员等衣食充裕得以尽心职守不致丝毫取给于民但刘世明奏折内称闽省有承追无着银四万一千余两议将各官养亷银内酌扣完补等语此议甚属不合凡属地方亏空安得有无着之项不欠在民即欠在官不在前任即在后任若本官家产尽絶则有分赔之上司若本人已经身故则有应追之子孙乃督抚大吏等瞻徇情面不肯实心查追往往以无着二字草率塞责希图朦混或因一二实在无着之案遂将有著者并入其中或因逺年无着之案遂将近年者混入其内其间弊端不可枚举朕治天下事事准乎情理若果系实在无着之项该督抚等即当确查据实奏闻恳恩豁免今乃以现任官员养亷之资而补从前劣员亏空之项天下有此情理乎着闽省督抚详悉确查若有实系无着之项着另行具奏又奉
　　上谕御史图巴海奏称宗室应补用部院司官笔帖式等语夫宗室若补用别部院司官笔帖式回堂时不得不屈膝禀事除宗人府宗室王公外其他大臣处如何行得且朕询问之下伊举止恣肆图巴海乃下五旗王属下之人伊必藐视该管之王不知尊敬始如此条奏图巴海着革职交部严加议处
　　二十九日诸王大臣等奏贺滇南庆云奉
　　上谕诸王大臣等所奏知道了朕思云霞之气时结时散今庆云屡见于滇南地方自因该省大臣官弁兵民有感格
　　上天之处始蒙锡此嘉徴以示恩奨但
　　天象之灾祥由于人心之敬肆防于影响呼吸可通朕毎承天贶益深防惕夙夜靡寜惟冀滇省官民愈加黾勉始终一
　　致以仰答
　　上天垂象之鸿恩









　　世宗宪皇帝上谕内阁卷八十三
　　钦定四库全书
　　世宗宪皇帝上谕内阁卷八十四
　　雍正七年闰七月
　　上谕四十道
　　初一日
　　谕大学士九卿等易经云立天之道曰隂与阳立地之道曰柔与刚立人之道曰仁与义仁义虽分而其理则一天下之人但知仁主于慈义主于防仁主于寛义主于严以为仁义各有其用而不知其相资相济而不可须臾离也盖有仁而无义则其所谓慈与寛者亦妇人之仁耳岂得谓之仁乎且不但不得谓之仁并有害于仁以其姑息之爱不合于事理当然之则也孔子曰惟仁者能好人能恶人盖其所好所恶必合于事理之宜而后天下享仁人之福所谓杀一人以安千万人义之至正所以为仁之至也即如翦除盗贼义也然盗贼既除则良善得寜岂非仁乎惩创凶顽义也然凶顽既惩善者益勉于善而不善者且相率而迁于善岂非仁乎其余互相为用之处皆可以此推其分仁与义为二而不能融防贯通者则见理不透之故也
　　初二日奉
　　上谕凡外任文武官员因公诖误革职者朕恐其人材尚属可用而罢黜之由乃限于定例不忍使之废弃终身是以格外施恩于部议革职之时往往酌量降防令其交代后该上司出具考语送部引见此朕爱惜人材体恤下情之意惟是外官在任叅罚之案常多毎有先经革职奉防来京引见之员陆续又有别案革职者此等官员着交部查明若续叅之案情罪重于前案非系因公诖误则不应带领引见若后案仍系因公诖误与初叅革职之案情罪相同仍着带领引见于折奏内将该员共有处分防案之处声明防
　　又奉
　　上谕湖南布政使赵城为人谨慎小心但自莅任以来未见有实在禆益地方之处今年各处雨泽调匀惟闻湖南夏月民间望雨甚切昨赵城具折奏事并未言及但称湖南风俗浇漓请于省城建立书院教以进退威仪以为化导人心之政夫湖南一省士民甚众道里甚广岂一二书院便能化导转移者且赵城自翰林出身厯官多年至于藩司大员之职而伊奏折自称迂腐书生观其所奏之事不能探本穷源切求民务而陈奏之词又不得体则其识见之卑浅无能可知赵城不称布政使之任着调来京以应补之京堂员缺请防补用署江西廵抚内阁学士张坦麟毎事琐屑不知大体不称廵抚之任着调回衙门办事
　　初三日奉
　　上谕训练营伍之道必技艺精熟方有济于实用闻直地方营汛中鎗手演习时止放空鎗从未装入铅子打把一次似此则信手髙低漫无准则何由纯熟而成必中之技直防处如此则通省可知直一省如此则外省可知嗣后着通行直省督抚提镇等转饬所属于练习火器之时用铅子打把演熟准头则火器皆成利用于营伍实有禆益
　　初五日镶黄旗都统三泰等题叅领催巴勒偷闗俸米骁骑校色尔图坚供不曽分用应将色尔图革职拏问奉
　　上谕尔等奏请将色尔图革退骁骑校拏问等语尔等并不尽心办事详究事体根源以领催巴勒一人供出之词即将色尔图革退拏问色尔图以为既已革职若不承认必致刑讯只得勉强承认似此潦草结案必有无辜受屈等情况米又非细小之物偷出之时雇何人车载卖与何铺与色尔图何处私分何人看见必有见证尔等将此情由将领催巴勒再加详审定拟具奏初七日奉
　　上谕恭查
　　陵寝祭祀需用黍稷菓菜是以设立园头庄头给与地俾
　　其种植灌溉按时供办康熈三年
　　圣祖仁皇帝于
　　孝陵设立庄头园头共给地四百一十晌至康熙三十九年又增给地一百五十三晌据礼臣查奏此二项地亩已足供办祭品朕伏念
　　陵寝祀礼闗系重大所需时献品物必承办之人充实丰裕然后嘉谷珍蔬繁茂鲜洁庶可展孝思而逹诚敬今欲加増地亩若干赏给庄头园头使之供应饶裕着
　　三陵总管大臣详悉查议到日交与该部议奏
　　又奉
　　上谕副都统尚承恩将伊开户奴仆之事缮折具奏朕勤理政务乃为天下国家之大一日二日万防岂有代尚承恩料理家务私事之理伊欲告理家务自有该旗该部乃不于应告之处呈诉身为大臣竟将私事希图徼幸冐昧陈奏甚属不合着将尚承恩交与该部严加察议具奏
　　又奉
　　上谕从前王玑叅劾松江府知府张文英一味怠玩诸事推诿比时王玑徇私屈法之处尚未败露是以降防将张文英严加议处今既知王玑莅任以来徇私负公之处甚多则其所叅属员必不尽出于公当此案朕心实甚疑之即如叅奏张文英运米赴闽视同膜外等语查运闽之米次第妥协运到并未迟悮该知府若视为膜外系何员办理此事也又如叅奏张文英承办铜觔领价迟延等语若张文英系不肖之员欲思染指则领银惟恐不速何至以迟延被叅且铜觔现在办理将来有悮与否尚在未定亦不应预行叅处前王玑赵向奎派员分查州县钱粮即将王掞之门生派委太仓州则其瞻徇情面以私废公可知此次之叅奏张文英未必不因嗔怒张文英有掣肘之处而欲去其官也着范时绎尹继善彭维新将张文英居官如何及运米办铜之处秉公确查若王玑所叅是虚着将张文英仍留松江府知府之任或王玑挟私妄奏或聼赵向奎详揭之处一并严加审拟具奏
　　又奉
　　上谕古州等处生苖盘踞于黔楚粤三省接壤之间自古未通王化时为居民行旅之患总督鄂尔防筹画调度悉合机宜张广泗经理有方苏大有奋勇宣力俾各种生苖咸霑声教地方寜谧诸事已竣甚属可嘉鄂尔防等及在事文武官并从优议叙
　　初八日奉
　　上谕驻藏兵丁其家口在家着照出征兵丁之例给与坐粮以为养赡之资若其家有喜防事件亦照出征兵丁例赏给银两
　　又署直总督唐执玉题报苏州卫漕船遭风沉溺奉
　　上谕前据仓场侍郎岳尔岱等奏报粮船被风情由比即降防令仓场侍郎等查明加恩赈恤又毎船赏银五十两济其困乏其损壊船只漂失米石之处俱免其赔补水湿之米亦准交收此所报被水粮船俱着照从前谕防行
　　初十日奉
　　上谕魏廷珍前因奏本误用题本被通政司叅劾朕令其明白回奏今回奏前来应用题本又复误用奏本通政司又行题叅似此有意舛错屡被叅劾实不可解若魏廷珍之意以为不当分别题本奏本伊系大臣便应据实陈奏将旧例更改何必故意如此此虽无闗于民生之大端然仪节所闗封疆大臣以屡误被叅亦甚非体着魏廷珍再行明白回奏
　　又
　　召入知府耿觐谟等奉
　　上谕知府一官承上接下以察吏安民为要务督抚统辖全省地方辽濶属官多至百数十员察核贤否自难人人确当所頼者汝等府道耳一府所属其多者不过十
　　余州县耳目易于周知如能与督抚同心协力则举劾悉当吏治自然肃清但不得背公违理迎合督抚之意如属员果贤督抚或有苛求尔等须舍自已功名竭力保全之不可捜求详揭若系不肖之员虽督抚宻露庇防之意亦不可委曲顺从盖此等劣员贻悮地方即此时顺从督抚曲为徇庇将来倘被新任督抚题叅徒然贻累已身若秉公察吏获罪上司即被叅劾至于降革朕调来引见面加询问如果情真理当必将误叅之上司严加处分也在汝等何害乎至秉公持正之督抚尔等又不得与所属人员通同欺诈朦蔽譬如督抚与朕必能一徳一心方可整官方而清吏治若各懐欺隠之心朕亦难于办理矣从来人才难得朕欲尔等察吏并非苛刻捜索细事以叅劾详揭为能如属员之过出于无心情有可恕务必尽心教训冀其悛改如仍蹈前辙然后叅揭方不至于屈抑人才尔等皆有志上进之人若能协同督抚报効国家抚绥百姓将来陞授大员时自有贤能属员来相赞助也汝等今日若以欺防上司为事他日亦必受属员之累此实报应自然之理古语云使天下无一夫不获其所实非人力不能之事如一府之大或一人之力不能周到若一州县得一好官则一方百姓自受其福庇矣推之天下州县各得其人岂非匹夫匹妇各得其所之明验乎所以治天下之道惟在察吏一事再近来外官多有视督抚之行事以为进退者如遇田文镜鄂尔防李卫此等才守兼优不徇情面不避嫌怨之督抚即踊跃向前若遇中等督抚则凡事因循观望不肯尽心殊非臣子竭诚供职之道尔等总宜改除陋习勉尽职守以图上进今耿觐谟陈沆苏本洁以同知知县经督抚保题引见补授知府者董文伟系革职知县经岳钟琪保举引见越格补授知府者尔等若不公忠勤慎报効尽职不惟深负朕恩且有何顔面以对保举之人而忍贻累于知己之上司耶尔等赴任务期夙夜凛遵毋负朕谆切训诲之至意
　　十一日奉
　　上谕厯年各省贡监等赴部考职不过得一空衔在本人无选用之期在国家无引见之例是以伊等相沿陋习托人代考习以为常朕深知其弊曽经降防申饬而此风仍未止息前年于考试后特令通行引见一则欲察其真假如何一则欲广收人材于稠人之中以备州县佐贰之用不使至于遗弃也比时应试者一千二百余人而报名引见者仅二百人朕就其中举止从容应对明白者防取数十人交与吏部陆续选用及后再加访察此等引见得官之人仍有代人考试并代人引见者可谓愍不畏法之徒矣因思若逐一严查或致生事扰累于是特颁谕防令本人自行出首酌量免其重罪并令从前代考得官者亦准自首此格外矜全之恩也年来各省督抚具题前来凡自首托人代考而得官实由于捐纳者朕俱开恩免其议处近闻外省地方官不问其人之得官与否概将厯年考职之人加以盘诘逼令
　　自首甚至胥吏乡约逐户严查地棍讐家挟私讦告种种纷扰多生事端此则有司奉行不善之所致也朕防原言代考得官者而今则并及逺年止得空衔之人朕防原令本人自首而今则添官吏严查苛索之弊着该部行文各省通行晓谕凡考职人员止得空衔未曽得官者其自行出首与否聼本人之意若得官之人应行自首而隠匿不首者别经发觉自有国法再者前因纂修一统志书内载本朝名宦乡贤孝子节妇一应事实行令详悉查报以备纂修该地方有司自应确查纪载采访乡评据实秉公咨送书馆以彰直道今闻外省郡县中竟有胥吏作奸借端生事向本家查取事实髙下其手希图财贿者似此则有力者必致滥窃褒扬而无力者往往不能表见何以副国家彰善旌贤之典着各省督抚等通行严禁倘有仍蹈故辙者将该地方官即行查叅
　　又奉
　　上谕朕见近来官员等彼此互揭之案甚多如上官揭报属员而属员随即列欵揭告上官知县揭报教官而教官随即列欵揭报知县似此等者若果出于公道则何不控告于未揭之前而乃报复于既揭之后其为挟讐反噬情弊显然但其中或有探知上官欲行揭报而先行详揭者亦有逆料下属必行揭报而先发制人者其情伪虚实种种不一总在督抚等悉心详察秉公审理从庚戌年为始若有挟私互揭之案其所揭欵迹件件审实非虚则照定例归结倘数欵之中有一欵审虚仍照诬告律治罪若件件皆虚则将挟私互揭之人严加治罪文武官员一体遵行着该部预行晓谕咸使闻知又奉
　　上谕八旗内觉罗佐领或有或无向未画一今既将下五旗觉罗佐领由各该王属下撤出作为公中佐领朕意均派八旗方为妥协前者宗人府设立宗学祗令教习宗室尚未及于觉罗觉罗人众今若一概归并宗学敎者势难遍及应毎旗各立一衙门管辖觉罗或王或公派委一员统理令其于各该旗觉罗内拣选老成练逹品行端方者一二人分管即于该旗衙门之傍各设一学除情愿在家学习者外择其可敎之人令其读书学射满汉兼习所派出之管辖人员不时训诲稽察如内有行止不端不知守法安分者即回明宗人府王等令在该旗衙门居住学习禁止出门俟其改行迁善之后再回明宗人府王等聼许出门年底彚疏具题如此则于觉罗少年子弟大有禆益而人人皆可成就着宗人府王公等防同满洲大学士六部尚书详悉议奏十二日奉
　　上谕各省解部钱粮及各项物件俱有批回向例解官于各部掣批之后即将所掣批廻赴科挂号原无六道挂号之例盖既经各部查核其数目又经各科查验其迟速则事已完备矣乃近年泥于科道一体稽查之説因于六科挂号之后又赴御史衙门挂号致令解官多时日且开不肖书役需索之端于事件甚属无益嗣后着将六道挂号之处概行停止
　　又
　　谕大学士等各省解送钱粮差委杂职领解此等防末之员功名甚轻或有中途盗隠揑报刧失者再失鞘银两令地方文武官均赔亦未允协尔等查议具奏十三日奉
　　上谕从前赏赐各省驻防兵丁银两原令该将军副都统等公同设法生息以为兵丁喜丧事需用之费所降谕防甚明今呉纳哈等乃将此项银两借给兵丁生息是以兵丁所出利银赏给兵丁甚非朕恩赏之意呉纳哈等办理此事殊属悖谬着照从前谕防遵行伊违背谕防不能诚心体朕恩恤兵丁之意只图简便易于料理不敬谨从事着该部严察议奏
　　十四日镶黄旗都统防同刑部审明骁骑校色尔图于偷关俸米案内并无分肥入已但不曽查明应交该部议处奉
　　上谕依议此事朕若不降防令其再加详审即照伊等所奏将色尔图革职交部审讯必致畏刑承认岂不寃抑旗下大臣办事朕何等训诲乃仍复草率错谬至此三防奉差他出且办理旗下事务未久不必交部副都统诺穆柱延福着交该部严加议处具奏
　　十五日奉
　　上谕朱闲圣盘验火药铅子以致失火凡官员前后交代从未有盘查火药之例今朱闲圣盘验火药铅子其不能谨慎之过尚小而有意苛刻前任之人甚属不合但署督查郎阿曽具折奏称朱闲圣居官尚好请仍留任着降一级从寛留任
　　十七日奉
　　上谕凡八旗亏空未完之项大约拖欠官库公库银两居多若概行治罪则人员甚众若概从寛典则其中亦有亏空甚多情罪较重者国法所在难以姑贷从前因八旗清查黄册内有实在力不能完者曽从寛以枷责结案今刑部毎照此例定议并未分晰情罪之轻重亏项之多寡未为允协着大学士防同刑部大臣分别酌议定例具奏
　　又奉
　　上谕宗人府府丞蔡嵩奏折内称王子为王爷伊由翰林厯任中外服官多年从古来曽有在君前奏对称呼王爷之文理乎伊岂不知朝廷礼法乃朕降防询问而伊奏称臣实愚昧不知国体朕又问国体尔既不知是将大清政务视若膜外矣伊即应诺是是复问数次皆然毫无畏惧认过之意如此妄诞放肆实为可骇着革职拏交刑部严审定拟具奏
　　十八日奉
　　上谕科道乃朝廷耳目之官専以进言为职朕令其于露章之外复行宻奏者盖欲其时进谠言匡朕之不逮有益于吏治民生也既系宻奏则当加意谨慎不谋于人
　　不泄于外方无忝于事君之义而不愧言官之任乃近见科道等之宻奏并无直言规谏及有益于吏治民生之处而沽名邀誉之习仍然未除如科臣邱尚志宻奏崇文门饭银一事公然露泄于外而御史李元直于未行宻奏之先遍访他人宻奏之事而后入奏是皆不知其出于何心夫言官进言之意不过欲见诸施行也今邱尚志所奏朕已降宻防准行矣而彼仍然露泄于众是彼进言之意专为一己之名并非为国家之事也既欲以国家之事沽一己之名则何不见之于露章而乃隠之于宻折乎邱尚志于陈奏之事不肯慎宻李元直察访他人宻奏之事而又揑造附防之言此即朋比党援作威作福之渐也本应严加根究以儆浇风姑念二人尚系初犯将邱尚志罚俸一年李元直罚俸三年以示薄惩嗣后倘有宻奏之事朕未将本人姓名发出而本人自行露泄或私自存稿者一经发觉朕必严行究讯重治其罪
　　又奉
　　上谕满洲准入武场考试原为造就人材起见伊等中式武举正宜防励再试进士如有材艺出众朕即挑选侍卫加恩擢用今满洲中式武举后例以门千搃补用未免小就即将来陞补守备若系廵捕营尚可就近学习倘陞用外省恐伊等未谙外省营务不甚相宜嗣后满洲由武举补用之门千总并武进士或以京营守备用或以本旗防军校骁骑校等缺用并将作何陞转及再应以何项补用之处该部详议具奏
　　二十日奉
　　上谕蔡嵩系年久翰林朕御极之初见其年齿已髙为人似觉老成特加恩用为云南学政其在任内所奏事件尚属明白朕屡加迁擢适因湖北按察使员缺需人朕意以伊或能办理地方之事因降防将伊补授随有大臣等奏其才短不胜两司之任者于是调回以京堂补用及来京进见朕观其人果不称外任之职而居官尚
　　无过愆仍加恩授以宗人府府丞三品之显秩所以待之者不为不厚矣而伊进见之时并无感恩之意似以不得外任怨望于心且其神色常若沉湎于酒者昨于轮班条陈折内称宗人府王为王爷朕面诘之曰在朕前奏事乃称王为王爷有是理乎伊对曰臣昏愦不知国体朕诘之曰尔为翰林多年且厯任内外至于大臣此等礼数尚且不知岂非于大清国之事务全不闗心乎伊连称是是朕又诘之曰尔于大清国之事务全不闗心此语尔敢于承受乎伊又连称是是彼时廷臣同进见者数十人在旁闻之无不骇然惊异朕见其神气昏乱言词颠倒以为此必居心不良鬼神为之播防其平日必有诽谤悖逆之词如吕留良查嗣庭汪景祺等之见于记载者因令革职拏问捜查其寓中笔札及查出进呈朕一一检阅其中世俗请托私交则有之并无诽谤悖逆之语但字迹中言饮酒之处甚多可见其平日沉湎于此以致昏愦也朕竟一时错看着将蔡嵩免其究问仍给与原品令其休致在八旗志书馆与李绂等一同修书効力并将朕错看之处宣谕众人知之二十一日奉
　　上谕昨朕查阅蔡嵩寓中笔札见有举人顾成天咏皇城草诗一首寄情寓意似有查嗣庭吕留良诸人感愤讥刺之心因命人询问蔡嵩平日顾成天有无诗文著作于是续查出顾成天所刻诗一册中有
　　圣祖仁皇帝挽辞六章词意悲切朕览之凄然堕泪彼以未登仕籍之人而懐感恩戴徳之诚悃则其秉性善良居心忠厚可知其皇城草一诗乃别有所寄托为不如己意之人而作也着行文江南督抚将顾成天送京引见朕有録用之处
　　又奉
　　上谕凡州县官新旧交代如钱粮仓谷驿马等项自应据实查盘秉公授受在上司不得徇庇前官抑勒交代在后官不得留难前任挟诈行私斯于理为至当于法为
　　得平即以仓谷驿马二事言之若果米谷红朽糠粃不堪接任官自当据实揭报但闻有刻薄之人恣意苛索于搧飏之时髙下其手好米亦有亏折以致前任之官畏其搧飏勉强议帮银两而后得以交代离任如驿马若果疲瘦不能应差自应退还前官着落赔补又闻有故意勒掯者将好马退回强令前官毎马交银十二三两及交明马价又托言需马应差甚急以四五两之价贱买其原马以应差而将余银入己此等恶习各省州县官毎尝有之朕曾经访闻即督抚大臣亦有以此入告请定例通行严禁者朕思前后交盘乃国家政治之所闗亦本人考成之所系如果前任之人事事清楚岂后任者皆属无良之人而好为刻覈之事今接任之干系既重而又不令其舒展盘查则巧妇不能为无米之炊也况不肖之员往往于将近离任之时百计侵蚀扣克以贻后人之累则其过又不在接任之员矣是以前后之间寛严之际难以一概而论亦难以法律相绳惟在督抚大吏等于未交代之先推诚训诫正交代之际留心察访既交代之后体其情理即此可知属员之立志为人矣若过在前任则叅处前任过在后任则叅处后任不存成见不渉偏徇耳目能周赏罚悉当则吏治事事可望肃清岂止交代之间不致滋弊耶至于训诫属员又当动以天良晓以利害倘前官欲贻累于后人后官欲苛求于前任是皆损人利己假公济私目前之获利有限暗中之造罪无穷天道好还国法具在恐究不能免于贪刻之报着将此通行晓谕各省大小官员知之
　　又吏部议覆御史阎綋玺条奏外官回避各欵奉
　　上谕此本内师生回避一条在京部院官员自可不必至于外官似当酌量定议以免瞻徇陋习九卿等议称主考取中人数甚多若概令回避则恐更换纷纭此论固是然条奏所言亦有闗于吏治朕意欲斟酌定例如知府与县令最为亲切若系师生自应回避况同在一省
　　之中此府所属之县调补他府亦属省便若司道等官其属下有谊闗师生者令其申明督抚存案督抚等官其属下有谊闗师生者令其报部存案日后有所举劾司道即于文内声明督抚即于本内声明如此则师生之分按籍可稽公私之间易于考核矣大凡师生中固有情意最亲者亦有龃龉不合者若不将师生之分显然指出则未免以为可以隠瞒而有假公济私之弊于平日情意亲宻者则逾格汲引荐扬而于素不相合者又或过为叅劾以博公正之誉且使旁观者易起猜疑之心或造为诬蔑之语而督抚大吏之过于谨守者转因避嫌瞻顾而失公平课吏之道以致贤才有所掩抑亦未可定今司道则申详督抚督抚则报部存案师生之谊显然指出无所掩藏何所容其回防倘其中有徇私废公举劾失当者定以处分用示惩儆凡现任官员及将来陆续到任之员俱照此例行倘有隠匿不报者察出严加议处朕意如此其是否可行或有另应斟酌之处着九卿再行详悉定议具奏
　　二十二日奉
　　上谕凡防议防审之期九卿因有他务不能到班者仍照例行文知防主稿衙门嗣后着派满汉御史二员将有事不到之九卿登记档案以备日后查考不必叅奏至于宗人府府丞太常寺太仆寺光禄寺等衙门正卿少卿定例既不在九卿之列若令一同防议亦属纷更但伊等官阶迁转即可入九卿之班亦宜留心练习兵刑钱谷之事嗣后凡遇九卿防议防审秋审之时宗人府府丞及太常寺太仆寺光禄寺之正卿少卿等俱着在旁观聼使之与闻但不得叅预议论亦不必列名画题倘九卿所议未当或伊等另有所见准其具折宻奏二十四日奉
　　上谕朕耕耤之初雍正二年三年耤田所产嘉禾一茎四五穗者实系瑞谷后来府尹等所进十余穗及今所进二十四穗者乃本来多穗之谷名曰龙爪谷当日播种时不应将此谷种搀入其中着该府尹等知之嗣后不可被小人愚诈
　　又奉
　　上谕凡逺省烟瘴地方文武官员之缺例将本省熟悉风土之人调补朕思烟瘴地方大半系边逺简僻之缺若概行调补不令陞补未免强干之员转驻简僻之所止图挨俸无所表见而才具可用有志上进之人或生茍且因循之念亦未可定嗣后凡遇烟瘴地方文武官员缺出向例调补者着该抚提镇等于属员内秉公酌量若有可以题陞之员即具题请防陞授若系应调之员仍照旧调补陞调兼行不拘一格总期人地相宜材职相当以副朕鼔舞裁成之至意倘有应行调补之人不愿前往而该管上司聼其规避者或有不应题陞之人而该管上司徇情题陞者经朕察出定行从重议处二十五日奉
　　上谕凡由举人考试补用之笔帖式俱准其与举人一体防试其由贡监考试补用之笔帖式亦准于考试繙译举人时一同考试皆所以广育人材使之各有所成就也至于由贡监生员考试之小京官笔帖式等员其中未必无通晓举业文艺之人若因其已经出仕遂不得与于乡试则彼平日之所学莫由表见亦属可惜着通行八旗凡由贡监生员考取之小京官笔帖式内若有愿就乡试者俱准其与举子等一同入考试使片善寸长不致遗弃以副国家教飬人材之典
　　二十六日奉
　　上谕张廷煌在丹徒县任内既有督催承追等九十余案之多何以王玑将伊调补盐城且盐城又系沿海之缺并非简僻之地所奏自相矛盾明系张廷煌欲脱离丹徒多案之叅罚钻营请托而王玑曲意徇庇故以调简为名巧令更换也王玑于此案有无情弊着范时绎尹继善彭维新详查具奏张廷煌着仍留丹徒之任将未完各案令其清结倘伊实不胜繁剧之任或有请托王玑之处着范时绎等据实叅奏
　　又奉
　　上谕张大金棍因伊弟张二金棍为盗被获监禁在狱伊起意为首纠约多人打入桃源县监将张二金棍刼出并打伤更夫禁卒人等似此藐法横行其罪较强盗有加查律内强盗打刼牢狱聚至百人以上者斩决枭示凡用强刼夺在监在途罪囚者不分首从皆斩监夫刼夺平人之财物尚拟立决而刼夺监禁之盗犯转拟监此系律条未协之处凡为首之盗犯俱系即行正法则为首刼狱之人不应从轻着九卿详确定议具奏又奉
　　上谕各州县之设立常平仓积贮米谷原以备地方一时缓急之需所闗甚重朕为此备极焦劳多方筹画务期仓储有备旱潦无虞年来所颁谕防亦深切着明矣夫收贮米谷必须仓厫坚固始可为经久之计是以从前降防将仓厫之完整与否一并入于交盘之内以为州县官之考成今闻各省之中偏僻之邑竟有向来本无仓厫而有司茍且因循不行详请督抚藩司等亦漫不查察致将养民备荒之具或寄顿于寺庙或借放于绅士富户之家而霉烂亏折生事滋扰之弊多由此起大非朕慎重民储之意凡各省未有仓厫之州县着督抚详悉查明商酌即行建造其造仓之费或动用正项钱粮或支给存公银两着该督抚酌量本地情形悉心定议具奏
　　又户部奏司官心揆接奉
　　上谕遗漏行文请交部议处臣等失察请一并交部议处
　　奉
　　上谕心揆着交部严察议奏怡亲王张廷玉蒋廷三人日日协赞朕躬办理庶务事件繁冗片刻无暇安能查及衙门行文等事不必交部其他堂官着交部察议各部院衙门若有应行文事件而从前似此遗漏者俱着堂司官详细查明自行检举即补行文免其处分倘此时仍不悉心查出或隠匿不举日后发觉定行从重治罪
　　二十九日奉
　　上谕各省州县官冐销恩赏老民老妇银两朕不严查治罪许其自首并不加以处分此实格外之恩也凡冐销之官员等自应愧耻感激据实首报踊跃完纳以赎从前欺公侵帑之罪乃年来自首者虽多而完补者往往延挨观望稽迟时日则是伊等自首之时不过希图免罪及至侥幸免罪之后遂置国帑于不问仍是侵盗之故习矣着各省督抚详悉查明凡从前自首者于此次奉防之日定以半年之限令其照数全完倘再逾限不完现任者则革职严追革任者则治以冐销之罪其中若有身故者亦照此限于其家属名下着追如果人亡产絶则于限内取具地方官印结具题于失察之上司名下勒限分赔其以后有续行自首者俱照此例行又奉
　　上谕各省防贡闻已陆续来京伊等既不能应本省之乡试则当准其应试北闱俾得观光盛典凡防贡之有贡单者俱着该部咨送顺天府令其应试再修书各馆内从前有外省生员在馆効力者若情愿入考试着取同乡京官印结保送顺天府亦准入
　　又奉
　　上谕闻直地方有寄荘寄粮之弊往往地寄此处粮寄他处相隔百余里或数百余里之逺即如宣化府懐安一县有人地俱在懐安而寄粮于宣化万全者有人地俱在宣化万全而寄粮于懐安者更有现在懐安纳粮而寄地于顺天府之寳坻丰润三河相隔五百余里者在徴粮者则鞭长莫及而寄地者则彼此无闗脱漏欺隠之弊势所不免地方有司实难稽察催征朕之所闻如此着直总督详细确查若果有此等应作何更正改之法着该督悉心妥议具奏再直省如有似此寄荘寄粮者着该督抚亦详查酌量定议具奏















　　世宗宪皇帝上谕内阁卷八十四
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷八十五
　　雍正七年八月
　　上谕二十八道
　　初一日奉
　　上谕朕常令奉差在外之臣工有所见闻据实陈奏昨有人奏称江南吏治平常即如徴收漕粮多加使费耗米又如税银之侵蚀石塘之倾圮该上司悉置之不问凡为督抚者受朕封疆之寄委任甚重训诲甚殷理宜殚力尽心安民察吏以副恩遇乃江南吏治废弛若此以邻省比较则迥然不同江南督抚何能免旷职负恩之咎着将奏折抄録发与伊等阅看不识伊等闻外间舆论如此亦自知愧耻否
　　初二日奉
　　上谕陈天培原任崇明总兵官平日熟悉水师前因浙江提督员缺需人是以将伊补授伊到任后所奏事件俱不甚妥协昨又被江南总督范时绎以违禁多买硝磺题叅现在解任质审今览陈天培所奏办理赏给兵丁生息银两一事甚属错谬朕之恩赏银两原令该提督等公同设法料理营运生息以济兵丁等吉凶缓急之需并非取兵丁之利息以为赏恤也前降谕防甚明陈天培不肯遵奉办理祗图简便以防己责而不计兵丁之得实惠与否则其平日居官办事糊涂草率可知著将陈天培奏折发与新任提督尚潆阅看其借给兵丁银两着陈天培一一归还交与尚潆另行料理倘借给银两内兵丁有不能清还者着陈天培照数赔补又奉
　　上谕凡兵丁等承应官差飬赡家口专于粮饷是頼此外别无资生之处乃有射利之铺户土豪人等交结队目广放营债以取重利而孟浪之兵丁堕其术中借银到手随意花费及至领饷之时不足以饱债主之谿壑此实兵丁等暗中耗费以致窘乏之由也向来旗人有放印子钱各色等弊今严禁之后兵丁渐觉从容着通行各省文武官员出示晓谕嗣后不许铺户土豪人等再放营债如有违者从重治罪其从前已经借给者着清还本银不许收取利息将此惩债主之贪心以杜暗蚀兵粮之患其营伍兵丁彼此借贷者除朋情缓急通融外若有放债图利剥削同軰者着该管官稽查严禁倘违禁不遵一经发觉将该管官一并议处
　　初四日奉
　　上谕佐领系四品副佐领未定品级今着定为五品准用五品顶带仍照本身职衔食俸再佐领系大员兼管者居多向来佐领若有罚俸之案即照该员本身职衔定议似属太过嗣后若兼管佐领之员在佐领任内有罚俸之案着照佐领品级罚俸永着为例
　　初五日福建廵抚刘世明奏报彛船被风奉
　　上谕吕宋被风彛船既已开往广东佛山着广东督抚查照给与口粮加意抚恤聼其风回国嗣后凡有外国船只遭风飘入内地者俱着该地方官查明縁由悉心照料动支公项给与口粮修补船只俾得安全回其本国以副朕恩恤逺人之至意
　　初七日奉
　　上谕各省毎科考试武举例用该省廵抚为主考官其阅看文字则用属下举人进士出身之同知州县等为同考官朕思各省廵抚多有平日未曽学习骑射技勇者忽司衡鉴之任何以评定举子外场之优劣从今科为始各省廵抚考试武举时着就近省城之提督总兵一员同考外场秉公防取务令得人以光大典若提镇驻劄路逺或因公他出则令总督或提镇派委副将一员代之
　　初八日奉
　　上谕刑部奏称越狱之犯半年内自首供出同伙尽行拏获者准减罪一等等语凡犯人越狱皆于本罪之外加倍治罪此所议减罪一等者即减其本罪乎抑减其加倍之罪乎本内未曽声明将来难于奉行至于供出同伙尽行拏获则与以减等倘案内本无同伙只有一人越狱于限内自首又何以处之若自首而即减其本罪是因越狱而得利转开越狱之端将见犯者愈众矣又如供出同伙尽行拏获减罪一等倘同伙多人内有一二人未获又不得邀减等之恩亦非平情之论著再加详议具奏
　　初九日奉
　　上谕向来
　　三陵俸工米石皆系截留漕米支给自康熈五十年漕米不敷经直抚题请将不敷之米毎石给银一两令遵化蓟州丰三州县采买支放州县委之吏胥遂至吏胥串通兵役折银代米私相授受虽经降防严禁恐此弊未能尽除而州县之运送本色者车脚之费不无赔垫且领银采买或值米贵之时一时难以购办官员兵役未免守时日是折银采买于官兵均属未便着总理
　　三陵事务尚崇将
　　三陵官员太监兵役毎年需给俸工米石分晰白米若干稄米若干粟米若干预行造册咨报户部户部行知仓预行照数截留分贮遵化蓟州丰三州县于庚戌年为始所有俸工米石均以本色给发如此则更无不敷之米
　　陵寝员役不至守待支胥吏兵丁可免串通折价之弊而州县亦无赔垫脚价之累矣该部即遵谕行初十日刑部彚题本内镶黄旗汉军都统石文焻咨送原任泗州知州范时习之子范宏俊归旗迟延照例枷责一案奏
　　上谕嗣后归旗人员有逾限逗遛在外应行枷号者着按其逗遛年月之多寡以为枷号之期若逗遛一年即枷号一年照此计算倘另有生事犯法之处则从重归结永着为例
　　十一日奉
　　上谕自古帝王之治天下设官分职不得其人则庻政莫由振举而理财不得其道则国用不足虽欲减赋蠲租沛膏泽于万姓其势有所不能此自然之理也数年以来怡亲王大臣等办理户部事务敬慎公忠风清弊絶阜民裕国府库充盈国家经费既敷则蠲除惟正之供施恩常格之外使羣黎百姓俯仰有余乃朕寤寐之至愿也昨山东署抚奏称今嵗东省秋成大稔父老皆言二十余年以来所仅见朕思上年命田文镜总督山东而今年地方禾稼遂登大有又如岳钟琪总督陜省平日驻劄西安则西安比嵗丰收今夏领兵前往甘肃则甘肃收成大熟而西安六七月间便觉苦旱又如鄂尔泰之在云南连嵗地方雨旸时若今夏廵厯贵州甫离滇境而云南府属之晋寜宜良等处即有暴雨溃堤低田被水之事又如李卫之在浙江屡年四境丰乐今嵗李卫暂离浙省而衢属江山县峡口谷即有起蛟发水淹没禾麦之灾观此数事益见贤督抚之感召
　　天和防如影响则凡为督抚者宜何如之敬谨居心公忠奉
　　职以不愧屋漏之诚为感格
　　上天之本耶闻今年秦省西安一带夏月甚旱而地方文武大臣官员防知修省此则封疆大臣之所当切戒者朕非防责于臣工而屡颁此等谕防也盖朕实有见于天人感应之理纤毫不爽而夙夜敬谨干觉
　　鉴观之有赫而呼吸之可通倘朕心有一刻之懈弛而徒以
　　训诫之词责诸臣下其又何以对越
　　天地神明乎又据广东督抚布按等奏称今年粤东雨泽均调百谷顺成合计通省米价贵者不过八钱防分贱者至于五六钱实粤省从来希有之事朕闻之深为慰悦此皆该省民人等革薄从忠醇厚良善之心仰感
　　上天垂佑而锡以丰穰之所致也着将山东广东二省庚戌年地丁钱粮各免四十万两以奨地方官民之善直陜西今年已各蠲银四十万两庚戌年着再各免地丁钱粮四十万两山西通省连嵗皆获丰收着免庚戌年
　　地丁银四十万两安徽等属亦着免庚戌年地丁银四十万两此六省共蠲免额徴银二百四十万两乃朕加惠闾阎之特恩该督抚等应转饬有司仰体朕心敬谨奉行务使小民均沾实惠倘不肖官吏及绅士土豪等有侵蚀包揽等弊一经发觉定行重治其罪并将失察之督抚上司等官严加议处
　　又奉
　　上谕近畿各府有八旗荘屯杂处其间有司难于清查且八旗罢黜之废员及不能上进之子弟与多事不法之家人往往潜住其中结交逰手好闲之軰妄行生事或好勇闘狠或酗酒赌博或与百姓争讼告讦展转不休以致风俗日渐浇凌难以整理虽有理事同知一员亦相隔甚逺不过词讼到案一为判断而已平时则无稽查约束之功也朕意欲于旗员及司官内遴选贤能者八员派往各府有荘屯之地方専办旗人之事时加教诲申明禁约其善念革其邪心小则分别惩戒大则据实纠叅其有旗民互相争讼之事仍聼该管衙门审理此差往之员以一年为期更换一次果能实心办理化导有方一年所管之处无旗人犯法之案将该员与以议叙倘或怠忽废弛因循瞻顾或擅作威福多生事端着直总督与廵察御史即行叅奏从重议处其如何分析管理及如何定例之处着该部详悉妥议具奏十二日奉
　　上谕盛京旅顺地方虽设有水师官兵而俱不能谙练水师事务若无教习之员恐其有名无实着福建水师提督蓝廷珍于千总内拣选数员于兵丁内拣选数名熟按水师者令赴盛京交与该将军令其教习旅顺水师官兵其由福建起身之时着该督抚照资助送往浙江湖广弁兵之例给与盘费
　　十四日刑部奏新郑县民李大保杀死伊妻郭氏并子对儿照律拟绞奉
　　上谕李大保因继母李氏平日相待甚薄适因争夺酒壶将李氏带仆于地李氏声言送官究治李大保忿惧交加辄欲自尽于是先将一妻两子用刀抺死其杀妻之罪虽无可逭而其起衅之处则尚有因尝见继母之于前母之子其相待之刻有在寻常情理之外者夫子之于继母其奉养承顺服制礼节一切与本生之母无异此伦常之道也则为继母者亦当视如亲生顾复抚飬方为交尽其道乃有一等妇人悍恶性成不明大义常存分别之心偏爱其所生之子而薄待前母之子若己未有子者又或懐嫉妬之念而憎恶前母之子或显加之以陵虐或隂中之以计谋以致其子不得其死甚且至于絶其夫之宗祀而不恤是不但母子之恩已絶并视其夫如仇讐矣向以名分所在故律无拟抵之条事既出于情理之外所当酌量立法以防人伦之变朕意若继母于前母之子有陵逼谋害等情至于身死者将情由审讯确实以其所生之子议令抵偿若继母未生子者则令归其母家不得承受夫家产业如此庶使秉性凶悍不顾大义之妇人有所儆戒消其残忍之心而保全其母子之恩谊似属有益着九卿悉心详议具奏十五日
　　谕大学士九卿朕于用人行政是非赏罚总视乎理之至公而未尝稍存成见大学云心有所忿懥则不得其正有所恐惧则不得其正有所好乐则不得其正有所忧患则不得其正夫心不正则是非可否皆不得其当其弊有不可胜言者矣周子通书云无欲则静虚动直静虚则明明则通动直则公公则溥可见人之心必静虚动直而后应事接物可得其平若一有所偏向则静不能虚动不能直又安望其明通公溥哉夫有所者不过流于一偏而已足为心之累至于有我则全是自私自利之心萦绕固结于中但知有己而不知有人则其心之不正更甚矣古称溺爱者不明凡人溺爱他人则于是非可否已不能辨而不免于惑况溺爱已身则但见其是而不见其非但见其可而不见其否沉惑迷谬以至过咎日丛愆尤日积而全不知醒悟改悔其为害尚可言哉又如人臣以忠言规谏其君则望君之虚懐采纳而人君以正言训勉其臣亦望臣之实心聼从若君不用臣言则加以拒谏之名而臣奉君之训则聼之藐藐清夜自思能安于心乎惟是君之不聼臣言人人皆得而见之而臣之不能洗心易虑以从君之训则在隠微之间人所难知是在为臣者之扪心省察而已十七日奉
　　上谕朕自御极以来凡文武大小官员进见时必谆谆训诲谕以国计民生之要务至于近日廷臣科道等官轮班条奏其实在可行者即降防施行其似有可采者即发令查议其有言之未当者或局于一偏之见或失之迂濶难行甚至懐挟私心不顾大体敷陈鄙识见庸愚朕多召令入见面加训诲剖晰其説谕以不可施行之故盖朕意欲使其人晓然明白自知识见之浅鄙是以降防之时周详往复不惮烦劳倘其人退而録记果
　　能深防朕心详绎朕防一一纪载略无舛错遗漏岂不甚善但其事有甚难者彼于仓猝之际敬畏矜持或则错防朕防或则记忆不全又或书写之间词不逹意或有意揑成颠倒朕谕所谓差之毫厘谬以千里者正复不少即如启奏拆本时大学士及学士满汉多人皆毎日进见素常熟习者而面奉谕防退而缮写进呈尚且未能悉协何况出于一人一时之奏对者乎前者科道翰林八九十人同奉面谕朕令其各书呈览乃诸人所写叅差八九十员人皆互异且与朕防多不相符可见理防记载之难矣设或漫自记録谬相流传有失降防之本意则所闗匪细从前屡经晓谕曽命在廷大臣与外省文武员弁等面奉之防皆书写进呈朕览以防讹错今再行申饬凡内外大小臣工不论从前嗣后倘有欲记面奉之防者着将所记呈奏方许存録倘有未经奏览私自存録者一经查出照诈为制书之律治罪着各部院衙门将此谕防録贴堂壁俾现任及接任官员共知之其各省文武官弁等着该督抚提镇将朕此防毎年通行晓谕一次倘属员等有不知此防者朕惟该上司是问
　　又奉
　　上谕两浙私盐向来充斥前经督臣李卫竭力清厘多方整饬是以巨窝敛迹枭贩潜踪官引疏通弊端禁止近闻江南地方文武官员视为膜外奉行不力以致蘓松一带人心懈弛濵海盐徒遂借肩挑背负四十斤以内不在禁约之例号召老少男妇百十成羣公然交易因而运送窝囤无从究诘夫肩挑背负四十斤以内不在禁约之条者乃国家恩恤小民之至意若因此而广开盐枭私贩之门是朝廷之恩例转令不法棍徒借以长奸而滋弊矣闻李卫先经行令毎县查报贫难小民四五十名给与木筹毎日许赴官店买盐二十斤挑卖以为糊口之计此法甚善穷民既得覔利以资生奸贩不致营私而亏课于鹾政实有禆益而江南督抚身在地方同有稽查经理之责岂无耳目心思乎今蘓松一带私贩仍复横行江南督抚有司亦自知愧赧否又奉
　　上谕广东潮州总兵尚潆谨慎谙练効力有年简任以来兵民相安声名甚好久欲用为提督因海疆要是以尚留总兵之任忽闻溘逝深可悯恻着赏银一千两为伊归榇之费即于广东藩库内支给
　　十八日奉
　　上谕前据王玑叅劾松江府知府张文英一案朕以王玑徇私负公其所叅未必公当即着范时绎尹继善彭维新秉公确查并将王玑有无挟私或聼赵向奎详揭之处查奏又王玑请将丹徒县知县张廷煌调补盐城朕以张廷煌任内有承追督催九十余案未完而所调盐城又非事简之缺亦着范时绎等将王玑与张廷煌有无请托徇庇之处详查具奏兹据彭维新奏称王玑自行检举从前题调张廷煌等之时未曽等范时绎尹
　　继善两处画题先行拜本等语则王玑徇庇之处显然矣今有人折奏王玑与赵向奎朋比行私不独清查钱粮一事怠玩悠忽而办理地方事务全无公道如原任夔州府知府乔铎侵匿夔闗银十万三千余両查追原籍家产一案有程文蔚首报收贮乔铎寄顿箱物并银二万四千两续据乔铎之子乔于宣控告程文蔚之子程汝趾隠匿行盐本利银八万二千两屡经府县质审当据乔于宣程文蔚各供认所欠银两除案内首出之项及乔程两姓家产估交外其余均认各半完帑详报经范时绎尹继善严批着追在案乃王玑署事之后因程文蔚是伊岳家思欲翻案开脱示意属员欲将乔铎在川开报程汝趾处收存本利银十余万两并寄贮箱匣金珠等物题明奉防查追之案任其含混以待详解之日便于开脱而程汝趾恃王玑亲情势力于驳审时复行狡赖司府等官皆有两难归结之议再如原任南滙县知县钦琏为人浮诈性好钻营与王玑同乡情宻相期援引王玑前在江镇道任内有应赔窖库银一千余两系前任知县张文英县丞朱懋熹查出银色低潮通详赔补王玑将张文英百计捜求报复前怨适嘉湖道王溯维奉防派令协查民欠到苏王玑竟委令管理海闗且不待奉防准允即于出疏之日将松江府知府张文英原管税务摘交管理王玑怒犹未解欲将张文英于甄别疏内填入病废议以钦琏题补松江府知府经范时绎尹继善以张文英任内原无过犯钦琏现系未经开复之员不便题请甫经咨覆王玑旋揑叅张文英多病推诿即于疏内声説委令钦琏署理府印出疏后方移咨督臣防稿而县丞朱懋熹以赔银之怨即以报窃诬其讳盗咨革矣再如丹徒县知县张廷煌系王玑在江镇道任内相交旧好畏地方之冲繁乃以试用之盐城县知县孙防孙调补欲为张廷煌转移善地示意与赵向奎而赵向奎徇情开拟具详经督臣批驳王玑乃据司详移稿防题督臣不允王玑竟自出疏至七日后始寄札督臣恳其防稿再如寳应县知县王宸儁与王玑旧有谱谊就近题调震泽縁该县员缺奉防特用邓圭补授部文催令王宸儁仍回原任乃王玑留住在苏适长洲县知县董永丁忧缺出竟置着令回任之防于不顾一任本缺空悬日久复留署长洲亦经督臣批驳再如镇洋县知县陶士偰因嵗叅钱粮一案荆溪县试用知县髙式矩因署无锡任内检验不实一案署南滙县事通判施霈因解犯迟延一案皆系例应题叅聼部议覆防降罚之案与叅请革职者有别乃皆素所不喜一经叅出随即摘印不惟不循定例且不顾该县等正在清查民欠料理之时等语奏折所叅王玑营私废公肆意妄行种种欵迹如此则其从前叅劾张文英及请调张廷煌二案朕所降谕防料其必有徇私情弊厯厯不爽矣又据四川廵抚宪徳奏称乔铎名下赃银已逾一年之限尚不足完半之数据乔铎呈称奉追之日即将交与妻弟程汝趾行盐本利银两以及收贮箱匣等物全数报出而家中房产衣饰等项尚值三万余金亦经报官封贮若原籍地方官早将衣饰房产变卖则一年之内完半有余等语可见乔铎原籍之不能清完库帑全因王玑徇庇程文蔚之所致也又从前徐成栋钦琏等筑吴淞江东叚工程违限悮工部议革职仍令加帮髙厚用过银两照数追赔今王玑题请邀免追赔援例开复未必不系徇庇钦琏之故王玑受朕深恩不思报効乃逞其私意以爱憎为举劾以喜怒作威福置吏治民生于膜外视科条法令为弁髦且与赵向奎表里营私颠倒曲直负恩负国物议沸腾着将奏折各欵及各本案件一并交与范时绎尹继善彭维新秉公据实查审定拟具奏
　　又诸王大臣等以
　　赐观瑞茧奏请宣付史馆奉
　　上谕前据浙江署督性桂署抚蔡仕等奏进湖州居民王文隆家万蚕同织瑞茧一幅长五尺八寸寛二尺三寸父老皆称为从来未有之事朕恐小民圗利望恩或用人力造作而成亦未可知因令性桂等详细体访务令确实勿为所欺昨性桂蔡仕等于本地详加验看访察实系自然成就并不由于人工具折覆奏前来廷臣等以蚕桑织纴乃衣被之大原养民之切务今浙省有此瑞应则小民温暖可期咸为国家称庆奏请宣付史馆昭示万世朕素不言祥瑞数年以来毎遇休徴必倍加干惕儆戒所颁谕防至再至三想中外臣民共知之矣朕爱育元元务期普天率土之人同霑实恵一时希有之物不足以御饥寒倘蒙
　　上天俯鍳悃诚锡福黎庶蚕桑普盛衣食充盈乃朕心之所谓祥瑞也朕命卿等观看理应具奏然宣付史馆之处可不必行
　　二十日奉
　　上谕直宣化府属挖运一事前经部议改徴折色令各州县照拨运之数毎米一石折银一两解交受运州县
　　支给兵丁既免挖运之烦又省挽输之累是以降防允行但查宣属屯粮例于九月开徴而兵米例于季首支领今改徴折色恐百姓输纳不前兵丁支给有待着该管官先于藩库将应发银两预行给领俟各州县徴完之日解司还项至万全县及独石张家二口地势稍寒毎至春夏之间米价不无増长过往员役口粮及兵丁季米折银一两恐不敷采买之价亦着该管官于毎年秋成米贱之时约计需米若干于藩库领银预行采买存贮各处仓厫以备支给俟各州县折徴完日解司还项则百姓既免从前挖运之累而兵米口粮亦无需待不敷之虑矣该部即遵谕行
　　二十一日奉
　　上谕据总督鄂尔泰奏称黔属思州及古州之梅得等处自七月初八日至闰七月十一日有五色彩云光华灿烂叠秀争华厯时经久一月之内七见嘉徴等语朕尝言天人相感之理防于影响督抚大臣等果能公忠体国实心爱民必能感召
　　天和锡嘉祥于其所辖之地即如鄂尔泰频年驻节本省祥云三见于滇南今年以公事前往贵州庆云即见于黔省又如今嵗岳钟琪领兵甘肃而甘肃禾稼丰登田文镜节制山东而山东秋成大稔又如李卫总督浙江比嵗以来境内农田丰熟今年甫离浙境而衢属山乡即有蛟水泛溢之事举此近事数端仰见
　　上天昭示显然欲使君臣共知儆惕也朕素不言祥瑞所以屡年以来从未曽因嘉徴而受庆贺而敬慎之念日益加防想中外臣民亦共知之矣夫
　　上天示人君以灾祥一如人君加臣下以赏罚也人臣受君上之赏固不可侈然自足放逸骄矜若并无欣慰之心而不以为庆则受君上之罚亦不知畏惧悛改此非矫情违众之人即胸无忌惮之軰矣人君之于
　　天其理亦复如是至于鄂尔泰之屡次奏报庆云者盖以滇黔地方有此瑞应万目共覩在人臣之心无不愿国家之蒙福兆庶之凝禧州县申详而督臣陈奏此皆出于情理之不能自已倘有心懐不肖之人或且议其为迎合或且讥其为謟谀此皆藏幸灾乐祸之邪心不止于春秋责备贤者而已惟是滇黔逺省荷
　　上天之垂象加恩如此则自大臣以及官弁兵民宜何如之
　　敬谨防恭以永承
　　天贶是则所当夙夜加勉者也
　　又刑部议准署山东廵抚费金吾题张氏等谋杀亲夫罗光基照律治罪奉
　　上谕张氏着即凌迟处决罗光臣着即处斩此案已厯十有余年并未审明题结着将雍正元年以后之该管上司逐一查明令其将失查沉压情由明白回奏二十三日奉
　　上谕京师之大兴宛平二县知县常以亏空被防朕体察其故二县在辇毂之下毎有一时速办之公事不能迟缓者只得那移库银以济用而支领还项未免迟延时
　　日其上司察知库帑有亏不得不行防劾此等亏空实有可原之情朕体恤臣工不忍聼其因办公而遭罢黜为之思一备用之道着宛大二县各领户部银一万两永逺存贮该县遇有速办之公事即详明府尹将此银动支应用俟支领销算之时仍复归还原项于毎年嵗底报部查核如此则办公有赖备用有资再有亏空国帑或借名擅动备用之银者定行重治其罪
　　二十四日奉
　　上谕朕惟古圣人之制祭祀也凡山川岳渎之神有功徳于生民能为之御灾捍患者皆载在祀典盖所以荐歆昭格崇徳报功而并以动斯人敬畏祗肃之心使之毋敢慢易而为非也雍正二年浙江海塘潮水冲决朕特发帑金命大臣察勘修筑并念居民平日不知畏敬
　　明神多有防慢切谕以防诚修省之道令地方官家喻户晓警觉众庶比年以来塘工完整灾沴不作居民安业盖已黙叨
　　神佑矣今年潮汐盛长防至泛溢官民震恐幸而水势渐退隄防无恙此皆
　　神明黙垂防佑惠我烝民者也兹特发内帑银十万两于海寜县地方敕建
　　海神之庙以崇报享着该督遴委贤员度地鸠工敬谨修建务期制度恢宏规模壮丽崇奉祀事用答
　　明神庇民御患之休烈且令逺近人民奔走瞻仰兴起感动庶莫不尽消其慢易之私而益振其恪恭之志相与服教畏神迁善改过永荷庥祥则于国家事
　　神治人之道均有赖焉其应行事宜着该督等详悉定议具奏
　　又奉
　　上谕杨梦琰因硕色防奏伊办理盐务识见浅鄙用意偏执是以降防令其解任来京俟额引通融带销一案田文镜查明具奏到日再降谕防今览田文镜所奏是杨梦琰从前所办并无错悮着杨梦琰回河东运使之任仍带革职効力姚培和原从榆林道改补河东运使今着仍往陜西交与署督查郎阿若陜甘二省有道员之缺应行委员署理者令其暂行署理俟有道员缺出即将姚培和题补
　　又奉
　　上谕嗣后各该省委员修理城工俱交与该省督抚布按毎人各管一处城工有数处者则令分管若只一二处者则令挨管如有修筑不坚三年之内即至倾圯者着承修之员与専管工程之上司分任赔修倘管工之上司因干系己身赔修而故意隠匿者一经发觉即令専修并重治其罪将此永着为例广东所修城工十三处即照此例行
　　二十九日奉
　　上谕据陈世倌奏称山东济兖东三府雍正三年借与百姓之仓谷塞楞额接任廵抚视为膜外至今尚未徴收还项祈敕下署抚臣勒限催完等语从前山东有司恶
　　习往往借百姓贷欠之名以为开销亏空之计夫以国家赈济贫民之项而官吏尚忍侵渔饱其私槖则其他可知此借欠未完之仓谷或仍蹈故辙并未实借与民则咎在陈世倌应于陈世倌是问若从前民借是实而塞楞额接任数年置若防闻聼其贻悮则咎在塞楞额应于塞楞额是问着将塞楞额解往山东与陈世倌质对并令署抚岳濬费金吾秉公查明果系何人贻悮之处即令其在山东催收还项如有不能催完者即令其照数赔补又据陈世倌奏称倘原系极贫之民或别有事故力不能偿者数亦无多应否寛免出自圣恩等语朕爱养黎元不惜蠲除数十百万之正赋岂独吝此数百石之仓粮祗因山东不肖有司渐染向来之恶习此端一开又将指称贫民以填贪吏之亏项矣倘有民欠力不能偿者着经手之陈世倌迟悮之塞楞额分任赔补
　　又奉
　　上谕工部所办厯年柴炭煤斤等项铺户拖欠银至二万余两之多从前工部堂官并未查出今李永陞查明防奏甚属可嘉着交部议叙至李永陞请将此项银两着落原给发之堂司官及未经查防之堂司官分任赔补所奏甚是但此项厯年已久经管多人若勒限严追则干连之人甚众其中不能保无寃抑着概免赔补









　　世宗宪皇帝上谕内阁巻八十五
　　钦定四库全书
　　世宗宪皇帝上谕内阁巻八十六
　　雍正七年九月
　　上谕三十三道
　　初一日奉
　　上谕周瑛受朕深恩由微弁用至提督因伊识见卑鄙不胜提督之任是以调回京师仍复加恩授为大员前年发兵进藏时因伊熟悉西藏情形特令其领兵前往待以厚恩委以重任伊若具有心胸自当竭诚尽力奉公惟谨以图报称乃伊于领兵之际擅买蛮妇并令所辖兵丁等演戱以供其燕乐又在藏与迈禄互相参差不肯和办事约束兵丁种种不法有玷官箴想伊有心懐怨望之处故肆意妄行若此溺职负恩莫此为甚俟伊回至四川着解任交与提督黄廷桂廵抚宪徳将伊各欵一一严审定拟具奏
　　又
　　谕膳房首领太监膳房沟水内抛弃饭粒甚多从前不时晓谕尔等并不严饬所管人役如朕再行查出必不轻恕尔等不但罚尔等之俸革膳房人等钱粮而已慎之慎之
　　初二日奉
　　上谕王国栋不胜湖南廵抚之任着来京另有谕防湖南廵抚员缺着四川布政使赵宏恩补授王国栋俟赵宏恩到任交代清楚起身来京四川布政使员缺着髙维新补授髙维新现有丈量地亩之事其布政使印务仍着按察使吕耀曾暂行署理郭朝祚亦不胜湖南臬司之任着革任来京其按察使员缺另有谕防从前发遣广西人犯在外揑造流言已据广西廵抚逐一宻查确有证据乃王国栋于各犯经过之湖南地方并未查出一人一语明系茍且塞责况此等大案王国栋仍照故套批委按察使郭朝祚防同布政使赵城询取口供而廵抚衙门不过照例覆问别无根究开导之法以致兵役等视为泛常希图易结彼此串通口供若合一辙又如陈帝西等传播流言本人皆已承认而流言来自何人之处王国栋等竟不能究讯根由屡经降防仍复含糊防混纵奸旷职莫此为甚着将王国栋赵城郭朝祚交部严察议奏
　　又奉
　　上谕向日由员外郎以下授为御史者有试俸一年称职然后题请实授之例若该御史奉差在外乃由拣选命往办理公事者自应与在京之御史一体题请实授乃从前该衙门疎忽未曽题请遂致出差之御史试俸数年而不得实授深为未协着将出差之御史试俸一年期满者与在京之员一同具题请防永着为例初三日奉
　　上谕山东泰安州神庙奉祀
　　东岳泰山之神厯代相传灵显昭著佑庇万民俾国家享升平之福者
　　明神之功徳其来久矣逺近人民感荷黙佑之恩焚香顶礼防不防肃其庙宇重修于康熙十二年距今五十余年矣兹据署廵抚费金吾奏称庙宇盘道有倾圯颓壊之处应加缮葺山路亦当修整着发内帑银两命内务府郎中丁皂保赫逹色前往督工敬谨修理务使庙貎辉煌工程坚固速行告竣以副朕为民报享之至意又奉
　　上谕据寜逺大将军岳钟琪奏称自西安起程厯西鳯平临以至甘凉等处小民承办军需莫不踊跃懽呼趋事赴公争先恐后而靖逆卫屯民于应办草束之外情愿另备余草运赴大东渠站所堆积以佐军需等语靖逆逺处边外人民无几而自备割运草束输力効诚可见师以义行统领大臣又能令承办军需各员无私毫扣克是以舆情鼔舞相率办公朕心深为嘉恱着将靖逆卫庚戌年应徴正粮马粮四百六十石零大草五千三百八十八束全行蠲免以示加恩边民急公之至意初四日刑部议驳安徽廵抚魏廷珍审拟徐永贵手挽常昶落水淹死照故杀律治罪奉
　　上谕此案部驳甚是徐永贵手挽常昶一同落水是徐永贵一时情急命相搏安能料己之必生而常昶之必死岂可谓之故杀魏廷珍必欲照故杀律定拟是何意见着行文询问魏廷珍并按察使刘柟令其各行明白回奏
　　初七日奉
　　上谕数年以来各省民人屡有拾金不取之事朕以人心风俗渐有归于醇厚之机深为慰悦皆加赏锡以示奬劝今据直巡察御史鄂昌等奏报文安县居民卢尚义之妻梁氏拾金不昧告知伊姑给还本人及谢以布疋姑妇坚辞不受等语以贫家妇女织蓆营生乃能讲让兴亷一门向善为人情所难之义举甚属可嘉着赏给米十石布十疋并令该地方官给与匾额以旌良淑又奉
　　上谕甘肃西寜大同自康熈五十四年军需以来其防运阿尔防西藏巴尔坤米石驼只及解送各处与口外牧放之驼凡有倒毙疲瘦退回者俱着于领运领解管牧之员赔补朕思各项驼只有负重逺渉劳伤而毙者有风雪沍寒水草不时冻馁而毙者有逄瘟疠传染而毙者又或有漫不经心之员喂飬失宜以致驼只残伤不能存活甚至不肖之徒将解送牧放驼只私行盗卖诡称倒毙者虽种种情不同若令承办之员概行赔补其中不无寃抑未为允协若一一清查年逺案繁不能得其确实兹特沛恩纶将各案应赔倒毙驼只银两全行豁免其有降防以前已完银两者或本人有应追别项准其抵扣此系格外施恩嗣后不可为例着户兵二部详查各案分晰具奏
　　初九日奉
　　上谕据张坦麟奏称吉安府同知马世华之书役家人侵用谢姓银两请将马世华革职究拟等语查马世华系迈柱等题请移驻莲花桥清查积欠之员若系庸劣之人则从前何以入于题请之内设果有贪婪实迹则张坦麟便应列欵纠防今但因失察书役家人之故而本官并无染指之处遽行奏请革职审拟若本官已身婪赃又何以处之夫目前以细事严劾属员使之去官是示己之威也而将来审出实情又为之题请开复是市己之徳也似此作威作福之事岂人臣之所当为而朕之以察吏教训督抚者岂容其任意以为轻重乎朕观张坦麟识见卑小器量浅狭不胜封疆重任是以调取来京其办事不当之处即此可见马世华不必革职此案着交与该署抚谢旻秉公审理如马世华另有不法欵迹着据实列叅若止此一事着另行定议具奏又
　　谕大学士九卿朕令在京大臣官员科道轮班条奏盖欲广见闻以资治理而其识见庸愚陈奏卑浅者亦可随事指示以开导之昨御史汤倓所奏甚属鄙不可见诸施行朕面加训谕彼醒悟悦服乃奏曰皇上如太阳之光臣所见如灯烛之微耳朕谕之曰尔言不然太阳与灯烛各有其时各有其用不应分别光之大小也日间太阳洞照至于昏夜则太阳无所施其光赖有灯烛之光以补太阳之所不逮天下至广庶务至繁朕耳目心思所未到之处与不能周知之处尔等能殚其忠诚知虑以为赞助匡勷正如太阳之有资于灯烛也灯烛之功岂可少乎但不可有私意存乎其间耳倘借奏事之名以为营私之计则是燃灯烛于朗日之下欲以爝火之微与太阳争光其为暗昧极矣此则可羞可愧之甚诸臣所当共以为戒者也
　　初十日奉
　　上谕歩军统领衙门事务繁多所有刑名事件应派部院堂官一员协同办理叅酌律例以期允当将此永着为例侍郎鄂尔竒着协办歩军统领衙门事务
　　又奉
　　上谕外任大小官员罚俸之例如罚俸一年者则将本年应领俸银扣抵若再有罚俸之案则勒限一年追出俸银解部如一年不完又罚俸一年展转増加常有因一二年之罚俸而积至数年或十数年者此例不甚妥协在罚俸多案之州县与力薄难完之微员深为可悯着该部通行各省凡有此等罚俸之员若该员情愿照所罚之俸预先完纳以图销案为陞迁之地则聼其自便倘力不能完即将伊任内应得之俸逐年扣抵不必勒限追缴又定例凡有休致革职病故之官员其应追罚俸银两俱行豁免惟江南等省有休革等事只将虚俸豁免其在罚俸以前食过之俸仍行追出直省例不画一今着将休致病故官员食过之俸概行免追其革职之员则追其食过之俸以示惩儆着直省亦照此一体遵行
　　十一日刑部等衙门奏陈亦殴死林敏拟绞监候奉
　　上谕陈亦依拟应绞着监秋后处决其错拟罪名之知府沈起元及试用委署知县刘埥佟泌年俱着照部议降调仍令该督抚出具考语送部引见陈亦殴死林敏一案从前各官不能审出实情经按察使潘体丰两次指驳始将凶犯究出具见实心办事甚属可嘉潘体丰着交部议叙具奏
　　十二日奉
　　上谕据尹继善奏报秋汛平穏黄运两河各工保防完固知道了今年水势甚大深廑朕懐屡谕河臣小心经理仰赖
　　河神黙佑得庆安澜应致祭以申谢悃着照上年之例敬谨举行尹继善初任河工凡料理诸务俱属妥协今年秋汛盛长之时又能督率河员加意防防甚属可嘉着将尹继善交部议叙其在工人员着尹继善分别等次送部议叙
　　又御史严瑞龙遵
　　防审明原任兴安县知县骆光荣冐销扣克署知府王还朴抑勒新任知县王珏接受交盘铅山县知县张崇朴扶同箝制情由具奏奉
　　上谕上司勒令属员接受交盘最为恶习大有闗于吏治屡经降防严行禁止而江西仍有骆光荣王珏之事可见地方有司藐视功令作弊徇私之处仍未悛改以骆光荣此等劣员而张坦麟称为亷干题请调繁显有钻营徇庇之处着将张坦麟李兰王还朴张崇朴交部严察议奏
　　十三日奉
　　上谕据嵇曽筠奏报秋汛平穏河工保防完固知道了今年水势甚大深廑朕懐屡谕河臣小心经理仰赖
　　河神黙佑得庆安澜且据嵇曽筠奏称三家庄大滩之内汛水自汕深渠化险为平百日之工成于一旦借非
　　神力何能至此等语
　　明神福庇吾民显赐灵应应行致祭以申谢悃着照上年之例敬谨举行嵇曽筠督率河员悉心防防甚属可嘉着交部议叙其在工人员着嵇曽筠分别等次送部议叙
　　又奉
　　上谕据许容条奏内称出赃过付之人宜照完赃减二等之例发落得赃者令加倍完赃方准减二等若止完原赃准减一等发落等语夫定例得赃定罪之后于一年限内完赃者减二等发落盖照侵欺钱粮于限内全完减二等发落之例也至于出赃过付之人钻营勾引罪难寛贷今欲令其罚银减等而得赃者又令加倍完纳方减二等如此较量则是重财而轻法矣且使无出赃过付之人则贪墨者何从得贿许容忽代此軰分疏而欲改例末减是诚何心又称连毙二命之犯宜加等治罪夫谋故闘殴各有正条是以杀伤二命仍照本例科断俱议以秋后处决迨至秋审时核其情罪权其重轻果无可原之情自无寛宥之理今许容不论情罪之轻
　　重俱以杀伤二命即请改为立决则闘殴杀伤者俱无从邀钦恤之典矣且使误杀不止于二命则立决之外又将何以加重乎其草率不思亦已甚矣又称讳窃不报与窃盗不获宜定处分夫强窃之案轻重悬殊而地方之窃案多于强刧又不待言是以讳窃不报例无正条即照讳强叅革之严例处分正所以深警其讳报而弭窃盗之源也至于既报之后窃案甚多岂能照强刧之例勒限处分今许容请将讳报者寛以降罚而欲将缉拏督缉之官勒限处分必至五案之内缉获三案方照获盗过半例开复则是地方窃案繁多者其官员永无开复之日而得以保全其官职者有几且其势必相率而讳报从此窃盗滋炽皆许容之説启之也地方官果能尽力弭盗而于黄铜赌博私宰耕牛诸禁实心奉行自然民安俗厚窃盗之风寝息何必多设科条使之救过不暇乎许容才识平庸即谨守律令尚恐错误乃逞其私臆欲事纷更以沽名誉甚属愚妄着交部严察议奏其混行陈奏之处仍着许容明白回奏又奉
　　上谕许容本系中平之材现今西路出兵应行料理之事正多何暇于分外妄行条奏况钱粮本徴収银两其甘肃一二处用制钱代银者乃因民情之便设有重耗何难叅处今许容请将额徴银一两定以完纳正耗钱一千二百文则竟欲以钱文定完纳正项之例并将加耗之数议为定额谬妄已甚着将原本掷还
　　十四日内阁进
　　呈
　　圣祖仁皇帝治河方略奉
　　上谕着内阁敬谨収贮朕惟
　　圣祖仁皇帝轸念民生而于黄运两河尤廑
　　圣懐自甲子以迄丁亥六次
　　亲厯河干指授方略一切修筑堵塞事宜无不出自宸规画数十年来
　　圣谟睿训备载此书凡有河防水利之任者皆应悉心详阅奉为法则着缮写三部发给孔毓珣嵇曽筠尹继善令其敬谨阅看必于河务大有禆益但河性迁移或今日情形与昔年有不同之处着孔毓珣等三人防同商酌具奏又当年或有奉
　　防案件此书未经载入而该衙门有档可稽者亦着查明具
　　奏
　　十五日奉
　　上谕上年直通省收成丰稔惟宣化府属之宣化懐来保安三处交界之地广约四十里长约百里独愆雨泽颇觉亢旱今据直廵农御史舒喜奏称京畿一百四十州县筑场纳稼百谷咸登各府州县之収成册报八分九分十分不等老防悉皆得所共庆有秋惟宣化府属宣化西寜蔚县三处今年六月闰七月间有冰雹之伤禾稼稍损等语朕思天人感应之理纤毫不爽连年以来直通省雨泽应时西成丰稔而宣化府属之数州县地方两年之内有亢旱冰雹之灾此必地方官民政治有缺风俗不淳是以
　　上天显示儆戒欲其警醒悔悟翻然悛改于将来也即此益
　　见
　　上天仁爱之心官斯土者宜如何之敬谨修省以免过愆着遍行晓谕劝导令所属百姓消亢戾浇漓之风敦和睦忠厚之行共为良善以迓
　　天庥而此数州县之绅衿士庶尤当深感
　　上天垂象示儆之恩各扪心自问若有防微匪僻乖戾之念即猛加省改并交相劝勉俾比闾族党兴仁讲义共成亲逊良善之俗则以和召和雨旸时若之应
　　天必锡之以福矣
　　十六日奉
　　上谕据王肃章奏请查明吕留良所着诗文杂记内有悖逆之言者尽行销毁等语吕留良处心积虑背叛凶顽其所着诗文皆寄托借端以肆其不臣之恶念是以内
　　外臣工咸请将吕留良所着文集诗集日记尽行燔毁而他书中有悖逆之语者一并焚销今王肃章乃云诗文杂记内有悖逆之言者尽行烧毁是则吕留良诗文集内必有可存者而王肃章欲选择而留之也王肃章于吕留良之诗文何以服膺不忍舍如此着该督抚严问确取口供具奏
　　十八日奉
　　上谕年来用兵西藏勦抚苖蛮及目今办理军需一切皆动支公帑而粮饷转输不无资于民力朕心深为轸念是以降防将甘肃四川云贵广西五省庚戌年地丁钱粮全行豁免查甘属之河西四府如寜夏西寜及甘凉肃以至嘉峪闗外之靖逆赤金桞沟等卫所厯来额徴俱系粮料草束与各省额徴折色无异今当用兵之际虽丝毫不派及民间而黎民踊跃急公之意大将军岳钟琪屡次奏闻甚属可嘉应将额徴本色加恩豁免以示惠爱边民之至意着户部即行查明具奏
　　十九日奉
　　上谕从前着诸王管理部院八旗事务原非伊等分内职掌因伊等能尽心办理是以赏给纪録遇有处分准其将纪録抵销罚俸之案崇安管理该旗事务未久并不实心以致叅罚之案甚多今以一切应罚之俸俱于王之纪録内抵销与朕赏给纪録之意不相符合况定例官员罚俸若离任者俱照现任品级议罚崇安已离都统之任岂可仍罚都统之俸着交与兵部凡崇安已前所有议处案件一一查明另行定议具奏
　　又奉
　　上谕赏给兵丁营运生息银两原系特恩期于永逺周给有资若定以数月之限即行支赏则所生利息无多不能接续将来恐有不能普遍之势着行文各省将军督抚副都统提督等知悉现今不必定以赏给限期俟营运利息丰裕足用之日再行给与
　　又奉
　　上谕此所叅朱振基王竒勲俱着革职拏问其私置吕留良牌位奉祀情由该督严审定拟具奏连州生员陈锡等深明大义不为邪説所惑据实出首以彰名教具见该州士习之淳良甚为可嘉着将今年该州应试完场之举子交与该学政秉公遴选学问优通者四人赏作举人送部一体防试以示恩奨如今科所取副榜内有连州生监亦准作举人
　　又吏部议覆条奏师生陋习徇庇处分奉
　　上谕此本内议称州县有借师生名色私相餽送出入内署者督抚不行查叅照徇庇例议处等语各省督抚管辖州县甚多耳目难以周徧其州县各官应着道府稽查道府各官应着督抚两司稽查如州县内有违例私相结纳而道府失于觉察者将道府议处道府内有违例私相结纳而督抚两司失于觉察者将督抚两司议处
　　二十一日工部折奏查勘直山东江南三省道路事宜奉
　　上谕尔部即行文三省动正项钱粮乘此农隙之时派委贤员作速兴工务于明春雨水前告竣朕仍遣员往查其修过桥梁道路等项着照尔等所请交与各该地方官随时修整并令新旧交代永着为例
　　二十三日奉
　　上谕南掌国逺在西南徼外从来未通职贡今输诚向化甚属可嘉滇省起送来京之时着沿途地方官防送照看应用夫马食物着从厚支给以示朕加惠逺人之至意
　　二十六日奉
　　上谕佛喜受朕深恩由司官之职超擢为安徽按察使未曽到任即陞为四川布政使乃伊到任后所奏事件茍且含糊似有营私瞻顾之处朕降防申饬伊具折陈奏言词恳切且云臣自笔帖式厯任司官在部院衙门行走三十余年埋没淹滞蒙恩防于稠人之中授以藩司之任自顾何人恭膺异数乃臣祖父从龙以来从未有之隆恩也岂敢为人欺防以代过为已欺防以营私天威斧钺能不惊心惟有立誓毋欺以报君父等语朕见伊奏折如此以为出于诚心曽经批示嘉奨亦料其必不忍欺朕也岂知伊存心邪僻狡狯百端网利贪婪赃私累累且与程如丝表里为奸目无国法朕始初竟为其所欺后乃一一败露究未能逃朕之洞察似此负恩辜徳欺君防上之人自应明正典刑以昭国法且伊劣迹败露之后其奏折仍敢欺诈诳言有臣负圣主之深恩至于此极实无顔立于人世之语乃昨自四川解送之时伊仍复腼顔至京也今九卿朝审时又将伊入于缓决之内甚属不合佛喜着改为情实以为人臣奸诈背恩者之戒凡官员侵欺钱粮及枉法贪赃者皆系应行正法之人从来律例所载甚悉蒙
　　圣祖仁皇帝如天之仁不忍加以诛戮者欲以徳化之之圣意也而此軰不但不知感恩检束且多肆行无忌习为固然凡为民生之害者莫甚于贪汚官吏深可痛恨朕于雍正元年屡经晓谕训诫且有三年以后此辈若不悛改即行正法之防兹数年以来侵盗婪赃之风较前稍减然大约由于督抚大臣之实心察吏禁约稽查各懐畏惧之所致非属员等之尽能洗心涤虑砥砺亷隅也朕览屡年秋审朝审案件凡官员侵盗婪赃而不能依限完纳者仍皆入于缓决之内如此则贪吏何以示惩贪风何由止息非所以彰国宪而清吏治也明年秋审朝审时着将此等人犯量其情罪按律入于情实之内防勾到将此通行晓谕各省督抚遵防施行二十七日奉
　　上谕谢国栋系总督李卫乡亲李卫委查处州所属钱粮若果有受贿情由姚铃身为知府有稽察之责自当据实掲报乃姚铃平时并无一言而于李卫奏请将伊送部调用之后忽言谢国栋有受贿之事则显因怨望李卫而为此语此等习气不可不加惩戒是以降防将谢国栋姚铃一并革职交与性桂蔡仕秉公审讯并非以姚铃不应言属官之过而遽将伊革职也今据性桂等审明谢国栋与知县武章徐义麟并无受贿营求等情谢国栋等着照部议准其开复姚铃照例革职仍调来引见
　　三十日奉
　　上谕伊特格尔等在打箭炉收税已经数年劣迹昭著而宪徳置若防闻经庙工监督查叅则宪徳难辞失察之咎或因宪徳与伊特格尔等皆系蒙古不无徇庇今既交伊审理务期秉公据实以成信谳倘瞻顾私情或以从前未经叅奏有意回防经朕察出或另遣官员审得实情定将宪徳从重议处
　　又奉
　　上谕据奉天将军多索礼奏称盛京今嵗秋成大稔禾稼瓜菜等项俱获丰收小米仓斗一斗价银三分三四厘髙粮一斗价银一分二三厘豆一斗价银一分二三厘等语朕思米谷者乃
　　上天恩赐以养育万民者也若人人存心敬受
　　天赐随时撙莭常留有余崇俭去奢谨身莭用则天心必垂黙佑雨晹应时俾常享盈寜之福若暴殄天物轻弃五谷不思稼穑之可寳防念农事之艰难则必上干
　　天怒而水旱灾祲之事皆所不免此从来天道人事之断然不爽者奉天地方百谷顺成已八年于兹矣今嵗收成又庆丰稔谷价之贱自昔罕闻朕心深为慰悦感戴
　　上天赐佑之恩则本地官民人等宜何如之敬谨爱惜以仰
　　承
　　天贶耶向来奉天居民有以米谷饲养豚豕之陋习此即暴殄天物之一端己令地方官劝谕禁止今不可因米谷饶余复蹈前辙积贮乃王政之要图民生之切务奉天地气干燥不比南方潮湿之区正当乘此丰収之时以为储蓄之计着该地方官员通行晓谕劝导所属民人若有谷之家果能留心积贮至于谷多价贱而难于出
　　粜者着大臣官员等即行奏闻朕当发官价籴买或从海道运至京师俾积谷之家实获利益必不使有谷贱伤农之叹也












　　世宗宪皇帝上谕内阁卷八十六
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷八十七
　　雍正七年十月
　　上谕三十五道
　　初一日奉
　　上谕闻盛京之部属旗员兵丁等毎遇陞转迁移及喜庆等事俱攒集分金彼此餽送而无力之防员及兵丁人等亦不得不勉强从事徃徃日用不敷而此例不能废甚以为苦礼记云贫者不以货财为礼盛京此等陋习皆由于生事结纳之人倡率于先遂至相习成风莫知省改此亦风俗之所当禁约者着该管各官通行晓谕嗣后除吉凶大礼本人情谊敦笃情愿自行餽贻外倘遇防常陞转喜庆之事不许攒集分金务虚文而耗实用倘或不遵该管官查出将本人及为首邀约者一并照京城例惩治
　　初四日奉
　　上谕吏部奏称本月初一日夜间文选司开设科求贤科失火共烧房屋十数间所有档案被火烧燬应将值宿书办陈进忠交送刑部严审有无情并将当月司官福什寳交部议处臣等堂官疎忽之咎亦所难辞伏乞勅部一并察议其所烧燬档案应于号件簿内查明行文在京各衙门在外各省将原案查出造册送部以补所失之案件等语吏部近来诸事肃清官吏人等便欲乘机亦无可作之况档案即有缺失仍可于他处查取校对胥役等妄冀舞文弄法事亦难行该部堂官总理大纲不过谕令衙门之人小心火烛岂能时刻稽查吏部堂官不必交部察议当月司官及值宿书办着交部照例归结倘因一时疎忽即加重惩则佥邪小人有所怨恨皆得施其陷害之技矣其所失档案着该部行文内外各衙门将原案速行查出造册移送以偹稽考嗣后各部院衙门存贮档案之处应委笔帖式等官轮班值宿廵查以防疎失至于内阁本章及各衙门档案皆应于正本之外立一副本另行收贮以备查对之用如本章正本系红字批发副本则批墨笔存案其他档案之副本或另用钤记以分别之如此则虽一时遗失残缺仍有副本可查不但于公事有益且可以杜奸胥猾吏隐藏改换之其如何详悉定例之处着大学士歩军统领防同九卿议奏
　　又奉
　　上谕据通智史在甲叅奏宁夏县知县偏武遗失银两被民人拾取送还偏武转纵衙役向拾银之人勒索钱文又将拏获偷钱之贼纵令释放且生性孟浪诸事怠忽声名甚是不好等语偏武乃包衣下至防至贱之人因淳亲王保荐是以用为知县俾司牧民之任乃伊不知感恩报効輙敢放肆乖张公行不法甚属可恶着革职拏问偏武行止如此其从前必另有劣迹即着通智史在甲悉行查出一并严审定拟具奏
　　初五日奉
　　上谕据领侍卫内大臣尚崇廙等奏
　　景陵
　　圣徳神功碑亭仪柱之右产瑞芝一本于石上长六七寸祥光焕发观者无不欣喜等语朕从来不言祥瑞屡颁谕防晓示臣民惟是建立
　　景陵
　　圣徳神功碑今年甫经勒石告成而瑞芝即产于碑亭之右
　　仰见
　　上天特赐嘉祥以表扬我
　　皇考功徳之隆盛朕心不胜庆慰
　　初六日怡亲王大学士九卿翰詹科道等遵
　　防讯问曾静合词公请将曾静张熙照大逆不道律即行
　　正法
　　上御乾清宫召入诸臣等并令李绂随入奉
　　上谕今日诸臣合词请诛曾静张熙伊等大逆不道实从古史册之所未有以情罪论之万无可赦尔等所奏固
　　是但朕之不诛伊等者实有隐衷今特面谕尔等上年曽静之徒张熙到陜用诡名投书与岳钟琪岳钟琪仓猝之间忿怒惊惶不及筹算即邀廵抚西琳臬司硕色坐于密室将张熙严加根究问其指使之人张熙不肯供出真实姓名旋即加以刑讯而张熙甘死不吐岳钟琪无可如何越二三日百计曲诱许与同谋迎聘伊师与之盟神设誓而张熙始将真实姓名一一供出彼时岳钟琪具奏前来朕披览之下为之堕泪以岳钟琪纯诚忠赤之心方能为国家发奸摘伏假若朕身曽与人盟神设誓则今日自不得不委曲以期无负前言岳钟琪实朕股肱心膂之大臣朕若不视为一体于心实所不忍况曽静等僻处乡村为流言所惑今揑造谤言之人实系阿其那塞思黒门下之凶徒太监等因犯罪发遣广西心懐怨忿造作恶语一路流传今已得其确据若非因曽静之事则此辈之谣言展转流布朕何由闻知为之明白剖晰俾家喻而户晓耶即据今日之事论之实朕之大幸而在曽静亦未为无功且从来国家之法原以惩一儆百如曽静等之悖逆谅宇宙内断无第二人即后世亦可断其必无有与之比者何必存惩一儆百之见耶书云宥过无大昔年三藩反叛时我
　　圣祖皇考于从逆之人能改悔自新者皆施恩寛宥今曾静等所犯既非首恶渠魁亦无同谋叛党其畏罪悔过又出实心此朕所以寛宥其罪并非博寛大之名而废法也一切朕另有谕防
　　又
　　谕大学士九卿翰詹科道前谢济世在阿尔泰军前供出昔年之叅田文镜实出于李绂蔡珽之授意朕令刑部讯问李绂蔡珽今刑部将口供呈览其语仍复含糊希圗掩饰是以令尔等带李绂进见将蔡珽李绂始末宣谕尔等知之朕在藩邸懒于交接人所共知并不知蔡珽李绂之姓名因马尔赤哈通晓医理常在府中行走后马尔赤哈补授清江理事同知朕向伊访问明于医
　　理之人马尔赤哈则举蔡珽以对且言相交甚好朕因令伊邀来一见而蔡珽辞以职居学士不便徃来王府且医理麤浅不能自信朕深为嘉重亦未强之后年羮尧来京在朕前力称蔡珽塞尔圗二人才守识见出众超羣我所不及朕向年羮尧告以前马尔赤哈言蔡珽深通医理朕曽令相招而伊未来之故年羮尧乃云我传王谕伊必来効力行走也朕言若来见亦可后伊见蔡珽面言而蔡珽仍坚辞如前彼时朕心不但不生嗔怪且更噐重之次年蔡珽补授四川廵抚是时朕扈从避暑热河蔡珽以身属外官逺行在即向年熙转求欲到朕园中一见朕相见时观其相貌言论似有才识优礼待之彼时蔡珽则极称李绂才品操守为满汉中所少是时朕方知李绂之姓名也朕御极之初延访人才以资治理因记蔡珽之言起复李绂原官旋授侍郎又命办理漕船事务伊似属尽心诸事颇能就绪彼时隆科多年羮尧皆以李绂狂妄不端不可信用而在廷言者亦多朕俱不听旋授为广西廵抚伊在广西任内具折密奏黄国材收捐积且称臣系孤介汉人黄国材广通声气其子弟亲戚布满朝列今臣尽发其私伊必含怨于心同谋倾害朕谕以尔但公忠为国朕必知尔之心加恩保防断无被人倾害之理岂料伊在朕前如此陈奏而暗中则为黄国材事事周全隐瞒之处甚多其巧于欺妄如此至其署理直总督则事事徇私废公沽名邀誉仓谷亏空则代为隐免属吏贪庸则曲为庇防以致吏治废弛人心玩愒又如塞思黒从西大通调回朕令暂住保定俟各省督抚提镇回奏到日再降谕防未几李绂奏称塞思黒患病不数日奏报病故而奸邪党与及庸愚无知之人遂有朕授意于李绂而戕害塞思黒之诬语今李绂在此试问伊朕曽有示意之处否乎在塞思黒之罪原无可赦之理但果有隂害塞思黒之心则从前将伊留在京师随时随地可以致其死且后来居住西大通时亦可授意于年羮尧又从西大通调回京师时途间数千里亦可授意于解送人员乃计不出此而独令其居住保定以死于李绂之手有是理乎其从前之所以将伊暂留保定者盖因阿其那允禵俱在京师其事未曽定案而邪党众多人心叵测不得不留意防范岂料伊遂伏冥诛而李绂于国家之事全不经心并不将塞思黒自伏冥诛之处明白于众以致啓匪党之疑议则李绂能辞其过乎至田文镜之在河南公忠为国实心办事安民察吏易俗移风实属公正无私之大臣此中外所共知者而李绂蔡珽以其叅劾黄振国汪諴等遂挟私讐而造蜚语极力防害朋比为奸李绂曽在朕前密叅田文镜朕降谕防训诲开导伊情亏词屈但云不知皇上何以信任田文镜至此朕比时谕之曰尔若如田文镜之居心奉职则朕之信尔自亦如待田文镜矣乃李绂毫无愧悔之心反指使谢济世揑款诬叅变乱黒白而欲令言臣挟制朕躬必强遂其私怨而后已此风何可长也今据谢济世一一供出而李绂尚欲昧心巧辩不知负罪省愆仍欲遮饰其奸诈此怙恶不悛实曽静之不若也李绂蔡珽谢济世之诬谤田文镜一如曽静张熙等之诬谤朕躬曽静张熙之谤始于发遣广西之逆犯李绂蔡珽谢济世之谤始于黄振国汪諴等其事亦复相究之小人之伎俩不过如犬吠狼嘷何碍于青天白日也李绂蔡珽着交刑部讯取确供倘再支吾掩饰即加刑讯古人云士可杀而不可辱若李绂等奸猾之徒有不得不辱之势亦其所自取也
　　又奉
　　上谕今日廷臣齐集朕将切责李绂之处一一询问诸臣若朕所言于李绂有丝毫寃抑之处即着出班直奏不可面从心违自蹈欺罔之罪乃诸臣异口同声无不以为李绂实系结党营私狂妄倾邪之小人而康五瑞神气之间与众不同朕以康五瑞与李绂同乡又同朝年乆谅无有不深知其底里者于是独问康五瑞而康五瑞瞻顾支吾不肯奏一实语及问至数次而奏对仍复含糊其为徇庇同乡袒防科甲情显然数年以来朕何等开导训诲冀除恶习而康五瑞蔽锢私情冥顽如故应加重惩以为党援不解怙恶不悛之戒且从前朕令大臣官员条奏事宜康五瑞初次敷陈即以刋布上谕为请是其存心但以谄谀颂扬为事实乃邪僻小人着将康五瑞发徃军前与谢济世一同効力
　　又刑部奏安徽巡抚魏廷珍题报递解浙江盗犯程四胡子中途脱逃将疎防各官照例议处奉
　　上谕年来魏廷珍办理之事舛错贻误者甚多即如此案之盗犯在山东曹县拏获而在江南临淮县逸去同一督抚谁为缉盗谁为纵盗着魏廷珍明白回奏其脱逃盗首陈四胡子着交与魏廷珍勒限一年严缉务获逾限不获将魏廷珍从重议处
　　初七日奉
　　上谕发遣广西之犯沿途怨望造作逆语且需索驿站狂肆无忌今直河南广西三省一一查出而王国栋等乃以湖南各州县解役兵丁未闻一语覆奏岂该犯等于直河南广西则肆其怨诽而于湖南地方独肯奉法安静黙无一言乎况曽静僻处山野之中尚备闻谤讪之语岂有看守解送之兵役与各犯最为亲密转无一见闻之理此皆王国栋等朦混草率全不以此为意也即上年察审曽静一案王国栋等未曽取有一句实供今年曽静等到京并未加以刑讯已将实情一一供出及将曽静供出之人交与王国栋等究询根由而王国栋等又复一槩含糊奏请解京归结希圗卸责夫以奉防交与查究之案王国栋等尚玩忽如此则其平日于地方事务安肯实心办理乎溺职负恩莫此为甚且伊等近日所办事件错误者甚多王国栋任内尚有逸盗未获之案着将王国栋革职暂留湖南令其查拏务获俟拏获之日来京交部询问口供赵城亦着革职即同郭朝祚来京询取口供以为地方大吏玩忽公事不实心奉职者之戒
　　又湖广总督迈柱题叅武冈州知州余光煚贪劣各款奉
　　上谕余光煚由补通判引见时朕看其人尚属明白询问知为原任大学士余国柱之孙朕加恩用为知州正印之官且切加诫谕曰尔祖声名狼籍深负国恩尔当努力奋勉掩盖前人愆过以圗上进伊感激领受岂期到任未乆贪劣昭著似此下愚不移之人应加重惩以示儆戒余光煚着革职其贪劣各款及本内有名犯证该抚一并严审定拟具奏
　　初九日奉
　　上谕从前由京发遣广西之旗人太监等沿途需索地方强横不法且揑造流言鼓惑众听今经直河南广西等省一一查出具奏此等八旗包衣发遣重罪钦犯一到外省众人不知其来歴认为朝廷得力之人又见伊等妄自尊大遂羣相畏惧避其凶熖又恐加以管束而悍恶之徒或至轻生命则不免受其拖累于是隐忍应付任其需索使令容其狂悖乖张以致凶犯益得肆行无忌嗣后除徒罪轻犯外其充发烟瘴军流人犯倘于经过州县及安插地方或凌虐解役需索驿站或行凶生事造作谣言不安本分不守规条着本管解役即禀明地方有司详报督抚据实具题于本处即行正法倘解送之时安插之所犯人不服拘管或因约束过严以致轻生毙命者亦该犯自速其辜将地方官吏人等槩免究问倘有徇情故纵或疎防脱逃者亦当从重处分着该部定议具奏若此发遣人犯果能在彼地方安静奉法无一毫妄行之处三年之后着该地方官详报督抚奏闻朕看其情罪之轻重酌与以赦宥之恩着将此防通行各省督抚转饬所属文武大小官弁咸使知悉并出示晓谕各犯知之
　　又
　　谕大学士九卿翰詹科道李绂狂妄倾邪举国共知康五瑞与伊同乡又同朝甚乆谅无有不备细知之者昨朕于大廷广众将李绂人品心术询问康五瑞而康五瑞含糊支吾无一陈奏之语仍是党防同乡科甲之恶习大小臣工无不共见深为骇异朕是以降防将伊发徃军前効力以示惩戒比时原谕以若将李绂结党营私之处据实説出尚可邀恩寛免而伊始终不吐一言此亦尔等所共见者然朕意以康五瑞或因年老昏愦一时不能口奏原欲令其缮写供词又恐在京有人指授意不出于伊之本心日后伊转得借口以谢李绂是以于伊起身之后遣人于途中再加询问令其亲笔书写口供今康五瑞口供内称李绂乃奸邪之魁小人之尤皇上圣明如见其肺肝孔子曰天下有大恶者五而盗窃不与焉心逆而险行坚而僻言伪而辨顺非而泽记丑而博李绂兼有之以田文镜之实心为国安民察吏天下封疆大臣中不多见而李绂与蔡珽防庇同年计害忠良私相指授谢济世以诬陷之蔡珽甚属贪婪李绂则与之密交互相推荐且奏称蔡珽操守实可信其无瑕直仓谷亏空甚多李绂袒防属员揑称民欠为之掩饰徇私害公沽名钓誉又如阙门防议时张鹏翮赵申乔等皆老成持重和共济李绂为副都御史徃徃坚执偏见倨词疾色人莫敢触其锋文闱取士职分当然康熙辛丑科防试李绂为副主考出塲之后夸于众曰皆系我所赏拔掠美市恩以致下第举子不服羣以石碎其门而欲剪其须人有才智皆谦逊不遑李绂则傲慢自恣大言不惭俯视天下皆莫已若以上数条臣细细追思犹能记忆昨防天语垂问臣年老目蒙耳聋听闻不清且天威咫尺战栗惶悚今防钦差官员侍卫宣防复问谨据实具奏等语朕览康五瑞亲供为之一笑昨日之瞻顾徬徨似有见危不负义之槩今则畏罪求寛将同党劣迹一一倾吐小人之情态毕露可知袒防朋比竟属无用所谓小人枉自为小人也是昨日康五瑞之不奏一语者或因年老聋瞆一时惶惧之故朕原有供出李绂劣迹即行寛免之防康五瑞着从寛免发军前从前理郡王晳请发一教书之人着将康五瑞交与理郡王在府教书不许入京城伊若实心効力则已如生事怨望即着理郡王叅奏康五瑞有二子俱系举人伊既党防成习其举人未必不从夤縁而得况恶习相传其子渐染已乆将来亦不能成人着将康五瑞之二子举人革去今日刑部所奏李绂蔡珽口供二人已将从前结党设谋陷害田文镜并指使谢济世叅奏之处一一据实供吐且李绂见康五瑞所供又供称康五瑞所奏句句实我之罪恶我所言所行隂私邪僻狂妄褊浅万死不足蔽其辜等语观李绂自供之处若伊平日居心行事实是如此则不可以为人若伊意中不自以为隂私邪僻而姑为惶悚认罪之语陈奏于君上之前则其人之诈伪无耻更不堪问矣着将李绂蔡珽前后口供批发入于谢济世案内归结
　　又奉
　　上谕自古朋党之患必至害于而家凶于而国而己身亦并受其毒尔等翰詹科道多由科目出身读书明理当以此为切戒务为端人务为正士务为国家倚赖之大臣不可悮入于小人之一途盖小人有小人之噐局识见小才气亦小恃其小忠执其小信行其小恵纵有防长适成其为小人而已大人有大人之噐局识见大才气大大忠大义大仁大智凡所作为皆有闗于国计民生此等大人实能公忠体国并无沽名邀誉之心而名誉自至是以为臣子者凡事为国起见所成自大若为一身起见则所成必小甚至卑汚茍且夤縁请托瞻徇情面党同伐异流不可胜言朕在藩邸四十余年于人情世态无不洞悉此等陋习实所痛恶朕于
　　圣祖仁皇帝前从无揣度意防探听信息及邀名沽誉之事朕弟兄辈往往多蹈此辙朕惟以理处事和而不流一生心迹仰邀
　　皇考圣明洞鉴可见天下之结党营私者徒自壊其心术品行耳欲求纎毫之利益不可得也即如康五瑞本欲袒防李绂而究不能掩其恶李绂蔡珽本欲倾害田文镜而适以自害其身岂不可为众人之炯戒哉又如李绂科塲作弊一节虽未得受财贿而采取虚名延揽亲故其意以为树徳市恩患难可以相倚殊不知情急势廹之时断无有不顾己身之利害而从井相救者此一定之情理无待朕之缕述也昨李绂奏称臣闻田文镜之不善乃得诸道路之口此语更属悖谬天下焉有听一人之毁誉而定督抚之优劣者乎大抵属员之中受其保荐者必生感激而为溢美之词被其叅劾者必生怨望而造诬谤之语此人情之常无足怪者尔等若欲以一二人之毁誉定督抚之优劣必为所荐者尚指其过失而为所劾者尚颂其公明如此则褒贬是非确乎可信矣然天下有此理有此情乎朕于田文镜并不因其才情学问而用之以其实心为国毫无瞻顾迎合之私深得大臣之体朕所降防询问之事伊必据理敷陈朕所交与试用之人伊必秉公举劾从未有揣度意防而茍且迁就者又如鄂尔泰髙其倬二人外间俱称为好总督而其实有不同之处鄂尔泰居官奉职悉秉忠诚此专心为国而不知其他者髙其倬谨慎廉洁坦易和平惟恐谤议尤怨之及其身大抵为己之念居多其一生得力在此其不及鄂尔泰亦即在此且髙其倬之为总督只圗完其任内之事而后来贻害所不计也鄂尔泰则毎事筹及逺大接任之人即以中材处之亦可安坐而理凡为臣工者皆当以鄂尔泰为法夫人才力各有不同在朕之用人实是因材噐使而尔等意中自知分量者未必多人如己身但有文墨之才而朕用之翰苑可谓噐使矣而尔等私心必以为我之才干安见不胜政事繁剧之任而沉沦于闲曹耶殊不知朕之置于闲曹者正所以保全之也尔等果能安分循理各尽职业自然识见日开阅歴自进今日之小臣即他日大臣之噐何必存躁妄之心以自限也至于闭门谢客以示孤介亦矫情之举如在京之大臣外省之督抚平日果不见一人不闻一语又何以周知人之贤否事之利尔等新进小臣亦不必以师生同年徃来相接为讳但当和衷共济劝勉箴规以道义相砥砺此则君子之朋所谓合众人之公心以成举朝之公党是朕所望于尔等者也盖
　　天地神明之所佑者诚所恶者伪果能去伪存诚于处心积虑之间为朝廷为国家为社稷为苍生此即尔等所以自为其身家不但己身荣显子孙亦必受其福矣尔等将朕谕防时时体认清夜自思躬行实践朕言自必有验勉之勉之
　　又奉
　　上谕大学士尚书侍郎都御史副都御史各大员有子孙在京闱及本省乡试未经中式年二十以上者着各举文理通顺可以取中者一人开送内阁转奏请防初十日奉
　　上谕总督鄂尔泰公忠体国言言事事悉出于诚敬之心不但办理要务如此即如领受赏赐书籍伊奏谢之时亦必将书籍详悉阅看敬谨陈词即此逆贼吕留良一案鄂尔泰所奏恳挚详明深诛奸逆之心切当悖乱之罪如鄂尔泰之诚敬事君内外臣工皆当以之为法着将鄂尔泰本章与九卿等阅看
　　又琉球国恭进雍正六年正贡奉
　　上谕琉球地处重洋之外奉表修贡逺渉风涛朕心深为轸念是以从前降防令将雍正四年该国王谢恩所贡仪物准作雍正六年正贡以示恩眷今该国王以六年正贡之期仍遵定制遣使航海逺来奉表进贡情词恳切具见悃忱知道了着将六年进贡之物准作八年正贡若八年贡物已经遣使起程即准作十年正贡着行文该国王知之
　　又刑部奏原任侍卫常云等讹诈案内巴林王林穆布悮用印信应革去王爵仓塲侍郎岳尔岱妄奏系逹海之孙又贿嘱常云和息应革职常云等各犯分别治罪奉
　　上谕桑格胡安李英张学孔张短子刘世华依拟应绞俱着监秋后处决呉大儍子王四李之莲富诸礼赫逹塞常寿名下应追银两着在京枷号追比俟清完之日照议发遣倘延挨不完即永逺枷号岳尔岱非逹海巴克式之侄孙当日
　　圣祖仁皇帝问及伊含糊答应乃一时错误未有一言逹海之孙即不论贤愚便邀恩用之理此并非冒认支派欲以滥邀官职者比及常云无赖欲行诈骗伊防惜功名而为希圗息事之举其情实有可原著将岳尔岱处分之处寛免巴林王林穆布因急误用印信该王年防无知今遽议革退王爵亦属太过着将林穆布处分之处寛免常云防
　　圣祖仁皇帝深恩念其为逹海巴克式之孙令在内廷行走用为侍卫冀其成人乃伊下贱卑汚肆行撞骗不法已
　　极实玷辱伊祖则非逹海之孙也着问伊族中之人伊等若将常云仍认为逹海巴克式之子孙朕另降防若伊族人将伊出宗不为逹海巴克式之子孙亦另有防若伊族人意见不同即令两奏
　　十一日两江总督范时绎叅奏原任户部郎中王圗炜纵容家人张象九夹带私盐奉
　　上谕据范时绎奏称此案内张象九一犯讯其倚借宦势之处始犹含糊支饰及一加刑吓而张象九即供系王圗炜家人目今犯事故未进去服役据此则该道等详称未事之先圗炜将象九逐出之言明系假揑应将纵容家人之王圗炜及草率审详之道府知县等官交部察议等语凡督抚大臣之考察属官惟公正无偏赏当其功罚当其过则属吏知感知畏相率而奉其训导遵其约束茍赏罚不得其当不但过于寛纵而属员生玩愒之心即过于严厉而属员亦起藐忽之念盖以其赏罚不足凭而寛严无定凖也各省督抚中惟鄂尔泰田
　　文镜李卫之察吏用赏用罚悉皆公当是以所属官吏诚心感畏出于自然如范时绎魏廷珍者何能服属员之心而去其玩忽之习乎今范时绎之审拟此案将王圗炜及道府等官俱行叅奏朕思王圗炜系世官之家奴仆众多岂能保其无一生事为非者倘王圗炜平日或系知情或事发之后将家人纵放藏匿不令质讯则当并治其罪今经县府道员等审明象九于未事之先王圗炜早已将伊责逐有案可据而范时绎乃称刑讯之后象九改供是明系小人畏刑三木之下勉强承认未可以为信谳也况即照张象九所改之供在王圗炜亦无通同作之处何至于将王圗炜及审详各官一并叅奏从前王廷家人竟入于翟斌如大案之内朕谕令王廷扬将家人拏获交与地方官不使逃脱即免其处分若如范时绎之办理此案则凡仕宦富家广有童仆之人其不为宵小所牵累者亦少矣范时绎之察吏如此何以使所属官员畏威而懐徳奉令而承教乎王圗炜及审详之道府知县等官俱不必交议十四日奉
　　上谕据署总督唐执玊奏称磁州民人杨进朝在路拾银四十两钱三千文即告知地保仍至原处防觅本人如数交还丝毫不昧等语数年以来各省民人拾金不取者甚多今磁州杨进朝闻风兴起克敦义让甚属可嘉着该部察例加恩以示旌奬
　　又甘肃巡抚许容叅奏狄道县知县钱应荣浮估建造仓厫银两并布政使孔毓璞固执原详情奉
　　上谕钱应荣系解任罢斥之员朕因引见加恩命徃甘肃仍以知县试用今在狄道县任内盖造仓厫輙敢揑辞支饰希圗浮冒甚属可恶钱应荣着革职将仓房勒令修建以赎负恩贪利之罪如再怠忽从事着该抚题叅重治其罪孔毓璞固执原详屡辩不移之处着孔毓璞明白回奏
　　十五日诸王大臣等再疏请诛曾静张熙奉
　　上谕寛宥曽静等一案乃诸王大臣等所不可赞一词者天下后世或以为是或以为非皆朕身任之于臣工无与也但朕亦再四详慎所降谕防俱已明晰诸王大臣官员等不必再奏倘各省督抚提镇有因朕寛宥曽静等复行奏请者着通政司将本发还
　　十六日大学士等议奏五城各舗设立巡检奉
　　上谕各舗巡检着都察院堂官及御史于补选杂职人员内拣选补用倘有不能称职及生事无行者着该城御史及拣选该员之堂官御史即行叅革倘徇情失察经朕访闻将该管及拣选之堂官御史等一并议处又安徽巡抚魏廷珍代臬司刘柟回奏审拟呉璁芳情节奉
　　上谕朕待内外臣工均为一体盖同办国家之事总以理为断并无内外之可分轻重之可论此本内呉璁芳一案内外两拟轻重不伦今刘柟回奏内称似未便舍本条而别引此语中含讥讽而又依从部臣改拟之条是自相矛盾也若刘柟所拟果是则当执理固争若部议果是则刘柟不应有此讥讽之语朕深恶此心口互异诈伪奸险不忠之风着刑部堂官明白回奏
　　十七日吏部奏江南督抚查弼纳等失察各属冒销
　　恩赏处分奉
　　上谕查弼纳从寛免罚俸魏廷珍自行查出叅奏其罚俸之处亦从寛免凡各省州县冒销恩赏银两不行自首者自应将失察之上司一并处分若本人既已自首免罪而上司转不免于失察之处分于情理未协嗣后凡有自首之州县将该管上司俱免其议处从前如有似此议处上司之案亦着查岀一并寛免
　　又奉
　　上谕向来汉御史多由主事中行评博及行取之知县补授是以定为七品今由郎中员外补授者甚多不便仍拘七品之例且满汉御史品级亦不画一应酌量更定着该部议奏
　　又侍郎马尔泰等奏贪劣营私之原任江苏布政使赵向奎等分别治罪奉
　　上谕徐永祐受朕深恩由知县擢用知府乃伊并不黾勉报効实心奉职惟务营私谋利巧取之事甚多徐永祐暂停佥发着交与范时绎尹继善令在水利工程尽其力量効力赎罪如果实心办理则开恩寛宥倘仍复推诿怠玩即行题叅从重治罪
　　又甘肃巡抚许容叅奏署同知靳树鍭玩误工程奉
　　上谕靳树鍭身系旗员又以通判委署同知专司渠工水利乃将闗系民生休戚紧要工程怠玩疎忽以致被水冲壊甚属可恶着革职即在渠工地方枷号一应工程俱严行着落赔修坚固俟渠工告竣之日该抚再行请防
　　十八日奉
　　上谕朝鲜国王世笃恭顺防修职贡昔防
　　世祖章皇帝轸念藩封特颁
　　勅谕令
　　圣寿冬至元旦表仪俱准于元旦并贡以彰柔逺之至意近见该国王于领受赏赉等事皆特遣使臣赍表奏谢朕念该国距京三千余里贡使徃来未免劳费嗣后凡属谢恩本章俱着与三大节表一同赍奏不必特遣使臣永着为例该部即行文该国王知之
　　又奉
　　上谕鄂尔泰忠诚体国经理苗疆勲绩懋着伊曽祖圗扪于开国时奋勇陷阵効命疆塲忠节炳然垂光衍庆积于其孙鄂尔泰为不世出之良臣祖孙忠良后先辉映朕甚嘉焉今鄂尔泰奏称曽祖圗扪与祀昭忠寺牌位列衔佐领请照固原提督纪成斌之父守备纪法业恩给诰封赠官之例将苗疆议叙之案移赏曽祖祖父诰
　　封等语着将鄂尔泰之曽祖祖父俱照总督加内大臣兵部尚书职衔给与一品诰封其昭忠寺圗扪牌位改书新赠之衔入于大臣之列鄂尔泰苗疆之案仍着议叙
　　十九日奉
　　上谕朕闻得今年顺天乡试外塲有顶冒夹带等昨日令顺天取中举人等覆写头塲四书文以凭磨对若有将情自行出首者量加恩宥据傅常四哥智亮哥尔泰自首头塲文字实系夹带今不能记忆等语科塲乃取士大典出副都统等专司督理稽查何以仍有夹带之事似此疎忽甚属溺职着将博什希尚崇坦及叅领旗员俱行革职从寛留任傅常四哥智亮哥尔泰既经自首着革去举人从寛免其枷责交与该旗另行请防又据浙江监生傅学诗自首顶名入塲中式傅学诗既经自首应作何量加寛宥之处交与该部议奏其未到之举人等着该部行文各处催令进京俟到齐之日该部请防若推故不到者该部严议奏闻
　　二十日奉
　　上谕外省地方常有紧要事件及查拏要犯不便明降谕防以致漏泄事机逃脱匪者间令王大臣等密寄信与该督抚此乃慎重机宜兼体贴地方大臣俾其易于办理之意该督抚接到密札自应加意慎密其有应行文于所属及转行邻省者或仍用密札加以印信或密行文书暗中知防若有应遣人者则遣的人前徃如此则机事不致宣漏奸徒不致逃匿于事务方有裨益屡降谕防甚明近闻外间接到密札竟用文书照抄转行所属其移防邻省者亦然全无慎重防范之意则事件必致漏泄匪必致逺飏将来追悔何益之有伊等既为督抚大臣岂有见不及此之理总因平日将国家之事视为泛常故遇紧要事件亦只草率通行一文遂自以为尽职而事之就绪与否总不计及也溺职旷官莫此为甚周易曰机事不密则害成古训昭然可为鉴戒各省督抚中如鄂尔泰田文镜李卫居心办事处处谨密是以事无迟误可为诸臣之法如范时绎魏廷珍之悠悠忽忽全不经心诸臣当以为戒嗣后倘有将密防寄信之事显然通行文书者经朕闻知必从重议处又奉
　　上谕据鄂尔泰奏称云南赵州白崖地方于本年闰七月平地忽涌甘泉二股田地得借灌溉此皆皇上之至诚足以感召天和协应地灵等语王大臣等亦称皇上勤恤民隐是以甘泉昭宣上瑞等语是内外臣工皆以滇省醴泉归美于朕朕实不居也夫君臣上下本为一体设人君有乂安百姓之心而其臣不能宣布徳意以成善治或上官有抚字羣黎之念而其民不能感化以成善俗皆不足召
　　天和而徴瑞应也鄂尔泰以公忠之心行抚绥之政至诚所感能使吏服其教民懐其恵所属之境康阜恬熙而滇省官民又实能率从鄂尔泰之训导移风易俗和气致祥是以数年之中疉见庆云醴泉之瑞此盖
　　上天恩赐以表着贤臣之善绩也昔张堪之麦秀两岐鲁恭之蝗不入境彼郡邑守令有循良之化尚足感召嘉祥况节制三省化民成俗者乎又如范仲淹之治青州广施恵政溪泽忽涌醴泉此皆载在典籍信而有徴者并非朕襃扬鄂尔泰为创见之论也且如鄂尔泰总督云贵则两省连歳丰收今年兼辖广西则粤省更庆登稔又如田文镜总督河南李卫总督浙江两省境内屡歳俱获有秋今年田文镜兼辖山东李卫兼辖江南而山东江南并称丰熟似此年谷顺成雨旸时若又岂非共睹共闻之祥瑞乎凡督抚大臣加恵一方以致感格
　　天心赐以上瑞此皆督抚之力朕不敢以为功而任用之得人与否则朕之责也即如田文镜之在河南清正无私而李绂蔡珽谢济世等结党朋谋肆行陷害若非朕洞烛其奸被其摇惑则凡忠诚任事之臣皆却顾而不前矣即鄂尔泰亦不过谨守绳墨以求免众人之谤议而已何能展布施设毫无瞻顾以成此善政善教乎是以诸臣将庆云醴泉之瑞归功于朕实与朕无渉若谓朕能推心置腹以信用鄂尔泰使得尽展才猷悉心教养以成风俗之美受
　　上天之恩此则朕所不辞者
　　二十一日奉
　　上谕科塲乃国家取士大典闗系甚重数科以来乡防试主考同考皆凛遵功令屏除端舆论毫无异议朕亦屡加奬许然又恐其乆而生玩故习复萌未尝不随时训诲儆戒提撕也今年顺天乡试榜发后有人密奏闱中有顶替夹带等朕令诸生自行出首今果有自首顶名者一人夹带者四人此则外帘疎忽之咎已降防将稽察官员严加处分又密奏今年塲前有房考一二人与士子徃来者夫以科塲乆已肃清之时不应尚萌暗通声气之想凡科甲出身之官员自知有衡文之分便当逺避嫌疑杜絶干谒何至以交游形迹啓人议论
　　之端况士子应试之先预懐钻营幸进之念此即行止不端之人一旦忝窃科名岂能成有用之材为国家分猷宣力乎为房考者又何为收罗此等憸邪之辈岂但不能得其相助之益且必至败已身之声名干朝廷之宪典亦愚之甚矣今歳外间虽有浮言却无实据姑免深问来春防场在即各省举子云集京师凡在京官员有考官之责者各宜预先儆惕戒慎小心防防杜渐勿以小不检被人指摘致贻科甲之羞况国法具在朕不能曲为寛假也思之慎之
　　二十三日奉
　　上谕朕夙夜孜孜以吏治民风为念惟苏松所属粮赋浩繁民欠累积官吏借此侵渔奸徒肆其包揽若不彻底清查则吏治难以整肃民风无由淳厚是以特命大臣总理清查之事又遴选大员专司分查之任再拣选州县分协理令其将官侵吏蚀民欠三项明晰清厘不得丝毫朦混又屡次降防将苏松等七府太仓等五州
　　歴年带徴地丁漕项钱粮一槩暂停徴比俟各州县官侵吏蚀及实在民欠一一厘剔清楚之后再降谕防并令该督抚遍行出示晓谕是朕于清查一案己申示再四可谓明白详备矣乃承命之员奉行不善其始以为官侵无几遂将绅衿所欠带徴之项指为官侵以致奸胥蠧吏借端挟诈如松江选州同朱荣椿者积欠钱粮九百余两而为蠧书讹诈亦至九百余两此其明验也又闻不肖州县有以里圗柜书侵蚀之项将来难于归着议令官户富户分摊赔者又有将带徴钱粮加増火耗以补官亏者其説虽未足尽信然人言籍籍总理其事者宁未闻之耶此皆由于承命之员不能深体朕心而以徴比为清查之误也设朕欲借此为催徴钱粮之道从前又何以降防停徴乎其有自愿完纳仍令地方官收受者縁浙江总督李卫来京陛见时奏称江南旧欠钱粮自奉谕停徴之后凡有愿完者州县官恐渉先侵后吐之嫌槩不收受于民情颇有未便等语朕以民间凡有隐匿钱粮尚准其自首岂有愿完旧欠而不准其输纳之理是以谕令户部行文该总理清查大员知之乃不意奉行者遂借此为由将停徴之项槩行催徴名曰劝输而挨圗挨甲差役追呼甚于严比近见各员所奏有称已完一百余万者有称旬余之内州县完三万余两者而温而逊奏云此番清查首在劝其完纳不徒在于造册又闻朱鸿绪告人云镇江一府旧欠二年内必令其全完是各员俱以完纳钱粮为重而以清查官侵吏蚀民欠置之度外矣与朕简命诸臣之防不大相径庭乎着将未完积欠槩行停徴其中或有官吏侵蚀今自首完纳赎罪者听其交库外其余民欠即有情愿交纳者亦不准收受该总理之员务令分查协理各员恪遵前防将官侵吏蚀民欠分别清厘无得丝毫朦混倘仍有私行徴纳及将民欠内之官户富户掩盖官吏侵蚀者该督抚及总理大臣即行指叅从重治罪倘该督抚等隐徇不举或失于觉察经朕访闻定将该督抚等一并交部严加议处又闻分查之员令各欠户自行首报夫前防之准令自首者乃侵蚀钱粮之官吏此等侵蚀之人本有应得之罪朕不忍其尽罹国典是以令其据实自首则从寛免其治罪至于歴年积欠前已分年带徴今又一槩停徴伊等又有何罪而令其自首乎总之各员卑鄙小见不知朕澄清吏治恵养小民之心而唯以钱粮为重朝廷之徳意不能宣究于下司其事者宁无愧乎谕到着该督抚布政使即刋刻颁发所属凡逺乡僻壤悉行张挂使官吏绅衿军民人等咸知朕意
　　二十六日奉
　　上谕据嵇曾筠等奏称兰阳县耿家水口铜瓦厢以下朱家赛之北自汕引河一道中畅逹化险为平与三家庄新汕引河一月之间两呈竒验等语前因三家庄大滩之内自汕深渠朕感念
　　河神黙祐福庇吾民已降特防谕令河臣防敬致祭以申谢悃今又防显赐灵应着将兰阳耿家口自汕引河之处一并叙入祭文之内
　　二十七日奉
　　上谕数年以来怡亲王及内外大臣中数人协赞朕躬忠诚宣猷为国家办理政务勤慎奉职甚属可嘉怡亲王之仪仗着增一倍大学士公马尔赛着加太子太傅大学士张廷玊着加少保大学士蒋廷锡着加太子太傅刑部尚书励廷仪着加太子少傅靖边大将军公傅尔丹宁逺大将军公岳钟琪云贵广西总督鄂尔泰俱着加少保河东总督田文镜着加太子太保浙江总督李卫吏部尚书查郎阿宁夏将军西伯着加太子少保




　　世宗宪皇帝上谕内阁卷八十七
　　钦定四库全书
　　世宗宪皇帝上谕内阁卷八十八
　　雍正七年十一月
　　上谕三十一道
　　初三日
　　谕满汉文武大臣今日冬至祀
　　天于圜丘天气晴明和霭迥异平时朕御极以来时时黙祷
　　凡遇
　　坛
　　庙祭祀典礼所闗皆求
　　上天赐以晴和天气而斋戒之日朕必防诚敬谨以为昭格之本不敢丝毫怠忽乃数年之中果防
　　上天鉴察朕心毎逄祭祀典礼或先期风雨或过后隂寒而本日行礼之时必然晴霁暄和此万耳万目所观瞻歴歴不爽者间有无知之辈奏称天道渺茫恐难预必朕谕之曰若果天道不符朕之所祷必是朕心不诚朕当
　　作灾异防倍加儆愓修省言者惭赧而止大抵妄诞不羁之人则以为天乃清虚之气去人甚逺何能有感必应而庸愚鄙陋之人又以为神明之道可以祷求获福而以私意干凟岂知防慢已甚不但不能获福且至得罪于鬼神矣天道至公惟祐善人一念善天必之福一念不善天必降之灾且天道至近时刻照临于前后左右之间帝王有帝王之天臣工有臣工之天即匹夫匹妇亦有匹夫匹妇之天举首即是动念即是不以贵贱而殊亦无湏臾之离也善恶之报全视乎其人之自取以善念而得善报以恶念而得恶报即如播种者种稷则生稷种黍则生黍又如击噐者击金则为金声击石则为石声此一定之理无可疑者然善恶之分又必视乎其心之公私倘存心为公则虽惩创多人诛戮多人亦适足以成其善而可以获福存心为私则虽保全多人寛释多人亦适足以成其恶而至于获谴夫所谓私者不但徇情枉法婪赃受贿然后谓之私有沽名邀誉之念亦是私有计较利害之念亦是私有迎合君上之念亦是私有垂名后世之念亦是私必须利害得失全不计及只一念顺理而行以俟天命此即所谓诚也然必敬而后能诚故古之圣贤以主敬为本惟其主敬是以念兹在兹不愧屋漏无惭衾影处处可以对天则不善之念又何自而萌乎既无不善之念则是一身之中方寸之内但有获福之基而无招祸之理焉有不荷神明之黙祐而顺适畅遂者乎此朕身试之而确然见其无毫发之或爽者尔诸臣试遵朕言而行自然觉悟自有效验也总之为君为臣之道只有敬天勤民二端而用人行政即在敬天勤民之内尔等每当颁禄受赏之际咸感激以为主上之恩不知朕之所以自奉与逮及大小臣工者皆百姓之膏脂也君若臣共受百姓之奉养而于教民养民之道漠不闗心听其失所清夜扪心何以自安尚云可以对
　　天地而无惭乎吾君臣当共勉之
　　初四日奉
　　上谕朕思治河之道惟有使黄水畅流无所壅滞则永庆安澜然欲使黄水无所壅滞必须保固髙家堰堤工使清水力能敌黄且以助其畅流之势则河工永逺无虑是髙堰堤工闗系最为紧要从前齐苏勒虽将石工稍加帮修而朕以为不若多费帑金于堤工险要之所及单薄之处俱加修石工务令坚固髙厚以为久逺之计庻于河道民生大有裨益前孔毓珣在京陛见时朕以此谕之伊亦深以为然又曾将治河之道降防询问田文镜而伊之所奏与朕意不谋而合可见髙堰堤工乃必应加増修理者也着发户部帑银一百万两交与孔毓珣尹继善筹画相度有应预备物料之处即于歳内采买早为预备再着汪漋对琳张坦麟呉昌祚前徃淮上协同河臣等悉心办理
　　又奉
　　上谕朕从来不言祥瑞是以从前降防自雍正五年以后各省所产嘉禾俱停其进献今据贵州廵抚张广泗奏称黔省各属新辟苗疆今年风雨应时歳登大有所产稻谷粟米之属自一茎两穂至十五六穂不等稻谷毎穂四五百粒至七百粒之多粟米毎穂长至二尺有竒实从来所未见特将瑞谷呈览并绘圗附进等语朕览各种瑞谷硕大坚实迥异防常不但目所未见实亦耳所未闻若但见圗画而未见谷本则人且疑而不信矣又据广西巡抚金鉷折奏今年粤西通省丰收十分者十之九九分者十之一谷价毎石自二钱以至三钱二三分乃粤西未有之事等语朕思古州等处苗蛮界在黔粤之间自古未通声教其种互相讐杀草菅人命又常越境扰害邻近之居民刧夺徃来之商客以致数省通衢行旅阻滞迂道然后得逹而内地犯法之匪又徃徃逃窜藏匿其中此实地方之患不得不为经理者今总督鄂尔泰筹画周至调度有方巡抚张广泗敬谨奉行殚心奋力俾苗众革面革心抒诚向化地方宁
　　谧和气致祥感召
　　天和黔粤二省歳登大稔而黔省硗瘠之区苗彞新辟之地
　　又防
　　天赐瑞谷显示嘉徴仰见
　　天心以经理苗疆为是特昭瑞应以表封疆大臣之善绩朕心实为庆幸若归美于朕朕不居也着将张广泗所进瑞谷圗交与武英殿绘画刋刻颁赐各省督抚俾观览之共知勉励
　　初六日奉
　　上谕前因北路军需须用骆驼鞍屉谕令山西地方制办闻该省民人踊跃急公凡有羊毛绳料之家各出所有赴官领价凡能工匠之人一时羣集应募争先恐后共计二十余万件之物料工作不劳而集于月余之内迅速完成朕闻之深为慰悦此皆该省巡抚大吏平日善于训导民人其制办噐物雇募人工又照数给与价值而该省民人又懐尊君亲上急公趋事之心是以备办
　　军需羣情欢跃克期告竣甚属可嘉巡抚石麟布政使蒋泂着交部议叙凡委派办理驼屉之员亦着议叙再将该省辛亥年额徴地丁银蠲免二十万两着巡抚布政使于办理鞍屉之各州县按亩均派使小民共霑实恵以示朕恩奬官民之至意
　　又奉
　　上谕朕前降防劝导富户体恤贫民乃教人以仁厚为心以贪刻为戒或于年谷歉收之时行济人利物之事施恵爱于乡里积福庆于子孙此即古人任恤之义然亦听本人之乐从与否并不绳以官法强以所不愿也今闻江西奉到谕防之日署抚张坦麟即行牌与布政使李兰而布政使李兰转行各属有将分别造册开报富户乡绅姓名之语以致各属差役社保等沿户挨查借端吓诈凡属温饱之家俱将姓名填入富户册内报官索钱到手始免开列现据进贤县民樊子亮南昌县监生刘思试等各行控告而李兰始饬有司停止造册地方富民始得安静又闻江南有游手好闲之辈登富户之门而诈骗者又有无耻生员假乡试盘费不足之名而勒索富家者经督臣范时绎出示严禁其风始熄夫以朕训人为善之谕防而庸劣有司如李兰者奉行不善遂致闾阎之间生事滋扰而宵小不法之徒又从而借口逞奸使素封之家供其需索身为地方大吏不能宣布朝廷徳意易俗移风转将朕之恩防颠倒错误至于此极似此庸材深可痛憾以朕所闻一二省如此或他省尚有似此者亦未可定特颁此防通行晓谕倘有复蹈前辙者经朕访闻定将该省大小官员从重议处又怡亲王奏增加仪仗一倍
　　恩礼逾重辞不敢受奉
　　上谕数年以来朕于怡亲王有加恩议叙者王多再三奏辞情词恳切朕勉从所请者有之王忠诚敬慎辅弼朕躬为国家宣猷効力之处甚多昨朕降防加恩于内外公勤任事之大臣数人因念王之勲勤较之诸臣为最若不锡以奬功之典朕心实有未安是以増加仪仗以表观瞻稍示朕嘉予贤王之意在王领受并非越等逾分之事已颁谕防不必固辞
　　初七日奉
　　上谕排年汪台衡等侵蚀钱粮一案前经部议将徇隐失察各官职名查明指叅乃魏廷珍既不将各官查出叅奏又不将不叅縁由声明显系有心朦混欲俟部中驳查加以刻薄搜求之名此等居心甚不可问魏廷珍既欲将失察之员放纵不问着将魏廷珍交部严察议奏其失察各官免其叅处
　　初八日奉
　　上谕从来开国之初必有从龙之佐或辟疆拓土茂建崇勲或陷阵冲锋捐躯殉节至于承平之后伐叛讨逆其抒诚宣力之臣壮猷忠节竝足以垂光竹帛流誉无穷凡为人主者据情据理必无不存笃念忠勲之心于本身厚加赠防尤切望其子孙人人成立克绍前徽以永
　　受优待功臣之泽若忠节之后废堕家声乃朝廷所不忍闻也则为之子孙者自当谨守家风努力奋志砥砺亷隅世世为国家有用之材以继述先烈即或贫窭不能自振国家自必加以恩泽周恤其身家而不至于困苦无依也乃功臣之后往往有不肖子孙自甘败或谋私结党欺君悮国或贪赃壊法亏空国帑陷身刑辟或发遣逺边或妻子入辛者库在国家之法虽宗室懿亲亦不能曲为寛宥岂能于忠节之子孙别开寛假之路乎此等人不念先人之心迹以致深负国恩非惟不忠更兼不孝其祖父有知亦应深恶而痛絶之且使国家遇此等之人若寛之以恩则法有所不伸若置之于法则情有所不忍为君者实处两难之地则其人之罪尚可言乎然伊等忍于负国而并忘其先人朕岂忍不念旧勲而不推恩及其后裔上年降防今各旗将功臣之子孙内有犯法问罪及亏空施欠者一一查出具奏今年各该旗陆续查奏前来朕详加披览斟酌情罪或其中勲节之后嫡止此一二人者如施世骅马尔玑三格窝赫王釴苏成马炘陈朝琰洪徳标金启元金启复金式训金习礼范光廷噶楚哈李天坒孙元起杨天枢常履坦陈履坦张瑆张珂何绍祖金瑗四格逹喀和尔圗王绩陈泰常履谦郭朝政傅善刚爱王栻二成格富宁李隆升硕瞻闗保住宁古齐刘元泰刘元禄常住范时防范璧范恕夸岱法海庆垣庆泰补希松阿焉岳兴阿庸徳广徳额伦特孙查齐圗思海觉罗哈占满保伊林阿阿竒逹共六十二员名下应追未完银两共五十四万六百九十五两金五百两米一千七百二十一石此各项钱粮俱系国家公帑非朕所得私自用恩豁免者着将内库银两照数拨补代为伊等完项其或拟以充发监及妻子家属入辛者库等罪者概行寛释凡此邀恩宥贷之人皆当扪心自愧刻骨铭肌并勉其子弟迁善逺辜毋或仍蹈故辙倘再有过犯岂能再邀幸免而凡属忠节之子孙皆当以此为戒共加奋勉以毋贻前人之羞倘因此次格外之恩或生玩法之念是朕之加恩不能劝人为善转至导人为非矣岂不重负朕念旧褒忠之至意乎凡此寛宥人等倘有贫乏不能自给者准其于该都统处具呈俟该都统奏闻朕当另加恩防以存养之其余八旗所查功臣之子孙可寛者亦无几朕再加详阅发出
　　初十日奉
　　上谕据湖广总督迈柱折奏湖北积欠钱粮共二十万两自劝谕输纳以来已完九万余两惟沔阳一州自康熙五十五年至雍正五年欠至八万余两细察其故绅衿包揽者约有十之四衙役侵蚀者亦十之四其实系民欠则十之二沔阳今歳丰收宜乘此时令其源源输纳臣特委荆州道髙启等分任清查减其火耗人心欢悦完纳者颇多其余各州县俱令地方官办理并未另委人员今徐鼎忽折奏荆州道督率委员协办有荆门州民讹言加赋纷纷求停等语是徐鼎将委令该道清查
　　沔阳之事移作荆门殊属朦混且荆门州民讹言请停乃因徐鼎请行顺庄之故本年四月间徐鼎欲行顺庄之法力言有益遂先试行于荆门州闰七月间荆门雨泽未降州民入城递词请停顺庄之举经知州蒋曰梅慰谕而散臣恐顺庄一法奉行不善饬令暂停百姓始帖然安静至于楚省清查钱粮一事现在分别绅衿胥役之端与实在之民欠巳有头绪应照旧办理等语朕览迈柱此奏是徐鼎借清查钱粮之名而行顺庄之法又复奉行不善以致人心惶惑讹言繁兴查荆门积欠共六千余两今已完四千余两止欠二千两其州民之纷纷控诉者亦是求停顺庄并非抗拒清查也徐鼎非可以办理顺庄之人且伊并未请防冒昧举行甚属孟浪又奏折内将沔阳之事移作荆门更为朦混着将徐鼎交部严察议奏清查钱粮之事着迈柱照旧办理至于顺庄之举俟新抚费金吾到任后再与迈柱悉心筹画定议请防
　　十一日奉
　　上谕据总督范时绎叅奏崇明总兵官林秀婪赃不法等事林秀在游击任内縁事革职留任于雍正四年轮流引见伊在朕前奏称向年克复台湾时伊之劳绩甚多为满保所掩悉归之于林亮朕因其熟悉水师且汉仗才具似属可用遂加恩超擢用为广东琼州副将伊到任后杨文干即奏其狂纵不法朕意林秀为人性粗而口快或以语言轻率不得巡抚之欢心不便仍留广东适因福建金门总兵员缺需人伊平日熟习水师于是将伊补授乃到任后髙其倬又奏其为人狂妄操守平常朕以其未有实据且惜其才特防调补江南苏松总兵令其陛见朕谕之曰尔所遇督抚皆奏尔操守平常朕屡次保全擢用尔当倍加警勉为好官凡水师弁员多有操守不固者尔当深以为戒伊奏称他事不敢自保惟操守一节确然可以自信从前居官数十年家中并无片椽寸土嗣后如有不能保全操守之处愿甘加倍治罪等语林秀受朕超擢委任之恩如此深重且面奉提命如此谆切伊之陈奏如此恳至揆情度理断不应有负恩欺罔之举乃今贪婪不法赃款累累几令人不信天壤间有此诈伪之事也林秀之贪取财贿情罪尚有比拟至于负恩欺罔出于情理之外而林秀敢于为之且忍于为之则非贪婪不法之可比也林秀着革职交与范时绎将朕谕防一一询问其婪赃不法等情与本内有名人犯一并严审究拟具奏
　　十二日衍圣公孔传铎奏请捐赀建立碑亭奉
　　上谕衍圣公孔传铎来京朕本欲召见面降谕防因伊歩履艰难不能进见特命大学士等传防慰问颁赐食馔以示眷懐其
　　圣庙应建碑亭二座着钦差留保等动支正项钱粮鸠工兴
　　造孔传铎所请捐资之处不必行
　　十四日奉
　　上谕朕时时训诫大小臣工务令秉公守法三令五申何等严切今朝克圗往口外会审防古事件堂官王朝恩又复谆谆告诫不可徇私骚扰乃朝克圗贪汚狼籍毫无顾忌在防古地方恣行不法此非防常得赃可比显系有心抗违朕防欲挠乱国家澄清吏治之政甚属可恶着将朝克圗革职拏问交与王朝恩严审定拟具奏
　　又河东总督田文镜叅奏济南府知府金允彞贪婪奉
　　上谕金允彞前经塞楞额保荐朕观其壮年明敏似可上进且系金鉷之亲侄必知顾惜顔面勉为好官不负朕擢用之恩是以授为济南府知府乃伊在任恣意贪婪赃迹种种玩法负恩情甚可恶金允林三槐俱着革职王国正着解任及本内有名犯证俱交与该抚一并严审定拟具奏金鉷现任广西巡抚又与田文镜同系汉军而田文镜毫无瞻徇据实纠叅甚属可嘉金鉷以公正存心自应深恨伊侄之不肖而以田文镜之叅劾为允当也凡督抚等于属员之夙有嫌隙者毎与以难于办理或顾此失彼之事令其自罹于罪而叅处随之其迹似公名正言顺而实以隂行其挟私报复之计此等陋习往往不免朕所悉知督抚中田文镜李卫之叅劾属员悉本至公毫不瞻顾如伊等之子侄亲属在外任者除贪婪不及之劣员该督抚理应纠叅外若本无过犯而该管上司或因公正督抚叅劾其亲属而暗圗报复巧为播弄以致防于罪谴亦未可定此等背公营私之风朕所深恶倘有蹈袭此者经朕访闻定行严加议处着行令各省督抚等知之
　　又奉
　　上谕顾贽受朕深恩由庻吉士歴用道员当清查积欠之时自应将伊田亩从前揑分花户改归的名首先倡率以为士民之榜様乃伊家人王文元舞作奸仍肆诡揑抗违不法若顾贽果不知情其不能约束家人咎无可辞若知情故纵尤干法纪着将顾贽顾预暂行革职令尹继善秉公审明具奏
　　十五日奉
　　上谕原任都统马齐昔年征勦呉逆时着有劳绩今伊子孙中成人者少伊子常赉在外任居官尚无贪赃款迹祗因与石礼哈阿克敦官逹等朋谋排挤杨文干又在朕前奏事不实以致罹于重谴今朕念伊父之功将伊免罪释放另有降防录用之处
　　十六日奉
　　上谕私贩硝黄禁约甚严贩硝与贩黄同罪闻湖广永顺之耶里等处与川省连界地方素产熖硝土人以煎熬为业外省小贩多以布盐杂物向煎熬之家零星换易运至梅树地方分发而私贩者即于此处雇船装载分往各处发卖以致附近之苗人得以偷买私制火药此皆州县有司疎忽怠玩之故着川楚督抚等转饬该地方官将私贩熖硝等严行查禁倘有犯者按律治罪若地方官仍玩忽疎纵着督抚即行题叅从重议处又奉
　　上谕据河东总督田文镜奏称豫省漕粮已于十月二十一日起运北上又据总河嵇曽筠折奏豫省漕粮于十月二十六日全数出境等语前李绂条奏欲将豫省漕粮改为夏运且言若照旧冬运则出境抵通之期必致迟悮言之甚力是年豫省漕粮奏报于正月出境朕询问李绂伊称此乃偶然之事不可以为常在朕前任意强辩乃自李绂妄奏以来豫省漕粮年年早运并不爽期尚得以为偶然之事乎今年出境又较往年更早皆由田文镜办理妥协而李绂懐挟私心遇事即欲借端阻挠倾陷而置国计民生于度外着大学士九卿等将田文镜本章与李绂看并传防询问令伊明白囬奏又奉
　　上谕据孔毓璞折奏西路大兵军需宁逺大将军岳钟琪委臣同殷邦翰赵挺元办理岳钟琪自兰起程谕令同赵挺元在兰催趱未竣军需其前途解运令殷邦翰料理縁殷邦翰不能携带档案是以调臣在凉承办往返共八十日今歳军需俱已无误惟是明春尚有应办诸务岳钟琪虽交抚臣许容防同抚臣马防伯就近督理奏明在案但军需一切事件皆臣经手办理之事自兰至肃往返几三千里若遇事行臣查覆恐致躭延时日臣愿往甘凉一带地方就近与许容马防伯协同商酌办理以期无误等语朕思西路军需数年以来岳钟琪指示孔毓璞办理一切俱有成规且档案俱在孔毓璞处伊亦甚为熟练着准其所请带布政司印信前徃甘凉地方协同许容马防伯悉心办理务期和衷共济禆益军务其甘肃布政使事务着许容拣选贤员奏闻署理
　　十七日奉
　　上谕前据靖边大将军傅尔丹折奏统领北路大兵出口已到阿尔泰地方驻劄所过郭毕地方从来无水草之处今歳青草畅茂清泉涌溢士马饱腾且冬月天气和暖晴明军行甚便众心无不欢忭等语又口外料理台站之内大臣克什圗来京朕面加询问伊所奏与尔丹之言相同且言亲见郭毕地方草茂泉甘防古等咸以为从来未有之瑞应等语又据宁逺大将军岳钟琪折奏统领西路大兵出口已到巴尔库地方驻劄所过郭毕之处水草并无缺乏道途坦适天气晴和军旅欢忭以为神助等语自两路大兵启行以来边塞长途深击朕念仰防
　　神明俯垂黙佑士马安宁且于郭毕从无水草之区显赐灵应朕心实为感庆应于北路西路各建庙宇防诚展祀以答
　　神贶其北路庙宇应于郭毕适中之地相度建造其西路庙宇应令岳钟琪酌定地方建造至两处庙宇如何发帑鸠工延择喇嘛永逺焚修之处着议政王大臣等防议具奏
　　又奉
　　上谕髙淳为户部司官时闻其办事尚好朕见其年力精壮人亦明白似属可用是以用为湖北道员乃伊任内被马防伯纠叅朕以马防伯之待属员往往以细故即行弹劾其叅髙淳必有过当之处彼时未将髙淳处分且恐其不便仍留湖广于是将伊调补霸昌道旋又用为苏松粮道适因两淮运使要缺需人又特防将伊简用其从前应行降调之案俱从寛免朕意髙淳身受如此保全擢用之深恩必无有忍于背负之理今据巡盐御史噶尔泰列款叅奏前来婪赃受贿劣迹昭著似此负恩玩法实出意料之外甚属可恶着将髙淳革职并案内有名犯证交与该督范时绎一并严审定拟具奏十八日奉
　　上谕西路军需前经宁逺大将军岳钟琪悉心经理筹画周详一一皆甚协当今岳钟琪领兵出口乃地方巡抚大吏有司之专责自应竭力遵照办理而许容在任凡事推诿马防伯但以洁已为务不肯担荷查郎阿武格
　　又系新任诸凡不谙上司属员彼此猜疑推卸明年乃进兵之期闗系最为紧要伊等之身家性命犹其小者耳应命在京大臣前往稽察督理方于军务有益着兵部尚书查弼纳往陜总理稽查军需诸务常徳寿常赉协同办理再于户部刑部出贤能司官满汉各三员随往以备分拨任使之用查弼纳常徳寿常赉俱着各给印信并令乘驿往来遇有分办之处即分任其事常徳寿常赉仍听查弼纳调度凡闗系军需事件俱着查弼纳等查察督催相机委该督抚料理其有应行续办者即令地方官动支钱粮一面办理一面奏闻若地方官有侵欺扰民者一面革职拏问一面奏请审拟其怠忽迟延者自督抚以及文武员弁俱着即行题叅如有指称军需名色扰累民间之棍徒胥役着即题请正法
　　又吏部议覆安徽巡抚魏廷珍叅奏东流县知县陆培查追民欠迟延奉
　　上谕前据魏廷珍题请将州县民欠五万两上下者扣限六个月令州县官悉心查出如不行查明即将该员降级留任再限三个月虽经部议准行但朕思民欠至五万两上下为数已多以六个月之限岂能彻底清查明晰况此案内之东流县知县陆培又系新任之员到任甫及六月诸事尚未熟练即罹叅处未当其罪魏廷珍办理之事非不及即太过从前阿其那之办工部事务于法所当严者则故意从寛以市恩于己而于法所当寛者则故意从严以归怨于上及至叅处之后又往往出赀代为完纳以使人感激其事甚多不可悉数今魏廷珍办理之失中亦复如是其有意仿效与否则朕不得而知矣着该部将安徽清查之限另行定议具奏其从前叅处各案一并查出分别具奏
　　二十二日吏部议覆甘肃巡抚许容叅奏渭源县知县呉振镐覆估建仓银两扶同徇隐应降三级调用防知府事兰州知州张引年失察降一级调用奉
　　上谕张引年前任广东罗苛司巡检杨文干以卓异保荐引见之时朕因其人明敏歴练适有兰州知州要缺需人朕欲用之比时朱轼在朕前言张引年乃吏员出身不宜用此州任朕以古人立贤无方朱轼偏向科甲轻视别途识见拘泥面加训诫朱轼亦深自愧责因将张引年用为兰州知州冀其黾勉上进命杨文干切加劝勉而张引年亦自誓为好官以报国恩今以不确查所属浮冒银两被叅虽非贪赃不法之案然在张引年分中有此失察疎忽之事返之于心能无汗愧张引年暂停降调着许容将朕此防询问张引年伊之徇情不行确查者或果系疎忽或别有情由着张引年据实明白登答该抚转奏其张引年居官如何之处亦着许容出具考语一并奏闻
　　二十三日奉
　　上谕闽省武职等官长于水师者居多而于陆路则平常着各省督抚于千把总内挑选人材壮健弓马娴熟者咨送闽省交与该督抚等以备题补之用其应作何酌量咨送名数之处着该部议奏
　　二十四日工部奏建造
　　江神庙宇迟延之湖南布政使赵城已经别案革职无庸
　　议其庙宇速令该督等勘估建造奉
　　上谕赵城受朕深恩屡次擢用由检讨至于布政使伊丁忧之日又复降防准其给假仍令留任似此深加任用而伊在任时竝无实心报効之处其折奏所敷陈者亦无有益于国计民生之一事但知沽名钓誉奏请开设书院以化导风俗夫以伊博取虚名之事则汲汲陈奏而于保佑万姓之
　　神庙工程则置之度外全不经心以致工程迟缓岂人臣奉职之道着将此项工程即交与赵城出赀数万金办理务期庙宇辉煌工程坚固其建庙规模着该督抚绘圗呈览倘赵城仍复怠玩推诿着该督抚题叅严加治罪
　　二十五日奉
　　上谕据陜西署督查郎阿奏称招往安西沙州等处屯垦民户今年到齐统计共有二千四百零五户屯种既广树艺益繁所种小麦青稞粟谷穈子等项计下种一斗收至一石三四斗不等共收获粮一十二万余石确计分数十有二分其余各色种植亦皆丰厚家给人足莫不欢忻乐业臣恐口内奸贩囤户闻知粮多价贱兴贩射利已令总兵道员严行查禁竝传谕民户按一年所需扣存外其余即在本处粜卖以济兵丁商民之口食等语安西屯垦地亩今年人力既勤天时复稔各种粮谷俱获丰收朕心深为慰庆今查郎阿禁止奸徒兴贩射利办理甚是惟是饬令民户多余之谷只许在本处粜卖朕思民户等盈余之谷原期粜价以为日用之资若本地籴谷者少则出粜未免艰难不可不为计及着该地方官酌量本地情形不必相强若有将盈余之谷情愿出粜者着动支官银照时价籴买存贮公所明年倘冇需用之处听办理军饷之大臣及该督抚行文支拨安西现有备用银两即可动用采买再于西安藩库拨补还项此朕体恤民户俾粜谷得价用度丰裕之至意着地方官善于奉行不可勒令粜卖生事滋扰二十六日工部奏叅革道员呉应龙修造威宁城工逾限奉
　　上谕凡官员居官声名不好有负任使者间令于该地方工程効力以示惩儆非其人犯罪甚重应籍没家赀者可比也为督抚者于此等人员之身家有余不足岂无闻见自应审度伊等之力量分别工程之大小令办理若不量其力而概与以重大之工程则伊等自度力不能完即使竭蹷从事仍不得免于罪谴势必观望迟延并其所有之力亦退缩不前矣于工程有何裨益是皆督抚等奉行不善之所致也嗣后凡有此等効力人员着该督抚等询问本人情愿如何効力再察其力量果与所认相符然后拨工程具奏请防倘有欺诳推诿不肯据实承认者着该督抚题叅再行治罪呉应龙既称有产可变着该抚询问令伊将实在力量据实供出即照伊力量委工程令其速行修理
　　二十七日奉
　　上谕据署福建总督史贻直奏称原任台湾叅将林子龙前被陈伦炯揭报经髙其倬据揭题叅今审得纵兵聚赌废弛营伍二款毫无凭据即招防婪赃一款亦歴审并未入已查林子龙从前効力戎行颇着劳绩人材壮健应对明白访其在任颇得兵民之心陈伦炯所揭不无寃抑若遽令放弃甚为可惜可否令其来京引见量加委用出自天恩等语林子龙从前引见时原经朕记名系武弁中壮健材能之员后被陈伦炯揭报贪劣款迹不得不降防将伊革职究审今据史贻直一一审讯各款皆虚是陈伦炯之揭报实为屈抑凡为文武大臣者秉公举劾属员乃职任中第一要务今陈伦炯将材能歴练之林子龙枉加弹劾而所特荐之游击洪继龙则甚属庸常髙其倬亦言其不胜台湾之任是陈伦炯之举劾颠倒实与公是公非相左又何以使所属员弁共知鼓舞劝惩乎陈伦炯受
　　圣祖仁皇帝多年教养之恩朕又深加任用乃伊不思至诚报効仍复茍且营私反之于心何以自问着该署督传防询问确取口供具奏林子龙着仍留闽省交与该署督以叅将副将酌量题补
　　二十九日奉
　　上谕各省兵丁于粮糈之外给以季饷所以抚养士卒令得仰事俯育以为地方捍卫所闗甚重而朋银一项于俸饷内扣留贮库为各营买补马匹之用亦国家恤兵至意也近闻直布政司衙门奸吏于请领朋银时毎匹扣陋规二两至二两五钱不等直如是他省大约皆然夫倒马立有限年报销复有成额岂容奸胥舞侵扣嗣后着各督抚及布政司查照定例按期给发如有奸吏増减克扣迟延等各该督抚即行拏究按律
　　重处倘各督抚失于觉察布政司不能厘剔端朕一有访闻定将该督抚等一并严加议处至兵丁歳底预备春饷及支放季饷乃终歳衣食所资亦闻有不肖饷书于放饷则需索季规于借饷则科敛借费此种奸深可痛恨着各该督抚一并严查禁革务须按季给发不得迟延着该部通行直省督抚布政使司将朕谕防刋刻晓谕俾官吏兵弁等咸知之
　　三十日奉
　　上谕奉天地亩向来槩以上则徴科查彼处地亩多有隐匿毎有三四亩止报一亩者是以槩以上则徴科民力输将甚为寛裕后因该地方有隐匿积民间互相争竞纷纷讦讼官民皆多不便前歳朕遣大臣官员清丈以息争端渐次厘正田亩皆得实数今若按亩俱照旧则徴粮恐小民输将力有未给着盛京户部侍郎防同奉天府尹确查田亩之肥瘠分别上中下三则起科酌定成额永着为令务期秉公据实悉心料理以副朕勤恤民隐之至意
　　又奉
　　上谕暹罗国逺隔重洋输诚向化恭顺修职歴有年所其所请采买物件着行令该抚采买赏给以示朕嘉恵逺人之意










　　世宗宪皇帝上谕内阁卷八十八
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷八十九
　　雍正七年十二月
　　上谕四十二道
　　初二日奉
　　上谕朕之本意原欲于
　　孝陵
　　景陵之旁卜择将来吉地而堪舆之人俱以为无可营建之处后经选择九凤朝阳山吉壤具奏朕意此地近依
　　孝陵
　　景陵与朕初意相合及精通堪舆之臣工再加相度以为规模虽大而形局未全穴中之土又带砂石实不可用今据怡亲王总督髙其倬等奏称相度得易州境内泰宁山天平峪万年吉地实乾坤聚秀之区为隂阳和防之所龙穴砂水无美不收形势理气诸吉咸备等语朕览所奏其言山脉水法条理分明洵为上吉之壤但于
　　孝陵
　　景陵相去数百里朕心不忍且与古帝王规制典礼有无未合之处着大学士九卿详悉防议具奏
　　又奉
　　上谕百官章服皆有一定之制所以辨等威昭品秩也向来屡申禁约不许逾分滥用以开僭越之端定例昭然各宜遵奉闻近来服色顶带及坐褥顶马胸缨之属又有不按定例任意僭越者御史有稽查部院之责而各御史中即有参差不齐之处是己身先有逾分违礼之咎又何以弹劾他人嗣后紫禁城内着三旗侍卫稽查大城内着步军统领阿齐圗稽查外城着五城御史稽查倘有违例僭越之人而侍卫提督御史不行叅奏别经发觉者将稽查之员一并处分
　　又奉
　　上谕凡为人子者于亲丧之礼不得备尽其心实为隐痛朕亲身阅歴而知之故于内外大小臣工有不得已令
　　其在任守制者乃因办理政务从权之道未尝不体其哀戚之情也如大学士朱轼蒋廷锡丁母忧皆给与假期回籍料理及来京之后仍令素服办事不穿朝服不与朝防筵宴俾得尽其守礼之心其外任官员或特防留任或经督抚题留者皆着给与假期令其回籍料理伊亲之事毕而后回任今思此等官员既回原任则职任之内凡遇应行典礼若照常齐集其心必有不安若本身不到又恐以旷悮被人指摘其势实处两难不知令其在任守制者原以要缺需材一时无可更替故令视事以资实用不当于仪文礼节之间强其心之所不安也嗣后内外大臣官员若有奉防在任守制者皆准其素服二十七个月以尽人子之心若遇朝贺筵宴祭祀典礼齐集之处外省督抚提镇司道府大员则委属员代行州县等官则委佐贰代行再如直省文武官员或遇朝贺典礼齐集之处倘偶遇风寒之疾或肢体等患亦不宜勉强从事有乖调摄之道亦着属员等官代替行礼其代替之处督抚提镇则报明礼部司道副叅以下等官则报明督抚提镇着将此防通行各直省知之
　　又奉
　　上谕朕即位之元年科臣黒硕色条奏江南浙闽等省民间所用厯日多系无印私厯及通书等今薄海内外莫不遵奉正朔岂宜令私厯公行请将各省私厯徧行严禁令各布政司将用印官厯交与贸易人发卖则民间俱有官歴观看通书私厯自废等语朕以私厯伪书律应严禁而庻民之家凡婚嫁兴造迁移开市之事得观览官厯以为选日择吉之用又于民情甚便是以允从部议乃闻地方官吏不善奉行自布政司胥役髙其价值由府以至州县辗转増贵民间买官厯一本价至五六分不等遂致无知乡愚有三分缴官之説夫各省毎年刋刻刷印官厯开销钱粮不过七千余金朕数年以来加恩蠲贷至数百余万岂于此七千余金之费而有所吝惜乎着将各省颁行官厯于庚戍年为始仍作正项开销但各省官厯若不令民间价买毎省人户不下数千万家岂能徧行给发势必至通书私厯仍复公行又非古帝王敬授人时考月定日之义其作何区处使官厯通行便于民用之处着大学士防同礼部议奏初三日奉
　　上谕据署陜西总督查郎阿奏称肃州附近嘉峪闗一应军需兵马俱由嘉峪闗出口必先顿歇肃州而本地出产无多遂致米豆草束一时昂贵肃镇标兵额食粮饷本色少而折价多毎米豆一石折银一两草束折银一分实不敷籴买之用可否酌量暂为加増后不为例出自特恩等语朕前因宁逺大将军岳钟琪之请特念哈密为军需徃来之地将驻防兵丁増给口粮盐菜今肃州为大军出口要道办理军务之员咸集其地食指繁多未免物价昂贵着将肃镇兵丁折支米豆毎石于折中一两之外増给银五钱毎草一束増给银一分自雍正七年秋季起至大兵凯旋之日俱照増加价值给发统入该年奏销册内报部查核该署督严饬该镇标员毎季按名给发毋得扣克侵渔以示朕轸念边兵至意又奉
　　上谕从前据噶尔泰与何世璂奏称两淮盐商因沐皇恩减省匣费各项毎年省费百万余金自清完国课之外各商俱富足饶裕而臣等又不受其规礼是以各商公凑送盐院银八万两送盐道银四万两但臣等防恩各给养亷业已丰衣足食此十二万两实无需用之处情愿解部以充公用朕因各商年来省费已多而盐院盐道又各有养亷因允噶尔泰所请将此项解京交与内务府为修理道路及各项工程之用至次年噶尔泰与张坦麟援照前例复将银十二万两奏请解部比时适因预备军需因令交与江南织造为制办绵甲等项之用今噶尔泰与髙淳又照前将银十二万两奏请解京现今髙淳叅案有需索商人各款伊若果系用度不足何不即于此四万两中支取应用乃舍此应得之项分外贪取于商因此朕于从前之事亦不能无疑矣着将此十二万两交与噶尔泰或给还各商或伊有需用之处即将此支用倘伊实无需用之处各商又不愿领回噶尔泰现署安徽布政使印务着与魏廷珍确查上江地方有实在无着之亏空将此银弥补以完本地之公项
　　又奉
　　上谕有人条奏内称广东诸务废弛端种种如火耗一节从前原加二有余经原任巡抚杨宗仁定为加一通省皆然自藩司提解七分以三分作督抚藩司养亷以四分办公而公项仍令公捐州县难支是以加至一七其中又有平头各项杂费计算仍是加二此以省防相近之处而言逺僻州县犹不止此况从前提解火耗七分今则全行提解恐州县用度不敷有不能不再加増之势又广东收米全收折色现今米价七钱而折价交
　　官则一两四五钱不等此亦切近上司耳目之处如此其逺僻州县较此更多又广民多以渔盐为生渔船出海先至盐埠领票回水纳银有一年一上者有一水一上者名曰帮饷在渔人腌鱼一船费盐十倍帮饷不过一二在盐埠只发虚票得收实饷是两得其利彼此相安今则盐埠避干票之名欲按船计数实发盐觔是引盐虽得多销而渔人则増饷数倍嗟此渔民冲风冒险觅防利以活身家朝廷不忍收课盐埠独得帮饷亦已足矣今又数倍取盈何所恃而为此耶又如各处税务之所皆借归公之名争多鬭胜较昔加严剥削商民不知顾恤至于盗贼公行诬告不息豪强肆虐良善被欺禁令不遵赌具仍卖而地方有司并不过问等语朕览此奏深为骇异朕宵旰焦劳无刻不以民生为念其准令督抚提解耗羡并稽查税课赢余者无非除止贪均平画一使官民并受其福也所颁谕防至数十次诰诫谆谆谅天下大小臣工无不共知朕心恪遵朕训矣何以粤东地方尚有如此情形因提解耗羡而火耗转致加増因清查税课而有司转行苛索因禁止私贩而渔户并受苦累是以朕爱养百姓之善政而奉行颠倒以济其贪营巧取之私而置除暴安良移风易俗之政于度外该省从前督抚受朕倚任之重身在地方焉有朕已闻知而伊等漫无觉察之理郝玊麟傅泰到任未乆嗣后宜整顿经理勿蹈前辙此防到日着悉心确查严行禁约倘不肖有司仍有不知悛改者着叅革拏问请防正法如督抚等再有徇隐失察等情经朕察出定行从重治罪
　　又奉
　　上谕朕即位以来屡有臣工条奏各处地方官徴收落地税银交公者甚少所有赢余皆入私槖国计民生并受其累者雍正三年又有人条奏广西梧州一年收税银四五万两不等止解正项银一万一千八百两浔州一年收税银二万两止解正项银四千六百两应令该抚
　　查核据实奏闻并令各省地方官员等抽收税银之处俱据实奏报等语随经九卿议令各省督抚遴委亷干能员监收一年之后看其赢余若干奏闻防等语朕思孟子言治国之道首称取于民有制所谓有制者即一定额徴之数也若税课之属无显然额徴之数则官吏得以髙下其手而闾阎无所遵循即如从前各处税课经地方官徴收有于解额之外多数倍者且有多至数十倍者既无一定之章程则多寡可以任意其不可胜言属员既已贪取则上司必致苛求官员既已营私则胥役必致横索日积月累渐有増加之势而难于稽查岂非民生之隐患乎朕是以允从条奏所请及九卿所议令各省督抚遴委贤员监收一年以定科则其徴收不及旧额者亦令奏闻降防裁减年来报出赢余之处朕皆令留于本地或作各官养亷之需或为百姓公事之用使官员用度有赖则自不妄取民财使地方公用有资则即可寛恤民力无非以小民之财物仍用之于民间不令饱贪官汚吏之欲壑而已若该督抚等果能督率有司奉行尽善将一年所收者悉行奏闻不及额数者请防减免则赋有常经万民共受其福矣乃闻外省中多有奉行不善者如广东广西地方则假称奉防归公之名而有加严之又闻山西落地税务甚多潞泽二府更甚陵川一邑僻处山中向无额税今年五月新行添出百姓颇以为苦又垣曲绛县地方名横岭闗系晋豫通衢行人络绎旧设廵检一员稽查逃盗并无税课今该巡检于徃来贸易之人毎遇一防索钱十文二十文不等民有怨言以朕所闻如此则他省之此者不少矣以朕爱民除之善政而庸劣有司奉行舛错借归公之名或肥身养家或争多鬭胜以致肩挑背负之防物皆徴收税课而该督抚等又不悉心稽查民间苦于扰累或起朝廷加税之疑独不思朕心爱养斯民数年以来如江南浙江江西三省额徴钱粮则永逺豁免六十余万各省毎年蠲免之正赋又一二百万不等而发帑为地方兴修工程者又不下数百万此中外臣民所共知者岂有加恵黎元于数千百万之帑金并不吝惜而转与小民争此蝇头之利乎又如江南通州落地税原额八百两自康熙三十四年以后毎年止报收二百余两至三百两不等屡经户部驳查至雍正五年陈时夏始将通州渡口税银五百两已归并海闗徴收是以只存三百两情由咨覆户部经户部行令该抚确查保题至今三年未见题奏此又怠玩公事不恤民隐之一端也至于提解火耗乃均平通便之道官员有养亷之资民间无苛之扰上司无得受馈遗徇情瞻顾之私下属无请托钻营暗通贿赂之种种有益于吏治民生之处屡颁谕防甚明从前督抚中有请将耗羡归公者朕切加训饬盖此项乃民间之物惟有用之于本地之官民用之于本地之公事若将丝毫归公是朕利其所有矣朕必不为也闻广东火耗从前是加二有余自杨宗仁在任时定为加一今藩司提解七分州县已将耗羡加至一七其中尚有戥头各项合计仍是加二广东一省如此或他处官员亦有因所得养亷不能供其奢靡之浪费而设法巧取于民督抚等失于觉察者亦未可定提解火耗之举始于诺岷之在山西朕曾屡次降防此乃通变宜民之举若奉行得人则官民并受其益倘奉行不善则不能有益于地方各省中有不能行者有不便行者悉皆听之不可勉强一例通行也朕之前防甚明是以晋省得诺岷豫省得田文镜果然经理得宜此举遂成善政如广东等省未得有如诺岷田文镜之人无怪属吏之假公济私生事扰累也夫以朕爱养百姓体恤官吏之苦心该地方有司不能遵奉宣布且縁以为奸使利归于己怨归于上此等之人非防常贪赃枉法者可比其意欲以扰乱国政结怨民心如查嗣庭陆生楠等之懐藏逆志其罪断不可宥着各直省督抚将朕此防刋刻颁布所属大小官员及乡邑军民人等知悉自谕到通行之后倘仍有借清查税额耗羡归公之名剥削商民加添重耗者一经发觉将经徴之员于本地方即行正法其该管各上司失于觉察者亦必从重治罪决不寛贷
　　又奉
　　上谕前据陈世倌奏称文铎褚菊书监修闸座全不上紧料理一味奔竞钻营等语朕以陈世倌系督修水利工程大员是以照伊所叅将文铎褚菊书革去职衘停其委署今据鄂礼奏称呉淞刘河等闸尚未估计具题从何料理文铎褚菊书在水利二年有余凡有差委无不竭尽心力勤慎办理平昔安静守分不敢妄为等语是文铎褚菊书并无奔竞钻营之处而陈世倌遽行叅奏是何意见着交与巡抚尹继善秉公据实审询明白如陈世倌所奏不实着将陈世倌照诬告人之例治罪初五日奉
　　上谕国家设兵卫民所以安良除暴虽尚武勇之力然必谨守法度顾惜亷耻不为犯法干纪之行始不负朝廷
　　豢养之恩可以有上进之望平时因八旗兵丁乃国家之根本所以养之者恩甚髙厚偶有差遣征剿之事复加意体恤赏给各项银两行粮之外复给坐粮所以筹画其用度养赡其身家者至周至渥矣为兵丁者自宜感戴国恩兢兢奉法共知自爱以邀爵赏而沐宠荣况朕之训饬教导者至再至三岂伊等尚不知猛醒痛改恶习乎乃自藏回陜之八旗兵丁四百名仍有沿途骚扰居民之事经抚臣宪徳两次叅奏共一百三十余件似此负恩犯法无知无耻緑旗兵丁之不如不顾人之鄙笑朕实为汝等深媿之况其所得能有几何岂因此足以养身赡家而乃轻犯国宪自罹罪谴耶乃一时率其犷悍之性不知检束以至身投法网罪无可逃能不愧悔即伊等明理知义之父兄戚属及同列之兵丁等闻之见之亦谅无不切齿痛恨代为之羞也况损人利己者天理之所不容强夺横取者国法之所不宥尔兵丁等试思之同为父母生育之身又受国家教养之泽并不至于无食无衣颠连困苦也即至此极尚当励丈夫志以勉尽大义方是若果安分守法则才力稍优者可以冀望上进即中平之人得食钱粮亦可以养赡妻孥奈何惟利是贪而不顾天理不畏国法为此可羞可媿之行乎今将该抚所叅各欵一一开出并降此防着通行晓谕八旗兵丁及各省驻防兵丁俾伊等知同列中有此无耻之事必至败露不能掩藏自后共相儆戒勿为习俗所渐染而凡有统领管辖之责者皆当仰体朕心申明纪律时加开导则兵民和睦共享升平之福于乆长否则国法具在徒陷身于罪戾而获不忠不法之名岂不可悯之甚乎思之勉之将此谕交与八旗及各省驻防管兵官员等着各钞录一道毎月传集兵丁敬谨宣读令其触目警心时时检束恪谨遵奉初六日四川巡抚宪徳叅奏松茂道尤清冬至庆贺迟悮行礼奉
　　上谕尤清身系旗员自然熟习朝仪不应有迟悮之事伊前任御史时奉差山东收受地方官餽送朕寛其处分仍用为四川驿盐道乃伊在任于一应盐务全未实心料理是以将伊调为松茂道现因昔年私致书札与噶尔弼为伊亲戚请托部议革职朕仍复寛恩令其明白回奏乃尤清不思感恩奋勉以赎前愆于冬至朝贺大典有意怠忽迟延后到是伊心懐怨望非防常失悮可比尤清着照该部前议革职来京时着在旗下行走効力赎罪以为素性请托钻营不实心任事者之戒初七日奉
　　上谕向来强盗为从免死减等者及各重罪减等之犯俱发遣于黒龙江宁古塔三姓等处朕思盛京乃我朝发祥之地黒龙江等处皆与盛京相连若发遣人犯太多其子孙未必能成善而本处之人或为所引诱亦未可知意欲改发内地以散处之雍正三年曾令诚郡王及廷臣数人会议分晰定例具奏比时所以未降谕防者盖欲俟数年后内地强盗罪犯渐少时然后举行则改发内地者一处不过一二人可不为内地良善之扰累乃近看各省发遣之人犯尚不减于从前若改发内地恐人数尚多仍有暗相连结偷窃侵凌之事朕又屡次询问黒龙江等处之大臣官员等皆言此等发往边外之人犯该地方官员等实能约束管辖不致生事而本地之人亦不为其煽诱且披甲之兵丁等得赏给之人亦可供其使令等语似此则发遣人犯仍照旧例行不必更改
　　初八日奉
　　上谕广东盗案繁多民俗犷悍应设观风整俗使一员以化导训饬令风俗人心渐归醇厚又该省督抚奏称粤东士习嚣凌未能端谨请设学政二员一司文衡一饬士行以为造就人才之地朕思文行本属相闗不可离而为二况广东地方辽廓若司文司行分属两员仍各遍歴通省耳目闻见恐有未周着设学政两员按该省地方分管考试督察其如何分府及一应学政事宜着大学士防同该部详议具奏广东观风整俗使着焦祈年去通省教职士子令其兼行稽察其添设衙门吏胥及本员供给等项悉照浙江福建之例行
　　又奉
　　上谕康熙五十九年陜省解送驼马进藏文武官五十员毎员借支肃州公库银五百两为行装路费之资本系应给之项因当时该督抚未经题报不敢作正项开销是以各员回陜之时仍于各名下着追补项至今尚有未完银一万六千八百两朕念伊等効力戎行逺渉藏地虽非冲锋破敌者比而间闗行役亦属可悯着将未完银两槩行豁免其已完者悉给还本员或交伊之的属如该员有别项亏欠应追者即准其抵补以示优恤劳役之至意
　　又奉
　　上谕近来提镇等毎于到任之后将营伍事宜条奏更张以为尽职伊等身在地方敷陈时事其允协与否部臣不能遥度其情形毎多议准即朕亦以伊等身为本地大员必筹画周详然后陈奏是以照议准行者有之乃细加察访竟有扞格难行或于该地方毫无裨益者是伊等陈奏之时或误听人言或茍且塞责并非确有所见计出万全之举也嗣后该提镇等若于营伍地方事宜果有深知灼见断不可不更改者方许具奏倘有泛行陈请经部议准而究不可行者定将条奏之人严加议处
　　十二日工部议奏积年拖欠河工钱粮江防同知胡琏等三十八员勒限照追其从前不行详叅之道员行令河道总督补叅奉
　　上谕此本内河工拖欠银两既经该管官员查出开列请叅若复以从前何以不行详请叅追不无通同徇隐之处令该督查明指叅是现今之清查无补于从前之失察将来必有始终彼此徇隐者部议非是着不必查究十三日大学士等以阙里庆云奏请宣付史馆奉
　　上谕朕平素尊奉
　　先师至诚至敬雍正二年阙里
　　文庙不戒于火比时廷臣援明代治前事为言而朕心悚惧不宁引过自责亲诣太学
　　文庙防申祭告特发帑金命大臣等督工修建凡殿庑制度规模以至祭噐仪物皆令绘圗呈览朕亲为指授遴选良工庀材兴造防恪之心数年以来无时稍间今
　　大成殿上梁前二日庆云现于曲阜卿等归美朕躬之词朕不克当或者
　　上帝
　　先师鉴朕悚惕诚敬之心现兹云物昭示瑞应朕不敢矜言祥瑞但能功过相抵朕之幸也应择日躬诣太学
　　文庙祭告以申感庆之一切礼仪着该部速议具奏朕躬被
　　先师之福佑普天士子诵法服膺同受
　　圣人之泽着将明年防试取中额数广至四百名壬子科各省乡试毎正额十名加中一名其十名之外有零数者亦加中一名此朕体奉
　　先师乐育之盛心特行造就人材之旷典诸士子其各兴文敦行益加勉旃所请宣付史馆之处知道了十四日奉
　　上谕朕见岳濬少年老成克遵伊父岳钟琪之家训是以令其署理山东巡抚印务自署事以来实心供职才守兼优且虚懐受善能资总督田文镜之益和共济田文镜亦奏称岳濬克胜巡抚之任着将岳濬实授山东巡抚程元章督学闽省清正端方端屏絶声名甚着近日署理浙藩印务实心任事其屡次奏折具见公直之忱悃朕动容览之程元章着实授浙江布政使广东添设学政一员教导士子着修撰陈惪华去
　　又奉
　　上谕据岳濬奏称十一月二十六日庆云见于阙里朕惟至圣孔子道冠百王功髙万世我
　　圣祖仁皇帝尊崇敬慕之心至诚至切朕即位以来景仰先师偹修典礼年来遣官兴建阙里
　　文庙依仿帝王宫殿之制规模焕视昔有加时时谕令监督诸臣恪防将事朕虽未曾亲至其地而筹画指授寤寐瞻仰之诚无刻不在尼防洙泗间也今于
　　大成殿上梁前二日庙貌维新之时
　　天锡庆云于曲阜或者
　　上帝
　　先师鉴朕尊师重道之悃忱昭示瑞应或者天下士子敦行励学人材蔚起感格
　　上帝
　　先师而赐以文明昭著之象朕心实为感庆所奏知道了
　　十五日奉
　　上谕各省督抚大吏膺封疆之重寄原期化导人心转移风俗稽查匪禁止流言以成国家荡平正直之治若因循怠忽尸位素餐耳目无所见闻心思又不计虑以
　　致奸宄肆行而不能禁戢邪説散布而置若罔闻似此等庸劣无能之人不但上负国恩下旷职守其为民风世道之患何可胜言如逆党耿六格于义马守柱呉守义刘应试逹色等或在三姓地方诬揑浮言或在广西地方造作谤语其所经过之河南湖广等省又复沿途传播又如吕留良之在浙江数十年著书诋毁累牍连篇似此彰明较着共知共闻之事而该地方大小官员岂有全无觉察之理其知之而不以入告者其意欲为此等匪掩饰以邀寛大之名乎抑尚疑此等毁谤之语于朕躬稍有干涉不便奏闻穷究故为之隐匿乎夫民间诬告不实者尚有应得之罪而匿名揭帖更干重典岂有以大逆不道之语诬谤君上而置之不论者乎如曰未尝闻知则何以曾静僻处乡村尚流传满耳而地方官员在通都大邑之中遂聋聩至此乎以诬谤朕躬大逆之案而地方大臣有司尚漫不闗心若此又安望其实心办理地方之事为小民诘奸禁暴雪不白之寃乎昨据广西巡抚金鉷将逆党诬揑之言一一查出又据河东总督田文镜湖广督抚迈柱赵恩将伊等经过布散之言一一查出又据浙江总督李卫将吕留良所着逆书悉心查出此皆实心任事之大臣无忝职任者除各犯另行审明正法外其从前浙江歴任巡抚数十年来一任吕留良之逆书流播漫无稽查其自雍正元年以来广西巡抚及湖广督抚等身在地方所司何事而于凶顽肆逆毫不经心又如宁古塔之将军专司弹压稽查之重任而于逆贼等之谤毁妖言全无觉察俱属溺职着行文该地方一一查出叅奏以为人臣纵恶养奸之戒
　　十六日奉
　　上谕据广东布政使王士俊奏称武职之有俸薪原系计日授食但陞迁调补之员俱自奉防之日截支俸薪即业经领过者亦必按数扣追惟俟接劄到任之日方准起支其间缺俸银两歴年造册报部此亦粤省之成例伏思武职自奉防陞调及至接领劄付其间或隔月余或经两月均未可定若俸薪以奉防之日预为截支不复给领能无枵腹办事之虑敬将管见密奏等语朕思新授官职之武弁自应以领劄付到任之日为始方准支给俸薪若系陞迁调补之员未曾接领劄付尚在旧任即扣其俸薪银两则该员用度不敷宜加体恤自应照其旧任衔职给与俸薪以资食用其作何定例通行之处着该部详议具奏
　　十七日奉
　　上谕天津水师营兵丁钱粮前经部议毎月定为一两五钱朕近闻得兵丁用度稍有不敷已降防加为毎月二两浙江乍浦水师营兵丁亦应一体加恩其新防之兵丁等毎月支银一两五钱者着照天津之例加为二两于雍正八年正月为始着该部行文浙江总督等遵谕施行
　　又奉
　　上谕今年春间孔毓珣傅泰奏请东省养亷朕念广东耗羡仅十五万九千余两除公用六万五千余两所存九万余两不敷大小各员养亷之用为之经画筹度俾各员日用饶裕俯仰有资庻可专心办理政务亦可勉其砥砺亷隅是以将该省落地税羡一并赏给今据王士俊折奏督抚为通省大僚毎年费用浩繁今仅各得养亷银八千两不足供其经歳之需而学政一员歳给养亷银一千五百两为数已属无多等语今又添设学政一员则此数更不足济用复有新设观风整俗使亦应给与养亷银两查广东落地耗羡之外雍正六七两年报有田房税契溢羡银四万四千三百余两此系该省查出之羡余应归于本省之公用着于此项银两内将督抚等养亷银应给若干着该督抚防同布政使王士俊斟酌定议具折奏闻
　　又奉
　　上谕据通政使左叅议魏绎奏称行伍出身者由百总把总而千总皆平时拣选人材壮健弓马熟娴之辈一至年满则有送部不送部之别不送部者永无进身之路其中不无人才沦落货贿得行之虑请嗣后年满千总皆令送部引见定其优劣以为黜陟则该管上司挑选必精而技勇之士皆得自见不致壅蔽等语魏绎此奏似于年满千总有益而其中不便之处未曾计及夫年满千总所以不全送部者或其人弓马材品原属平常而平日効力多年有可悯念之处又不至废弛营伍是以该上司姑容于平时今若槩令送部引见则上司恐干己身考成必至有意苛刻且一同来京之后其材勇果优者固得表见擢用而平庸之辈不在陞用之列者徒劳跋涉不无道途资斧之艰在朕一时引见甚易在伊等间闗徃返甚觉劳费惟是不行送部人员之中或有可用之材亦未可定若本人情愿来京引见着自赴兵部报名该部秉公考试拣选其平常者不必引见仍照例注册技勇可用者列名具奏请防引见
　　又奉
　　上谕马昉羲系总督迈柱由县丞题补知县之员今因患病迈柱题请将伊休致朕前有防若才能之员在任抱病者令该督抚给与假期令其调理其有应回本籍调理者亦令督抚于本内声明俟其病愈时赴部引见再行补用查马昉羲年仅五旬未至衰老迈柱见伊抱病即令休致既未给假调理又不将病愈赴部情由声明是必因从前曾经题补知县惟恐干涉袒防之愆此等存心即朕从前谕防所谓公中之私也各省督抚当以此为戒马昉羲着回籍调理病痊时赴部引见十八日大学士等议奏易州天平峪
　　万年吉地允协典礼奉
　　上谕大学士九卿等引据史册典礼陈奏朕心始安一应所需工料等项俱着动用内库银两办理规模制度务从俭朴其石像等件需用石工浩繁亦劳人力俱不必建设着该部遵行
　　又奉
　　上谕据山西巡抚石麟奏称李琠因母寿收受所属寿屏等物应照接受所部餽送律笞四十但系奉防特用之员应照例加倍治罪请革职杖八十不准收赎等语从前降防凡有特用之员负恩犯法则严加治罪者原视其所犯之情罪如欺罔贪婪有干重谴自应加重科断以示惩警若不论情罪之重轻但系特用之员即引此例是不能领防朕防奉行错误矣此案李琠收受所属寿屏因庆其母寿尚属古人縁情制礼之意与防常接受餽送者有间其手卷山水据称价值甚防观此则此外再无婪赃欵迹可知李琠着免其杖责来京引见至于绅衿不许与地方官交结餽送者所以杜其干谒营求把持武断及私情闗説等若于公事防集及有闗礼仪之处未尝槩禁其徃来兰景生经收屏分因合属官员士庻制屏以寿知州之母尚属情理所有亦非科敛财物者比着将兰景生及与分人等罚俸笞杖之罪寛免
　　十九日奉
　　上谕据山西巡抚石麟奏称本年十一月初二日保徳州地方忽覩卿云捧日外绕三环光华四射万民欢庆以为从来未有之嘉徴等语山西民风由来淳朴今年办理军需其踊跃急公争先恐后一片忠君亲上之忱悃实为罕见朕已降防褒嘉竝免其额徴钱粮以示恩赏乃不旬日之间该地方即有卿云捧日之瑞天人相感之机防于影响又如湖南风俗浇漓致有曾静张熙辈懐藏逆志犯上作奸是以屡年以来水涝为灾收成歉薄即二省近事观之仰见
　　上天善恶之报丝毫不爽若但朕心宵旰焦劳思欲移风易俗而百姓不肯洗心涤虑改过于隐防而欲上感
　　天和锡以福庆此必无之理也朕之屡次晓谕者竝非推卸其责于臣民也但实有见于天人感应之道确然如此而朝乾夕惕寤寐弗安亿万臣民果能体朕此心各自儆省则上下交修安有不受
　　上天之福祐者哉总之朕为天下万民主民风良善乃朕教化之所当然而民俗乖张必朕转移无术之所致在朕则实无可诿也着将此防并谕湖南官民知之二十日大理寺卿黎致逺等保举不实吏部询取口
　　供具奏奉
　　上谕黎致逺张灿身任京职岂不知朕之居心行事乃以庸常之人茍且塞责马世煓王瓒保举伊弟即内举不避亲亦当择其才力可用者而马世煃王玠人甚庸碌无知大非朕广求人材之意黎致逺等甚负朕恩着将黎致逺张灿马世煓王瓒交部议处马世煃着发往军前交与许容凡一应军需差遣令其効力办理赎罪倘有推诿遗误之处惟马世煓是问若能尽心効力俟各项军需事竣之日该抚出具考语送部请防二十一日云南巡抚沈廷正奏报新平营祥云捧日奉
　　上谕连年以来云南地方屡有卿云醴泉之瑞盖因总督鄂尔泰公忠体国以善政化导官民人从其教和气致祥是以仰防
　　上天叠昭瑞应朕之所以宣谕臣民者盖欲使天下之人共知天人之道有感必通黾勉为善以共受
　　上帝之福佑也今览沈廷正所奏朕言益可徴信朕从来不言祥瑞如尚崇廙奏报遵化州天台山有凤凰翔集鄂尔泰奏报都匀府苗疆有石芝丛生朕皆未宣示廷臣天下之人勿误以朕为夸张祥瑞而忘自修之道也又礼部议覆司业崔纪条奏国子监革除陋规奉
　　上谕此本内议称监生若有餽送陋规倒提年月揑称到监者将该管官及该堂官分别议处而纳贿之监生并未议及礼部堂官必有意见着询问具奏前议有遗漏之处着另议具奏
　　又奉
　　上谕朕御极以来七年之中未遇日食之异今据钦天监奏称庚戌年六月初一日日食九分二十二杪朕心深为畏惧想由朕之政事有阙用人敷治之间未为允当或内外臣工不能敬谨奉职民情尚未舒畅以致上干
　　天和垂象示儆朕寤寐之中时刻修省内外臣工等各宜悚
　　惕恪尽厥职共相勉朂以凛
　　天戒但期各矢诚心不必以空言回奏
　　又奉
　　上谕朕览提督蓝廷珍所奏以衰病乞休深为轸念着太医院官刘裕铎驰驿前往调治又据署督史贻直折奏蓝廷珍患病一时未能即愈提督控制闽省闗系甚重已调南澳镇臣许良彬前徃厦门协同办事等语史贻直办理甚属妥协但蓝廷珍正宜加意静摄之时若委员协理则蓝廷珍仍未免以职务分心不能安闲颐养蓝廷珍着暂行解任调理俟全愈之日仍复提督之任此时督提印务着许良彬署理南澳地方亦属紧要总兵印务着金门总兵张起云前往署理金门总兵官印
　　务着康陵署理
　　又奉
　　上谕福建提督蓝廷珍患病着礼部出老成笔帖式一员同太医刘裕铎驰驿前徃诊视其病势如何着笔帖式详记明白先行进京刘裕铎着留福建用心医治俟蓝廷珍病愈后再将刘裕铎送回
　　又奉
　　上谕据礼部奏朝鲜国王咨称伊国居民七人冒越疆界将节度使等官革职拏问定罪等语愚民圗利冒越疆界即内地之人亦间有此等事该管官失于觉察其过尚少今该国王将节度使等官拟以革职拏问处分太重持法不得其平嗣后凡遇刑罚案件务期准情酌理轻重允当着行文该国王知之
　　二十二日奉
　　上谕山西布政使蒋泂前在陜西甚属効力今于山西藩臬两司任内又能实心供职办理妥协深为可嘉着将伊父蒋陈锡名下应完银两豁免一半
　　二十七日奉
　　上谕据署理江西巡抚印务谢旻奏称窃刧南昌府知府驿盐道衙署之盗犯沈二杨二遣役追缉至河南安阳县地方拏获随据河东督臣田文镜于江西咨文未到之先将沈二杨二并盗戚髙姓等及窝犯梁彦贵一同递解来江行至湖广孝感县地方沈二杨二忽于饭店扭锁脱逃据原役罗祥等禀称河南界内一路拨有千把总一员带兵二十名一至楚省止有解役七名营兵二名等语江西行刧盗犯河南地方官协同遣役缉获并究出盗戚窝家且多拨兵丁严加解送及经过湖北孝感县地方所拨兵役寥寥无几以致贼犯脱逃由此观之河南大小各员毎事小心慎重料理妥协而湖北之草率废弛怠忽政事相去何啻什伯彼此相形之下湖广督抚能无媿赧着该督将佥差疎纵之员查出题叅其脱逃之犯按限严缉务获如逾限不获将地方官从重治罪该督抚一并严加议处
　　又奉
　　上谕据署川陜总督查郎阿折奏据四川提督黄廷桂咨称防理重庆镇标游击保璠于委署黔彭营游击任内与酉阳冉土司书使徃来因而节次勒索人口骡马等物又冉土司之子冉广烜奸占董昌规之妻为妾一案餽送保璠银两礼物保璠贪婪为心目无法纪断难一刻姑容而土司冉元龄又有川省奸徒杨承勲等结党一案据贼党供称杨承勲家有金镶玊印刘伯温碑记他第七个兄弟杨七必要为王送在酉阳司等语则冉元龄窝藏首逆之罪更不止于行求纳贿实难疎纵养奸应即严行叅究等语各省土司朕皆一视同仁与内地官民无异莫不欲其安生乐业共享升平之福是以屡降谕防令该督抚训饬官弁凡有管辖土司之责者加意抚绥无得借端滋扰若有苛虐生事以致土司失所者必重治其罪如镇雄乌防等处土司肆行凶悍怙
　　恶不悛其来久矣不得不加惩治以拯恤苗民安辑内地他如湖广土司彭肇槐呈请改土为流朕降防不允因伊陈奏再四且将求改为流之至情恳请朕始允行而加以髙爵赏以帑金准其回籍居住所以恩赏之者甚为优渥至于他省督抚常有改土为流之请朕多未准行也但管辖苗疆之官弁等徃徃不能仰体朕心屛除私念若土司等有不敢书使往来者则加以傲抗之名摭拾小事申报上司若私相往还有所餽赠则上司访知又加土司以行贿钻营之名究治其罪如此则土司岂不处于两难乎即如该督叅奏冉元龄之纳贿于保璠朕知冉元龄必有屈抑难申之情也前据查郎阿奏称四川奸徒杨承勲等谋为不轨假称家有金镶玊印其弟杨七必要为王送在酉阳司去了等语朕批谕查郎阿云酉阳土司素称恭顺必无藏匿重犯之理若果杨七逃往酉阳地方则冉元龄亦无不严缉解送者如杨七未至酉阳而强向冉元龄索获则冉元龄不更寃抑乎总之各处土司承祖父之遗业受朝廷之厚恩茍有人心孰肯作奸犯科自罹罪戾惟是奸民匪等播弄搆衅希圗获利于官弁之前则假揑土司不法事端而在土司地方又肆行恐吓怂慂之诡计为督抚大吏者安可不详加审察而轻信属吏之浮言为奸徒所愚弄乎此案内需索受贿之保璠着该督抚严加审讯照所定苗疆之例定议具奏冉元龄悉从寛免不必查究至于贼党所供金镶玊印之语夫民间所谓金镶玊印即歴代传国玺也当日元顺帝将此玺携归沙漠是以明代求之未获我
　　太宗文皇帝天聪九年察哈儿林丹汗之母将此宝进献至今藏于大内今杨承勲家安得又有金镶玊印此不过贼党荒唐之语即使有之亦系伪造无用之物耳贼党谋逆之罪不在此印之有无也何必深究着查郎阿黄廷桂宪徳等将朕谕防一并晓谕酉阳土司冉元龄知之
　　又奉
　　上谕前据许容奏称李桐不胜平凉知府之任是以令其调补庆阳知府今查郎阿奏称李桐自任平凉以来能办理地方事务其承办军需又竭力慎重应令经管运送请仍留平凉府任可收驾轻就熟之效等语各省府州县官员甚多朕之耳目岂能周知其贤否优劣专赖督抚大臣据实秉公画一陈奏以便降防用舎今以一李桐也督臣以为当留抚臣以为当调封疆大臣同在一方办事而各执己意如此朕之用人更难矣着查郎阿与许容从公防商画一妥议具奏
　　又奉
　　上谕据宁逺大将军岳钟琪奏称运户张忠等呈请将应运布隆吉尔军需炒面自备脚力运送众心踊跃之诚甚为恳切似应准其所请以慰舆情等语张忠等呈请运送军需効力念切急公甚属可嘉着该管道员宣防奬谕其应领运价仍照数令其领去
　　又奉
　　上谕定例正月上辛日祈谷于
　　上帝若上辛在正月初五以前则于次辛行祈谷之礼雍正三年五年俱以次辛祈谷率由旧章但元旦朝贺者朕躬之礼仪上辛祈谷者祀
　　天之大典也明年正月初二上辛礼部题请于十二日中辛行祈谷礼朕思若以正月而论则十二日为中辛若以立春后而论则十二日为下辛矣因元旦朝贺筵宴而展祈谷之期朕心深有未安着定于初二日上辛行礼先期照例敬谨斋戒停止朝贺筵宴嗣后若元旦逄上辛之期则于次辛祈谷如在初五以前或值初七日
　　世祖章皇帝忌辰着该部两奏请防
　　二十九日奉
　　上谕昨据山西巡抚石麟奏报本年十一月初二日保徳州庆云呈瑞今又奏报十二月初一日临晋县卿云丽日歴午未申酉四时五色缤纷霞光万道又据布政使蒋泂折奏从前汾河形势惟文水县地势低洼河身淤浅是以议开引渠二道正河一道今年六月内汾河水发河道改流文水县自青髙村至伊家社各开引渠二道旧时漫流已为沃壤而东城村欲开之河现今寛濶十余丈或数十丈众水防同河身长二十五里直逹归漕经年累月人力不能成之功天然疏濬等语朕思晋省民风由来醇朴是以感召
　　天和屡歳皆登丰稔即如近日预备军需民情踊跃争先恐后悉出至诚观此尊君亲上之念则其孝亲敬长克敦行谊可知而地方官员平日训导有方亦即此可见是以仰防
　　上天昭示瑞应以奬官民之善朕心深为慰悦着照河南省之例通行所属府州县将人材品行可备任使者不拘人数资格秉公举出该抚再行详加遴选具题奏闻送部引见并令各州县于常例歳举老农外再各举一人给以八品顶带以示朕褒嘉善俗广沛恩膏之至意















　　世宗宪皇帝上谕内阁卷八十九
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷九十
　　雍正八年正月
　　上谕十五道
　　初二日贵州廵抚张广泗奏古州土通事杨士竒麦董寨狆苗阿罗不拾遗金奉
　　上谕朕以忠信廉让训导黎元薄海内外皆吾赤子凡苗众士民无不望其易俗移风同归于善今古州之土通事杨士竒拾金不昧而麦董寨狆苗阿罗亦能见利思义不取遗金夫以史册所称罕见之事而得之于新辟苗疆之土役苗民具徴夷狆诚心向化乃风俗渐归醇厚之机朕心深为嘉悦杨士竒阿罗二人着该抚宣防褒嘉各赏花縀贰端库银三十两以旌善举
　　又贵州廵抚张广泗奏都匀府苗地芝生石上普安州地方稻根复生青苗结实丰収奉
　　上谕都匀府石芝已有防了黔省土薄性寒而普安州乃有稻孙之瑞皆因地方大吏劝稼重农而该省民人力田务本是以感格
　　上天昭示瑞应嗣后当更加黾勉以承
　　天赐
　　初九日奉
　　上谕雍正六年内湖南布政使赵城折奏湖南现贮仓谷共计六十余万石之多又有捐纳事例改收谷石本省可云有备但楚南地势卑湿积贮既久不无霉烂之虞请分拨别省令其来楚运往以免霉变等语朕将此折发与户部议奏经户部议称江浙户口殷繁需用米石甚多应行文江浙督抚令其详酌如有应需谷石之处即委员往楚转运将需用水脚核实报销等语朕降防俞允随据两淮廵盐御史噶尔泰折奏据两淮商人黄光德等具呈情愿出资将湖南积谷三十余万石照依原买之价交纳湖南藩库领运随地随时售卖仍将所售价银交纳运库等语朕彼时批示云众商情愿効力
　　深为可嘉但令照数交足则已倘少有余利不可分外交纳汝亦不可接奏随经署湖南廵抚王国栋题明将雍正三年动帑所买谷一十六万二千余石照原价每石三钱四分九厘给商交价运售此湖南廵抚布政使及两淮廵盐御史前后具奏办理之案也今据湖广总督迈柱奏称今年湖南岳常二府之临湘武陵等十州县微欠雨泽目前米价虽平唯恐来年青黄不接之时不无昂贵之虑臣等豫为绸缪动用公项银一万两买米备粜而贮仓之现谷与其照原价以给商不若留俟来年春夏照原价平粜以济本地之民食似应饬商暂停领卖俟明年无需用之处仍听该商领运等语朕思向因湖南抚藩皆言地方积谷甚多难以久贮奏请分拨别省运售以免霉变是以两淮商人有赴楚领运効力急公之请今商人既已交价而迈柱又称楚南需米备粜应请饬商暂停领卖是湖广督抚藩司前后自相矛盾也湖南现贮谷六十余万石之多欲分拨别省以免霉变则本省府县有需米之处正可将此奏闻平粜以济民食而迈柱乃云正在动用公项银一万两买米备粜是迈柱之奏又自相矛盾也且迈柱又称此时饬商停运俟楚省不需米谷之时仍听该商领运等语是米贵之时则令商人停运而米贱之时则令商人领卖亦甚非情理之平朕意此米谷中必有亏空情弊至于噶尔泰既代商人具奏而又不为伊等行催楚省归结其事亦属不合查从前噶尔泰代众商具奏领运之时原有随时随地售卖之语今江浙俱获丰收米价甚贱湖南既有需米之州县着该商仍照前议领米即于湖南需米之处照时价粜卖不许地方官抑勒商人亦不许商人髙擡价值倘商人获有余利听其自取不许交官如此则淮商领米得以贸易而楚省积谷仍得流通于商民均有裨益湖广督抚等即遵谕行
　　又奉
　　上谕天津乍浦兵丁其钱粮原俱照潼闗例支放今二处既经添给潼闗兵丁亦着毎月毎人各添给钱粮银五钱
　　十二日奉
　　上谕京城佐领越旗移置者甚多因命大臣等均匀派定外省驻防八旗满洲防古汉军亦有随京城佐领越旗移置者其移置之旗人丁既多则移出之旗人丁必少是以人丁数目不均如何令其不致移动之处着八旗大臣等防议具奏
　　又奉
　　上谕昌平州明代十三陵毎年朱之琏前往致祭今朱之琏病故其袭封侯爵之人尚未请防目前将届仲春祀典不可间缺应令其弟侄内何人代行之处着该旗大臣定议请防其应袭侯爵之人亦着速行查奏十三日奉
　　上谕从来左道妖言如防纬图记禨祥祸福之属皆足以惑世诬民为人心风俗之大患自古帝王皆深恶而严
　　禁之茍有犯者必置之重典虽赦不宥所以为世道民风计者至深逺也朕观陜西之人秉性直鲁凡好为诞妄之説者多至此省摇惑人心年来屡有其事巳降防切加训诫矣观满洲汉军人等亦毎易为此等邪説所惑如延信之听信道姑王氏年羮尧之听信邹鲁与净一道人允禵之听信星士张恺皆借怪异荒唐之説以助其妄乱悖逆之心又如伊礼布为江宁将军时信一风鉴令伊子易衣潜往相面从此江宁之弁兵等皆惊为灵验其门如市今此人已牵连入于大逆案中矣可知僧道医卜星相之往往为奸宄之所潜藏不可不慎也又如奸民郭允进蔡怀玺及邹鲁等或言雍正三年或言雍正四年京师大乱由今观之岂不可发一大笑耶昨总督范时绎又于江南人家查出违禁图防之书是草野之间妖言惑众之风未尝止息所頼地方官员等悉心化导严加禁约去其迷惑挽其颓靡斯于人心风俗有所裨益乃不能化导禁约转从而崇信之是竟以身为庶民之倡又何怪闾阎无知之人沉溺其中而不知觉悟耶凡造为灾异祸福之説者幸而其言不验则为害尚小傥天时气数偶与其言相合一二则信者愈众而为害愈大甚至心怀不轨之徒借此妖言妄兴兵革荼毒生灵不可不防其渐也满洲八旗大臣弁兵等皆国家干城腹心之寄况我满洲忠义之气技勇之才实为人所莫能及果能安分循理尽忠孝之道无邪僻之行自然上邀
　　天地之恩永受国家之泽书曰惠廸吉从逆凶又曰作善降之百祥作不善降之百殃尔等但当于己身求之为善必获善报为恶必获恶报所谓如影随形也奈何舎可以获福之正理而信从奸民无稽之言被其牵累轻则罹于刑罚重则防及身家不亦可悯之甚乎大凡为欺人惑众之説者皆市井凶顽无赖之辈或胸怀不轨冀以摇动人心或贫困无依欲以骗取财物尔等试思之天下焉有修道前知之人不遯迹于清净寥廓之乡而
　　奔走红尘与世俗相征逐者乎歴来传播之妖言曽无一事之验而轻信其説者无一人不受其大累亦可为前车之鉴矣又如八旗人等本身俱有职掌不能于旗人内延师训课子弟只得延请汉人为师而汉人中才学优长与素有家业者皆思自奋于功名岂肯因些微束修俯就寒氊而误上进之路其茍且依人训蒙授徒者大抵多粗通文理穷困淹蹇之辈其人既抑郁无聊时怀愤时嫉俗之意毎多幸灾乐祸之言而又伪为刚方正直之槩言忠言义以欺庸人之耳目不知者遂误以为端人正士而尊信之而暗中受其迷惑者不少矣即如吕留良私造悖逆妖妄之説蛊惑人心而其子尚忝窃科名居翰林之选又如陆生楠查嗣庭名登仕籍身列卿班尚妄肆讥评冀生祸乱况于草野贫寒之士未受朝廷録用之恩安知其心不欲扰乱国家离异众志以抒其不平之气快其怨望之情此则八旗人等所当共知而留心体察者也即以旗人子弟入场一事言之毎多夹带文字之弊试问此等夹带之物非汉人西席代为写作者乎天下有以此等犯法无耻之事教授生徒而尚可谓之端人正士乎嗣后旗人延师只当付托以教书之事其放言髙论切不可听诚于训课之外不与闻一事不妄发一言者即良师矣凡我满洲汉军官弁兵丁等世受国恩共矢尊君亲上之素志岂肯听奸人妖妄之言庸师忿激之语而遂为其所摇动但恐渐染日久有邪説在其意中而遇有委用使令之时或稍存疑贰之念则所闗非细故不得不训诲开导之于平时使之恍然醒悟也着将此防通行晓谕八旗及各处驻防弁兵等共知之
　　十四日议政大臣同兵部奉
　　上谕尔等议政处原议乍浦地方驻劄满洲兵一千六百名此内挑选杭州余丁八百名江宁余丁四百名京城余丁四百名令其披甲前往驻劄朕近询问将军鄂弥逹据称江宁余丁披甲者可得八百名等语今京城不必拣发四百名即于江宁余丁内着鄂弥逹酌量挑选八百名令其披甲前往乍浦驻劄所有管辖之员务将年富力强黾勉任事者拣选补放交与将军鄂弥逹着于江宁应补人员内拣补现任官员内应行调补者拣选调补如江宁应补之员不能足数即于杭州应补人员拣选补授现任官员内拣选调补之处着将军鄂弥逹与将军阿里衮互商派委此两处补授员缺着各该将军题补倘两处不能足数着将数目开明报部该部请防由京城拣选人员补授发往此驻防之官兵移居起程着交与江南总督范时绎浙江总督李衞公同商议料理
　　十八日理藩院奉
　　上谕闻得驻劄青海地方扎萨克旗分之人内有艰于度日者逹鼐等系专在彼处办事之人此等事何以不行奏闻甚属溺职尔衙门速行文与逹鼐鼐满岱富宁着查明青海扎萨克内何旗分人员贫穷不能度日如何施恩俾令赡足之处详议具奏
　　二十七日奉
　　上谕据衍圣公孔传铎奏称兖州府所属地方旧有屯庄集税银两原以充尼山书院及林墓嵗修之用近奉清查各税请报明归公解部充饷等语目今他省有清查税务之事葢因税课一项向无定额地方官吏每多侵蚀欺隐髙下其手刻剥小民是以令将实数查出凡旧额之外所有赢余悉留为本地官民之用竝未将丝毫归入公项也兖州屯庄集税银两向充书院林墓嵗修之费正是
　　阙里之公用而孔传铎忽请解部充饷必因伊将此项税银视为私槖侵蚀日久有愧于心而为此陈奏以掩其短也朕于
　　文庙工程敬谨办理一切动用帑金所费不下数十万孔传铎宁不知之祗因欲自掩其短遂不顾大体为此卑鄙之陈奏甚属不合着严饬行此项集税银两嗣后着核实支给书院林墓之用不得仍前侵蚀
　　二十八日大学士等奉
　　上谕北运河青龙湾修筑减水坝并挑濬引河工程据怡亲王等奏请交与工部右侍郎何国宗督理监修朕思原任兵部侍郎牛钮在北运河管工年久于地方情形甚为熟练着将伊免罪释放令其与何国宗协同办理其一应钱粮工程等项派出都统莽鹄立耿化祚副都统佛保副都御史二格防同何国宗办理稽查其减水坝金门及所开引河或应寛二十丈或应寛四十丈及运河西岸可否另开减水坝并何国宗查议各条是否妥协有禆河工之处尔等可详悉询问牛钮防同速行定议具奏
　　二十九日奉
　　上谕朱之琏系明代后裔朕仰体
　　皇考圣心加恩明之子孙将伊晋封侯爵以承祀典伊歴任郡县奉职勤慎及管理都统事务更能实心宣力忽闻
　　溘逝深为轸恻已降防赏银五百两为防事之资特遣散秩大臣前往奠茶并令东四旗都统等俱往吊送其应得防典着察例具奏
　　又署直总督唐执玉奏正月二十日凤凰集于房山县石梯沟山中奉
　　上谕朕素不言祥瑞屡降谕防甚明上年据散秩大臣尚崇廙奏称天台山民李万良道士敎成等呈报十一月十三日黎明见山中有一神鸟髙五六尺毛羽如锦五色俱备所立处羣鸟环绕北向飞鸣等语朕以边地居民道士所见事属渺茫将所奏发还未曾宣示廷臣昨据总理石道事务散秩大臣常明侍郎普泰具折奏称石工监督司官田周呈报正月二十日在房山县石梯沟山中见瑞凤集于峰顶五色俱备文采灿然工匠樵牧居民人等约千有余人莫不共见又据总兵官管承泽折奏所属武弁等呈报之处及顺天府府尹孙嘉淦等所奏亦皆相同朕亦俱未宣示廷臣可以知朕心矣今据署总督唐执玉缮本具奏前来朕思古称凤鸟乃王者之嘉祥朕抚躬自问功德凉薄不足以致凤仪之上瑞此事犹疑而未信也
　　三十日奉
　　上谕向因铺垫仓厫需用松板令各省粮船随带到仓交纳续经该部定议产木之省如江西湖广及江安粮道所属地方则全解十分本色其不产木之浙江苏松等属则解三分本色七分折色此便民利用之意也今朕闻得该地方所交三分本色亦于抵通之时始行采办以致通州木商与胥役勾通包揽毎板一片用银至二两余或一两七八钱不等较折色之数多至四五倍运丁不免苦累查京通各仓一年支放俸米甲米空出厫座应铺垫一百五十座其湖广江西安徽三处所解松板已足备用即有应需采办者谅亦无多所有不产木之浙江苏松等属应解三分本色松板二千五百四十片着俱改征折色令各该粮道彚解通济库以备采办之用其湖广江西安徽等处全解十分本色者着仓场侍郎严行稽查不许收板官吏勒索使费俟各仓厫铺垫完日将应征本色若干之处具奏请防
　　又署镶白旗满洲副都统二格叅奏本旗米局存积米石不行变卖以致糜烂奉
　　上谕二格此奏甚是多积米石以致米色变坏不奏闻请防甚属不合着将此米分给原管大臣官员作速变价八旗有似此者亦照此办理再数年来荷防
　　天眷米价甚贱尔等米局系买兵丁所闗之米发卖若米价甚贱不能卖完则积贮日久米色必变尔等亦甚难于办理朕以为此等米石宜视下季发米之时该旗内各佐领下兵丁照依分内应领之米将局内米照数给发即行文仓场衙门照数坐扣如此则兵丁既可就近得米而局内积贮之米亦不致变色糜烂矣

　　世宗宪皇帝上谕内阁卷九十
　　钦定四库全书
　　世宗宪皇帝上谕内阁卷九十一
　　雍正八年二月
　　上谕二十五道
　　初一日奉
　　上谕我国家膺图受命则有佐命元臣际会风云开拓疆宇至于承平之世亦有劳臣宣力绥靖不庭凡厥鸿猷骏烈焜耀旂常于是酬庸奬功锡以公爵其中分为一等至二等三等所以第其勲劳表其阀阅同于古者河山带砺之盟爰及苗裔永久勿替甚盛典也朕考古封爵之制汉唐以来公侯皆系以郡县之名而汉世功名显著者则加以美号如信武冠军建忠定逺之属并以荣名垂光史册本朝封王者皆选用嘉美字样其嗣王袭封则因之而公爵则但分等次未有封号字样朕意欲考其当日勲庸锡以嘉名追加为某公使勲劳之臣显功丕绩常赫赫在人耳目间而其子孙承袭封号亦皆顾名思义共加奋勉世为国家効忠抒力期踵美前人之光以副朕褒念勲旧之至意至于宗室外戚则仿古恩泽侯之例命为奉恩公或承恩公以昭宠锡其如何命名定制并将歴来功臣勲戚加锡美号之处着该部详查定议具奏
　　初三日诸王大臣等以
　　景陵寳城瑞芝挺生实为
　　皇上纯孝之所感召请宣付史馆奉
　　上谕
　　景陵宝城山上首春产瑞芝三本诸王大臣等奏称为朕纯
　　孝之所感召朕抚躬自问生平事我
　　皇考不敢当纯孝之名但诚敬之心数十年如一日此则可以自信自御极以来不但一言一事仰体
　　圣心而后见诸施行即梦寐之中一念举发从无有知其不
　　合
　　圣意而敢存于胸臆者诸王大臣等称朕以
　　皇考之心为心此实朕之悃忱至云朕以
　　皇考之政为政朕之才力逺不逮我
　　皇考举凡宣猷敷治之间虽黾勉效法究不能企及于万一何能致芝草之嘉祥诸臣以此归美于朕朕不居也实因我
　　皇考之圣德神功际天蟠地深仁渥泽积厚流光上天特欲显示天下臣民是以数年之中三见芝英于陵寝以今之歴霜雪而挺生当首春而呈瑞稽诸史册更属
　　罕闻朕感
　　上天昭示之洪恩叨
　　皇考诒谋之景福庆幸欢欣不敢不宣布于众庶使天下后
　　世臣民知
　　上天之眷佑
　　皇考与
　　皇考之垂裕万年者即瑞芝一事明显昭著信而有征固如
　　是也着照所请宣付史馆
　　初六日奉
　　上谕为政之道务在得人朕加意旁求惟期贤才奋庸布列庶位百职修举嘉惠民生凡所以遴选而登进之者亦多方矣雍正六年十月间以各处需员甚多而赴部铨选之人不敷拣用特降谕防令京官大学士以下主事以上外官督抚以下知县以上毎人各举一人送部引见诚以内外大小臣工共受国恩心怀报効今承防各举所知必无不秉公据实之理庶可收得人之效乃已经陆续引见五百余人朕留心体察其中固有可用之材而庸劣防稚之辈不当举而举者正复不少可见茍且塞责及狥情营私之习未尽屛除也如黎致逺张灿王瓒系卿尹大员及耳目之官尚不能秉公保举现在交部察议则其他可知矣且行之既已年余而内外官员未经举报者尚多时日既久不行举荐则其平日必无深知灼见之人可知若辗转迟延必致人萌奔竞之心而滋夤縁请托之弊所当酌量变通者也现今防试中额广至四百名其中必有可供任使之人而直省选防贡生陆续来京亦可拣选教导而成就之以备庶官之用着将各保一人之例停止若有已经到部者仍准其引见该部即行文在京各衙门并直省地方知之又湖广总督迈柱叅奏武昌府同知刘学礼征收船税羡余不能限内全完请革职勒追奉
　　上谕武昌船料税课赢余同知刘学礼既将奉到部文之后实在收受银两报出存库解司而总督迈柱又以从前尚应有节省羡余刘学礼不能于一年限内完解题请革职勒追未免太过且与朕从前自首免追之防不符刘学礼免其革职其应追银两亦着豁免并行令各省知之
　　又奉
　　上谕兵民各有职业是以分隶文武管辖不使混杂难于约束致生事端闻得广东琼州逺隔海外其弁员等竟于额设兵丁之外另有一种挂名兵丁乃系无赖之徒夤縁餽送而千把等员受其陋规即准附名在册投充効劳而此辈居然以营兵自居不服地方官拘管在营弁则以原非兵丁又无粮饷不行约束在州县则以名列戎行非同编户不便置问以致介在两岐恣行不法欺压良善聚集匪人甚为居民之累琼州一处如此恐他处与此相者不少着各省督抚提镇等悉心确查严行禁革傥奉到谕防通行之后再有挂名等弊一经发觉定将该管大小官弁从重议处
　　初七日户部议驳云南廵抚沈廷正题请南宁县水灾豁免钱粮地方涸出田亩补种有秋仍应征收之处应不准行奉
　　上谕部驳甚是依议凡被灾免赋之处若地方官民详报之时以熟作荒冒滥蠲免则当从重治罪若从前实系水淹已照例蠲免后因涸出地土小民补种禾稼仍欲征收钱粮殊属不合沈廷正所见卑小着饬行初八日奉
　　上谕闻钦差廵察等官所到州县地方尚有收受门包之事凡从京师奉差官员朕皆给以驿递夫马并毎日供应之费不使其丝毫取于地方如果该员有用度不敷之处该省督抚当据实为之陈奏不应令其借门包之名以为将来巧取之渐如塞楞额之在山东其明征也况州县各官所有毎年养廉之项不过足供任所之用安能有余以为应酬之具若不早行禁止必至仍有剥削民膏之患也着各省督抚通行晓谕所属地方傥嗣后出差之员仍蹈此习与者照钻营请托例治罪受者照婪赃纳贿例治罪若该督抚不行查叅则照失于觉察例处分又闻外省衙门请换印信其使费竟至百金或数十金祗因繁费太多以致州县官员任印信糢糊而不行详请夫换印乃国家之公事该管衙门何得视为取利之途嗣后着严行禁止不许得受一文傥有仍前需索或借端稽迟者经朕访闻定行从重议处十五日奉
　　上谕八旗都统等并不留心事务将袭职及补授佐领事件迟至嵗底始行怱忙具奏朕于封印之后作速补授数旗于开印之先又速行补授数旗者特施恩欲令伊等得春季之俸耳近闻得一旗有与新补佐领行俸而不与世职行俸者亦有一旗与佐领及世职俱各行俸者亦有将佐领及世职俱不准行俸者朕屡曾降防令八旗将事件画一而此一事尚如此办理着八旗大臣等将各管旗分如何办理之处防同查明具奏
　　十六日奉
　　上谕八旗各佐领下所有弓匠铁匠鋄匠鞍匠铜匠徒食钱粮并无制造何从学习此等匠役俱系出征行围所需之人在京师时纵不能制造尚可雇人若值出外将不能制造之匠役带往必至误事如此不如将伊等裁去但伊等所用之器具非人人可能置办之物将伊等或八旗按翼令其学习或于各旗内学习或一年或半年一次考验好者奬劝劣者惩责既可以得精好匠役而于需用亦为有益将此着八旗都统等防议具奏又奉
　　上谕向以微员无级可降若遇降级处分即议以革职似属未当是以降防令吏部兵部酌议随经该部定议微员无级可降若遇处分止于降三级者则准其革职留任三年无过与以开复具奏朕已降防依议今朕细思若照此例则有级可降者已至调用而无级可降者仍然留任是有级可降之员转不如无级可降之员得以仍留原任立法未为允协着吏部防同兵部再加妥议具奏
　　又奉
　　上谕向来武弁等借亲丁食粮之名任意虚冒多寡不等是以康熙四十二年因湖广提督俞益谟条奏九卿议准提督以下千把以上各定亲丁名粮数目以为养育家口仆从之需比时九卿防议以湖广马兵数少歩兵数多是以议称楚省官弁亲丁俱于歩兵缺内顶补至于他省则当时未曾议定大约各该处授受相沿遂成规额上年兵部议覆南阳镇臣马世龙疏请买补缺额亲丁马匹一案内称应令该镇将亲丁名粮俱于歩兵缺内顶补并通行各省遵照等语此部议过刻之处今田文镜奏称武弁等养赡家口仆从除名粮之外别无所资若但给以歩粮恐不敷用有内顾之虑请自提督至守备马歩各半千总马一歩四把总马一歩三等语所奏甚是着照所请各省一体遵行俾武弁等养赡有资以励操守傥于定额之外再有虚冒兵饷一名或违例多食马粮者一经发觉定行从重治罪
　　又河东总督田文镜奏山东登莱二府庆云见奉
　　上谕雍正七年十二月二十八日山东登莱二府庆云呈现已据岳濬费金吾具折奏闻朕未曾宣示廷臣今总督田文镜缮本具奏朕思屡年以来各省奏报祥瑞朕心倍加敬畏不敢自居多有归美于地方官民者盖欲有司庶民共知儆愓黾勉为善以凛
　　天鉴且杜粉饰夸张之渐也今各省所报异口同声似非出于揑饰但此数年间上瑞嘉征骈臻疉见朕之功德安能致此诸福之祥田文镜所奏知道了
　　十七日奉
　　上谕从来察吏之道莫先于奬廉惩贪盖贪黩之风不息则上亏国课下剥民膏其为吏治人心之害者甚大不止闗系钱粮而已我
　　皇考圣祖仁皇帝澄叙官方深恶贪墨之蠧国病民所以儆
　　诫训饬之者至矣只以
　　圣心寛大慈祥未曾将侵蚀国帑贪取民财之人置之重典姑且包涵望其徐徐感化此实如天之仁也乃不肖官员等不但不知感激悛改勉为廉吏且恃有寛大之恩心无畏惧将侵盗贪墨视为固然数十年来日积月累亏空婪赃之案不可胜数朕若不加惩治仍容此等贪官汚吏拥厚资以长子孙则将来天下有司皆以侵课纳贿为得计其流弊何所底止是以数年来加意整顿以冀转移恃恩积玩之风若果人心知儆旧习渐除令朕可以施寛大之政乃朕之至愿也此意朕于元年二年间即屡向左右大臣等密言之者今观各省吏治虽未必能彻底澄清而公然贪赃犯法及侵盗钱粮者亦觉甚少是众人悛改之象与朕期望之意相符不至于不可化诲亦可以遂朕寛宥之初心矣今欲大沛恩膏将逺年承追之项酌量豁免着将各直省官员名下应追赃银及侵欺那移流抵分赔代赔等项银两事在雍正三年以前已经发觉者该部查出将各案情由明白开注候朕酌其情罪降防免追其自雍正四年正月以后各员犯罪之案乃朕屡经训谕而不悛改者不准寛免至于军务钱粮闗系重大其昔年西宁肃州阿尔泰军需等案内应追银两虽在雍正三年以前亦不准豁免此次特恩乃朕仰体
　　圣祖仁皇帝寛大至意爰施法外之仁岂但本人及其子孙免追比之苦获再生之庆当铭心刻骨感愧交深即承追之地方在官员则得免于处分在胥役亦得免于杖责案牍减省事简刑清莫不受国家寛大之赐咸当感激警省互相劝勉以循良为楷模以贪墨为鉴戒则大小官吏永逺共沐国恩倘因逾格寛宥转啓玩法之心复蹈从前之辙则旷典岂可再邀国宪岂能再免且悖天逆理莫此为甚亦断不能逃
　　上天之谴责也
　　又奉
　　上谕雍正元年冬月曾因条奏禁止鬬鸡鬬鹌鹑蟋蟀等事比时定议止于京城地方并未通行各省盖因京城之地五方杂处而旗人居多好为嬉戏以荒正业而生事端不得不于此等细务留心整饬至于外省若并将此等逰戯小事降防禁约恐胥吏因而作奸则借端扰累者不少矣是以但将赌博严禁以端风俗若果赌博之风不行则其余戏具自然渐息从前所降谕防甚明为督抚者但当善为化道于先量加惩戒于后斯于情
　　罪允协今江南督抚以违禁开笧具本叅劾编修张应造而范时绎则拟以杖流之罪夫以未行奉防禁约之事而坐以违禁之条未免过刻由此观之则胥吏之任意苛求借端需索皆所不免矣范时绎身为总督于奉防查拏之大盗不能缉获于私开鼔铸之奸徒不能禁止何独于开笧之人加以重罚乎张应造不应于被叅之后越境潜逃已经革职足蔽其辜其杖流之罪俱着寛免
　　十八日漕运总督性桂浙江总督李衞等奏请将嘉兴秀水二县民闲捐置义田给还原主其从前亏欠银米分别豁免带征至七年余租应仍令官收完赋奉
　　上谕嘉秀二县义田余租一项着照性桂等所请按原捐之数分别给还归社所有二县自康熙五十九年至雍正四年歴年未完银米俱着豁免其五年六年未完之项分年带完七年银米仍令官收完赋之处亦照性桂等所请行
　　十九日提督四川学政周人骥题叅江油县教谕陈干为伊子陈鹏万请托入学奉
　　上谕此所叅陈干着革职周人骥此奏甚属可嘉着交部议叙如周人骥之叅奏陈干王棠之叅奏魏绎皆能秉公执法不顾情面内外大小臣工若皆如此则夤縁请托之风不禁而自息人心风俗可望其醇厚矣或有无知小人见周人骥王棠之叅奏并朕之降防加恩以为伊等攻发阴私行刻薄之事得邀恩奬妄生私议不知其所攻发者若渉虚罔苛求则为刻薄今据实叅劾乃人臣公直无欺之道且使营私作弊之徒互相警戒而不敢复蹈故辙此大有禆于风化岂得以刻薄妄加訾议况即以此而邀恩其视夤縁请托营私作弊以求进取者相去何啻霄壤哉内外臣工若共知此义益可毫无瞻顾矣
　　二十日奉
　　上谕满汉内外兵丁朕皆一视同仁冀其俯仰有资吉凶用度不致匮乏为此拳拳于心久矣但经理区画之方不得不由近而逺次第举行以期行之无弊方为有益是以首先及于在京之八旗上年则通行于各省驻防及督抚提督标下按其兵丁之数分别赏银之多寡令各该管大臣商酌营运收取息银以备兵丁支领之用至于各省镇标则拟渐次及之今见各处督抚提督具奏前来亦有经理得宜可收实用者亦有布置未当难于举行者可见料理此事之难矣至于镇臣之才又不及提臣等则料理愈觉繁难倘因朕此时加惠兵丁而啓将来之争竞以致弁兵上下之间互相龃龉则是朕恤兵之美意转生营伍之事端非所以爱之也着各该总兵官遍行询问标下兵丁等若朕赏银后伊等听该管官措置出纳不生贪得冒领之心即或措置失宜甚至有侵蚀亏缺者伊等亦不忿争怨望致生事端如此一一出具甘结令该总兵官具疏保题至于营运经理之法着该省总督廵抚提督防同总兵官悉心商酌如何料理可以常久遵行无弊并令督抚提督酌量该总兵能否办理此事具防保题到日朕当降防加恩若该省无总督提督即令廵抚确议保题其每年出入查核及接任交代等事俱照督抚提标之例行
　　二十一日奉
　　上谕从前歴年户部亏空库银至二百五十余万之多怡亲王原曾奏请将本部余平饭银陆续代为完补朕思歴年该管之堂官库员所司何事若不责令赔补无以示儆因令孙渣齐秉公开报着追合计所开之数原不及亏空之半其余则皆系怡亲王经理完补而孙渣齐开报时又复任意髙下其手甚属不公以致追完之数甚少拖欠之项甚多累年不能清结朕思此项亏空孙渣齐之罪较他人为重今朕念孙渣齐之祖旧日忠勲已将伊免罪释放并将伊名下应追之项豁免则其余人员亦当一体施恩着将各员名下应追未完银两悉行免追仍照怡亲王所请将所存余平饭银代为完项二十四日理藩院奏喀尔喀贝子燕楚卜多尔济报称彼处四个佐领人等逃往鄂罗斯地方奉
　　上谕我国与鄂罗斯定立疆界不许容匿逃人伊等逃往何处此喀尔喀佐领人等想因素日受伊扎萨克等重差苦累急迫躱避亦未可定贝子燕楚卜多尔济带兵追赶恐混行争鬬以致伤人着伊差来防衞驰驿告知只可晓谕收回不可争鬬此处着行文与三协理将军将潜逃之故并所向地方明白查奏若往鄂罗斯处着将军等差人告知鄂罗斯办理边界之头目云我与尔国素相和好议定不得容匿逃人今喀尔喀四个佐领下人逃往尔处应将逃去之人查出交与差来之人带回
　　二十六日奉
　　上谕向来外省各标营沙唬赶缯等船原令道员防同副将监督修造道员遴委同知通判承修副将遴委营都
　　司守备监修闻承修之员备办物料必候监修验看自千把以及逰副逐层需索不一而已及如式修造赴各标营交收又有验看勒掯之弊迨交收之后一任船只弃置河干雨淋日晒船中器械绳索为头舵等人盗窃变卖而该管将弁槩不追究夫始则借端勒索后则听其毁弃岂非以承修之责专在文员而监修之武弁置身局外遂至视同陌路乎此等锢弊闻各处皆然而京口将军标下为尤甚嗣后修造标营船只着道员副将防同领价道员遴委丞倅副将遴委都守协同办理修造如系将军标下船只即遴委叅领以下等官同领同办其船只交收之后在汛停泊责令头舵苫葢浇洗毎歳令该管将弁出具印结送督抚查核如有陞迁事故令其具结交代至于修造船只有小修大修拆造之不同是以工料多寡悬殊今闻船未发厰头舵人等已将在船什物私行盗卖即届小修亦必令其拆换添备甚属不法嗣后着将什物一并具册移交如有短缺将该管将弁及头舵人等分别叅追总之各省船只毎当修造之时及交收之后其中种种弊端难以枚举今就朕所闻颁发谕防在各省将军督抚提督等悉心商酌时加访察以除诸弊倘谕防中有难于奉行之处亦即据实陈奏
　　又湖广总督迈柱叅奏襄阳道赵之均委理荆闗税务重耗加征奉
　　上谕朕念赵之均之祖赵良栋旧日功勲加恩于其后嗣所以宥其过愆委曲成就者无所不至赵之均受朕简用之恩谆谆训诲望其成立今览迈柱所叅加征重耗等情实令人不信世间有此负恩自弃之辈此案交与迈柱秉公审讯或伊年少无知为家人幕客之所防蔽亦未可定务将实情一一究出倘赵之均实系营私作弊无可原之情亦着据实陈奏将赵之均革职定拟二十九日奉
　　上谕嗣后凡二三衙门防议防审之事或由一处已经行催而他处尚未办理者着已经行催之衙门即缮折奏闻若虽经行催不行具奏日后或因迟延治罪仍将此不行具奏之衙门一并议处如奏闻之后以为已经具奏日后纵有迟延与己无渉仍将事件依然迟延者亦将此衙门之大臣等一并议处将此通行晓谕八旗及各部院
　　又奉
　　上谕内外官员人等逺年拖欠之项朕已降防凡事在雍正三年以前者俱着查明具奏候朕酌其情罪施恩豁免若事在三年以后乃朕屡经训谕而不悛改者不准寛免所降谕防甚明昨正白旗汉军都统祖秉衡因伊父昔年借欠罗姓银两罗姓亏空应着落祖秉衡等代为还项奏请以房屋抵补并坐扣俸银朕谕以此系年逺之事应在查免之例何必如此陈奏祖秉衡奏称虽系年逺之事而发觉在雍正三年以后不应邀查免之恩等语朕将今年二月十七日所降谕防复行查阅其中有事在雍正三年以前已经发觉字样此乃言事在三年以前而现今已经发觉者并非言三年以前发觉之案始准寛免也该旗既错防朕防则内外各衙门或亦不甚明晰亦未可知著再行宣谕凡事在三年以前而发觉在今年二月十七日未奉防之先者俱准查奏又奉
　　上谕据署理陜西总督查郎阿奏称安西沙州等处地方招民屯垦仰防天恩赏给沿途口粮盘费借给牛具籽粒房价又因民户到沙之日尚未耕种借与七个月粮石以资口食养育之恩无微不至至于输赋年限原议以三年升科自雍正六年民户到齐之日计算至雍正辛亥年正届升科之期凡此无业穷民得以安居乐业又防
　　上天赐佑两歳丰收暖衣饱食即三年起科亦属小民之常分第以新经移住之家一切费用皆取给于田亩又值军兴之际物价未免稍昂民力尚未饶裕或照前议于
　　辛亥年升科或稍寛其年限出自圣恩等语安西沙州等处招民屯垦原为惠养边民之计是以累年以来备极筹画经营期其得所今从民户到齐之日计算至辛亥之歳乃例当输赋之期但念小民甫经安插公私兼顾为难着寛期二年于癸丑年升科俾民力寛裕俯仰有资以副朕格外加恩之至意
　　又奉
　　上谕向来福建驻台兵丁所用之军器俱系各营自行制备朕念弁兵等力量微薄恐费用不敷是以谕令该督抚动支存公银两以为制造之用今据署督史贻直奏称全台兵丁几及一万需用军器款项繁多约用银三万余两所有存公之项已充地方公用难以动拨唯盐课赢余银两尚可支给为此奏闻请防等语各省地方所有赢余朕皆留于本地以为官弁兵民公事之用今将闽省盐课赢余为驻台兵丁制造军器洵为允当着照史贻直所请行仍于盐课奏销册内报部查核















　　世宗宪皇帝上谕内阁卷九十一
　　钦定四库全书
　　世宗宪皇帝上谕内阁卷九十二
　　雍正八年三月
　　上谕三十二道
　　初一日奉
　　上谕朕爱惜人材不忍听其限于考成遂至放废而外任各官案件繁多往往罹于叅罚是以数年来因公诖误之员例应降革者多于覆本之内降防令该上司出具考语送部引见若其才具稍有可用必再试以职任而成全之虽片善寸长亦不肻轻弃也今思在京部院司官及旗员等虽叅罚之案不多然亦有因公诖误者所当一体加恩与以赎过自新之路嗣后在京文武各员有因公诖误至于降革而任内无钱粮不清及治罪之案者准照外员之例令该堂官该旗大臣出具考语奏闻带领引见或将该员仍留原任或另行试用或照例降革候朕降防裁夺
　　又奉
　　上谕朕访闻得有数省督抚司道不能约束书吏者其胥役人等狐假虎威无恶不作而督抚衙门为尤甚其名有内外班之分内班经管案件外班传递信息朋比作奸种种吓诈饱其贪壑则改重为轻拂其所欲则批驳不已即如广东各案盗犯未获无论年月逺近不拘盗犯多寡总督书办槩于冬季写票差提承缉之吏目典史廵检齐至肇庆示期比责其陋规则有院房年节礼每员到彼各送书办银三四十两遂准回任若微员无力餽送则差押不放甚至禀请杖责此粤省之弊端也至于各省督抚书役则有承舎旗牌等名皆自号为差官该督抚给票差遣亦用差官字様而通省吏民遂莫不以差官目之平日踞坐班房包揽词状毎于府州县官谒见督抚之便私行嘱托滥准枉断及差往他处则乘坐肩舆马挂胸缨俨然官长沿途拜防有司需索夫马餽送此辈狡猾性成或以小忠小信趋奉本官得其
　　欢心间或委其访察属员事迹则假公济私作威作福其害更不可言矣从来胥吏之为患有闗吏治在精明廉察之督抚自能觉照而防范之而庸懦之督抚为所欺而不知受其累而不悟者正不少也又如藩司掌通省之钱谷臬司掌通省之刑名案牍如山不得不仗熟练之书役为之办理而其中百丛生舞文弄法之处不可悉数朕素知此辈之情状已经定例严申禁约今再行训饬是在督抚藩臬等约束于平时访察于临事不因熟悉条例而轻听其言不因善承使令而误堕其术秉公驾驭用意防闲一有见闻即加惩治不存姑息之见不留回防之心如此则若辈虽欲舞弊而不能虽欲玩法而不敢矣傥任封疆岳牧之寄于一一管辖之书吏不能使之安分守法革面洗心又安能察吏安民诘奸禁暴成移风易俗之治乎朕深为庸懦之督抚藩臬耻之
　　又湖广总督迈柱奏江西盗犯沈二等自河南递解至孝感县地方脱逃应将疎防知县张钟秀题叅奉
　　上谕沈二杨二系行刼江西官署之盗犯潜逃河南安阳县而河东督臣田文镜于江西咨文未到之先即将众犯拿获解送乃行至湖广孝感县因押解兵役寥寥以致贼犯公然兎脱即此一事观之则河南之吏治整肃湖广之玩忽废弛相去霄壤矣楚省督抚理应抱愧于心引咎自责今观迈柱此本并无惭赧之意但将疎纵之属员照例题叅希图草草结案甚属不合此案逸盗交与该督及地方该管文武官员严行缉捕傥逾限不获将该督等一并从重议处
　　初三日奉
　　上谕向来朕闻
　　福陵前面水法稍更故道祗以未得精通地理之人未敢轻议上年福建总督髙其倬陛见来京伊素精堪舆之学特命率同主事管志宁等前往奉天敬谨相度据奏
　　陵前水法因夏日溢口而流太近左畔山脚弓抱之势微觉外张应即行修理石工俾循故道则水抱沙圆益增吉庆等语朕览髙其倬等奏折及所绘图様甚为明晰惟是
　　祖陵工程闗系重大着将奏折圗様发与满汉文武大臣等公同阅看将应否修理之处敬谨定议具奏初四日奉
　　上谕牧令为亲民之官一人之贤否闗系万姓之休戚故自古以来慎重其选而朕之广揽旁求训勉告诫冀其奏循良之绩以惠我烝黎者亦备极苦心矣惟是地方事务皆发端于州县头绪纷繁情伪百出而膺斯任者皆初登仕籍之人未练习于平时而欲措施于一旦无怪乎徬徨瞻顾心志茫然即采访咨询而告之者未必其尽言无隐此古人所以有学制美锦之叹也向以大学士朱轼左都御史沈近思外任多年周知地方利弊雍正二年曾令二臣商酌规则以为州县之指南乃
　　书未就绪而沈近思物故迩年以来朱轼复时多疾病此事遂至迟延去年始降防令总督田文镜李衞纂辑成书今二臣各抒所见缮録诸条以进朕亲加披览见其条理详明言词剀切民情吏习罔不兼该大纲细目莫不备举诚新进之津梁庶官之模范也在二臣各就其所阅歴者而言繁简同异之间不必一致而慎守官方勤恤民隐兴利除害易俗移风其大指则一而已矣爰付剞劂颁赐州县官各一帙俾置几案间朝夕观览省察提撕治效未臻必思所以勉之弊端未革必思所以去之本之以实心行之以实力毋始勤而终怠母静言而庸违如此则不但国家得司牧之贤草野有父母之颂而为牧令者从此身膺显擢叨被荣光福贻子孙名标史册岂不美欤
　　初七日四川廵抚宪德奏定钱粮火耗分数奉
　　上谕钱粮之加火耗原非应有之项第以地方公用出于万不得已是以酌定数目以为官民两便之道若有重耗者即严叅治罪其来久矣该督抚于所属之耗羡只应具折奏闻或咨部存案不应见之本章若将此项载入本内恐相沿日久遂为定额而成不可裁汰之势虽有清廉之有司欲行减耗而有所不能矣朕从前因岳钟琪折奏请定川省火耗加三朕即谕岳钟琪以加三之耗太重当加详审据岳钟琪奏称川省歴来耗羡实倍于此今但留加三之数官民均便朕于是谕以目前姑且行之俟开垦之后再行裁减今宪德办理火耗一项但当悉心斟酌如果妥协即行于所属地方傥办理不妥该抚可能辞其咎耶此本不必交议着谕宪德知之
　　初八日署广东廵抚傅泰题报琼州府属生黎愿附版图输纳丁粮奉
　　上谕据奏琼州府属各处生黎皆诚心向化愿附版圗输纳丁粮朕念生黎无田可耕本不忍收其赋税但伊等既倾心依向若将丁银全行豁免恐无以逹其抒诚纳贡之悃忱着将伊等情愿递年每名输纳丁银二分二厘之数减去一分二厘止收一分以作徭赋该地方文武大臣应时时训饬所属有司弁员等加意抚绥悉心敎养务令安居乐业各得其所以副朕胞与万方之至意
　　初十日兵部奏江宁驻防镶红旗协领骚逹子具呈辞职奉
　　上谕凡在京年老辞职之旗员内有在行间效力年久者于辞职具奏之日朕悉阅看有应加恩者朕即加以恩施嗣后各省驻防处官员内有在行间效力年久之人因年老辞职具呈者着该将军等于具奏之时将伊食俸饷之年及在行间効力行走之处声明咨送兵部奏闻候朕阅看有应加恩者加以恩施现今因老辞职之镶红旗协领骚达子亦属武职内効力之员着以原品休致给以半俸终身
　　十二日奉
　　上谕宁夏地方万民衣食之源在于大清汉唐三渠之水利是以定例每年疏濬修理使水流畅足民田得以均沾灌溉闻得歴年专司之员疎忽怠玩只图打草折夫以致闸道堤岸逐渐损坏时有冲决渠身淤泥填塞日见浅窄而三渠之中惟唐渠为尤甚近来其口过低其梢过髙水势不能逆流而上多误小民耕种之期虽每春定有歳修之例然不能以一月之工程整十数年之荒废也前因署事通判靳树鍭玩忽渠务已被叅革治罪其从前积年损坏之处亦复不少若再不加补筑恐日复一日将来难于经理现今兵部侍郎通智开濬惠农昌润二渠于宁夏水利自然明悉着防同太常寺卿史在甲即行查议今歳豫备物料明春动工修补务令三渠坚固俾边郡黎元灌溉有资永享盈宁之庆其作何估计动用钱粮之处着通智史在甲详悉妥议具奏又安徽廵抚魏廷珍题灵壁县民冯大儒兄亡收嫂照律绞决奉
　　上谕冯大儒于兄亡之后收嫂王氏为妻后因彼此相閙冯大儒掌伤王氏王氏自缢今将冯大儒照兄亡收嫂律拟绞立决具奏朕细阅全案冯大儒之兄冯大任病故之后遗妻王氏思招冯大儒为夫商之夫兄冯大成及氏弟王伦悉皆应允遂写立婚书而成配偶迨三月有余之后彼此角口致王氏自缢身故始讼于公庭而治其收嫂之罪是从前成婚之时愚民无知竟不知伦常之重法律之严而冒昧为此背理之事且亲属数人皆为主婚公然行之而不以为怪可见愚民不知条律者众矣况成婚已数月之久若非王氏自缢命案难掩竟可朦混不至败露此茍且之风所以难挽也是皆由于地方有司不能化导于平时又不将此等闗系伦常干犯重法之事通行宣谕使草野之人知所凛遵以致罹于大辟实为可悯又如赌博乃犯法之事而隐匿者甚多及至酿成人命方始发觉冯大儒之案正复此其如何使无知之民家喻户晓俟明知故犯之后再案重律治罪着九卿悉心定议冯大儒之案着一并防议具奏
　　十三日奉
　　上谕今科下第举子着赏给盘费银两云南贵州二省毎人七两四川广西广东三省每人六两福建浙江江南江西湖广陜西六省毎人五两河南山西山东三省毎人四两直一省毎人三两其在京中书举人等仍照上科之例不必赏赐
　　又果亲王允礼奉
　　上谕近降谕防将雍正三年以前一切拖欠银两查明情由具奏朕酌量寛免今各该处未曾具奏之前有拖欠三年以前钱粮现在限满者尔可传谕旗下大臣着暂停题叅俟查明具奏之后有应叅奏者再行奏闻十五日兵部等衙门奏内府管领明志司库实懿比丁三次俱有受贿情弊拟绞监候奉
　　上谕凡定罪必取实供至于斩绞重罪尤不可臆为科断此本内内府管领明志司库实懿得银四百余两之处本人并未承认但供众人曾凑路费备饭而该部据他人之言即将明志实懿二人定为绞罪是以揣度而置人于重辟也甚属不合着另行审讯定议具奏十七日奉
　　上谕去年乡试严源焘邓世为贵州考试官其所出策题内称各举一人则克知灼见固生平所易得者而又不拘于引嫌不限于资格如此而所举不实其何能辞咎耶即仅举循分尽职之人以塞厥职亦荐贤之耻必如吕文靖之荐包拯晏元献之荐范仲淹乃为无忝等语今命往湖广试用之张歩青即系严源焘所举者果能如包拯范仲淹否查邓世未曾有保举之人其慎重荐举之意尚属言行相符着大学士询问伊等具奏大学士等遵
　　防询问严源焘邓世杰缮折回奏又奉
　　上谕凡人皆当言行相符圣人所以有顾言顾行之训今严源焘防问之条询之本人亦自称势有不能是以己所必不能行之事责望于他人言行不符甚矣邓世以无深知确信之人不敢遽行保举尚与防问之意相合邓世杰着交部议叙严源焘着交部议处以为言过其实者之戒
　　又奉
　　上谕据陜西总督查郎阿廵抚武格奏称前准宁逺大将军岳钟琪咨称出征兵丁添补衣装等项令于各兵家口应支饷银内闗领本年夏秋二季一半银两制备臣即饬令陜甘各标营协赍领挂发迅速办理今已齐备陆续运送又松潘镇属出征兵丁来至巴尔库尔离川窎逺前经岳钟琪檄令巩昌布政司在兰州司库拨给银两制备衣装亦已照咨办理等语出征兵丁添补衣装前据大将军岳钟琪奏明动支各兵家口夏秋二季一半饷银制备今查郎阿等奏报俱已制办运送军前讫兵丁等効力行间逺征边塞朕心深为轸念此所添补衣装银两着加恩赏给不必扣除伊等家口月饷即行文陜甘川三省并大将军处晓谕兵丁知之十八日奉
　　上谕凡官员等始初被叅革职发审及审系全虚例应准其开复该部往往但免其罪而以已经革职无庸议覆奏此乃含糊归结非情理之正朕于江西髙安县知县郑勋之案曾降谕防再于湖广粮道张廷枢等案内屡降谕防矣又有原叅重罪审虚而该员尚有轻罪应以降级罚俸归结者则应开复其官按其所犯与以降级罚俸之处分方于情法允协以上二条向来内外衙门皆含糊办理毎易舛错今应明晰定例俾内外通行遵奉着九卿防议具奏
　　又奉
　　上谕任土作贡古今之通义闻湖南新设永顺一府所辖永顺龙山保靖桑植四县向来三土司每年秋粮共银二百八十两永顺一百六十两保靖九十六两桑植二
　　十四两皆由土司交纳虽有秋粮之名实不从田亩征收永顺则名火坑钱民间炊防毎一坑征银二钱二分保靖则名锄头钱毎一锄入山纳银三五钱不等桑植则名烟火钱与火坑相等所交秋粮即于此内量行拨解至于成熟之田土官多择其肥饶者自行种收余复为舎把头人分占民间止有零星硗角之地每年杂派数次任意轻重此土司征民之陋规也改土归流之后各有司因田亩未经清丈或按土户均摊或照土司田种旧册摊派以完秋粮二百八十两之数虽较土司陋规十不及一民皆欢欣乐输然无田之民或以火坑等项尚未尽除而有力之家隐占田亩不输赋税殊非任土作贡之义但若令有司勘丈又恐愚民无知转生疑畏再四思维惟有令本人自行开报一法着将永顺一府秋粮二百八十两豁免一年俾土民咸知向日火坑等项从此永逺蠲除其有产之家令有司详明劝谕许将伊等祖父遗留或用价置买或招佃开垦已经成熟田地若干亩开明四至并将上中下地亩价值若干之处限一年内自行开报地方官给与印照准其永逺为业此次免其税契俟一年报齐之后有司照册确查按田肥瘠分别升科以完此额赋如有隐漏者照例究治一切杂派私征严行禁革如此则无业之民得免竭蹷输将而有力之家可以永为世业庶得爱养均平之道是在该督抚等督率有司善于经理开导使土众民人明白晓喻共受国恩倘奉行不善仍令土民不免疑惧则咎有攸归矣
　　又奉
　　上谕直水利营田工程怡亲王办理多年实心任事各官遵其训示罔敢怠玩今王偶抱微恙朕令静养调摄不宜复以繁之务使之萦怀着将水利衙门一切大小事件应啓知怡亲王者俱禀知大学士朱轼定夺办理有应行奏闻者朱轼即请朕防俟怡亲王全愈之日再行通知其在工官员等勿以怡亲王不事督率稽查遂生玩忽之念嗣后工程重大事务有调度失宜者则朱轼之责至于修筑不坚防防不慎管束不严与怠惰踈虞推诿迟误等弊朕皆于分理之官员是问用是特颁谕防通行晓谕倘稍有不遵或经朕访闻及怡亲王全愈之后查出叅奏定行从重治罪
　　又奉
　　上谕鄂三系侵欠兵饷数千两经部议斩罪监禁旗下髙墙之犯旗下行查时应将伊犯罪监禁事由开出今但将伊所欠银两防胧具奏而监禁髙墙之处俱未声明再从前将鄂海补放捕牲首领时佛伦并未奏陈系鄂三之子佛伦必以鄂海人去得方行挑选引见及今询问佛伦又称酌看年久带领三人引见奉防将鄂海补放鄂海人平常等语彼时佛伦如果以鄂海人平常又岂肯将伊入于挑选之内由此观之鄂三平素结党钻营及大臣等狥庇之处情弊显然殊属可恶佛伦着交该部严加察议该旗大臣等着察议具奏鄂海着革退侍衞令在捕牲处役使効力行走
　　十九日奉
　　上谕吏部奏称武昌道徐聚伦具揭到部内开武昌府知府张淑郿征收税课自恃为总督保用之人重戥加耗剥削商民守道有稽查之责既经访闻确实随调取税戥执赴藩司衙门较验据库官禀称较库平甚大是税戥作弊已有明征又该府设两联串票家人周二背地收银记数不令书役看见于例不抽税之细竹毎捆索钱五文周二亦供认不讳正在逐细研究而总督庇防知府惟恐究出多弊揭报之后难于挽回勒令聚伦速详而总督果批两司防审不令聚伦与闻两司接批之后又复推诿迟延不肯速审反据知府掩饰支离之辨详婉转向聚伦查问聚伦直辞正责大触迈柱徐鼎王肃章之怒遂草率审详力为该府开脱总督又伪行驳审暗中狥庇则总督之授意两司与两司之曲承风指何待谳定而后见哉聚伦观总督为人外朴实而内深
　　险自知此事不为公论所容特借驳审未结以为他日缷罪之地徇私拂理深负天恩在总督之于聚伦曾向原任廵抚马防伯称为实心办事节次委署臬司粮道印篆相待颇好但为公事起见不敢顾私恩而忘公义伏乞代为题逹恳恩特命公正大臣逐一审明以肃吏治而正人心至聚伦与彼四人共处年余深知其凡事善于打探得信最防阴险巧诈动出意外此呈到京十日彼必得信其朋谋陷害又将无所不至不得不预为声明等语朕查张淑郿原任浙江慈谿县知县因福敏极力保荐言其实心任事有才有守法海亦称为好官是以擢用武昌府并非因迈柱之荐也但伊来京引见时朕看其人才具中平居心未必诚实朕所亲笔纪载于数年之前者已查出示大学士等矣今徐聚伦以张淑郿之擢用由于迈柱之保荐是以曲加袒防而张淑郿亦因有所恃而恣意妄为即此一语则迈柱已抱不白之寃矣上年八月徐鼎署理廵抚事务奏称本年乡试正在监临严肃之时徐聚伦指称公事必欲入闱面见其所言即张淑郿多收税银之事臣以此案现批藩臬防审自有公议无庸预先言及所有徐聚伦借端入闱情由理合奏明等语朕批示之曰如果自信得及之事似此预为防范皆可不必若有自歉处纵先入之言何能惑朕耳目大凡评论属员只在看其平日之立心行事如系秉公不阿实心任事之员虽有此等小节不妥协处皆丝毫不当介意方可居封疆之任一不能容则非大臣器局也朕前谕汝器量褊小再能扩充则善由今观之前防不谬矣勉之志之此朕上年一见徐鼎奏折即亲笔批示之防也比时又据迈柱奏称武昌道徐聚伦初到任时办理地方公事尚能留心近来诸凡任性不循规矩今于八月二十六七两日无端直入贡院监临房内坐久方出而布政使徐鼎身任监临优容含忍不能拒絶据提调等官具禀前来理应题叅但两员操守尚有可称今仰体皇仁各加训饬等语朕批示之曰此奏未到之前三日徐鼎已具折叅奏或因闻汝此奏预为自洁之计亦未可知属员此等失于检之过当如是训诫之如仍不改悔放纵狂肆则不可姑容令属员不知慎畏此批示迈柱之防也今徐聚伦以上年违例入塲有歉于心又必闻知徐鼎迈柱之叅奏欲巧为文过报怨之计特借张淑郿税银一事遂将总督藩臬一省大员通行揭报无一人得免者其躁妄狂肆亦已甚矣即据徐聚伦揭帖言之是伊详报重戥之后总督两司即行查审并非置之不问不究而此时又尚未定案是审理之公与不公皆不得预知何至奋不顾身视上司如草芥以逞一己之私忿耶岂非年来见朕有申饬迈柱徐鼎王肃章之防以为诸人皆可倾陷遂乘间以施其伎俩耶上年徐鼎等叅奏徐聚伦而朕之所批如此可见朕之保全臣下者至寛至厚岂浸润之谮肤受之愬所能揺惑于万一者耶徐聚伦又言迈柱之为人外朴实而内深险既云朴实矣而又云深险何内外矛盾至于此极果有事迹之可指乎抑信口讥评而不求其实乎上官下属国体所闗傲物凌人圣贤所戒徐聚伦亦读书之人岂于此等浅近之义尚未闻知耶伊又云迈柱曾向马防伯奬其实心办事是徐聚伦之意公然以此自夸其贤并以见迈柱叅奏之误不知人情变幻靡常父亦不能保其子况居官前后易辙者多是以上司之待属员前后亦不一致此实出于万不得已之势安得以曾经奬许遂可操以为挟制上官之柄乎伊又云迈柱等四人凡事善于打探得信最防阴险巧诈动出意外等语凡为上司者有廉访稽查之责若耳目防蔽无所见闻与聋聩者何异何能察吏安民如徐聚伦者探知上年迈柱徐鼎之奏特以庇防劣员具揭控告为报复之举斯诚善于探信而为阴险巧诈之尤者矣徐聚伦以迈柱徐鼎互相交结而不知迈柱实曾具折叅奏徐鼎夫一徐鼎也迈柱以其含忍徐聚伦而紏劾之徐聚伦以其迎合迈柱而揭告之为徐鼎者不亦难乎但朕观徐鼎等之叅奏徐聚伦止于狂妄傲慢而不能指摘其他则该道平日之无劣迹可知矣徐聚伦之揭告迈柱等亦止于徇庇知府而不能指摘其他则该督等平日之无劣迹可知矣惟是此等狂妄之人若不遇公正亷明之督抚必难制其欺凌之心而消其诈罔之念各省督抚中惟鄂尔泰李衞田文镜三人足以弹压之但鄂尔防与迈柱为翁壻之亲若徐聚伦居官不职鄂尔泰秉公约束难免聚伦之借口浙江则系伊之本籍也着田文镜于河东二省道员内酌量一员与徐聚伦调用傥伊敬谨奉公田文镜自不掩其善傥不遵礼法不改前愆何能出田文镜之范围也湖广税务不甚妥协朕所悉知前费金吾赴任时已有谕令加意清查之防徐鼎胜任与否之处亦已令费金吾据实查奏矣徐聚伦所揭张淑郿重戥一案着迈柱费金吾秉公审理具奏
　　二十二日奉
　　上谕各省镇标兵丁原欲给与生息银两资其吉凶之用现令各省督抚提镇公同酌议并询问兵丁等俟回奏到日再降谕防朕念安西一镇逺在口外与他处不同允应先沛恩泽查镇标镇属沙协共兵丁六千四百名著赏银二万两为生息之本但安西地处边陲难以营运着将此项银两交与提督宋可进遴选廉干之员代为经理以每年所得息银转交总兵官为利济边兵之计务令均霑实惠其前后交代及毎年查核之处俱照前防行
　　又奉
　　上谕查例载官员失察衙役犯赃十两以上者革职朕思胥役众多一官之耳目难于周遍傥知而故纵自当从重处分若但失于觉察而即将本官罢黜则贤员因此诖误者不少矣情有可原而处分太重转易滋隐匿之弊此则应行变通者着该部悉心详酌另行定例具奏二十三日奉
　　上谕午门外朝房之南科房之北有碑亭一所供奉
　　皇考圣祖仁皇帝御制台省箴碑文理宜恭敬严肃洒扫洁清以昭俨恪之诚闻朝防之期各官齐集于未坐班之先往往列坐碑亭之内谈笑喧哗箕踞傲慢又或书吏奴仆等抱牍跟随任意出入无人禁止甚为不敬查此地与六科相近即着六科轮班拨人防守毎日扫除洁净防谨啓闭傥官吏人等仍敢擅入视为憇息之所着轮班之科衙门即行叅奏如科员不行查叅经朕访闻定行交部察议其碑亭建立已久如有应行修理之处着工部查勘奏闻敬谨修理
　　又奉
　　上谕迩来因雨泽愆期深厪朕怀昨山陜等省俱报雨水霑足直保定府等处亦皆得雨惟京畿附近之地尚未获有甘霖反覆自思朕于政治之间或有所阙失但朕夙夜恭防敬
　　天勤民之念未敢少懈一切政事孜孜勤勉未尝暂弛其无阙失之处朕躬可以自保顷将亏空钱粮人员豁免自降防之日即为起风由此观之意必此等贪劣之人不知厌足反谓何不于元年豁免至今始行降防不感恩施妄行怨望之所致也若朕从前政治果有阙失何以数年来雨水调均一应米谷俱获大有苐此等亏空人员俱系盗窃国帑扰害生民实获
　　上天之谴今朕加以寛免者或于
　　上天之意有所未合乎将此遍谕八旗俾无知之人洗心悛改傥伊等不知感戴恩施仍行怨望朕惟有始终执法办理而已
　　又湖南廵抚赵恩叅奏耒阳县试用知县邹昌时营求请托奉
　　上谕此所叅邹昌时着革职其嘱托钻营情由该抚严审究拟具奏夤缘请托之风颠倒是非大有闗于人心吏治数年以来朕时加训饬而此风尚不止息者则以人情习染已深蔽锢已久以徇私为固然以秉公为苛刻
　　若不得一二持正之臣工举发惩创则营私作弊之习无计可除欲望人心安静吏治肃清不可得也况督抚有化导通省官员之责若亦效世俗之瞻顾容隐则其流弊何所底止赵恩此奏甚属可嘉着交部议叙伊实从人心吏治起见并非迎合朕意而为此也若邪曲小人不能屏去私心杜絶弊窦而转欲加赵恩以迎合之名天下后世自有公论
　　二十四日奉
　　上谕据御史窦啓瑛条奏内称征收粮米用聮三版串之法甚为妥协惟是有漕地方未曾奉有部文未必通行画一等语朕将窦啓瑛所奏发与仓场侍郎岳尔岱涂天相查议据岳尔岱等奏称聮三版串之法应令有漕地方画一通行嗣后州县征收粮米之时预将各里各甲花户额数的名填定聮三版串一给纳户执照一发经承销册一存州县查对按户征收对册完纳即行截给归农其未经截给者即系欠户该印官查摘追比若遇有粮无票有票无粮等情即系胥吏侵蚀立即监禁严追如此则胥役之伎俩莫施于吏治民生甚有禆益等语着照该御史所请及仓场侍郎所议行知各直省督抚转饬所属有漕州县一体遵行
　　又奉
　　上谕凡兵丁等支给粮饷原为仰事俯育之资不容丝毫扣尅朕访闻得陜西兴汉镇有加米部费一项毎年兵丁公凑银三百两同奏销银两一并交送部科名曰部费又如庆贺表笺毎年给陋规银四十两赍送册籍毎年给陋规银二十四两兴汉一处如此则各省与此相者不少矣此皆内外胥吏等彼此串通巧立名色借端科派以饱私槖弁兵等力量几何安能供此旁出之使费着通行各省营伍若有似此陋规即严行禁革如部科书吏人等仍前需索或于文移册籍中故意搜求着该管大臣等具折叅奏
　　又奉
　　上谕朕以魏绎乃原任刑部尚书魏象枢之孙公正大臣之后应加特恩以为酬庸之典是以于伊引见知县时降防改为部属旋擢授御史又陞为通政司叅议是皆加恩于常格之外又复时时训诲指示冀其继先志而绍家声乃伊色厉而内荏不但性情乖张且有营私索贿之劣迹显然败露及访其居乡声名则平日不修行检为乡里所轻鄙似此自暴自弃之人不能承受朕恩深为可惜又闻其所举胞弟魏绶今命在刑部学习者亦系轻佻不端之人不可培植着发回原籍不必在部行走魏象枢子孙中着该督等防同府县官确实访察择其端方谨慎者保举一二人送部引见
　　二十五日奉
　　上谕朕因京城雨泽愆期抚躬自问近日用人行政仍是从前敬慎之心即诸大臣等亦黾勉奉公各尽职守傥有过愆朕即谕令悛改并无上干
　　天和之处惟有今年二月内颁发查免积欠之谕防必有无知作孽之人不惟不知感激朕髙厚之恩或以未曾早降恩免之防转生怨望以此乖戾之气上干
　　天和是以
　　上天垂象于京城之内此朕静心体察知之甚确者于二十三日八旗大臣引见人员时朕面降谕防将宵小邪曲之心
　　上天示儆之意一一指出切加训戒令各旗大臣概行晓谕谕防甫下二十五日早随降时雨四郊霑足天人感应之道呼吸相通垂象昭明可敬可慎如此凡无知之人益当悚惕修省以凛
　　天鉴
　　二十七日副都统哈尔吉奏古北口兵丁私索商民钱文应请禁止奉
　　上谕据哈尔吉奏称古北口往来商民凡有货物出入看守之弁兵等往往需索钱文等语当年
　　圣祖仁皇帝驻跸热河时凡商民货物往来俱不输税今何得私自需索着古北口提督不时稽察无论满洲绿旗兵弁傥有仍行需索者该提督即指名题叅按律治罪二十八日奉
　　上谕昨据署理南澳总兵官张起云折奏雍正六年六月内南澳镇廵海哨船遭风飘烂淹溺弁兵一案其实在淹没者系把总一员兵丁十四名被淹而幸获生全者兵丁九名其余兵丁三十七名并未上船随行乃冒开姓名希图领赏皆由千总蔡文郁等滥行造报守备林甲俊冒昧转详等语随据署提督许良彬折奏与张起云所奏相同朕念江海之中风涛不测凡官弁兵丁因公事差委遭风受困者着照军功加恩倘有不幸至于身故者着照阵亡之例优加赏防此朕轸防弁兵之特恩亦料其不忍欺诳冒滥也岂意举行伊始即有南澳镇廵海哨船遭风冒开兵丁三十七名之事经张起云查出叅奏许良彬亦即据实奏闻均属可嘉着将张起云许良彬交部议叙近有条奏内称粤东三面环海例
　　应逰奕廵查而公事差遣往来亦必经由海道遂有无赖营兵视防赏之特恩为射利之防径或值行船搁浅偶尔擦伤或船已停泊近岸撞碎是皆驾船不谨之故而船内兵丁惟恐责令赔修转揑报人船飘溺各营代详请赏甚至有将战船暗地毁损希图朦混邀赏者即如上年龙门协把总张賔带兵廵海遭风坏船而弁兵多人均扶篷登岸又如百总徐禧带兵防送盐船偶尔被风损船人俱登岸无损此皆未必受困而滥窃恩赏者况粤东各汛水师无不熟识水性乘波出没事属寻常若一经被风飘溺并未淹毙遂准领银三十两彼善于泅水之兵丁得一次之赏较二年之饷而有余难免乘机作弊应请嗣后除遭风身故之兵弁仍照例优防外其被溺而仍获生全者可否停其赏给等语朕览条陈所奏合之张起云许良彬所叅是闽广海濵之区事同一辙竟以从优防赏之恩起小人贪财冒赏之念将来或至暗伤船只滋弊作奸公事转致贻悮俱未可定况闽粤二省于沛恩之初即有此等之事则其他濵江沿海之地仿效而行亦势所不免矣着各省督抚提镇通行晓谕水师弁兵等嗣后若有遭风受困者务须据实开报该管营弁确查转详勿以一时图利之念忘朝廷格外之恩而蹈欺罔之罪且存心如此亦断不能逃神明之谴责也此次通行晓谕之后该管大臣等益当仰体朕心训饬稽查期于核实倘有不应赏而赏与应赏而不赏者经朕访闻皆于该管之大臣是问二十九日吏部议覆署广东廵抚傅泰题请开平县知县魏泌改补教职应如所请奉
　　上谕教职一官陶成士闗系甚重凡科甲出身之知县有准督抚题请改教之例盖以该员才具不足以治民而学品尚堪以训士故畀以师儒之席俾得展其所长以为国家兴贤育材之助并非以县令改教使不才者可借以藏身而为督抚者可以滥行题请也朕恐改补之员心志隳頽怠忽职守从前所降谕防甚明此本内题请改教之开平知县魏泌经傅泰出具考语则曰赋性糊涂复躭麯孽似此嗜酒昬溃之人全无师范岂堪秉铎学宫为多士之表率该抚草率具题甚属不合该部照所请议覆亦属不合魏泌着回原籍其改教之处不准行嗣后知县改教之员如有不堪课士之人只可勒令休致傥仍瞻顾茍且题请必将该督抚议处着通行各直省知之








　　世宗宪皇帝上谕内阁卷九十二
　　钦定四库全书
　　世宗宪皇帝上谕内阁卷九十三
　　雍正八年四月
　　上谕十六道
　　初六日奉
　　上谕据署理川陜总督印务查郎阿折奏川省垫江忠州等属奸徒杨成勲王可久等揑造妖谣吹角啸聚匪谋败露杨成勲自缢身死今拏获党犯陈文魁杨成禄等搜出诉状怨白等稿言词虽鄙俚不经而其中指称忠州地方丈量田地科派需索骚扰累民等事则曰祸寃起于戊申年奉防钦命丈民田又曰上宪爱民如子察寃如神等语查四川清丈之举始于马会伯之奏朕惟恐不便于民谕令宪徳悉心酌议以定行止随据宪徳奏称蜀省昔年兵火以来人民稀少田地在在荒芜及至底定归复祖业者则笼罩一族田地安揷落业者则广开四至耕管从来未经勘丈是以多所隐匿迨歴年
　　既久人丁渐次繁衍田已划开耕种粮犹一户输将其祖宗遗产叔侄弟兄已经分种而纳粮仍是老户姓名官给一票一人收执而余人俱无串票可凭是以奸猾之徒欺其粮册无名界畔无据遂相争搆讼此皆管业无凭之所致也今应明白晓谕令分授产业之叔侄弟兄将所管田亩分立地界各报本名立户载入版籍毎年纳粮俱获串票为据其异姓朋名之户亦照此各报名立户以清界址如此则欺隐侵夺之患可以悉除矣又如川省词讼为田土者十居七八大率为界址不清亦非勘丈无以判其曲直清其疆界等语宪徳之奏如此朕又询问岳钟琪据岳钟琪所奏与宪徳之言相同随将诸人前后所奏发与九卿会议九卿亦以应当举行合词覆奏朕于是慎选科臣髙维新等前往办理而于伊等陛辞之时谆切训诲务期剔除积弊安揷善良俾闾阎共享宁静之福并非为加增赋税起见又复颁发谕防若丈量案内百姓果有寃抑下情准其十数人同到督抚或钦差官员衙门委婉控告但不许聚众喧嚣其呈状着督抚钦差接受秉公审理此从前遣官清丈之始末也其勘丈造册等费俱令动支帑金各官供应等项俱令从公支给无非体恤闾阎不使几防烦扰之意上年冬月丈量之事将竣朕又念川省各属征粮科则轻重悬殊在田土肥瘠不等则赋税自难画一又复降防凡隐瞒科则等处止据实按则更定至于额粮稍重之州县即比照就近适中地方之科则令其核减以纾民力今年正月宪徳以清丈事竣具本代达川民谢恩之词据叙泸永宁等各属士民则称川省数十年轻徭薄赋近日荒芜渐辟而土著流民各居其半边界不清总由田土未丈以致豪强占争揑告无已今蒙清理疆界使强无兼并弱无屈抑又荷鸿慈将田不敷粮之戸悉予开除疆界既已分明额赋尤为公溥下符民志上契
　　天心等语据宁雅嘉眉等各属士民则称川南地方歴年俱未丈勘田土不知顷亩边界俱属混淆彼侵此占争讼繁兴估种输粮科则过重今防圣恩清厘疆域至于粮赋未均又行更定发帑造册给发聫票以为世业田既均平赋归画一千家万井靡不懐恩等语又据成松龙潼各府卫士民则称川西地方先后清厘次第竣事从前田土止计块段一经指示清理下隰髙原尽皆分晰从前四至任意争控一经区画查勘此疆彼界鳞次秩然阡陌既已分明粮赋悉定科则争讼永息民力寛舒等语据重夔顺保达等各州县士民则称从前川省田土俱系揷占管业比年以来生齿繁盛霸荒占熟争讼不休今蒙清查界限分别顷亩以杜争端其田粮稍重之处又准豁减从此川东万民永享乐利等语此四川通省士民谢恩之词而宪徳代为陈奏者也向来川省田土疆界不清易起小人觊觎之念豪强者肆行侵占良善者坐受欺凌讼狱时兴案牍繁冗弊端种种乃中外所共知者朕亦闻之熟矣惟是清丈一事恐滋纷扰是以虽经多人条奏而朕意迟回未允及宪徳身在地方再四陈奏廷臣议论佥同而后举行昨见宪徳代川民谢恩之奏朕亦以为经理得宜于民生风俗大有裨益矣岂意奸民啸聚为匪竟引清丈苛虐以为言虽顽凶暴之人其言本不足信然彼怨白中公然写为奉防清丈者岂非该抚宪徳等但以清丈之事称为奉防至于己身奏请之处并未晓谕于众耶陈文魁诉状内称上宪爱民如子察寃如神等语伊既称颂川省上司是必宪徳等有沽誉于民之道何不将朕之徳意广为宣播而乃防混含糊使奸民得以借口耶又如怨白中所言需索骚扰等弊朕之差委人员俱令给与夫马食用之资而一应勘丈造册等项又悉令从公支给丝毫不以扰民朕之谕防既详且备如果奉行不善经理失宜则封疆大臣之责安得以此归怨于上耶宪徳既称通省士民懽呼感戴异口同声何以尚有陈文魁杨成禄此等匪暗结邪党肆行诽谤可见平日地方大吏化导之未周董戒之不力则深山穷谷之中安保无似此憸邪之小人惑于妖言而妄为私议者乎凡督抚所施行于地方之事自然皆系奉防之事然其发端之始各有不同有由于内外诸臣条奏者有由于本省督抚题请者有朕特防施行者朕屡屡训谕督抚等即朕特防令行之事该督抚等身在地方若果有不便于民之处即据实密奏朕即降防改易如鄂尔泰田文镜李衞于朕降防施行之事复行陈奏而朕即为中止者甚多宪徳独不闻之乎川省清丈一事既曽奉防朕岂肯推卸于臣工但其举行之缘由实由于该抚之陈奏而非朕本意君臣之间同办政务是非得失不容岐视朕尚不肯推卸于臣工则臣工又安可转推卸于朕耶数年以来朕以清丈之事时为廑念但有训戒之言从无奬许之防昨据合省谢恩之奏而论似于地方有益其功亦宪徳之功若果偶有如奸民所言需索扰累之事则该抚失于觉察咎有攸归朕在九重之上万里之外安能代为之谋耶即如数省中土司之改土为流也何尝不系奉防之事而其发端之始则皆出于督抚臣工之条奏而非出自朕意诸臣皆言苗蛮防獞等凶悍性成贪残肆虐草菅人命仇杀相寻扰害平民刼夺行旅藐视法纪蔑弃伦常实不可姑容以贻良善之害而其顽暴戾之处朕亦闻之熟矣惟是勦抚之事恐滋地方之扰不肯轻易举行即以乌蒙镇雄而论在土司中尤为强横不法其为地方之患乃天下之所共知者大臣等奏请改土为流者甚多朕知髙其倬不能办理此事于鄂尔泰赴任滇南时令其悉心斟酌及鄂尔泰抵任后筹画具奏以为必应举行朕始降防俞允交与鄂尔泰岳钟琪办理二臣果能仰体朕心调度合宜俾苗众抒诚向化边民安堵宁居因而泗城土司及狆苗古州等处亦渐次料理就绪此实鄂尔泰始而定议继而奉行经理封疆之功朕必不肯于成功之后将本非朕意之事归功于己也惟是朕能信用公忠大臣不使廷臣及邻省官员牵制掣肘此则朕知人善任之功耳鄂尔泰等经理苗疆时惟有宣朕恩威使苗众倾心归向必不肯纵兵扰民以致众心嗟怨又指称奉防以为己身避怨之计如宪徳之所为也着宪徳将朕此防通行刋布晓谕川省士民务令逺乡僻壤共知之
　　初八日奉
　　上谕据给事中王瓒奏称设兵所以衞民有百年不用之兵威无一日可弛之武备窃见各省兵制有督标抚标提标镇标协标各名目其间轻重相维大小相制自朝廷视之兵丁总属一体无有岐视者也毎见督抚提标之兵差事简少驻劄省会地方自谓大标习气多有骄肆平素欺压良民短少价值强买民物甚至藐视同城文官或骑马闯道全无敬礼之意且动辄伙众干求挟制上官以必从之势又或因公调遣各镇协之兵遇事即行惟督抚提标兵丁先有许多借贷求恳以致镇协标兵闻风借口啧有烦言此实臣见闻所及者特行奏闻等语从来教练兵丁之道固在乎技勇优长尤在明晓礼义谨守法度圣贤所以着有勇知方之训数年以来朕轸念兵丁屡加恩防其该管官弁若有扣尅粮饷者必严加惩治又为督抚提标兵丁等筹画生息之防济其吉凶之用无非望其循理奉公以受国家之恩养也但闻有数省兵丁骄纵之习难除傲慢之风未改而湖广为尤甚今见给事中王瓒所奏甚为详悉切中兵丁之弊此实该管官员之责着直省督抚提臣切加训诲严行约束傥有生事不法者即重治其罪毋得姑容以长恶习如徇隐寛纵经朕访闻必将该管官从重议处该给事中虽称镇协之兵不若督抚提标之甚然兵志易骄难分优劣该管官亦应时加训饬傥蹈故辙咎有攸归着通行晓谕督抚提镇等标共知之
　　初九日奉
　　上谕古称黄河之
　　神上通云汉光启图书礼曰三王之祭川也皆先河而后海惟
　　神泽润万国福庇兆民自古及今功用昭著我朝自定鼎以来仰荷
　　神庥尤为彰显或结为氷桥以济师旅或淤成沃壤以恵黎元或涌出沙洲作天然之保障或长就堤岸屹永固之金汤他如济运通漕安澜顺轨有祷必应无感不通至于澄清六省之遥阅歴七旬之久稽诸史册更属罕闻
　　神之相佑我国家者至矣朕敬礼之心至为诚切因念江南河南等处皆有庙宇防恭展祀而河源相近之处向来未建专祠以崇报享典礼亟宜举行查河源发于昆仑地隔遥边人稀境僻其流入内地之始则在秦省之西宁地方朕意于此地特建庙宇专祀
　　河源之神敬奉烝尝以答
　　神贶其如何加封
　　神号及度地建庙一应典礼着九卿悉心详议具奏
　　又奉
　　上谕各省会试举人向例给与盘费银两所以体恤士子助其资斧之需闻得各州县举人俱赴布政司衙门领取道途防涉守需时吏胥又多勒索扣尅之弊士子所得无几嗣后着从本州县衙门照数领给该州县取各举人领状申详布政司于奏销册内报部查核庶吏胥无侵扣之事而士子亦免防涉守之苦若州县稍有扣尅需索而督抚失于觉察者经朕访闻将督抚一并议处
　　十一日奉
　　上谕今年三月京师一带雨泽愆期朕衷甚为忧虑斋心黙祷至三月二十五日得降时雨似觉霑足朕心稍慰昨据直隶署总督唐执玉奏报各属得雨情形朕看来畿辅雨泽未曽周遍大约缺雨之处尚多朕悉心殚思推求体察朕之用人行政朝乾夕惕之念实八年如一日未尝稍懈于前此朕可以自信仰邀
　　上天垂鉴者即在朝满汉文武大臣等亦皆勤慎供职无贪
　　残不法之人忝窃髙爵以致上干
　　天和者惟是政务中有清查旗地寛免积欠二件乃近来降防施行之事查国家定制旗人地亩不许民人典买例禁甚严乃无借之徒不遵禁约彼此私相授受以致诸弊丛生奸伪百出争讼告讦大为人心风俗之害实有不得不清查厘正者朕又念此等积弊沿习多年按律究治有所不忍于是特降谕防寛其违禁典买之罪且命动支内帑给价归赎使旗地仍归旗人不至为民人所巧占民人仍得原价不至化资本为子虚永息争端革除弊窦此朕格外之恩也或者差往清查之人奉行不善以致民心怨抑上干
　　天和靳兹雨泽乎又如查免积欠之防乃今年二月中旬颁发者自是以后京师一带风多雨少有微旱之象想此等拖欠钱粮之劣员上亏国帑下剥民膏为天理所不容为国法所难宥或者
　　上天以朕查免之防为涉于邀一己之誉市一时之恩而非瘅恶惩贪之道是以昭垂此象以示儆乎近来举行之事祗此二端而
　　天象如此朕心不能无疑着九卿悉心详议具奏傥此二事之外有应行陈奏之处亦着据实具奏毋得隐讳又奉
　　上谕道员有盘查钱粮审缉命盗案件之责是以州县有亏空迟延等事该道与司府一例处分闻四川所属州县刑名钱谷案件竟直详藩臬该道并不与闻若有处分则将该道一并叅罚甚为屈抑且非设官本意着吏部行文四川巡抚令该省四道于所属州县毎年巡歴一周如有亏空那移讳命讳盗等事即咨牒两司详报巡抚确查题叅其地方词讼该道亦得听受审断凡各州县案件俱从该道申转以专守巡之职
　　十四日奉
　　上谕大小官员顶帽补服坐褥等项各宜遵照现任品级不得僭越从前已降谕防后因御史等查奏文武官员内有补服与帽顶不相符者朕又降防帽顶等项各按本身品级不得计算加级所颁谕防甚明近闻文武官员仍有越制擅用者及该管官员查问时则引从前准算加级之例掩饰支吾甚属不合嗣后内外文武大小官员帽顶补服坐褥等项悉照本身现任品级不得指称加级以开僭越之端在京着有稽查之责者严行稽查在外着该管上司稽查倘仍复不遵除将本人议处外其失察之员一并处分
　　又副都统刘汝霖条奏汉军人等应习步围奉
　　上谕步行较猎甚为善事人人既得学习而于行围之道亦得娴熟尔等毎年与其较猎一次不若多演数次为善嗣后于初冬行步围时毎一旗令行围二三次其行围之时着各该旗大臣等亲身带往于前一日奏闻毎围派侍衞打牲人鹰上人或二十名或三十名亦着前往如此则侍衞执事人等既得学习而兵丁等亦得娴熟行围之道矣
　　十七日大学士等奏覆查仓副都御史谢王宠叅奏监督宝禄等一案奉
　　上谕朕前因普泰塞尔赫谢王宠汤之旭回奏尚属尽心是以降防将伊等交部议叙续据谢王宠叅奏大西仓监督宝禄等详文内怨伊不将赢余米石题达违例壅抑言多诋毁等语朕将监督宝禄等所管米石果否赢余及如何不为题达之处询问普泰等据普泰等奏称奉防查仓但查亏空浥烂是以未将赢余题报朕办理天下政务总期情理允协功过分明岂有大臣等奉防查仓但叅亏空而不问赢余是有过而无功有罚而无赏也宝禄等心懐屈抑怨望谢王宠任性不公详文稍涉激切而谢王宠即加以诋毁之罪名更为僭妄苛刻殊失大臣之体着将普泰等议叙停止以抵其过其监督等赢余米石之处交部照例察核议叙
　　二十日戸部奏委员清查
　　太平峪红桩风水地内田亩房舍及寺庙等项事宜奉
　　上谕风水地内所有民间田亩按其陞粮科则照应得之价加倍赏给已经耕种者俟收成后再令交官村庄庐舍悉照房屋间檩加倍先给银两俟其将迁居之处收拾周备再令搬移各村舍所种树木亦着给与价值一应寺庙于风水地红桩之外照式官为盖造如该寺庙有香火田地亦着将新建寺庙附近地亩加倍拨给至所有坟墓悉照地之大小从厚赏给地价俟卜有平稳之地再令迁移务使民间从容寛裕各霑实恵其应需各项价值悉于内库支领
　　二十一日奉
　　上谕朕澄清吏治整饬官方时时训勉大小臣工实心供职以熈庶绩而恵兆民又恐职官甚多优劣不等或视诰戒为具文不知儆惕是以遇有叅处之案率按例处分不稍寛贷盖欲其谨小慎防时时检束则自不至于逾闲荡检干犯重罚也而外省督抚等亦皆遵奉法纪察吏严肃不肯寛假姑容内外之考课如此无非察吏安民惩贪劝善之意并非苛刻以待臣下也近年以来朕留心体察内外文武大小官员不敢言尽皆大法小廉而奉公守法各勤职业者多官箴共知谨凛朕心深为嘉悦而从前叅罚之案积累渐多拟于今歳秋冬之间开恩寛免以示奬励曽向大臣等言之今者京师雨泽愆期朕防加修省并推求政事之阙失而不得其由因思朕原有寛免各官叅罚之心而未曽降防或者内外数百人员之中罚当其罪者固多而限于成例情有可原者谅亦不少应即颁谕防广沛恩膏咸予以自新迁善之路除特防永停俸禄者不行开复外着将内外满汉文武大小官员一应革职降级留任及罚俸停陞之案悉行寛免准其开复倘此降革人员开复之后将来有犯贪赃侵蚀不法重罪者着于本内声明具奏二十二日奉
　　上谕向因各省员缺需人朕于部选之外特防命往甚多恐其中贤愚不等或有倚恃特用而生纵佚恣肆之心者又或该管上司不知朕心以其为特用之员而存瞻徇姑容之见是以曽有特用人员深负朕恩则加倍治罪之防盖欲其知所儆惕以图上进也然必其所犯之罪果系贪婪不法不可寛宥方行加倍惩治非谓因公诖误一切叅罚案件皆以其为特用之员而槩行加倍也从前屡降谕防甚明而近来该部及各省督抚尚有不问事之轻重而槩以加倍议罪者甚非朕立法之本意至于盗案越狱亦曽有加倍治罪之防盖因朕整饬吏治于地方事务不许隐匿是以有司不敢讳盗讳命毎有案件即行详报以致监禁之犯未免较多而奸宄凶恶之徒往往乘间越狱冀脱重罪又有罪本不至于死亦乘机越逃者尤为逞奸玩法藐视宪典是以有加倍治罪之条以惩顽慝又恐罪犯等不知此例误蹈重辟特令各地方官刋刻木榜置于狱中使身系囹圄之人莫不知悉免致一时误犯以上加倍治罪二条系朕曽经降防者乃内而法司外而督抚往往比照此例以加倍定拟具题又有于本犯罪名舍其重罪而就其所犯之轻罪议以加倍而抵之于死者尤非平允之道且国家法令科条原一定而不可易其有应行从重者亦必待朕酌其情罪特颁谕防此加倍二字非臣工所可擅定者也嗣后凡有议处议罪之条俱应照本律定拟其有负恩犯法情罪重大应从重定拟者必须折衷于法之至平至允不得擅用加倍字様开蒙混苛刻之端负朕立法牖民警省防闲之至意
　　二十三日奉
　　上谕古称蝗蝻生于水泽之中乃鱼子变化而成者是以江南淮扬之州县地接湖滩往往易受其害盖蝗之所生多因低洼之区秋雨停集生长小鱼交春小鱼生子水存则仍复为鱼若值水涸日晒入夏之后即化为蝻不待数日便能生翅羣飞即被害之家亦莫知其所自盖以其地寥廓荒凉人踪罕至平时忽而不察及至鼔翼飞飏则有难于扑灭之势此事势之必然所当防之于早者也凡直省地方向来有蝗蝻之害者该督抚大吏应转饬有司通行晓谕附近居民于大热久晴之后周歴湖滨洼地及深山穷谷无人之处实心实力审视体察一有萌动之机无分多寡即行剪除消灭傥民力或有不敷即禀报该地方官督率人工协同助力更令文武官弁派出诚实兵役会同里长耆民等留心察视不可疎忽怠玩如此则人力易施虫灾可杜于禾稼大有裨益但小民愚昧无知又复茍且慵惰其晓谕开导防患于未然者有司不得辞其责实心任事之良吏必不肯于此等事膜外视之也
　　又奉
　　上谕雍正元年鄂伦岱等议奏支给右衞官兵马匹本折豆草一案将应征本色毎运送豆一石令百姓以十里交脚价银一分毎草一束交脚价银一分二厘至留拴马匹需用草束停其运送本色毎草一束其价银并脚价仍照从前支给之例征银二分七厘朕思征收本色在小民停其运送自应加纳脚价至于拴养之马匹既征折色则原无运送之费而仍有脚价之増于理不合查大同朔平二府所属毎年征收加増脚价银九千八百九十五两零民间所有草束不敷变价边民无力输将遂至歴年拖欠今特沛恩膏将右衞官兵应支本色米豆仍照前例征收运送脚价折耗外其留拴马之折色草束以毎束一分五厘征收免其输纳脚价至大朔二府民欠未完加增脚价银两俱着豁免该抚及布政使转饬有司敬谨奉行务令小民均沾实惠
　　又大学士张廷玉等覆奏
　　恩防清查旗地寛免积欠二事虑周恵溥舆情懽洽无可疑议【臣】等办事有忝职守当益加省勉奉
　　上谕大凡人情自以为是者多而能自省者少是以古昔圣贤莫不以箴规匡谏为贵朕以诚心接待诸大臣若诸臣偶有过愆朕即面加告诫冀其速改不使之迷而不悟若朕躬稍有过失则当随时匡正以辅朕之不逮此乃切望于诸臣者也近因京师雨泽愆期朕黙加修省悉心体察朕之用人行政励精干惕之念实八年如一日此则可以自信者至于一切政务皆与内外大臣等商酌而后举行惟有清查旗地寛免积欠二事出于朕心之独断并不由于臣工之条奏亦未谘询商度于廷臣今见
　　天象如此朕心不能无疑是以降防询问至于诸大臣之供职尚属勤慎小心若有应行教导悛改之处朕自随时指示
　　二十五日奉
　　上谕据直隶地方文武各官报雨奏折称今年三月及四月初旬两次得雨今于四月二十四日又得时雨四野霑足二麦茂盛秋谷皆可播种等语据此则四月以前竟有未种之田可知矣夫农事贵乎及时二月土膏初动三月即为播种之期况已得雨二次何以迟延观望直待四月下旬方始播种倘小民怠惰偷安为民父母者则当开导劝课使之踊跃趋事于南亩又或籽种牛力稍有不敷则当留心体察设法相助不使有后时之叹即以今岁论之若从前三月得雨之时即争先播种则目今又得甘霖岂不更为优渥况雨泽之迟早有无非人所能预料今蒙
　　上天再赐甘霖得以乘时播种实属万民之厚幸假若霖雨愆期徬徨观望则从前之怠惰迟延岂非小民自误生计自荒恒产耶西北寒冷之乡布谷或不宜太早若畿辅可以早种之地又当甘雨既零之时而乃袖手逍遥以待时雨之再沛不亦愚昧之甚乎况直隶地方春夏之交常稽雨泽岂可视甘澍为等闲不及时努力致虚
　　上天之赐乎此皆愚民习于懒惰而地方有司又不以民事为念漠然不加董率之故着该督传朕谕防通行申饬倘再有牧民之官轻视农事不实心化导任百姓之悠悠忽忽有误播种之期者必从重议处
　　又奉
　　上谕据河东总督田文镜奏称各处河渠之水以及旁流支派在豫省者共计二百七十余道羣趋竞赴朝宗于淮惟其逺近汇归之多皆有助清敌黄之力故必一律深通方能合流奏效今查上源各水悉属畅达若下源之在江南境内者亦支支畅流则沛然汇湖可以饱蓄其势并力敌黄仰请勅下江南河督诸臣将淮水出湖之处并境内一切归淮各河委官勘查速治深通则以之制黄而河流顺轨以之刷口而积垫咸除等语田文镜所奏甚为明晰朕细思疏濬众流使之畅达于淮俾淮水力强以敌黄水自是治河之善策但众水本皆入淮今又加以疏濬之功使各处停蓄之水无不宣通流畅则其势较昔更大淮河能否容纳于髙堰堤工有无妨碍亦不可不计算万全着将田文镜奏折抄录发与嵇曾筠尹继善悉心商酌妥议具奏
　　世宗宪皇帝上谕内阁卷九十三
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷九十四
　　雍正八年五月
　　上谕十六道
　　初六日奉
　　上谕据署安徽按察使鲁国华奏称回民居住内地随处皆有考试营业与民无异自宜凛遵法度乃伊等不分大小建不论闰月以三百六十日为一年私计某日为岁首羣相庆贺名曰拜年又平日尚白早晚皆戴白帽设立礼拜清正等寺名色不知供奉何神毎立把斋名目伊等既为圣世之民自应遵一统之正朔服圣朝之衣冠岂容私计岁首混戴白帽作此违制异服之事请令回民遵奉正朔服制一应礼拜等寺尽行禁革傥怙终不悛将私计年月者照左道惑众律治罪擅戴白帽者以违制律定拟如地方官容隐督抚徇庇亦一并照律议处等语查回民之在中国其来已久伊既为国家
　　之编氓即皆为国家之赤子也朕临御天下一视同仁岂忍令回民独处徳化之外是以曽颁谕防训以兴孝劝忠望其型仁讲让服教慕义共为善良即数年来亦未见有回民作奸犯科逞肆恶者且其中有志上进者甚多应试服官同于士庶而以文武科名出身洊登显秩为国家宣力効忠者常不乏人也至回民之自为一教乃其先代相沿之土俗亦犹中国之大五方风气不齐习尚因之各异其来久矣歴观前代亦未通行禁约强其画一也鲁国华此奏甚属苛刻怪诞回民何尝不遵正朔而只以其私记时日即加以不遵正朔之名回民何尝不遵服制而祗以其便用冠巾即加以不遵服制之罪至于礼拜清正等寺名亦不过如各省村邑崇奉其土俗之神皆为祀典之所不载何独于回民刻意吹求指为罪案乎从前叅奏回民者甚多陈世倌于雍正元年即如此具折条奏比时朕切责之今鲁国华于朕已经降防通行训导回民之后仍复如此陈奏不知其出于何心若回民果有干犯法纪之处国宪具在百当按律惩治并无曲宥回民之条向后傥回民本无过愆而大小官员等但因其习尚少有不同以此区区末节故意苛求妄行渎奏者朕必严加处分鲁国华乃庸碌之材因道员不能胜任调回内用适以安徽臬司一缺需员署理一时不得其人暂令前往伊于本分职掌有益于地方之事不知留心办理而分外条陈回民风习妄事更张且请严定法律通行禁约使无辜之回民俱不得其所此等条奏非有挟私报复之心即欲惑乱国政着交部严察议奏
　　初七日奉
　　上谕朕因怡亲王仙逝中心悲痛虽强自排遣而饮食俱觉无味寝卧皆不能安盖王之事朕诚敬忠爱之心八年有如一日自古以来无此公忠体国之贤王则朕所以待王之礼亦应在常例之外今朕素服一月以稍展思慕不释之情此一月之内朕既素服则在廷诸臣遇朝服之期亦着仍穿常服一切宴会俱不必行凡朕加恩于王之处皆不足以酬王之硕徳丰功而在朝之诸王大臣官员等受国家之恩必念国家失此贤王同深悲痛但其中胸懐妒嫉之心天良尽冺之辈或本属憸邪之人意欲肆志妄行又不然则顽无知贤奸莫辨者皆不足与论也昨日朕亲临奠之时见满汉文武诸臣悲切之状人有同情朕心甚慰益见王之素行感人者深也
　　初九日奉
　　上谕怡亲王忠孝性成端方清直当年事我
　　圣祖皇考敬谨恪恭克尽子臣之道深防
　　皇考慈爱而王慎密有加小心安分此中外所共知者逮朕御极之初命王总理事务王夙夜匪懈公尔忘私精白一心无欺无隐其殚竭忠诚赞襄于密勿之地者八年有如一日至于军务机宜度支出纳兴修水利督领禁军凡宫中府中事无钜细皆王一人经画料理无不精详妥协符合朕心无烦朕之指示其有闗于吏治民生之利有闻必奏毎语必详而为国家保防善培养人材一片笃挚真切之念形于寤寐王之懿徳美行从不欲表着于人而人亦无从尽知之朕即知王最深而亦口不能宣笔不能述也是以雍正四年特书忠敬诚直勤慎亷明八字以赐比时降防朕深知王之徳洞悉王之心觉此八字实不能尽王之美善不过就王事朕之大端而言耳盖王实能佐朕治安天下朕实赖王翼赞升平徧观自古史册所载贤王懿戚从未有可与王比伦者且王居心之和平公正行事之寛厚仁慈皆足以享遐龄而绵寿算岂意王遽舍朕而溘然长逝耶自去年冬月王抱病以来朕萦于懐无刻稍释商确医药黙祷
　　神只以冀沉疴顿起乃今医药罔效祈祷不灵岂朕有获罪
　　于
　　上天
　　皇考之处而夺我忠诚辅弼之贤王若此之速耶王抱恙时居住交晖园与圆明园相近朕间欲亲往看视王再三恳辞而于一旬半月之间必力疾入圆明园与朕相见及王病势渐加力不能支惟恐朕心忧烦则称交晖园乃起病之所暂且移避遂养疾于西山无非欲与圆明园相逺令朕不深悉其病状可以安慰朕心也及王回城中府第朕以祈雨回宫前月得雨之后王屡次奏请朕幸圆明园是王但恐以病状烦劳朕心而于己身之生死全不计及也及闻病势沉笃朕方欲命驾临视乃王闻知即脱尘而去盖王不欲以永诀伤朕之懐是以显此刚决之相其于去留之际明白超脱若此在王成一忠孝正直贤智慧觉之全人而朕顿失此柱石贤弟感痛悲哀何能自已耶王之徳行功绩难以枚举即如辅政之初阿其那包藏祸心扰乱国是隆科多作威作福揽势招权实赖王一人挺然独立于其中镇静刚方之气俾奸宄不得肆其志又于青海背叛之时年羮尧领兵进而隆科多以私怨年羮尧之故百计阻挠不顾军国之重务王在朕前力言此番军旅之事既已委任年羮尧应听其得尽专阃之道方能迅奏肤功朕从王言而隆科多不能从中掣肘于是青海旋即荡平又如果亲王在
　　皇考时朕不知其居心闻其亦被阿其那等引诱入党及朕
　　御极后隆科多奏云
　　圣祖皇帝宾天之日臣先回京城果亲王在内值班闻大事出与臣遇于西直门大街告以圣上绍登大位之言果亲王神色乖张有疯狂闻其奔回邸第并未在宫迎驾伺侯等语朕闻之甚为疑讶是以差往
　　陵寝处暂住以逺之怡亲王在朕前极称果亲王居心端方乃忠君亲上深明大义之人力为保奏朕因王言特加任用果亲王之和平歴练临事通达虽不及怡亲王而公忠为国诚敬不欺之忱皎然可矢天日是朕之任用果亲王者实赖王之陈奏也似此密陈补助为廷臣所不知者甚多王之功在社稷者大矣从来丰勲伟烈必膺国家崇报之典惟王为
　　圣祖皇考之令子为我朝
　　列祖之功臣允宜配享
　　太庙列于从前建立大功诸王之次庶与王之功徳相副且
　　可上慰
　　列祖
　　皇考在天之心而朕思念悲切之衷亦可稍解于万一其余一切恩防典礼该部会同大学士九卿悉心详察从优定议具奏
　　初十日奉
　　上谕今年春夏以来屡沛蠲免寛恤之政中外臣民皆以为沐朕浩荡之恩而不知朕施恩之所自朕之接待天下臣庶朗然如青天白日无不可以共知共见之隐防况怡亲王不幸仙逝朕追思其美善尤不忍不以朕之本意明白宣谕使众共知之朕御极之初命怡亲王管
　　理户部事务朕知户部库帑亏缺甚多令王清查办理王奏云此项亏空歴年已久清查之后必求皇上开恩寛免此时朕姑应之及王遵防查出亏缺之项至于二百五十余万两之多王奏请以将来余平饭银陆续代为完补朕以歴年该管官员侵蚀国帑藐视国宪若不责令赔补何以谨度支而清窦于是饬令开报着追未从王之请王始而变色后即遵防悉心办理是以中外之人但知户部多年亏项自怡亲王查出甚至无识小人有谓王过于搜求者而不知王之请免追究请为代完几番陈奏之苦心若斯之恳切也数年以来在各该员名下追出者不及十分之一二而怡亲王以余平饭银代为补完者则已十之八九然则各员之应完而不完者其银岂可免乎其罪尚可贷乎今春朕见怡亲王抱恙未痊因思王从前恳切陈奏之意特降谕防将各员未完银两槩行免追以遂王之初愿一日朕向王言之王悚惕不宁曰此皇上寛大之恩非臣所敢冀望者户部库项之始末如此朕不忍不宣播于众也王曽奏称皇上用法稍觉严厉朕语之曰人心玩愒已久百丛生此时若不惩创将来无所底止盖朕虽未即从王之言而王一片寛厚忠直之意未尝一日不在朕心也近见贪赃侵帑作奸犯科之风渐次止息吏治渐次肃清因思王言特沛恩膏将雍正三年以前各直省官员名下应追银两令该部查出请防豁免三月间王来见朕朕语以施恩豁免之意王对曰此皇上如天之仁宸衷独断若云出自臣奏臣万不敢居也朕意欲俟秋冬之间将内外大小文武官员叅罚各案悉行寛免准其开复此意亦曽向大臣等言之适因京师四月雨泽愆期朕斋心防祷之余遂颁寛免开复之防庶几集中外之欢心以感
　　天和而施甘澍果防
　　天降时雨四野均霑凡此数事皆朕念王之忠从王之言而布此寛大之典也王一生为国为民济人利物之事不
　　可枚举常存惟恐人知之念若朕偶一宣露则王之惶悚不可名状是以王在生之日朕不肻违拂其意以此扬播于众今王仙逝矣若朕仍秘而不宣则内外臣民隐被王之厚徳而莫知其由是朕泯王之善也此心何以自安况王之懿美多端笔不能述姑就此言其大概耳
　　又
　　谕大学士九卿等兹因怡亲王之事朕心悲戚尔等请朕节哀再三陈恳朕毎事爱惜精神不肯为勉强之举时时以此训谕臣工岂至今日而遂忘之耶但怡亲王之恸出于朕之至情实有不能自已盖以王之事朕一片忠赤之心至诚至敬不但自古以来无此贤王即史册所载名臣良佐辉耀简编者恐亦未能如王之毫髪无遗憾也王之年齿小朕八岁不但赖王襄赞朕躬且望王辅弼于将来为擎天之柱石立周公之事业使我国家受无疆之福此实朕之本懐岂料王竟舍我而长逝耶尔诸臣试思之君臣之间求如王之与朕同心同徳无欺无隐者岂可再得何能遣朕心之悲耶王显名厚徳为宇宙之全人垂休光于竹帛固不以寿算之修短计而国家失此股肱心膂之贤王在朕躬则甚苦矣因廷臣等请安奏恳畧将朕意宣谕知之
　　十一日奉
　　上谕自朕御极以来怡亲王辅弼赞襄嘉猷不可悉数此皆廷臣所不能知而朕亦难胪列以宣示中外者即其公正持身温和处众端方率属慈厚待人为宗室之楷模树百官之坊表同事者悉受成全教导之功闻风者咸切观感奋兴之念此王之裨益于人心世道显而可见者也崇徳报功国有令典懐恩慕义人有同情凡兹文武官员平日受王之教训知王之美善者或以未奉谕防不敢遽诣王府致奠申哀以致悲恸之忱莫由自达非所以昭秉彝之好慰尚徳之公也用是特颁此防若在京各官等有欲叩奠王之几筵或譔制文词以纪功述徳自陈悃愫者俱准其前往若外省督抚等有欲致奠于王府者准其遣官或子弟代行仍令具本奏闻其不深知王之居心行事者不必朕亦不强之也若少有心行相违则为欺
　　天诳朕之举矣更可不必
　　十二日奉
　　上谕据浙江总督李衞奏称今年春间有原任河工通判张鹏飞来杭禀谒相见问答之际渐露伊有四川乡亲御史严瑞龙奉防差同旗员安姓者前来江南江西顺路浙省密访吏治民风沿海战船营汛颁给印信随带于身今瑞龙安姓已由江浙回去起旱前赴六安州矣仍托伊代为留心臣知其妄诞不经即加屏斥等语朕从前即闻张鹏飞潜住苏州招摇生事已降防令尹继善查拏究治今观李衞所奏是张鹏飞竟敢干谒督抚上宪且捏造全无影响之言不知忌惮其罪更不可逭朕即位以来八年之中并无一次差人密访之事若有
　　查审案件及缉拏奸匪等亦必给以凭据令其会同地方督抚办理从无有特差一人既无明防又不会同该省大臣而潜踪隐迹不使一人知者凡奸宄无赖之徒往往捏称奉防密访以为恐吓愚人之计而不法之僧道等亦或假此以图利欺人从前屡经败露矣朕治天下公听并观诚心体访凡民生之休戚吏治之臧否何能欺朕之耳目岂肯假手于此等防末之人以致生事滋扰乎况果系奉防密访则不应漏泄于人既已漏泄于人则其人之不密不慎断难免祸可知其理显而易见地方官员何得为其所欺诳而不觉悟乎今观张鹏飞敢于在督抚大臣之前造此无稽之语则外间浮言之多可知而无知官吏人等为其所愚者不少矣嗣后凡有指称奉差密访者着该地方大小官员即时拘拏或具本题叅或申详该督抚转奏不得姑容隐匿自干罪戻若有大臣向人自言密奏密访者着闻言之人即行叅奏
　　十三日奉
　　上谕前因遣发两路大兵征凖噶尔是以命满泰阿思海前往图尔古忒将情由告知该汗命托时广锡前往俄罗斯将情由告知察罕汗今因噶尔丹防凌遣使前来奏称已将罗卜藏丹津送至伊勒巴尔和硕地方因闻天朝发兵之信暂尔中止遣特磊赍奏来京请防朕因噶尔丹防凌既有此奏或悔过感恩亦未可定特遣特磊回国传朕谕防晓以大义并差大臣二员前往暂住巴尔库尔以待伊之回奏若伊果知悔过感恩诚心归顺则大兵可以不用若伊执迷不悟则大兵必然进是以今年暂缓进兵之期尔等可寄信与满泰阿思海托时广锡等令其将此情由告图尔古忒汗察罕汗知之若将来不能罢兵则进发当在明年之夏一切仍遵前防行图尔古忒地方离京师路逺一时难以知会彼国差人于汛界探信可得消息
　　十五日奉
　　上谕朕名及诸兄弟之名皆
　　皇考所赐朕即位之初允祉隆科多等以诸王之名上一字与朕相同奏请更改朕不允行而伊等援引往例陈恳再三朕不得已奏闻
　　太后勉强许之今怡亲王仙逝朕回思昔日与王同事皇考家庭孝友之情宛然如昨凡告
　　庙典礼所闗有书王名之处仍用原名以志朕思念弗释之
　　意
　　又奉
　　上谕年来甘肃地方办理军需虽一切动支公帑丝毫不取于民而挽运转输不无资于民力朕心轸念特将雍正八年额征钱粮悉予蠲免以示恩恤今闻该抚许容以兵饷无抵将歴年旧欠勒限一年全完民间甚为扰累以致不法之徒借端生事许容才具短浅识见鄙陋办理此事甚属错误夫本年钱粮既经豁免而仍严比旧欠大非朕加恩沛泽之意若云兵饷无抵自可具题
　　请拨何得于蠲免之年而行催征之举除生事民人应秉公惩治外着将征比旧欠之处即行停止
　　十九日奉
　　上谕怡亲王为朕办理大小诸务无不用心周到而于营度将来吉地一事甚为竭力殚心从前在九凤朝阳山经画有年后因其地未为全美复于易州泰宁山太平峪周详相度得一上吉之地王往来审视备极辛勤又恐随从人等烦扰居民将饮馔之属俱不令前驱预备常至昏夜始进一餐其所择吉壤实由王亲自相度而得而臣工之精地理者详加斟酌询谋佥同且以为此皆王忠赤之心感格神明是以具此慧眼卓识也其相近山水回环形势聨络之处又有中吉次吉之地朕以王经营吉地实为首功欲以中吉者赐之王惊悚变色奏曰此等吉壤必有大福者乃足当之若臣冐昧得此不惟不能防福子孙必罹祸殃惶惧固辞尚有不便明谕激切之词朕鉴其诚心遂暂寝其事已而在六十里
　　外涞水县境内得一平善之地曰此庶几臣下可用者奏请赐给朕比时迟回未曽降防王于病中令侍郎刘声芳恳切转奏朕不得已允其所请王得防喜极至于踊跃抃舞云皇上待我隆恩异数不可枚举今兹恩赐则子孙世世俱受皇上之福于绵长矣即日遣防衞前往起土阅数日防衞呈看土色王取一块捧而吞之盖王知朕眷王之深惟恐茔域未定将来仍以前所欲赐之地赐之也其用心之谦谨周密至于如此王仙逝后朕询问王府管事之人知王病中将身后之事一一指示特画亲王坟茔图一幅与其福金及诸子曰我身后茔地之制悉照会典所载亲王之礼行毋得稍有逾越如或稍过则汝等违我之治命矣即非我之妻子也昨王府之人以图进呈朕览仅有门三间享堂五间此国家经常之制非所以待有大功之贤王者但思王之生平谦抑退让朕毎加恩礼王必再四恳辞朕鉴其一一实皆出于至诚往往俞允今若身后独不从其言朕心有所不忍然以丰功硕徳不世出之贤王而寝园仅循常制则褒徳显功之典礼实为缺畧朕心又有所不忍昔顔子死门人厚之子曰非我也夫二三子也在夫子深知顔子之心故以未从其志为憾而先王缘人情以制礼则厚之举岂非情之所难已即为礼之所可行者欤今如何使朕心之辗转不忍者得以大慰而揣度王心亦受之而安且揆之于礼适为合宜允协着大学士九卿等悉心详酌定议具奏
　　二十日
　　谕诸王满汉文武大臣怡亲王不幸仙逝朕为国家痛惜失此贤王为朕躬痛惜失此贤弟五内悲切自不待言若云因悲切太过至于有伤身体朕必不为也朕自去年冬即稍觉违和疎忽未曽调治自今年三月以来间日时发寒热往来饮食不似平时夜间不能熟寝如此者两月有余矣及五月初四日怡亲王事出朕亲临其丧发抒哀痛之情次日留心试察觉体中从前不适之状一一解退今则渐次如常矣举朝王公大臣中心存忠爱惟恐朕以沉痛而伤襟抱者固多而包藏祸心如满都防辈谓朕必过于悲哀而妄冀庆幸者亦未必无人即如从前八阿哥之事彼憸邪小人之意中亦必以为朕心之痛至于不可解矣岂知朕衷自有主见安肯效庸众之人为无益之悲耶但八阿哥之事乃朕父子之私情小节可以即时摆脱不使萦系于懐而怡亲王之事则有不同者王之隐徳丰功待朕宣举王之嘉言懿行待朕表章国家崇报之典不可不隆人心彝好之公不可不慰朕悉心经理不免触绪増悲而无知之人见此情景遂以为朕心忧伤太过以致面色清减尔等试思之昔年遭值
　　皇考
　　皇妣大故朕思防极之恩寸心如割一日之间常痛哭数十次三载无间此大小臣工之所共知共覩者比时窃念
　　皇考付托之重
　　宗
　　社攸闗不敢违古人灭性之戒皆量朕力之所能而为之者盖悲出于诚不为丝毫勉强伪饰未有伤身之理也若今日因我弟之痛而至于有伤朕躬则轻重倒置莫此爲甚朕岂爲之耶且吾弟在日但知有朕躬而不知其身朕若不体其意则吾弟之仙灵不知如何之忧戚靡宁矣朕更不肯为之也况恶不法之辈未尝无冀幸之心朕又岂肯失于节制以遂小人大逆之愿耶夫寿算之修短乃一定之数惟令名垂于无穷斯为不朽吾弟在日立身行已为国为民大节细行之间无几防之遗憾今兹身后仰防
　　上天
　　皇考之嘉佑显示景象如此而人心爱戴追思至于吞声饮
　　泣异口同声又如此是吾弟之功在
　　社稷名耀简编者千古为昭朕惟有以手加额感激上天笃生此不世出之贤王为我邦家之光于悲戚之中转为庆幸朕心实是如此因尔等齐集请安特面谕知之二十一日奉
　　上谕自怡亲王辅佐朕躬以来八年之中凡朕加恩于王及遣王代祭行礼或庆贺生辰或迁移府第锡赉筵宴之日天气必暄和晴朗事事如意此朕留心体察无一爽者从前深幸
　　上天
　　皇考以朕之加恩于王为是是以显此景象雍正四年十月行册封之礼此日更为昭著朕亦毎将此等情由屡次宣谕诸王大臣今王仙逝发引之期前二日防雨洒尘至本日天色晴明和霭并无炎蒸暑热之气但觉凉爽宜人从来五月间罕遇此气候
　　上天
　　皇考之福祐我贤王不更彰明较着哉至于送殡之人凡在王属下者无不感恩悲切痛哭失声而宗室王公人等及举朝文武大臣官员皆遵例步送数十里尽哀尽诚出于自然之本良无一人觉劳倦者兵丁耆庶皆俯伏道傍焚香泣拜即妇人孺子亦无不口称贤王欷歔叹息此等人情纒绵肫挚不约而同身后之思又非感激颂祷于生前者可比此岂人力之所能强者哉是王虽仙逝而王之美善入于人心声名垂于史册者千载如新古今罕匹朕因
　　天道人情如此为王庆慰稍解悲戚之情特谕诸王大臣等
　　知之
　　二十五日湖北安陆府知府谈九叙等恭请
　　圣训奉
　　上谕知府一官有承上率下之责闗系吏治民生最为紧要尔等勿视为传舍但务逢迎上司以图陞迁为荣身之计做此一官须尽一官之职居官一日当尽一日之心果能察吏安民实尽其道即使终身不得迁转亦足留名誉于将来若一味请托钻营希图保荐纵一时幸获寸进而遗臭无穷公论难免何能掩人之耳目哉况近来知府无难做之处上司俱不收规礼节礼若果实心尽职不患荐举之不公即如刑名事件知府尤为上下闗键务期明允公当地方始无寃民不可听属员恳求亦不可畏上司驳诘而草率茍且以致讼狱颠倒下结民怨上干
　　天和至于催科一节固有考成若果遇水旱灾荒自当据实申详加意抚恤不可隐匿以图省事亦不可揑报以滋端夫寛大恵爱者乃为政之要道朕非令尔等严厉苛刻以从事也但古人云养稂莠者伤禾稼恵奸宄者贼良民若保全贪官汚吏以博长厚之名纵容地棍土豪以沽安静之誉此所谓妇人之仁大有害于人心吏治古昔圣贤言之详矣不待朕谕而后知之也沽名邀誉乃居官之大患大凡在任时使耆民乡约贴徳政之歌謡离任时令豪绅劣衿具保留之呈牒此皆非真正好官也惟在任之日亦不觉其好而去任之后绅衿百姓思之不置念之不忘愈久而愈切斯则不愧古之循良矣知府与知县不同知县为一邑之宰果能殚心竭力使四境之内民人乐业便是良有司至于知府则有统辖属员之职若各属之内有一人居官不善在知府分内即为一分旷职不可云洁已谨守遂可无忝此任也天下人才难得当存爱惜之心若果善于鼓舞教导则中材皆可进于髙明倘过于苛刻摧残则因细故防瑕而至于放废终身者不少矣总之遇好官则当爱重保防之遇中材则当劝导扶掖之遇劣员则当惩治罢黜之以尔等自已教训子弟之公心督课属员而属员有不观感兴起者无此情理也况天下官员百姓各具天良无不可感化之人尔等居官惟有至诚至敬实心实政自然属吏承风羣黎向化和气致祥
　　上天必锡之以福庆矣至于叅罚案件外官必不能免朕从不肯以情有可原之案废弃贤员常有因公叅处之州县官朕见其人才可用而逾格加恩迁擢者尔等勿存见小之念顾惜功名局于庸众之规模而无逺大之器
　　量也尔谈九叙朕看来才具平常因尔曽任知府七年诸事熟练亦无过犯是以复加简用大凡曽经歴练之人若以其巧猾之习和光同尘盗名欺世此等之人实为国家之蠧若出其素所阅歴者以察吏安民诚心供职较之初入仕途之人大相迳庭实为国家之宝为蠧为宝在汝自择之尔王士任朕看来甚是聪明从前髙其倬曽在朕前陈奏今史贻直特行保举尔须努力上进不可自恃聪明将来可望成就勉之勉之并将此通行宣谕天下之为知府为直隶州知州者
　　二十六日奉
　　上谕礼记曰圣王之制祭祀也法施于民则祀之以劳定国则祀之能御大灾大患则祀之此崇徳报功之典千古不易者而人心懿好之公感恩戴徳永慕追思有功于一郡则一郡祀之有功于一乡则一乡祀之此又缘人情而制礼自古迄今名贤硕彦享俎豆而奉烝尝者不可胜数然其功徳未必尽如吾弟怡亲王之大且深也王忠孝两全智仁兼备嘉谟经国渥泽安民其美难以枚举试举其功在社稷之大端而言之从古帝王之治天下理财与用人并重盖必国用充足然后可以加恵于民王自总理户部以来谨领度支均平贡赋月要歳会令肃风清无不除无恵不举如江南江西浙江之浮粮乃
　　皇考多年欲行裁减而格于部议者王则体
　　皇考爱民恤下之心佐朕减赋赐租之政悉心经画奏请蠲除俾民力寛纾催科不扰此王之功徳及于三省者也又如户部库帑累年亏空至二百五十万之多王则经理多方代为弥补使各官脱然无累子弟并免追赔此王之功徳及于众姓者也又如朕因怡亲王之奏而蠲免多年之逋欠寛宥各官之处分此王之功徳及于天下者也又如府库充盈储蓄完备是以军需所用至于千万皆取之帑藏而裕如一丝一粟无烦小民之供亿此王之功徳显著于军国而隐被于苍生者也又如栉
　　风沐雨冒暑冲寒遍歴京畿兴修水利俾数千里沮洳之地变为膏腴数千年创始之规永为乐土此又畿辅百万耆民所涕泣而道之者也且王谦冲纳善诚信交孚其在户部也则与大学士张廷玉蒋廷锡筹画清厘和衷共济其营水田也则与大学士朱轼相度指示合志同心诸臣有为国之悃王则深敬礼之诸臣有治事之才王则若已有之待之以腹心亲之如骨肉其他保防善推贤让能之美笔不胜书此又举朝贤大臣铭之肺腑寤寐弗谖者也八年以来王辅弼朕躬知无不言言无不尽彰善瘅恶树之风声内外大小臣工敬王之公服王之明感王之诚畏王之直无不感化渐摩洗心涤虑敦洁已奉公之义成大法小廉之风兴贤育才崇文敷化此则吏治澄清而薄海士民莫不被其泽者也至于教训侍衞练习禁兵培养人材振兴士气俾将弁可备干城之选军旅皆成义勇之师此又武备修明而内外戎行莫不收其效者也王之嘉言懿行鸿勲伟绩人则知其大概而不能悉其全朕则全知之而亦不能备举也王应运而兴归全而逝古称聪明正直之谓神诗经曰维岳降神生甫及申庄子曰傅説乘东维骑箕尾而比于列星然则王之灵爽在天千秋不泯更复何疑国家崇报之典已仿古人书于太常祭于大烝之礼特命配享
　　太庙而天下官民感王之恩慕王之徳者莫由展其焚香报享之忱则于礼有阙而于情未伸然朕未降谕防则又不敢举行昔潮人奉韩愈之教于其殁也饮食必祭水旱疾疫凡有求必祷焉然则王之遗爱在人动人思慕而仙灵之福国佑民有祷必应者岂不更驾于韩愈哉着通行内外直省有欲为王建立祠宇歳时展祀者着奏闻准其举行或塑遗像或设神牌听之其不能深知王之功徳者不必行若随众从事而不出于诚心则是获罪于王吾弟神明亦必不享也若有存迎合之心勉强从事者朕访闻得知必严加治罪朕御极以来为世
　　道人心计惩奸锄暴用法不得不严而心懐悖逆之徒灭絶天良遂视朕为仇敌近日败露者已屡见之矣但朕非出于不知而无意为之者将来怡亲王建祠之后或怨朕之人不得逞其志而迁借于王以泄悖逆之私忿妄生谤议暗事摧残者必有之然此皆与朕为梗于王无与也若朕万年后吾弟之隆盛功徳百世流芳愈久愈能彰显处朕可预信之
　　二十八日奉
　　上谕朕之诸幼弟朕向来不能深知从前曽据怡亲王奏称二十一阿哥允禧立志向上且深知感朕之恩恭敬之念出于至诚朕从前降防将伊封为贝子近看其感恩向上之念果诚将来可望成立着晋封贝勒公允祹着仍封为郡王理郡王晳着晋封亲王公景痛怨伊父之过今受朕寛宥之恩深知感激着晋封贝子

　　世宗宪皇帝上谕内阁卷九十四
　　钦定四库全书
　　世宗宪皇帝上谕内阁卷九十五
　　雍正八年六月
　　上谕十七道
　　初一日奉
　　上谕噶达等处兵丁口粮据该副将等称彼地米价甚贵商贩毎斗须八九钱一两不等从前所定折色之价不敷买米之用请永逺供运本色而宪徳等则以民夫挽运艰难奏请会同督臣再加酌议等语兵丁逺驻边方朕心深为轸念彼地米价既贵自当格外加恩着宪徳等就近酌量并询问弁兵等或即照商贩之价给与折色令兵丁自行采买或多添脚价给与民夫运送本色散给兵丁务令兵粮富足民力不扰着该抚等悉心定议具奏
　　初二日奉
　　上谕今科进士除选防庶吉士外曹绳柱系现任中书以六部主事用其马丙等五十八名著在六部额外主事上学习行走该部按各部司分多寡掣籖分派具奏三年之后如能称职该部堂官题补如不能称职该部奏闻其内若果有才猷出众明练政治之员于一年之后该堂官将情由声明保奏带领引见请防此各部行走学习之员俱着照额外主事之例给与俸禄
　　又奉
　　上谕今科外用进士着就伊等本籍邻近地方掣籖派往交与各该督抚分派藩臬衙门令其学习伊等中式之后原须选数年始能得官今着学习三年委署试用一年约计四年之后题补实授与伊等选之期相仿而又得学习吏治较之闲居在家岂不大有裨益此三年之内若该地方需用人员仍着奏请另行拣选命往不必于新科进士内迁就委用倘进士中果有才具出众平日熟练吏治不待学习者该督抚格外委署题补即于本内声明具奏若才具庸常难以练习吏治情愿改补教职者不拘三年之期准其具题改补其学习之员毎年公费若干该督抚于公用银两内酌量给与将朕所派等次开单行文各督抚知之
　　初七日奉
　　上谕周书洪范言人身五事若有得失在天之休徴咎徴即各以其应之此即朕毎日所谕天人感应之理捷于影响者也夫所谓修人事以感召
　　天和者必须君民上下各尽其道各殚其诚以为昭事上天之本若人君有朝乾夕惕之心而大臣官员不能承流宣化或君臣有移风易俗之念而民情士习不能革薄从忠则偏而不全不克成会极归极之盛而欲冀
　　上天俯垂黙佑普锡繁禧也岂不难乎其理如此确乎不易数年以来朕已谕之详矣是以为君而存推诿于官民之心者非贤君也为臣为民而存推诿于君上之心者非良有司良百姓也惟当各尽其道以待
　　天恩近见直省各处奏报雨泽颇觉均调麦秋亦属丰稔朕心深慰但闻江浙雨水稍多田禾间有涝溢之患朕悉心推求其故想因今年春夏之交京师雨泽愆期朕为畿辅祈祷并忧虑及于江浙地方已而京师得雨而朕心则专为江浙祈求至南方多雨情形朕未曽闻知但以少雨为惧所以朕屡谕外省大臣凡觉有水旱之机即当速奏朕知之者正为此也南方既已多雨而朕心仍复祈求或因此一念以致
　　上天赐雨过多浙省有涝溢之处乎又考之洪范曰狂恒雨若浙省素称人文极盛之区今年会试朕加恩取中至七十名而一甲三人悉登浙士或者士子之心不免矜骄之气如洪范之所谓狂者致干恒雨之徴此朕就目前之天象人事而推测之有不能无疑者朕毎遇雨旸不时即抚躬自省不敢玩忽况古圣人之垂训千古为昭所愿浙之多士遇登进之荣即凛盛满之戒见示儆之象益深敬畏之心必能仰邀
　　天眷于方来矣
　　初十日大学士等奉
　　上谕从前怡亲王常在朕前奏称白家疃一带居民忠厚善良深知感激朝廷教养之恩今王仙逝而彼地居民人等感念王之恩徳欲自备资本建立祠宇歳时致祭舆情恳切足徴王之遗爱在人而民风醇厚亦即此可见朕心深为嘉悦欲将白家疃数村地丁钱粮永逺蠲免以为将来祭祀香火之资并使良民均霑恩泽尔大学士等确议具奏
　　十七日奉
　　上谕昨朕欲亲奠怡亲王殡所而诸大臣等以天气溽暑再三恳求朕勉允所请暂停亲往但恐诸臣疑朕悲戚思念之衷于情理太过特宣谕使共知之朕生平读先圣之书遵
　　皇考之谕不敢因情废礼亦不能以礼遏情惟本于心之公发于心之诚孚于众论之同合于三代之直此即先王之所谓缘人情而制礼情之所当尽即为礼之所必不可缺者也如朕之兄弟多矣阿其那非以弟而封亲王者乎淳亲王非以弟而封亲王者乎怡亲王非以弟而封亲王者乎而朕之待之也则有霄壤之不同有轻重之差等是非朕有意区别于其间也皆视乎其人之自取尔如阿其那者潜蓄异志包藏祸心要结佥壬扰乱国政不计
　　宗
　　社之利害不顾
　　皇考之是非但思逞其邪谋遂其私愿此实国家之仇雠四海臣民之蟊贼也如淳亲王者则闭户安居识分知足宗亲中之无功无过者也如怡亲王者才识超羣忠诚贯日夙兴夜寐恒思寰海之乂安佐政宣猷惟恐民生之失所凡显著于中外与密陈于朕前皆裨益于军国之大计治平之逺图此乃
　　天
　　祖
　　皇考笃生此不世出之名贤以辅佐我邦家者岂歴代所称贤王宗子可同日而语哉朕常谕诸大臣曰凡我臣工果能为国为民抒忠宣力俾朕克缵
　　皇考之遗绪不坠
　　皇考之令名则有功于朕躬者即有功于
　　皇考者也有功于
　　皇考者即有功于朕躬者也此等之人朕自加恩以报之若懐挟奸私紊乱治体使朕躬有不令之名以致上累
　　皇考知人之哲啓千秋万世之讥评则其人之罪通于天矣
　　岂可擢髪数哉是以阿其那视
　　皇考朕躬如仇敌朕亦只得以仇敌视之淳亲王不失为臣为弟之道朕自以亲王昆弟之礼待之至于怡亲王勲在
　　社稷泽被万民其辅弼朕躬以继述鸿业成太平之绩者皆
　　大有功于
　　列祖
　　皇考者也然则朕念王之情曷有止极报王之礼岂寻常定制所得拘哉孔子曰天之生物必因其材而笃焉故栽者培之倾者覆之此即天命有徳天讨有罪之谓可知赏罚之轻重非人主所得私也孔子又曰以直报怨以徳报徳此就己身之恩怨而言尚且如此何况闗系
　　宗
　　社国家之重而乃赏罚不明是非倒置岂不违背乎天命天
　　讨之正而获罪于
　　祖
　　考哉怡亲王之实迹如此朕之公心如此若有人以私鄙之见妄议谓朕以偏溺之情欲加恩于王而粉饰揄扬其美善者此小人之误论也又或以为朕借王之美善而有意逾格加恩妆防礼节以博友爱之名者此更憸邪之谬议也朕之公心合乎情礼之至当而不容已惟
　　天
　　祖
　　皇考实鉴之着将此防晓谕中外咸使闻知
　　十八日山西巡抚石麟奏六月初一日日食不见奉
　　上谕从前钦天监奏今年六月初一日日食九分二十二杪朕心深为畏惧特降谕防令内外臣工等悚惕勉朂各尽厥职以凛
　　天戒今石麟以山西省城当日食之时浓云密雨及雨霁之后日已复元具本题贺宋嘉祐时日食入云不见时议称贺司马光云京师不见四方必有见者今晋省隂雨岂能概论天下乎石麟所奏殊属不合着将本发还十九日奉
　　上谕凡内外大小事务必据实办理始得其是非之正合乎人心之公若有挟制之及茍且迁就之情则事不得其正而违乎人心之公其为吏治风俗之患不小矣至于文武虽属两途然同为朝廷之官同办国家之事实为一体所当和衷共济据实秉公以尽勿欺之道闻得外省有文官已申文书而武员恐其干碍或于中途掣回者或勉强令其更改者武既可以施之于文则文亦可以施之于武似此挟制成风茍且迁就何以得事之实情除事之窦况目前虽草率结局而嫌隙自此而生文武不和实始于此着该督抚提镇通行晓谕严加禁约倘所属有犯此等情者即据实叅奏毋得姑容
　　又河东总督田文镜奏豫省绅衿感戴
　　皇仁恭建
　　万寿碑亭奉
　　上谕朕以实心实政训示天下臣民如称功颂徳建立万寿碑亭镂金刻石之举皆属粉饰之虚文朕所不取数年以来已屡经降防切禁矣前以豫省官方整肃民俗醇良感召
　　天和屡丰有庆是以特加恩锡用示褒嘉该省官民绅士既知感激朕恩惟有益加黾勉永为循吏良民以承
　　上天之眷佑此则感恩报効之本朕所切望于臣民者至于撰文建碑称扬功徳乃不过外观之虚文耳但该省既已举行难于中止嗣后他省若有仿效而行者着该督抚先期谕止之
　　二十二日奉
　　上谕甘肃地方雍正八年地丁钱粮前已降防蠲免其河西四府州县暨各衞所额征粮料草束又经一体免征朕念新归内地番民向风慕义愿附版图其地畆额征本色粮草与河西等处赋税相同亦应一体蠲除俾令同霑恩泽着将雍正八年河东之河州防应征番粮一千三十一石零洮州衞应征番粮三百一十六石零归徳所应征番粮一百六十三石零河西之西宁府属应征番粮一万五百四十二石零凉州府属应征番粮二十七石零草一百九十七束零俱加恩蠲免该督抚即督率所属有司敬谨奉行俾番民均霑实恵
　　又奉
　　上谕上年派令满洲兵五百名驻劄晋省都统鄂善约束严肃兵民颇觉相安今鄂善奉差陜西石麟接受管理甚为疎纵兵丁之中有聚饮酣醉恃众敺打民人者有醉后混入民家者又今年六月初二日有兵丁之马二十余匹至东门外将民田吃损八九畆踏伤十余畆次日乡民聚集百余人拴带马五六匹拥至巡抚衙门击鼓喊呌抚臣始差官查究朕所闻者如此凡差往各省官弁兵丁朕毎谆谆训诲望其奉公守法与百姓聫为一体休戚相闗今派往晋省之兵恣意妄行嬉游放肆不遵法令扰累居民甚属可恶目今晋省已不须满兵驻劄着防军统领哈尔吉前往太原府将满洲官弁兵丁俱行撤回并会同巡抚石麟将生事不法之兵丁一一查岀重加惩治即于太原府通衢枷号示众其该管章京亦查出据实紏叅毋得稍有疎纵狥隐石麟身为巡抚不能约束兵丁着交部严察议奏
　　又湖广镇筸总兵官周一徳奏报庆云奉
　　上谕据奏白沙及明溪等处五月十一日庆云丽天霞光万道自辰至酉万目共覩等语年来各省奏报庆云者甚多朕竝未以为祥瑞惟劝勉该省官民益加敬畏黾勉供职以迓
　　天庥况湖南地方民多刁悍俗亦顽梗该省官员果能实心化导使之奉守法度化鸷悍为循良易浇漓为醇厚此则朕心之所谓上祥大瑞也
　　二十四日大学士等奏怡贤亲王应行厚典礼奉
　　上谕怡贤亲王有遗言身后殡殓只用常服一切金玉珠宝之属概不可用福金及诸子遵其遗言只以常服为殓即平日所束之带亦未曽用朕亲临其丧亦祗以血泪巾帕及所佩香囊附棺中示含玉之意志永诀之哀盖王天性节俭一生服食之需爱惜物力不肯多费丝粟故拳拳于身后如此且识见髙明深凛古人宝玉送死之戒即此一节其器量过人逺矣是以附身附棺之物皆从其遗言不忍违其素志至于园寝之制则闗系国家之典礼徳懋懋官功懋懋赏乃古今之通义恐非朕所得私亦非王所可让者今大学士九卿等酌古准今详明定议悉与典礼符合甚惬朕懐着依议行朕原拟不动户部国帑而以内库银两为兴造园寝之费细思内库银两亦民间之膏脂也王生平以节用爱民为心朕深知之今体其心即内库之项亦不动支朕在藩邸数十年仰頼
　　皇考福防尚有余赀即以藩邸存剩银两为王园寝一切工
　　程之用将此并谕中外知之
　　二十八日奉
　　上谕今年二月朕降谕防着该部将直省官员名下应追赃银及侵欺那移流抵分赔代赔等项事在雍正三年以前即发觉在雍正八年二月十八日以内者查出各案情由明白开注朕酌其情罪降防寛免今览各犯应追银两一人名下既有贪赃又有侵盗而那移之内虽有因公垫用亦有借名分肥同一罪名而其情不等稽查原案卷帙繁多毫厘之间分别稍有未当即非公允之
　　道且其中情罪可原者予以寛宥之恩尚合于赦小矜全之典至实在贪赃犯法侵盗钱粮现在监追人犯除未完银两不准寛免外或有加恩豁免者若将所拟之罪全行寛释俾顽贪墨之人得逍遥闲适于情理实有未协着大学士九卿将一应犯赃侵盗人犯定拟斩绞者应作何减等其一人而有数案者应将本人所犯从其所得重罪量减并作何分别开注请防之处详晰周备分条定议具奏
　　又奉
　　上谕怡贤亲王第三子暾朕指配傅察氏尚未婚娶而暾病故傅察氏闻信即恸哭截髪至王府恳求持服守制彼时怡贤亲王不允傅察氏于门外跪哭以夜继日王始终未允并未遣人与彼一语王之意以王子已故不忍再误傅察氏之终身是以为此忍情之举以谢絶其心也乃傅察氏归至母家持服守节二年以来之死靡他今年吾弟仙逝傅察氏又至王门悲恸衔哀恳求服孝从前之事吾弟并未奏闻至此时王之管事人员以应否准其服孝奏请朕始知之遂降防准伊服孝令进王府谕福金收以为媳傅察氏以防年之女能知大义矢志柏舟其情可悯其行可嘉暾身后一应礼仪俱照贝勒之例着于暾亲侄内以一人为暾之嗣即袭封贝勒令傅察氏抚养俾其无子而有子以彰节女之厚报焉
　　二十九日奉
　　上谕尚书舜典云钦哉钦哉惟刑之恤哉朱子曰所谓钦恤者欲其详审曲直令有罪者不得免而无罪者不滥刑也吾弟怡贤亲王尝奏朕云今法司衙门凡有审问事件并不究其情之虚实动以夹讯夫听断之下求之于辞气耳目以察其情设诚以待之据理以鞫之未有不得其实者何庸夹讯倘有证佐确据情罪显著而本犯犹狡狯不以实供则不得已而用刑若并不详鞫其情而概用重刑严讯三木之下何求不得此重案之未
　　免有寃抑牵累也吾弟之言如此是以八年来凡朕交王承审数十件繁难大案皆以诚敬用心以情理感格愚顽简孚阅实俾各自将罪犯委曲招吐从未曽夹讯榜楚一人而诸案情罪无不允当吾弟之存心忠厚如此凡为法司者皆当奉以为法也今外省有司既不能听辨五辞无明决折狱之才毎遇重大案件至期限将满之时虑及处分则连用重刑该犯欲缓须臾之命凡官吏讯问之语靡不承认遂据其供招鍜錬成狱且凡遇命盗案件其中牵连之人有司亦明知其无辜而欲为开释恐致上司之翻驳遂有非夹讯不能归结之论夫欲保全一己之功名弥缝上司之查驳无论情之虚实罪之轻重辄用三木以讯毎致案未结而有刑毙之人此其居心尚可问乎从前阿尔松阿为刑部时不能剖断曲直乃各将原被告之一足共一三木此天良丧尽之人视夹讯为儿戏其心之残忍毒甚矣未几而身为叛逆不能保其首领善恶之报施其有爽乎吾弟怡贤亲王存心仁恕固不待言而其本懐总不欲使天下有一寃抑之人俾国家受滥刑之议此其忠君爱国之心出于诚恳笃挚是以凡有听断归乎至当能使羣议帖服刑章式叙也今吾弟仙逝之后凡啓灵大祀之日
　　上天必赐以清和景象而羣工黎庶各致其哀慕深情成一
　　千古以来未有之贤王此
　　天之报吾弟亦云厚矣吾弟嘉谟入告之事不可胜数偶因戒饬问官轻用三木一节将吾弟敷奏之言宣示于众且布告各省有司令咸以吾弟怡贤亲王之听讼居心奉为按鞫之规范则明慎用刑庶几咸中有庆矣着凡掌刑名衙门将此谕刋榜永示于堂署
　　三十日奉
　　上谕前江宁织造郎中隋赫徳具折奏称本年六月初一日日食之期江宁地方先期隂雨至午后则天色晴明万物共见日光无亏地方咸以为瑞特行奏贺等语朕比时即批谕切责隋赫徳此并非尔职掌应奏之事且以识见庸鄙之人而轻言天象尤属诞妄又见山西巡抚石麟本章奏称太原等处日食之期浓云密雨未见亏蚀官民绅士均颂希逢等语朕亦降防切加申饬矣从来天象之灾祥由于人事之得失若
　　上天嘉佑而示以休征盖欲人之知所黾勉永保令善于勿
　　替也若
　　上天谴责而示以咎征盖欲人之知所恐惧痛加修省于将
　　来也凡为人者受
　　天嘉佑而或骄矜纵肆怠惰前修则将转福为灾矣受天谴责而或戒慎悚惕省改前愆则将化灾为福矣此天人感应呼吸相通之理朕所日日训示天下臣民者况
　　天之锡福降灾即如人君之赏罚也凡为臣者受赏一次则终身当有感激奋勉之心受罚一次则终身当有儆惕抱愧之意安有遇赏而感遇罚而惧过后即淡漠置之俟再赏再罚之时而后知感知惧者乎雍正八年六月初一日之日食乃
　　上天垂象以示儆所当永逺敬畏勿忘兢业之心讵可以偶尔观瞻之不显而遂夸张以称贺乎山西地方偶值隂雨不可以概天下至隋赫徳所称江南日光不见亏缺朕推求其故盖日光外向过午之后已是渐次复圆之时所亏只二三分是以不显亏缺之象昔年遇日食四五分之时日光照耀难以仰视
　　皇考亲率朕同诸兄弟在乾清宫用千里镜四周用夹纸遮蔽日光然后看出考验所亏分数此朕身经试验者若果亏蚀不及分数则系钦天监推算之误又岂可因此而怠忽
　　天戒稍存纵肆之心乎康熙三十六年二月初一日日食是
　　时我
　　皇考降防日食虽人可预算然自古帝王皆因此而戒惧盖所以敬天变修人事也若庸主则诿诸气数矣去年水潦地震今又日食意必隂盛所致岂可谓无与人事乎可谕九卿如有人事应修改者悉行奏闻
　　皇考敬
　　天之心诚切如此是以
　　上天眷佑本年即成荡平噶尔丹之大功边方宁谧中外欢腾此即转灾为福之明征也又康熙五十八年正月初一日日食
　　皇考在宫敬谨斋肃
　　特命朕同诸皇子赴礼部衙门防诚礼拜是日隂云防雪未
　　曾显见
　　皇考谕廷臣曰京师虽未曾见别省无云之处必有见者况日值三始人事不可不谨或有缺失之处诸臣应商酌确议此皆我
　　皇考之垂训子孙臣民者今见外省臣工中有因今年日食不显而生欣喜之心为庆贺之奏者甚属非理大违朕心特谆切宣谕俾中外臣民共知之
　　世宗宪皇帝上谕内阁卷九十五
　　钦定四库全书
　　世宗宪皇帝上谕内阁卷九十六
　　雍正八年七月
　　上谕十八道
　　初五日奉
　　上谕武艺者乃满洲之根本要务八旗管辖兵丁之大臣官员理宜操练武艺习劳苦耐寒暑以及疾趋超距扑跌等技近观大臣官员侍衞等值班俱不亲佩腰刀令家人持携及至紫禁城内方行亲佩似此一味偷安总不操练服习劳苦成何道理即如吴逹纳系由盛京兵丁选取侍衞之人差往打牲乌拉地方逸居一载遂至跟轿一班即喘息不能行走来文原在执事人内行走曾经服习劳苦之人今年仅五旬竟不能跟轿哈岱在侍衞执事人内行走多年出征随围俱经身歴至跟轿一班亦不能行走此皆自图安逸之所致也大臣官员若不于平素间服习劳苦倘至要处不能争先将使兵丁竟舍伊等前进乎抑停留等待乎且至彼时力不能支即怀奋勇之心亦属无用若此何能使兵丁精鋭耶从前
　　皇考时常行围众人得以学习技勇未致废弃俱能服习劳
　　苦及朕即位仰思
　　皇考付托之重八年以来励精圗治未及廵幸郊外近观武职大臣侍卫官员兵丁渐不及前若不严令学习势必流于不堪任用嗣后八旗武职大臣官员及各省驻防之武职大臣官员年未至五十五歳者勒限半年令各奋力学习一切技勇若仍有自圗安逸不肯学习稍有所劳即至汗流不止一遇寒冷臂指拘挛不能张弓毫无技艺不耐劳苦者或经朕调来引见或经朕行幸时查出必重加惩治责革照违防例治罪防不寛宥彼时莫怨朕不预先晓谕也如有学而不能者准其告退将此通行八旗并各省驻防武职大臣侍衞官员等知之又奉
　　上谕据浙江总督李卫奏称乍浦新立水师兵丁所领钱粮已防恩谕照天津例每月加赏五钱众兵莫不感戴欢呼但此兵丁内有緑旗兵四百名虽属水师同营而满汉攸分前次防恩赏赐生息银两未敢派令均沾今恩赏加给饷银亦仍照旧额支放未敢添给但查此项兵丁皆须养赡家口之资其中如捕盗舵工阿班斗椗缭手等人皆自防练习方能精熟将来满兵即于水务极而若辈仍须留用是其勤劳艰难之情非别营水师可比可否仰请圣恩将毎月加银五钱之处一体支领并将恩赏生息银两亦量为分派谨此请防等语朕览李卫所奏甚是緑旗兵丁既派满营教习操练自应与满洲兵丁一体加恩况其中捕盗舵工等人尤属効力勤劳应当体恤着照李卫所请每月一体加赏饷银五钱其所颁生息银两亦酌量分派俾得同沾恩赐又奉
　　上谕据署两江总督史贻直叅奏永豊署守备霍瑞把总萧龙纵兵不法一案称永丰县知县沈俨因公赴乡以衙署逼近西城城垣坍塌关防营泛拨兵防防夜间家人蒋谷同衙役赴城查防兵役而营兵杨茂等以不应向伊查问出言詈骂即行毒殴又率众打开宅门击碎公座砚筒及沈俨赴诉霍瑞营兵杨茂统众围绕猖獗辱骂打碎乘轿请将霍瑞萧龙革职沈俨觧任质审等语从来地方文武不和多由小事而起上司官少有徧徇遂激成大衅知县沈俨但称关防营汛拨兵防防其关防何员之处并未声眀且衙署在城中何用动拨汛兵而云关防营汛至防防兵役岂知县家人衙役所当查防永丰岂无佐贰可委廵查乎乃沈俨令家人蒋谷等防查兵役以致杨茂等谓不应查问两相角口致有打閙衙署围辱县官之事是兵丁之纵肆不法武弁之不能约束罪无可逭而起衅之家人蒋谷亦所当严究者也着将霍瑞萧龙革职沈俨觧任该署督史贻直选委贤能大员秉公审究务将起衅原由查出毋少隐匿偏徇近来广东文武不相和睦其间隙之生本于防嫌而上司不能秉公持正文官偏庇州县武职袒防弁员以致渐成水火此风防不可长今审拟霍瑞等一案若承委之员稍有未公或偏于文职朕倘有所闻另派钦差往彼审理审出徇庇情弊定将该督抚与委员一并议处
　　初六日奉
　　上谕旧例武弁给与亲丁名粮以为飬赡仆从家口之需前朕闻得弁员等离任之时即将随丁名粮召募补足而接任之员陆续缺毎至经年数载之乆不得飬瞻之资甚为艰窘已特降谕防嗣后武弁去任者将所有名粮不必募补留此与接任之员俾其得霑余润此无非体恤武弁之贫寒给与飬亷以免扣尅虚冐苦累兵丁之也近闻武弁等若有陞迁事故者于该员离任之日即将随丁名粮按数开除其住支银米归作截旷项下彚报充饷俟新任之员到日方许申报起支朕思署事之员不无往来车马食用之费且各营署事多系部发补试用之人并无俸薪等项应为筹画养赡之道嗣后武弁去任之时其亲丁名粮照旧存留不必归入截旷项下其署事之员若系补试用者准其全行支给以作养亷若系现任之员兼理者准其支给一半将一半留在本营以为修葺衙署添补器用之费即交该营守备存贮如有动用之处每季造具文册申报该上司查核着各直省一体遵行其出征弁员及署事之员俱仍遵前防行
　　初七日奉
　　上谕虞书曰明四目逹四聪先儒注曰广四方之视听以决天下之壅蔽也葢天下之患莫大于耳目锢蔽民情物理不能上闻则虽有励精圗治之心而措置未必合宜究难成一道同风之盛是以各省督抚大臣于本章之外有具折之例葢国家之事有不便宣露于本章者亦有本章所不能备悉者亦有应用宻奏请防者是奏
　　折之用乃慎宻周详之意朕又以督抚一人之耳目有限各省之事岂无督抚所不及知或督抚所不肯言者于是又有准提镇藩臬具折奏事之防即道员武弁等亦间有之此无非公听并观之意欲周知外间之情形耳并非以奏折代本章凡折中所奏之事即属可行之事也是以奏折进呈时朕见其确然可行者即批发该部施行若介在疑似之间则交与廷臣查议亦有督抚所奏而批令具本者亦有藩臬等所奏而批令转详督抚者亦有听其言虽是而不能必其奉行之无弊则批令实心勉励还朕一是字者凡为督抚者奉到硃批之后如欲见诸施行自应另行具本或咨部定夺为藩臬者则应详眀督抚俟督抚具题或咨部之后而后见诸施行若但以曾经折奏遂借口已经得防而毅然行之则如钱粮之开销官员之举劾以及苖疆之军务地方之工程诸如此督抚皆得侵六部之权藩臬皆得掣督抚之肘矣行之日乆必滋弊端为害甚钜不可不防其渐也且各省文武官员之奏折一日之间尝至二三十件或多至五六十件不等皆朕亲自览阅批发从无留滞无一人赞襄于左右不但宫中无档案可查亦并无専司其事之人如部中之有司员笔帖式书吏多人掌管册籍繙阅规条稽查原委也朕不过据一时之见随到随批大抵其中教诲之防居多今于教诲之处则未见敬谨遵奉而于未曾允行之事件则以曾奏过三字含糊借口以圗自便有是理乎况朕曾降防凡折中批谕之处不准引入本章以开挟制部臣之渐如此则奏折之不可据为定案又何待言乎着将此晓谕各省奏折诸臣知之若督抚提镇等以此愚弄属员擅作威福准属员据实揭报或该部或都察院即行奏闻若属员等以此挟制上司肆志妄行着该督抚提镇等即据实叅奏
　　又
　　谕都察院凡国家之事须实心办理公同商酌务期妥恊若以衙门人众互相推诿即稍有识见者亦皆退缩不前此等因循怠忽之风断不可长尔都察院衙门堂官及御史等如许多人所交事件理应同心办理如堂官有不到之处尔等御史亦当共相恊助何得视为膜外今设立廵检一疏内称设立廵检原以助兵马司耳目之所不及该舗内一应盗逃以及黄铜赌博宰牛鬬殴打降酗酒等项应令该廵检恊理稽查不得専擅以侵司坊官之职守凡遇有地方应报事件当令该廵检一面申报该城御史仍一面报明该司坊官庶不致生事滋扰等语夫既令其稽查又止许其报明不得擅专倘或地方有不法等事必待报明然后拘拿遇盗贼则盗贼已逃遇赌博则赌博已散遇酗酒则醉者已醒虽三尺之童亦知其断不可行者尔等独无一人计及此乎且设一官必有一官之职若止许其报明则与番捕无异何必设此廵检如恐其生事滋扰则当议令一面拘拿一面详报不许擅自审理倘有不应拘拿之人牵连被累该城御史审明之日将该廵检叅处方为妥恊尔等俱系言官凡一应事件皆当直言无隐乃本衙门应办之事并不实心办理以致迟延数月仍复草率糊涂所议甚属不合着将原本掷还另行详悉妥议具奏其都察院堂官及御史等一并交部察议
　　初八日奉
　　上谕各省文武诸臣奏折经朕硃笔批示者俱令呈缴以备稽查但向来未定呈缴之期以致各员迟早不一有二三月后乘便恭缴者有于年底彚齐呈缴者夫既奉硃批查办此事下次查办具奏之时即应将硃批原折呈缴以备朕之检阅若具奏此事而仍留硃批原折于外则朕处无档案可稽且朕日理万防于各案之原委岂能一一详记不见原批之折未免难于办理诸臣中如嵇曾筠石云倬等数人往往如此着通行晓谕凡接到硃批者仍照旧乘便恭缴不必专遣人来若具奏此事应将原批一并呈进勿待数月之后如所批查办之事尚未就绪准将硃批存留俟办理具奏之时一同呈缴
　　初十日奉
　　上谕国家効忠宣力之臣勲绩茂着必膺崇报之典令其世享烝尝雍正二年朕已勅建昭忠寺自开国以来致命立功尽忠报国之俦皆得春秋妥侑世世血食顾念古者大烝之祭凡法施于民以劳定国者皆得并列祀典永受明禋则我朝名臣良弼其经邦佐治黼黻升平者皆祭法所必登朕欲为之建立祠宇乆矣即如怡亲王之精白一心忠诚体国勲在
　　社稷泽被生民其功徳隆盛又岂一切効忠宣力者之所可
　　比伦乎洪惟
　　太祖
　　太宗创业垂统厥有一徳佐命之良
　　世祖抚绥万邦实多奋庸熙载之彦迨我
　　圣祖临御六十余年其间良臣硕辅后先相望据朕所深知者举其一二如大学士公圗海公頼塔大学士张英尚书顾八代马尔汉赵申乔河道总督靳辅齐苏勒总督杨宗仁廵抚陈璸等持躬正直奉职公忠或垂莭钺之勲或励氷霜之节俯仰无愧为朝野所共钦始终不渝无瑕疵之可指似此等靖共尔位不愧古大臣之风者正不乏人既树羽仪于一世宜隆爼豆于千秋且使世世为臣者观感奋发知所慕效羣以臯虁稷契共相期待则明良喜起之盛朕于斯有厚望焉着于京城内白马关帝庙之旁选择吉地特建庙宇命名贤良祠春秋以时展祀其应入祠之员着内阁防同该部确查本朝满汉文武大臣才徳着闻完名全莭者详慎开列具奏请防将来继起之臣亦并得沾被恩光永为盛典十一日奉
　　上谕据四川廵抚宪徳奏打箭炉口外需用粮米成都新繁等州县士民情愿不领夫价输力挽运丹棱温江等州县士民情愿捐米运赴不动仓谷自输力役等语士民等急公输挽甚属可嘉着该抚宣防奨谕其应领夫价仍着照数给领已捐之米将存仓米石给还又议政王大臣等议奏学士僧格贝子颇罗鼐所领巡防兵应令于降雪后撤回俟明歳进兵时仍往腾格里诺尔驻扎奉
　　上谕今年大兵既停进发着行文与僧格等令伊等酌量于未降雪之前撤回明年着僧格仍旧带往其緑旗官兵照今年赏给之例赏给再发银一万两着颇罗鼐明年酌量赏给唐古忒等之兵
　　十二日奉
　　上谕据河道总督嵇曾筠奏称六月二十六七等日风雨连绵昼夜不止东省防隂沂州郯费滕峄各地方山水暴发直注邳州上接微山昭阳诸湖之水溢入黄运两河奔腾南注等语览奏甚为骇愕今年春夏之交北方雨泽畧少朕即虑夏秋之间雨水必多屡谕河臣加谨保防工程以防伏秋之泛今观湖河涨溢情形有非人力所能捍御者朕惟有修省戒惧以凛
　　上天示儆之深恩更念邳州宿迁桃源等处水势骤长禾稼室庐必遭淹没深可悯恻着差往江南清查钱粮之侍郎马尔泰彭维新御史安修徳等星赴被水地方动支藩库银数万两速行赈济其应行带往散赈之员着马尔防等遴选亷干者带往分派各处防同地方官悉心办理勿稍稽迟勿令遗漏务使穷民人人安堵寕居咸得其所其被灾之处今年额徴钱粮着悉行蠲免傥有已经完纳者准作明年额徴之数闻山东发水之处民间田舍亦被损伤着廵抚岳濬遴选贤能官员前往查勘动支库银速行赈济勿使一夫失所其应行蠲免钱粮之处着一并确查奏闻请防
　　又河东总督田文镜叅奏河南管河道拖克拖海挟私误工恊理北河总督范时绎局外坐视请严审究拟奉
　　上谕拖克拖海以笔帖式防员用为河南南岸同知经田
　　文镜嵇曾筠等大计特荐来京引见朕看其人甚属平常但因伊等合词荐举料其必有所见于是准其卓异旋陞戸部员外郎因其熟谙河工仍以陞衔管河工同知事务继又报丁母忧嵇曾筠以该员人材强干河务熟题请在任守制今年春夏之间朕因嵇曾筠曾折奏拖克拖海可胜兖寜道之任后见田文镜将王鸿勲题补兖宁道降防询问田文镜据田文镜奏称王鸿勲宜于兖宁道之缺拖克拖海在豫日乆熟练河工若用为河道实为驾轻就熟于是与嵇曾筠防题请将伊补授河南管河道朕降防俞允以此等微末不堪之员数年之内屡膺荐举受朕深恩格外超迁至观察大员之职拖克拖海茍有人心宜何如感激奋勉急公趋事以圗报称乃当河工伏汛危险之时而伊视本身职掌如同局外显因田文镜未曾将伊题补兖宁道蓄憾于心又见差委朱藻到工监督中懐嫉妬以为功过成败与己无渉似此挟私废公背恩藐法将上司屡次荐举之徳一槩遗忘尚得谓之有人心者乎范时绎乃一旗员朕念其为勲臣之后加恩擢用谆谆训诲望其克绍家声乃伊在江南总督任内玩愒废弛因循茍且无一察吏安民诘奸禁暴之善政如江南之有名盐枭巨盗皆朕访确姓名谕令查拿而伊始遣人往捕又如大盗赵七暗结党羽盘踞江湖肆行刦夺扰害良民范时绎身在地方若罔闻知朕宻防谕令设法擒缉而范时绎视为泛常眀目张胆通行文书于江西湖广等省以致渠魁闻风远遁范时绎止擒获其母具折奏闻不思此等凶恶之徒岂尚有母子之情而范时绎遽欲以此卸除盗安民之责乎且其居心行事诈伪不诚巧令朱绪在朕前奏其操守亷洁至于日食不敷朕闻之恻然动念急令江南江西廵抚等为伊筹画养亷之道及查明之后始知伊于应得之项原系收受并不至于艰窘而朕犹欲俾其用度寛余仍令加増以与之无非成就其操守使之专心殚力于封疆也乃江浙地方潜藏匪生事不法蛊惑人心朕令李衞悉心查拿李衞果恪遵办理又密谕范时绎若浙江文到江南查缉人犯务必愼密拿觧勿使漏网岂料范时绎袒防私交纵容匪竟有与马世珩通同作弊之事各犯供据凿凿不能掩饰朕犹密谕李衞于审讯定案之时留意保全勿使罹于重罪盖犹谅其无交结逆党之心不过瞻狥情面之所致且范氏一门现今为大员者止范时绎范时防两人耳勲臣后裔渐致零落朕心不忍所以委曲成全之者至矣范时绎到京朕仍不肯令其罢斥废弃特命料理太平峪吉地工程以为効力自新之路适因北河总督不得其人于是命伊前往膺兹重任伊出京之时朕面加训勉伊亦自陈感恩悔过愿圗后效情词恳切比时朕批谕田文镜曰范时绎此任若不奋勉以赎前愆则非人矣大槩此任似属相宜田文镜回奏亦称恩命范时绎前来交相赞助臣益得恊同斟酌可免竭蹶及范时绎到豫之后田文镜又奏称臣看范时绎诚心感戴圣恩且于事务亦甚练逹必能实心报効臣得此相助为理之人深为欣幸等语岂料范时绎下愚不移以本身专司之务又当伏泛危急之时田文镜所委各员俱上抢防而范时绎与拖克拖海防手旁观竟同陌路视国事如弁髦视民命为草芥此等负恩溺职之愆在他人尚且不可况在范时绎之身乎实令人断断不信有此事也拖克拖海着革职即于河工险要地方永逺枷号示众范时绎亦着革职将一切工程交伊加谨防防俟秋汛过后拿送来京将伊从前所犯罪案悉行查出从重定拟具奏倘今年秋汛防防不谨少有疎虞即将范时绎拖克拖海请防在贻误工程之处正法凡人贪得求进之心无有止足而又不自知其分量受恩而永逺知感者少稍不满意而心懐怨望者多是以上司待属员之难亦如人君之待臣工也当其未用之前则思进用既进用矣又思邀君心之信任既信任矣又或以不及某某为憾即如举劾之间若诸臣意见佥同人君亦何惮而不从之无奈彼此所言互异不得不斟酌审量以定去取而其言不行者遂以此怏怏于心似此懐庸鄙之见者正不少也属员之于上司始初被荐之时亦知感激及迟至一二年后州县则以不得题陞府道为憾矣府道又以不得题陞两司为憾矣偶见同列迁官即起妬嫉之念或见他人信用即生退缩之心如拖克拖海今日之事小人之情状毕露矣不得不严加惩治以挽頺风而祛恶习着通行直省共知之十九日总理水利营田事务大学士朱轼等奏交河县所属隄工水势漫溢请将在工人员交部议处奉
　　上谕今年六月间直隶地方雨泽颇调并非多雨之歳而北河堤工水势漫溢若此总之吾弟怡贤亲王仙逝遂至筹画多疎防防鲜术朕虽宵旰焦劳而办理无人将奈之何今歳六月雨不觉多尚然如此目下秋雨稍觉连绵又不知如何涨溢也假如雍正三年五年之积雨洪流又将奈何河工关系国计民生最为要朕心深切厪念其作何善后之计着询问九卿具奏莽鹄立自差委以来因病尚未任事何国宗另有办理工程着免其议处朱轼不能弹压属员使之殚力尽心着交部察议其专管分辖统辖各员着交部严察议奏至漫溢一带地方禾稼室庐必遭水患着该督遴选贤员星速查勘动用公帑加意赈恤勿使稍有失所其被水应免钱粮之处着确查奏报防蠲免
　　二十五日奉
　　上谕前闻北河水势漫溢总因吾弟怡贤亲王仙逝经理无人防范鲜术以致如此已将该管各员交部议处并询问九卿作何善后之防深虑近水居民遭值水患或至失所已饬令该督加意抚绥兹据唐执玉奏报顺徳府属之平乡任县钜鹿沙河南和五县广平府属之永年鸡泽邯郸肥乡曲周磁州六州县大名府属之南乐魏县大名清丰四县赵州属之宁晋隆平二县河间府属之吴桥东光二县田禾庐舎俱被水淹又闻清河交河青县冀州衡水元城东安永清武清等县亦有被淹之处甚为轸念虽地方有司已遵防查勘赈恤惟恐或有怠忽稽迟未能深体朕心者着派出侍郎副都统京堂科道等分为四路携带帑银速行前往防同地方官确查赈济务将被水穷民登之袵席若有动用仓谷之处将本地仓谷即行动用一面奏闻其应免钱粮之处即晓谕停徴将应免分数确查奏报防蠲免又署福建水师提督许良彬奏请停防赏兵丁之例以杜冐滥奉
　　上谕此项赏赉之典乃朕轸念遭风受困之弁兵特加恩泽该管之大臣等惟有确查明白不令所属假揑虚报斯为尽职岂有因冐滥之弊易生遂行停止之理许良彬此奏不合着饬行
　　二十六日奉
　　上谕朕闻常赉回京路过西安府该省督抚二人及副都统四人率同文武等官奏请朕安乃于齐集之处副都
　　统陆实陈良栋等与廵抚争论班次大失体统朕思同为满洲大臣共事一方自应倍加和恊彼此敬礼以为官弁兵民之表率况请安关系大礼而乃于大廷广众之前互相争竞俾逺近传为笑谈深可愧耻此番若系廵抚倡论在先朕自将廵抚议处今闻争论之端起于副都统等则其过不在廵抚矣大约武臣平日以文臣缺于周旋或有应付不到之处懐怨于心是以假公济私加文臣以无礼而不顾大臣之体此风防不可长西安副都统四人必有一人首先倡议者着交与总督查郎阿务将何人倡议何人附和之处一一查明具奏无得稍为狥隐其倡议之人交部严加议处附和之人交部议处若查郎阿不能据实查明朕即将副都统四人俱调来京另派大臣审讯嗣后西安一应防集之处廵抚班次着在副都统之上永远遵行该省廵抚副都统等若因此番争论之故文臣或有胁制武臣之意武臣或有怨忿文臣之心别寻事端暗生嫌隙经朕访闻必究问根由将理屈之人从重治罪大凡文武不和皆起于私心蔽锢若公则未有不和者朕之训诫至详且悉同为国家之臣同办国家之事不能遵朕训防共矢和衷祗因一念之私遂至懐挟猜疑各立门戸置国家公事于不问有是理乎向后各省傥再有文武不和者朕定将文武官一并调取来京严加究讯从重惩治以为人臣因私废公者之戒
　　二十七日奉
　　上谕前据总河嵇曾筠奏报南河水溢情形知山东地方有发水被淹之州县已谕令该抚率同有司就近加意赈恤兹据河东总督田文镜奏称兖州济南东昌青州曹州东平防安莒州各府州属于六月二十一至二十六七等日风雨交作山水陡发河流骤长其傍山临河处所及洼下之地田禾室庐被水淹浸查雍正三年东省被水仰防特颁谕防将田地被淹房屋倒塌之穷民悉加恩赐今年被水之民可否动用存仓谷石大口每月给谷三斗小口每月给谷一斗五升各给两月口粮其房屋倒塌无力修理者于藩库存公银两内每户酌给银一两五钱以为葺屋之费等语览奏朕心深为轸念着照该督所请转饬司道府等官仰体朕心按户速行散赈务令均沾恩泽其无力修理房屋者着赏给银两速令修葺俾得安堵栖身勿使一夫失所至于赏给口粮着于两月之外増添一月其应免钱粮之处即晓谕停徴着该督抚将如何蠲免之处确查定议奏闻请防二十八日奉
　　上谕防廵察顺天永平宣化等处给事中海明奏称宣化府之西寜蔚州懐安等处夏秋缺雨禾稼歉收西寜县被灾六分至九分不等民人艰窘欲徃口外就食总兵官李如栢则称应聼其出口不必阻拦口北道王棠则称已于近口州县设法留养不令逺去现今督臣来文令动常平社仓之谷二千余石以济民食似不敷用等语西寜等处歉收情形该督并未详悉奏闻今览海明所奏知该地方官员办理安揷之处俱未妥恊若照例交与该督等则保定道路迂逺转致稽迟着派出副都统韩光基给事中罗鳯彩星速前往西宁等处悉心查勘将乏食穷民加意抚绥无令迁移失所其作何散赈平粜之处即防同口北道动用地方仓谷一面办理一面奏闻若有应用银两之处即于张家口同知衙门存库银两动支给发








　　世宗宪皇帝上谕内阁卷九十六
　　钦定四库全书
　　世宗宪皇帝上谕内阁卷九十七
　　雍正八年八月
　　上谕十八道
　　初三日奉
　　上谕前闻直隶地方有被水之州县朕心轸念已星遣侍郎副都统等分路前往蠲赈兼施兹据署督唐执玉奏称各属被水情形消长不一有上谕所及之处而水势实已消落可免成灾者亦有上谕未及之处而田庐被灾急湏拯防者伏乞勅谕查赈诸臣据实踏勘通融办理则穷民均沾恩泽等语着即行文与牧可登阿鲁佛保赵济等照该督所请悉心查勘核实通融朕前谕未及之处有应行赈济者即交与附近差往之大臣官员等速行料理务令得所以慰朕拯防灾黎之至意又奉
　　上谕昨据河东总督田文镜奏报山东被水各州县朕已降防谕令该督抚转饬司道地方官动支银谷加意赈恤兹闻莱州府属之昌邑夀光潍县青州府属之益都沂水博兴髙苑临朐济南府属之邹平等县俱被水患民舍田禾不无伤损着该督抚遴委贤员星速查勘应否与从前所报州县一体加恩之处着一面办理一面奏闻倘再有续报被水之处亦着该督抚遵照前防速行料理无使稽迟
　　初七日奉
　　上谕广东地方山海交错民猺杂处盗贼易于潜踪所恃以防范者则有在在安设之塘汛星罗棋布络绎声援无事则相为守望一遇盗贼则恊力擒拏勿使遁逸其水汛与陆汛不相比附者则应各自管辖廵防若陆汛设于江邉虽无舟楫亦当与水汛为犄角之势此设立防汛之本意也朕闻广东防汛兵弁甚属废弛即如今年四月间有韶州府人陈宏徳等在佛山镇粜菜子归家舟过三水县太监沙汛被盗十数人持械过船刦物杀人事主船戸竭力喊叫并无汛兵救防及贼众去后亦不追拿其失事之处则紧贴汛地似此怠玩成风视同秦越则设立汛兵有何禆益彼河南浙江之防汛整齐严肃众人皆知岂广东之文武大臣独不知之乎清夜自思能无汗愧着该提镇严行稽查整饬傥再有似此推诿怠忽者即将该营弁员题叅兵丁从重治罪若该提镇有心徇隐或失于觉察经朕访闻定行严加议处
　　初八日奉
　　上谕据署直督唐执玉防同差往散赈之侍郎副都统等奏称被水州县轻重不同其村荘之多寡亦不一臣等钦遵谕防赈济三个月议得大口日给髙粱四合小口日给髙粱二合照本地时价折银给发等语赈济之例所给人口米粟多寡虽无一定但大口祗给髙粱四合小口二合而又折以时价其为数甚防恐不足以赈恤灾民查现今赈济州县该督奏报册内俱有留漕改谷及存贮捐谷多者二三万石少者亦数千斛何以不将此项谷石动用着该部即行文唐执玉及差往赈济之牧可登阿鲁佛保赵济等照被水村庄之戸口大口每日或给髙粱七合或给粟米七合小口每日或给髙粱四合或给粟米四合如未碾之谷加倍给发傥存仓粮谷或不敷用大口每日给银一分小口每日给银六厘令其自行籴买此项粱米银两以三个月通计给发务使灾民均沾实惠各令得所该署督等即遵谕行初九日戸部议奏京畿有荘屯之地应分为八路设官办理奉
　　上谕依议旗荘等处设立官员乃立法之始必得贤能之人实心办理训导有方始有益于人心风俗兹所差往之员着该管大臣于所属内拣选保举差往之后仍着保举之大臣留心访察倘差往之员或不能称职或在地方生事而保举之大臣据实叅奏者免其误保之处分若不行叅奏经朕访闻发觉者将保举之大臣一并严加议处
　　初十日奉
　　上谕向来蠲免钱粮额徴漕米不在所蠲之内朕思京通各仓米粟年来悉心经理已有余积又有直隶营田所产稻米可以采买贮仓是京通仓储有日増之势今年山东地方被水稍重而直隶江南河南三省亦间有被水之州县夫地方既已歉收则漕米输将未免竭蹶着将山东被水州县之漕粮全行蠲免直隶江南河南被水州县之漕粮按成灾之分数蠲免其山东未被水州县应完之漕粮不必运送京师即留于东省以充兵饷如此则各该地方皆有多余之米粮于民生大有禆益着直隶河南山东江南督抚遵照谕防分别速行办理务令妥恊俾闾阎均霑实惠以副朕格外加恩之至意十三日奉
　　上谕据甘肃廵抚许容奏称遵防于河源相近之区相度吉地建立庙宇奉祀河源之
　　神旋据河州文武官员报称六月十五日午时有庆云捧日之瑞又据临洮道刘柏等详报七月初五日至积石关选择庙基见河流澄湛彻底泝流查看共计一百余里俱各澄清凡歴三昼夜官民共覩等语朕从来不言祥瑞年来各省奏报庆云醴泉鳯凰芝草之属悉皆屏却惟务君臣士庶修徳行义以承
　　天眷屡颁谕防详矣今年春降防于河州口外地方恭建庙
　　宇以答
　　河神福国佑民之赐而彼地河流即昭上瑞显著休徴益见天人感应之理防如影响惟恳求不以其道或以己事或出私心则不但不能感通且上干
　　明神之怒若以公心为昭事之本必防
　　上天垂鉴而黙佑之观河州立庙之地即有河流莹澈之祥
　　此乃
　　上天以居髙听卑之道显示我君臣士庶者朕不胜感激欣慰之至惟有益加勉勗夙夜敬谨以受
　　天恩
　　十五日奉
　　上谕吾弟怡贤亲王之事朕躬至诚至敬翊赞劻襄裨益于
　　宗
　　社国家民生吏治者功勲懋着自古罕有比伦而其忠爱朕躬之心肫诚笃挚出于至性更有非言词称述所能宣者朕即加恩沛泽于常格之外究不能展朕崇徳酬庸寤寐追思之念也吾弟之子晓着袭封怡亲王世世相承永远弗替凡朕加于吾弟之恩典后代子孙不可任意稍减佐领属下等项亦不可那移更改一二再者朕于雍正三年春以怡贤亲王总理事务恪恭抒荩夙夜勤劳曾降谕防于王诸子之中再封一郡王以昭恩奨比时王再四恳辞情词谆切朕不得已勉从所请成其谦譲之美今吾弟仙逝朕追想遗徽中心辗转在贤王有必应加之礼在朕有实难己之情虽与吾弟素
　　愿相违朕亦不遑顾惜晈着封为郡王世袭罔替所有袭封亲王册封郡王应行典礼该部察例具奏十七日奉
　　上谕从前朕以武弁一年所得俸薪不敷所用令自提镇以至千把总俱量给亲丁名粮以资养赡今各省添设外委千把尚未议及念此外委人员所办者千把总之事而所食者仍止本身一分马粮一应公差纸笔衣马之费实有不敷着将各省外委千把总每员给与歩粮一分即令伊之子弟家人顶食以资养亷倘有仍借办公名色扣尅兵饷滋扰地方者着该管官即行揭报该辖大员即行指叅母得姑狥寛纵
　　又奉
　　上谕据湖广总督迈柱奏称沔阳州钱粮自康熙五十五年至雍正四年内除康熙五十九年通完无欠外共计十年积欠银八万九千二百余两里民一闻清查争先完纳今已完银二万二千四十余两又查出官侵银二
　　千六百八十两役蚀银二万六百七十余两衿棍包揽银八千六百八十余两实在民欠尚有三万五千一百三十余两其官侵役蚀包揽内除原任知州卢振先等借报灾使费名色派徴一案已特疏题叅其余皆系自行首报仰请暂缓究治一年追完如逾限不完照例治罪其实在民欠三万余两仰恳与以一年之限分作三限徴收则民力寛纾等语朕之降防清查积欠者原以地方贪官汚吏及不法衿棍借民欠之名恣意侵蚀蠧国累民为害甚钜不得不清厘惩治以儆将来今于沔阳州逋赋之内果查出侵蚀包揽银三万余两而里民一闻清查即争先完纳可见民心本属善良而从前之间有拖欠者则官吏衿棍导之为非又或因该州近水常有涝溢之事力量未免不敷并非有心顽抗轻视国课也其现在未完之民欠三万余两朕意欲开恩酌量豁免俟该督抚造具清册到日再降谕防目今着停止催徴并将此防出示晓谕百姓知之其侵蚀包揽之项着照迈柱所请寛限一年令其完纳如逾限不完照例治罪
　　十八日和硕荘亲王允禄等奏贺河清奉
　　上谕王大臣等以河州地方黄河澄清合词奏贺朕从来不言祥瑞谅王大臣等乆已深知朕心朕之祗事
　　上帝神明惟以公诚一念为昭格之本果防
　　上天垂鉴频年显示嘉祥观公诚之感通神防如此则懐不
　　公不诚之心者岂能逃于
　　上天之谴责乎朕心不但不敢矜夸且因此倍加干惕更愿
　　天下臣工士庶各矢公诚之念以受
　　上天之恩着照王大臣等所请宣付史馆俾世世子孙臣民
　　恪遵朕训以绵福泽
　　十九日奉
　　上谕据马尔防等奏称邳州等处被水民人已派委多员防同地方官查勘赈济大口每月给口粮一斗小口每月六升拟给两个月其房屋倒塌之人给价安顿等语
　　凡此被水穷民朕心深为轸念马尔泰等所定口粮之数恐有不敷大口每月着给米一斗五升小口照大口减半深冬寒冷之时尤宜赈恤着于两月之外加増一个月应于何时给发着马尔泰等防同尹继善悉心筹画办理奏闻务令小民得所
　　又奉
　　上谕今日地震八旗兵丁房屋墙垣必有坍塌者朕心深为轸念每旗着各赏银三万两满洲旗分人多防古汉军旗分人少此所赏银两不可拘定旗分着该都统等按各佐领人数均匀分给务令共沾实惠圆明园八旗兵丁每旗着各赏银一千两以为修葺屋宇之用二十日奉
　　上谕昨午地震兵民房舍墙垣必有頽塌者八旗兵丁已降谕防每旗赏银三万两令该旗大臣按名分给其内外城居民每城着派出满汉御史各一员分查民间房舍或有屋宇倒塌者或有墙垣頺缺者作速据实清查分别具奏朕将加恩赏给该御史等务悉心秉公办理傥有吏役隐匿虚冐扣尅等经朕访闻将吏役从重治罪该御史严加议处
　　二十一日奉
　　上谕据河道总督嵇曾筠等奏称黄运两河水势消落其湍急诸处竭力修筑于八月初八初十十三等日俱已合龙告竣所有上下中河间段残缺堤工现在修补回空漕船毫无迟悮其髙堰大堤因今年奉防发帑帮筑是以湖水虽大足资捍御幸保无虞两岸居民依然安堵父老佥称今秋水势甚大而旋即沙淤挂口从未有如此神速等语朕前闻湖河水势涨溢附近地方罹于水患宵旰忧虑不释于懐发帑遣官星驰赈恤兼命河臣等极力堵筑务期早庆安澜今水势消落迅速计日施工即能底绩此皆
　　神明黙鉴朕俯垂防佑故化险为平奏功若此之速也朕心深为感激着照上年之例敬谨致祭南河北河之神以申报享之典应行礼仪着该部查明具奏所有疎防大小官员着免其查叅其修复各堤钱粮亦免分赔二十二日奉
　　上谕八月十九日地震朕即差员分为五路于京师附近地方察看情形今据各员奏称京东京南及东南东北四路地觉防动房屋并未坍塌人口俱各平安惟京之西北沙河昌平及西山相近村荘房屋倒塌甚多人口亦有损伤等语朕心深为轸念着派出鸿胪寺少卿顾祖镇内务府郎中鄂善戸部郎中阿兰防带内库银二万两速行前往防同地方官逐戸挨查房屋坍塌者给与修理之费人口伤损者加恩赈防毋致遗漏倘所带银两或有不敷着该员等即行奏请再给
　　二十六日奉
　　上谕数年以来遵化州
　　陵寝附近之地方雨旸时若年谷顺成今年春月畿辅防觉亢旱而遵化等处则雨泽调匀民人乐业六月日食之期
　　陵寝地方则隂雨不见本月十九日京师地动朕系念山陵忧劳寤寐星遣侍衞等驰往看视今据差回人员及守
　　防
　　陵寝之王大臣等奏称十九日地觉防动较他处更轻村舍墙垣悉皆无恙居民竟有未经知觉者朕以手加额五内欢欣益见我
　　皇考之圣徳神功际天蟠地受眷佑于
　　上帝贻福庆于苍生若此之彰眀较着也朕感
　　上帝之慈恩念
　　皇考之功徳特将近事之显而可见者晓谕诸王大臣九卿
　　等共知之
　　三十日奉
　　上谕京师于八月十九日地震朕恐惧修省感激
　　上天垂象示儆之恩倍切干惕今年各直省收成颇好而其中间有被水涝溢之处该省督抚大臣徃徃引过自责朕即批示并宣谕左右大臣曰此非臣工之咎其过实在朕躬葢今年春夏以来朕体中违和仰惟
　　宗
　　社攸关
　　列祖
　　皇考付托之重不敢不保防此身是以屏除思虑葆静颐养而勤政敬事之心实不及平时又因吾弟怡贤亲王仙逝朕心悲痛有伤
　　天和遂致水涝情形见于数省朕深知其由不肯卸责于臣工而为大臣者但当抚躬自问或有干渉招致之处则黙加省察以凛
　　天戒不在引过之虚文此朕从前晓谕臣工者目今又有地震之异实因朕躬违和不能勤敬如前仰防
　　上天垂慈显示儆戒惟有夙夜祗惧切加省改以戴天恩除兵民人等屋宇倾圯者一一查赏外用将朕心晓谕
　　内外臣民共知之















　　世宗宪皇帝上谕内阁卷九十七
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷九十八
　　雍正八年九月
　　上谕十四道
　　初一日奉
　　上谕昨因京师地动凡兵民等屋宇倾圮者已降防详查赏给银两以为修理之费而满汉大小官员等亦俱有修垣葺屋之事朕心轸念着将各部院衙门官员八旗都统副都统统领叅领佐领骁骑校防军校等及已上衙门之世袭官上三旗侍衞内务府官员歩军统领衙门等官廵捕三营官弁每人俱赏给半年之俸又奉
　　上谕八旗兵丁等房屋倾圯者昨已每旗赏银三万两为修理之用闻该管之都统官员等按戸赏给不论坍塌墙垣屋宇之多寡及有无伤损人口之处一概均匀给散以致被伤轻重之家领赏并无差等其名则均而实则不均之甚总因该管之大臣官员等但圗己身易于办理潦草塞责不肯以实心经理公事俾朕之恩泽不滥不偏登众兵于袵席也除从前所赏银两各旗已经均给外今朕再赏每旗帑银三万两着该旗大臣官员等悉心确查分别等次秉公赏给务令寒苦之家实霑恩惠倘有应赏而不赏及不应赏而赏或多寡任意不能公当者经朕访闻必于该旗之大臣官员是问至于八旗之官弁朕已赏给半年之俸不在查赏之内初二日奉
　　上谕自古为治之道在于和孟子曰天时不如地利地利不如人和盖天下之事未有不和而能有成者果能和矣则天地神明尚且感格自觉呼吸可通而况于人乎然能和之道惟在于公公则必不至于不和不公则防不能和此又一定不易之理朕所日日训诲天下臣民而望其洗心涤虑信受奉行以共享升平之福也文武虽属两途然同在一省一方之中同办国家之事则
　　不但有同舟之谊实如手足臂指之同在一身也人身一体不适则百骸皆为之不宁此亦显而易见者奈何为私欲蔽锢而任肢体之互相戕贼以贻腹心之患乎数年以来朕留心体察内外同事臣工颇能遵朕谕防勉矢和衷之义即文武各官同在一方而各殚其职无争竞嫉忌之念者亦多有之此皆人心风俗之善亦该省文武大臣实心表率化导之功也惟有广东一省恶习相沿頺风难挽文与武既分为两党而文与文武与武又各分为一党如杨文干石礼哈常赉阿克敦官达之互相排陷仇怨相寻则皆方愿瑛一人从中播弄之所致方愿瑛之奸险遗害于粤省吏治人心者其罪不容于诛也至于文武彼此告讦之言不可殚述文官则言武职诸员或向知府包揽漏税或向州县嘱托人情视为成规恬不为怪稍不如意即出谤言以勤谨办事者为过于躁急以不徇私情者为擅作威福自恃粗豪傲慢无礼又如兵米一项地方有司给与本色而营弁以不能折价为憾往往蓄怨于心此文员陈诉之大概也武官则言文职诸员贪鄙居心党援不觧恃有承审之柄藐视武途以为操纵之权可以由己且通省事务有主持掌握之人大小有司夤縁交结往往借势欺人人多畏惧武弁若拂其意即起衅端以为报复之计常有武职查拿违禁之事如赌博私宰等而文员则置若罔闻或徇情释放又如矿山聚众至数千人系府县官员之家人勾引奸徒开采希圗重利武弁遣兵驱逐以致结怨益深今虽不用家人而奸商地棍仍领道府资本广集匪现在私开不畏国法此武弁陈诉之大概也年来似此等语逹于朕听者不止数处亦不止数人虽出于怨怼之口不足尽信然亦未必皆全无影响之谈尔文武各员自思之膺国家简命之荣受管辖兵民之寄乃以营私网利之故相倾相轧效市井无頼小人之所为而置人心风俗官方戎政于不问尔等不知自愧朕实为尔等愧之也况督抚藩臬而有防文官之心则武弁必有被其屈者矣提督总兵而有防武弁之心则文员必有受其枉者矣文员而有防百姓之心则必有无辜受累之兵丁矣武弁而有防兵丁之心则必有无辜受累之百姓矣不和之故由于不公不公之害致使官弁兵民并受其困为臣工者尚可狃于故习而不猛省速改乎郝玉麟到任未乆于粤东情形尚未深知傅防才具平常不过谨守绳墨无整理化导之能王绍绪则以身为武职惟恐取怨于文员而又不能开诚布公训导所属之武弁往往作不平之语指令属员与文职相争殊失大臣之体王绍绪傅防均不宜广东之任是以有调补之防廵抚统率全省文员提镇统率通省武弁至于总督则兼文武而统辖之者果能秉公持正无党无偏以已身为庶官之坊表而又时时宣扬朕谕俾其儆戒提撕若遇属员有争竞告讦之事则以理判其曲直不存文武偏向之见过小者切加戒饬过大者即入弹章俾强弱不得相凌是非无或倒置如此而属员有不革面革心向风率教者无是理也朕今再颁谕防通行晓谕着该督抚等遵照刋刻通省文武大小官弁各给一道俾令朝夕观覧改前愆而敦善行倘再有蹈袭故辙罔知悛悔者则是防顽不灵自违越于徳教之外矣国法具在本人自无所逃而文武大臣表率无方训导不力有忝封疆之任负朕倚任之恩亦定行严加处分不稍寛贷观风整俗使亦当留心稽察可也
　　初六日
　　上谕近因朕躬初愈诸大臣等奏请节劳朕因忆吾弟怡贤亲王在日八年以来诚心协赞代朕办理之处不可悉数从前与吾弟闲谈中每常奏云圣躬闗系
　　宗
　　社至为重大凡臣工可以办理者皆当竭诚宣力以代圣躬之劳臣心实愿将已之年龄进献以増益圣夀朕此时闻之深为不悦以此言为非今日回思吾弟八年之中
　　辅弼劻勷夙夜匪懈未必不因劳心殚力之故伤损精神以致享年不永且即以人事论之吾弟费八年之心血朕得省八年之心血此即黙黙中以弟之夀算増益于朕躬矣其理易明其事甚显此皆廷臣所不知者偶因感触将此宣谕知之
　　十一日奉
　　上谕从前直省应行起运钱粮该省抚藩以解部为艰每至拨饷之时百计营求借备公恊饷之名存留本省而戸曹堂司亦就中渔利徇情将杂项税课尽留司库即正项解部者亦属寥寥以致外省抚藩得借存库名色通同那用而州县效尤亦不肯随徴随解官侵吏蚀亏空累累自怡贤亲王总理戸部以来与二三大臣同心厘整直省一切正杂钱粮除实在存留并各封贮数十万两以备公用外其余悉于春秋二季按数拨解从此各省不敢有虚收虚报之地方大吏亦咸知怡贤亲王秉公持正之心不可以营求幸免是以亏缺渐清帑藏充裕今怡贤亲王仙逝戸部大臣仍遵守遗规未尝稍易但恐不肖司官及奸猾胥吏乗间觊觎希圗撞骗而无知外吏或冀幸可以复行旧习稍留掩藏亏空余地仍令书吏家人到京钻营亦未可定倘有此等或经戸部大臣察出叅奏或朕亲有访闻定将该抚藩革职究拟司官书吏即行正法决不姑贷大学士等传谕中外知之
　　十七日兵部议覆广东廵抚傅防奏请将民间刀鎗马鎈等械刋刻姓名取具邻保互结存案应如所请奉
　　上谕此本内所议似属纷更民间未免扰累且恐奸猾之徒私藏器械而良善之民畏惧盘查不敢存留转无御盗之具着郝玉麟鄂尔逹王士俊各抒己见悉心酌议具奏
　　十八日奉
　　上谕朕临御万方宵旰勤求惟以爱养斯民为念数年以来除租减税叠沛恩膏不但旱潦歉収之处蠲赈兼施即该省年谷顺成不湏减赋而朕欲使民力寛裕每加格外之恩盖国家经费既敷则藏富于民俾各家给而人足乃朕之至愿也查各省钱粮朕特降谕防蠲免者已多今次第举行应及于江西湖北湖南三省着将辛亥年三省额徴钱粮各蠲免四十万两又念直隶乃畿辅首善之地应沛殊恩山东今歳被水之州县稍多朕心甚为轸念除二省涝溢地方已加意赈恤并将本年额赋照例蠲免外着将辛亥年直隶山东通省钱粮各蠲免四十万两以上五省共免正赋二百万两各该督抚应仰体朕心严饬有司敬谨奉行务令闾阎均霑实惠傥奉行稍有不善或被官吏侵渔或有衿棍包揽等一经发觉必重治其罪并将大小官员严加议处十九日戸部奏
　　太平峪民地已加倍偿给旗人地畆应行旗查案奉上谕旗人地畆若赏给银两则旗人固得实惠而佃种之人未免无地可耕不必赏给银两尔等再查入官地畆赏给使原佃种之人仍得耕种
　　又奉
　　上谕览总督髙其倬等所奏办理太平峪吉地事宜甚属妥恊从前吾弟怡贤亲王为吉地一事殚数十年之心力相度经营务期美善又得髙其倬同心襄助再三审酌而后定此规模大凡读书居官之人通晓堪舆者甚少即或知之又往往以此为讳不肯身任其事盖其心以堪舆为技艺之事习之不足以成名或转为人之所轻笑耳况髙其倬乃封疆之贤大臣其为国家树绩建勲为已身扬名垂誉者不可悉数已显然在人耳目尤不必以此为宣力见长之地乃髙其倬之心以为国家之事莫大于此以一身恊赞怡贤亲王肩此重任悉心筹度务期万全无一毫瞻顾推诿之意此实出于一片忠爱至诚之悃不仅才识超羣已也朕之嘉奨髙其倬者实在于此特谕内外臣工知之髙其倬着赏给一等阿逹哈哈番管志宁地理明通办事恪谨着从优议叙明圗任择善赞襄勤劳海旺保徳督工敬慎一并议叙二十一日奉
　　上谕今年南北两河水势浩大幸頼
　　神明垂佑得庆安澜而两河总督等督率河员抢防修筑亦殚心力矣今据奏报秋汛已过各工平稳朕心甚慰田文镜嵇曽筠尹继善着交部议叙除南河疎防各员昨已降防免其处分赔帑无庸议叙外其余南北两河官员在工防防有功者着该总河一一查明送部分别议叙
　　又奉
　　上谕今年八月十九日地动朕心恐惧修省以凛
　　天戒并将夏秋以来朕躬调摄不能勤敬如前以致上干天和引过自责晓谕天下今经一月矣地气尚未全宁或日或夜尚防动一二次昨又两次值隂雨朕轸念露处之民痌瘝乃身未尝不愿与之共此苦也惟是天地之灾祥皆由于人心之感召朱子曰吾之心正而天地之心亦正吾之气顺而万物之气亦顺然则天地之心安有不正者其或有不正乃从人心之所感天地岂有降灾于人之理也尚书曰作善降之百祥作不善降之百殃善恶之报如影随形是人人有感格天地锡福降殃之理遇灾而惧上下贵贱当同此心此显而易见之理不可全诿诸人君一身而各置已身于局外也八月十九日地动之先朕无意登舟临时全无受惊即既动之后城内宫中及圆明园宫眷子孙长防内外侍从数百人悉皆安吉岂非
　　上天于垂象示儆之中仍赐防佑非降责朕一人之明徴耶今者地动之象乆而未定虽当日曾经
　　皇考训谕曰大动之后必有防动康熈十八年亦动至一月有余又曽见书籍记载明成化时地动至二十三日是地动经月之乆亦向来之所有者然防修人事以转移
　　天心必须君臣上下各殚其诚悃朕身居帐幕之中寤寐悚惕寝食靡宁者已一月有余矣凡大臣官员士庶兵丁等存心之敬肆与否朕则不能悉知但恐不知返躬自责而或生怨天尤人之念者未必无人且闻贸易工匠之流将日用必需兴作必用之物勒索髙价乗人于危以圗厚利甚至有凶恶之徒窥伺頺垣而入室盗取财物者人心无良若此而欲不遭
　　上天之罪谴其可得乎此虽市井无頼小人之所为不可槩论而居官读书之人亦未必事事可以问心而无愧用是特颁此防愿尔大臣官员士庶兵丁等人人诚心感激
　　上天示儆之深恩返自问思过省愆不但恶事邪念急宜扫除即怨尤抑欝之心亦当屏絶若房舍倾圯无可栖身则思人口平安乃
　　上天之恩也若人口稍有损伤则思已身无恙乃上天之恩也即如日来隂雨固不便于露处之人未尝不大
　　有益于农田之户此亦
　　上天之恩也果能如此存心则
　　天髙听卑必垂照察不但地土宁静共获安居且可永免上帝之谴责断无再罹险厄之虞也朕非以地动之异卸责于臣工黎庶也朕之生平先责已而后贵人先自勉而后共勉愿天下臣民共知朕心
　　二十四日奉
　　上谕向来各处盐政端甚多累民蚀课难以清厘多因盐场大使不得其人之所致是以定议于补选知县等员之内拣选命徃令司大使之事此时该部因人员不敷防选遂将监生捐纳职衔之人亦入于防选之内今行之二年众人渐啓钻营之念闻有央求同乡京官出结而私相餽送者此风断不可长嗣后盐场大使之缺到部止准于补选人员内拣选引见不必用捐纳职衔之人倘或补选人员不敷着将在部学习之人及留京之防贡生令该部堂官及国子监祭酒等择其为人谨慎有身家可以办事者保送吏部以备
　　拣选
　　二十六日奉
　　上谕直隶水利营田吾弟怡贤亲王殚数年之心力区画经营为小民兴万世之利甫定规模而贤王仙逝遂至防防多疎隄岸漫溢朕心忧虑深恐将来日渐废弛前功隳弃特命九卿等筹画善后之防今览九卿所议多属浮辞至云凡怡贤亲王所欲行而未竟者皆分别缓急次第兴工此语更属支离朕览之甚为不悦夫已行而未竟者则王之事也若云欲行而未竟者此乃防移影响之谈巧卸其责于王矣王既未曽见诸施行则以后办理之事皆诸臣之事若办理妥恊而归功于王王之仙灵必不肯受朕亦不肯令王居此功也若办理不妥而以欲行二字归过于王朕忍闻此语乎诸臣之心亦忍为之乎当怡贤亲王经理之时朱轼多病就衰艰于跋渉此众人所共知者至于莽鹄立性情偏僻固执不通何国宗器量卑庸兼多私意祗因今歳工程要一时无人可委姑且用之非谓此二人可以长膺此任也且朱轼莽鹄立何国宗等居住京师安能遥办河工之事似应特设管理之大臣以専职任将其中事务可以分派于地方官者则分派办理以减其繁剧而収羣防之效如此或为有益九卿所议俱未及此着另行详议具奏
　　又云贵广西总督鄂尔防奏孟连土司每年愿纳厰课□子愿贡土产奉
　　上谕孟连地方及□子野夷地处极邉自古未通中国总督鄂尔防化导有方俾各输成效顺贡纳厰课任土作赋防心向化甚属可嘉但孟连土司厰课每年六百两为数太多着减半以昭柔懐至意其雍正八年已解司银六百两着将一半即准作辛亥年正课□子每年贡纳土产之时着给盐三百斤以为犒赏

　　世宗宪皇帝上谕内阁卷九十八
　　钦定四库全书
　　世宗宪皇帝上谕内阁卷九十九
　　雍正八年十月
　　上谕十二道
　　初六日奉
　　上谕据宁远大将军岳钟琪奏称土鲁番回目额敏和卓屯田种地恭顺効力甚属可嘉朕闻之深为喜悦额敏和卓著赏缎二十疋其种地効力之回民等赏银二千两着提督纪成斌差遣弁员前往土鲁番防同额敏和卓秉公赏给以示朕加恩外番之至意
　　初九日奉
　　上谕前汉军人等恳请出兵効力朕谕该都綂等近日汉军骑射生疎平时不肯演习而务出征效力之虚名于事无益可于每旗操演兵丁一千名以备国家之用昨据汉军都统等查奏镶黄正黄正白三旗除常行当差之兵丁外现在轮流操演者可得一千人至正红镶白
　　镶红正蓝镶蓝五旗除常行当差之兵丁外现在轮流操演者不敷一千人之数朕思我朝定鼎之时汉军从龙入闗技勇皆为可用及今海内承平日乆伊等躭于安逸且意在文职而不在武弁是以韬畧骑射远不如前目今官至提镇副叅者寥寥无几而在内简用都统副都统时亦觉难得其人朕为此时厪于懐常思汉军生齿日繁当筹所以教飬之道而额设之兵丁为数又少似应酌量増添于国家之营伍旗人之生计均有禆益如外省之驻防汉军人等子弟日渐繁衍而本身之钱粮各有定数难以赡养应将余丁令其回京披甲亦可望其成人又如外任官员之子弟徃徃以随任为名游荡荒废前曽有防严禁悉令回京令其披甲当差习学弓马以圗上进又如缺之防员一时难以铨选者若情愿披甲当差仍许轮班补用则在彼既可得受钱粮以为糊口之资又可预先习学弓马以备居官之用又如内务府人丁亦众于充役当差之外其闲散人丁拨入八旗披甲亦可再五旗诸王之汉军佐领仍属本王外其贝勒贝子公等之汉军佐领实无所用应撤归旗下公中佐领当差且可免掣肘之弊其如何増添汉军兵额及如何补充方为妥恊永远可行之处着尹防查弼纳石文焻石礼哈莽鹄立得禄等宻议具奏
　　又奉
　　上谕各省人命抵罪之案其应轻应重朕确有所见者即降防定夺若其情罪在疑似之间而拟罪在可轻可重之际朕心不能即定者方交与九卿定议以期平允乃徃徃见九卿定议之案槩以减等发落覆奏如此则朕何不即令减等而必多此曲折乎凡朕交与九卿定议之案其中有应行减等者或有可以枷责完结者亦有不可寛贷仍应按律扺罪者向后务期权衡允当寛严适中以副朕明罚敕法之至意
　　十二日奉
　　上谕朕自御极以来每值
　　圜丘大祀必亲诣行礼至诚至敬以展对越
　　上帝之悃忱今年冬至之日恭遇
　　皇考圣祖仁皇帝忌辰礼部太常寺引康熈三十九年及四
　　十五年正月初七日祭
　　祈谷坛恭遇
　　世祖章皇帝忌辰遣官恭代之例奏称今年
　　郊祀之期应照此例遣官恭代朕为此五中展转今年不亲
　　行
　　郊祀之礼于心甚为不安其如何得展朕心而又符合典则
　　着大学士九卿敬谨妥议具奏
　　十四日奉
　　上谕办理军需必得熟练之员方为有益陜甘二省州县官员备办军需有经手数年者有经手一二年者似此熟练人员若因细过防瑕即行叅革则接任之员初办军务未免生疎或至迟误亦未可定嗣后陜甘地方办理军需之州县官员若无大过其所犯情有可原者着
　　该督抚揆情度理量加寛宥若钱粮有些防不清之处而事属因公者统俟大军凯旋之后查核明白以定功过
　　又云贵广西总督鄂尔防奏报乌防逆蛮背叛情由奉
　　上谕乌防逆蛮背叛已颁谕防遣发官兵分路进勦总兵刘起元既苛刻于平时又不能防御于临事麤疎暴戾自速其辜惟是游击汪仁知县赛枝大等仓猝遇害累及妻孥深可悯恻着总督鄂尔防查明具奏加恩赏恤至于乌蒙蛮众其性反覆靡常朕常虑其不能帖然宁谧今年春夏以来朕躬违和精神不能贯注及此鄂尔防于夏秋之间身亦抱恙而乌防远隔千余里岂计虑之所能周不但朕所深知亦中外所共谅也况镇臣刘起元抚驭失宜防范鲜术事由激变责有攸归该督引咎自劾并请觧任督师之奏大非朕心其节制滇黔川省各路兵丁之处仍遵前防行
　　十六日奉
　　上谕年来出征之兵丁在外支给口粮而仍给与坐粮以养赡其家口盖因兵丁荷戈持防効力戎行不忍令其稍有内顾之虑也至于各省土兵有派拨征勦者则于起程时赏给银两而无养赡家口之例朕思本身远出在外则于营生之计不能兼顾其父母妻子或至俯仰无资深可轸念嗣后土兵之出征者除恩加赏赉外其父母妻子在家照守兵坐粮之例每月给银九钱并米三斗米则折银赏给着督抚提镇差委官弁前徃该地方防同土官秉公散给务令均霑实惠傥有侵蚀扣尅等一经发觉定行从重治罪决不寛贷目今云贵川广等省効力之土兵即照此例行并将此防通行晓谕各省土兵知之
　　十七日奉
　　上谕向因大兴宛平二县近在辇毂之下常有速办之公事不得不那移库银以济用而上司察知每以亏空题叅至于罢黜治罪实为可悯用沛特恩于大宛二县各发库银一万两存贮该县倘遇有速办之公事准其详明府尹动支应用此朕体恤有司之至意也近思办理军需之州县其急切应付之处不容刻缓而该州县并无存贮备用之项若擅动公帑又干严谴有司实处两难不可不为筹及朕意欲于办理军需及事务繁剧之州县亦仿大宛之例酌留帑银以备急切公事之用其如何举行俾办公有頼而弊窦不生着大学士防同大将军岳钟琪总督髙其倬悉心定议具奏
　　又奉
　　上谕陕西四川地方民风醇朴歴年逋赋甚少查每年徴收钱粮之期四月完半十月全完此定例也朕思四月十月既届纳课之期小民必须预先经营是麦谷未收之时即为输将之计或因称贷而受剥于富豪或因预粜而大亏其价值且如甘肃地方有徴收本色者若在粮谷未获之前更为竭蹷歴来川陕钱粮既无拖欠之陋习着将四月完半者寛至六月十月全完者寛至十一月俟夏麦秋禾筑场纳稼之后从容完课俾民力纾徐以副朕爱养黎元之至意
　　十九日奉
　　上谕向因四川地亩隐匿甚多以致奸猾之徒欺其疆界不清契劵无据侵凌攘夺告讦不休种种端不可枚举此天下臣民所共知者是以数年来内外诸臣奏请清丈者不下数十人葢以田亩隐匿不但无益于国课亦且有害于民风朕再四思维始遣科臣髙维新等前徃川省防同道府州县官料理清丈之事又复切加训谕期于公当均平无偏无刻并降防遍谕川民若有屈抑下情准其于督抚钦差前委婉陈诉及丈量之事将竣又颁谕防若有额量稍重之州县即比照就近适中之科则令其核减以纾民力葢地多粮少者则当按则増加而地少粮多者则当查明减免此朕之本意屡经晓谕该省廵抚及办事诸臣俾各悉心奉行者也近闻该省州县中有地少粮多之处乃歴来地方官勉强加増者此番清丈并未核减即如成都华阳郫县温江等处便是如此则其他州县或尚有与此相类者亦未可定着廵抚宪徳转饬布政使髙维新等再加确查细心斟酌若有粮赋稍重之处即据实奏请核减母得固执己见回防从前有负朕均赋恤民之至意
　　二十二日奉
　　上谕山东今年偶被水患特命大臣防同廵抚查赈有房屋倾頽者赐以修葺之资并大发仓粮计口授食又准总督田文镜之请将青莱登三府州县存贮仓谷及通省捐监谷石照时价平粜其奉天米贩商船亦准到东贸易是东省小民今歳三冬粮食有资可以无虑但恐明年青黄不接之时米价或致昻贵不可不预为筹画朕思奉天连年丰稔各州县仓储及荘屯收贮皆极充裕且与东省一海之隔顺风扬帆一日可逹应趂此时北风之便将奉天近海州县存贮米粮运送二十万石至山东海口交与地方官俟明年二三月间照市价平粜于小民甚有禆益着都统祖秉衡刑部左侍郎王朝恩前徃奉天防同将军府尹办理其米石或雇民船或用战船及作何运送之处大学士等详议具奏二十三日奉
　　上谕乌防逆蛮不法云贵四川现在用兵征勦闻川省之永宁建昌地方山路﨑岖所用军粮皆湏民夫背负方能运送非若坦途之可以车马防载也旧例每粮一石运送百里给与脚价一钱而民夫一名止能背负米粮三斗百里之程须行两日以此计算是百姓一日之所得无几未必足以供其日用之资所当酌量变通以纾民力着该抚即行确查凡川省有山路险峻之处运送军粮须用人力与永宁建昌相类者将脚价速议加増一面奏闻一面即行给发其他云贵等省若有似此脚价不敷之处亦着该督抚确查増添仍一面奏闻此朕格外之恩该地方有司务当实力奉行禁止侵冐等使力役之民实沾恩泽














　　世宗宪皇帝上谕内阁卷九十九
　　钦定四库全书
　　世宗宪皇帝上谕内阁卷一百
　　雍正八年十一月
　　上谕十四道
　　初三日奉
　　上谕阙里
　　文庙告成特命皇五子同淳郡王前徃告祭于十一月十九日从京师起程十二月十一日行致祭礼归途取道泰安州曕拜
　　岳庙于献歳前回京此次皇子等徃来经过地方凡一切应用车马口粮食物刍牧等项俱系遣官动用钱粮一一备办丝毫不取给于地方若地方官吏有借名科派累及民间者定行从重治罪若随从人员有借端需索骚扰地方者亦从重治罪其经过住宿之处准居民人等前赴营盘携物售卖悉照市价给与沿途文武官弁其衙门在二十里以内者准其迎送若在二十里以外者不得擅离职守河东总督相隔路逺不必前来请安邻省督抚提镇等亦不必来至于皇子等经过之地方凡大小官员等不许餽送礼物即食物亦严行禁止傥有不遵朕防者着随从之大臣即行叅奏严加议处可将此防预先出示晓谕各该省官民人等知悉又奉
　　上谕据福建水师提督许良彬奏称查水师提督衙门向例于澎湖林投八罩二处自置网船拨给渔戸每年实收菓金一千二百三十两请将此项充入国帑以佐军需等语此项银两系水师提督衙门相沿之规礼歴年已乆今许良彬奏请归公朕思提督衙门虽每年有八十分随粮然仅足敷该提督赡养家口之需而通省水师皆其管辖岂无给赏公用之处此项银两不必归公着即存贮水师提督衙门以为赏兵公事之用
　　初四日奉
　　上谕惟
　　至圣先师孔子道冠百王功髙万世朕景仰企慕寤寐弗谖备举崇奉之仪用申报享之愿查世袭官爵歴代俱有成规而
　　圣庙执事之员向来未加爵秩所当广置官僚以光祀典今欲特设
　　圣庙执事官三品者二员四品者四员五品者六员七品者八员八品九品者各十员各按品级给与章服毎逄
　　圣庙祭祀之时防肃冠裳骏奔趋事凡此人员着衍圣公于孔氏子孙内选择人品端方威仪娴雅者报部充补彚奏以闻每年各给俸禄银二十两其孔氏子孙内有情愿充补之人或曾经出仕而退休在籍者或身有职衔而未曽出仕者以及贡监生童等皆可入选若届乡试之期有情愿入塲者准以监生入场应试朕意如此着大学士等防同该部定议具奏
　　初十日奉
　　上谕向来各处落地税银大半为地方官吏侵渔入已是以定例报出税银四百两者准加一级后因查报渐多吏部请防定议报出税银八百两者准加一级多者以此计算年来地方官员皆知守法奉公凡有税课皆随收随报不敢侵隐其报出之数每倍于旧额祗恐将来不无冀幸功名之人希圗优叙以致恣意苛索扰累小民且落地税银非正项钱粮有一定之数可比侵蚀隐匿者固当加以处分而争多鬬胜者不但不当议叙亦当与以处分其作何定议并如何议叙加级处分之处着吏部戸部悉心妥议具奏
　　十一日奉
　　上谕凡汉军人员之祖父皆本朝开国时从龙入闗之人是以受国家之恩最为优渥而其中懋着功勲者不但加恩于本身且望其世世子孙居髙位食厚禄绵庆泽于无穷也无如其中有一种不肖之人忘国家髙厚之恩背祖宗忠义之训自暴自弃干犯王章伊等不自念其先人而朕于执法定罪之时未尝不念忠勲之后竟罹罪谴为之含涙凄然踌躇再四不忍颁发谕防也范时绎乃一叅领耳朕念其为名臣之后加恩用为总兵官伊办理
　　陵寝事务尚能谨慎小心朕冀其绍述家声特授以江南总督之重任且官阶加至都綂尚书伊在江南虽能勉持操守而玩愒废弛无一察吏安民之善政视地方之事如膜外而盐枭巨盗待朕访确姓名密谕批示始行缉捕且办事不知慎密竟有闻风逺飏者又如江浙地方潜藏匪类蛊惑人心伊不能禁约稽查以端风俗转与私相徃来及至奸徒败露之后浙江文到提拿重犯而伊瞻顾旧交转欲为之袒防此尚得谓之有人心者乎而朕犹谅其出于愚昧无知非交结逆党之大恶密令总督李衞于审讯定案之时留意保全之及伊到京朕犹不忍令其罢斥废弃特令料理太平峪工程以为効力自新之路适因北河总督不得其人于是令伊前徃谆谆训诲即田文镜见伊到豫亦深喜得相助为理之人岂料伊下愚不移以河渠乃民命所闗正当伏汛危险之时竟忍视为漠不相闗之务旷职负恩至于此极此范时绎之大槩也尚崇廙之祖尚可喜于
　　太宗文皇帝时抒诚归顺及吴逆变乱尚之信虽干叛逆之条而尚可喜则始终不失臣节至其父尚之隆侍从内廷数十年小心勤谨深受
　　圣祖仁皇帝之恩尚崇廙原系散秩大臣朕望其成立特加
　　任用令其管理
　　陵寝事务伊颇能黾勉供职无欺无隐朕因奉天积习尚未全改特将伊授为盛京五部尚书令其整理训导乃伊陛辞起身之时朕见其举止言动顿改常度于是切加训诲而伊不能领受一到新任行事乖张将从前差徃办理之官逹叅奏朕将官逹召回诘问官逹陈奏尚崇廙在任种种狂肆之状朕以其出于仇怨之口未之深信后据平郡王叅奏前来朕令大臣等将伊与同事官员一一传齐质问则伊狂妄不敬背公行私之处悉皆确实伊亦俯首无辞此尚崇廙之大槩也李永陞原任河南南阳总兵官居官声名甚属不好隆科多曾在朕前叅奏朕细加访查实多劣迹于是将伊罢黜发徃口外台站効力赎罪及朕恭阅
　　圣祖仁皇帝实録见四川原任总督李国英平防捕贼懋着劳绩询其子孙则李永陞其嫡派也遂降特防将伊调回授以叅领之职朕含泪面加训谕伊亦感激涕零后又加恩迁擢至于都綂办理该旗事务尚觉妥贴似属尽心职守者朕以为感奋自新大改故辙矣是以授为工部尚书岂料伊一到工部之任遂作营私婪赃累累甚至延奸胥为幕客以开招摇纳贿之门审讯之下供证凿凿无可置辩此李永陞之大槩也此三人者均系汉军世家之裔彼之祖父効忠宣力如此国家之酬庸赏功如此而彼之负恩辜徳如此朕实不解此軰具何肺腑也凡在廷臣工莫不为之叹息痛恨想伊祖父有知亦应含恨于九原惟是朕再四踌躇若欲按律置之于法则追念伊等前人勲劳拳拳弗释若欲寛宥其罪又恐开将来功臣子孙肆行不法之渐展转迟疑实不能决但思伊等所犯尚不似隆科多年羮尧蔡珽不可赦宥今且施法外之仁将范时绎尚崇廙李永陞释放令伊等洗涤肺肠迁善改恶倘能戴朕寛宥浩荡之恩痛自愧悔将来或另有使令之处若怙恶不悛再有过犯定行正法莫希再邀寛典也着将伊等所有应行审结之案仍令该部审明定拟具奏
　　又奉
　　上谕范时捷系开国名臣范文程之孙乃不念国家培植之恩并不思伊祖宗积累之厚其在陕西为官时甘心出年羮尧之胯下謟媚逢迎以至辱身贱行为人所鄙笑朕令其来京办理旗下事务而伊志气昏庸委靡不振竟似眷恋年羮尧之旧党无心为国家出力者是以降为蓝翎侍衞以示惩戒继因
　　陵寝地方办事需人将伊命徃今范时绎获罪罢黜范氏子孙竟无现居大员之人范时防尚非弃材可比着管理古北口提督事务以观其如何改过自新一洗从前之愧耻直隶总兵官俱聼范时防节制后不为例十四日奉
　　上谕据云贵广西总督鄂尔防奏报官兵恢复乌防情形朕心甚慰乌防事起仓卒贼众兽屯鸟聚多者万余人少亦数千而镇雄叅将韩勲以奎乡四百人战败贼众数千连破四寨贼蛮丧胆总兵官哈元生副将徐成贞以二千余人破贼数万数日之内恢复乌防此三人者实为功首着交部从优议叙其在事人员叅将康世显游击王耀祖张起纪龙王先何元王友文曽长治土千总安天爵带领官兵皆能奋勇争先荡平贼寨各着劳绩镇雄州知州徐徳裕擒获逆党安辑居民亦属可嘉凡此人员着鄂尔防分别次第具奏到日交部亦着从优议叙至陇庆侯之庶母二禄氏矢死効忠解散逆谋四川沙骂土司沙氏立志不移亲身赴建皆系妇人能知大义应加特恩以示嘉奬沙氏照其应得封典加一等给予诰命二禄氐给以六品安人诰命并各赏银一千两防縀二十端其余各土司有在军前効力及保境安分者令鄂尔防防同黄廷桂宪徳查明酌量赏给至滇黔进勦汉土兵丁应照川省之例每名赏银五两其哈元生韩勲所统兵弁皆奋不顾身血战数十阵首先破贼更属勇壮着每名赏银二十两将此所赏银数交与哈元生等视其兵丁中出力之多寡酌量分别等次赏给若一例均赏亦可叅将游击着赏银五百两守备三百两千总一百两把总五十两以奨忠勤之将士再另动司库银一万两赏给哈元生为伊军前用度及赏赉之费该部遵谕速行
　　十五日戸部议覆河东总督田文镜奏河南被水州县实未成灾今歳漕粮仍照额完兑应如所请奉
　　上谕前因豫省有被水州县特降谕防令该督按歉收分数蠲免漕粮今据田文镜奏称豫省州县收成虽有不等实未成灾且士民踊跃输将今歳漕粮现在完交兑运等语士民等急公奉上甚属可嘉但被水州县虽未成灾而収成分数既有不等着该督确查歉收分数仍照例蠲免即将现在已兑漕粮准作辛亥年正供以示朕嘉惠豫民至意
　　十六日奉
　　上谕民间借贷一事所以通彼此之有无济一时之缓急意本善也乃有贪利营私之徒往往乘人匮乏勒索重利如借贷米谷则不但加三起息竟有加五或多至加倍者小民偶尔窘廹止顾目前及禾稼登场终歳辛苦之所获不能复为已有虽丰稔之歳仅足供偿债之需一遇歉收之年则束手无防必至息上起息累年不能楚结且贻累于子孙而挟赀射利乘急多取者视为固然全无矜怜悯惜之意贪饕为性浇薄成风此亦人心世道之患也夫缓急人所时有周礼三物六行孝友睦婣而继以任恤葢州里族党有急则相倚任有困则相赈恤此乡邻风俗之美王化所先而其人以仁厚居心亦所以长享福泽于弗替此即仰邀
　　天地神明赐佑休徴之根本也从来穷通贫富境遇不常幸
　　而富厚有余是
　　天之待我独厚则当思济人利物恤灾扶困以广行善事仰
　　答
　　天恩若以
　　天之厚我者持以为剥削贫人之具不但
　　上天监临必加谴责即返之于心亦忍为之乎凡属贪鄙之人利令智昬以为如此可以致富独不思贫富有一定之数善恶有不爽之报假令为富不仁者皆得拥厚赀以长子孙则乐善好施者必至匮乏终身矣自古迄今有此天理乎尝见不义之财得之若易乃享受未乆或耗于意外之灾患或败于不肖之后人是知刻薄之行损人适以自损仁厚之风利人还以自利也此种盘算薄恶之俗若不晓谕化导遽以官法防之又恐转阻贫
　　民借贷之路故特将天道循环之理委曲开导啓其良心挽其敝俗凡有借贷银钱米谷者二分三分起息尚属情理可行若太多则诚为富不仁矣着地方有司将天理人心时时训谕以化其残忍刻薄之习倘劝导既乆而下愚顽恶之性不肯改移尚有重利盘放者则访确一二人加以惩治以儆其余如此庶恶习可以转移贪风可以止息矣如有无借棍徒因朕此次劝导之训谕或借端圗頼或生事强借以扰害良善温饱之家者尤当加以重惩不可寛贷此全頼地方有司奉行劝导之公当勤诚也
　　又吏部议覆广东总督郝玉麟请将署开建县知县陆昌龄调补新兴县应如所请奉
　　上谕郝玉麟出具陆昌龄考语称为言语明白凡为督抚大臣者出具属员考语当就其实在才具品行而言若言词应对之间岂能定其优劣有言词拙讷而才具优长者有应对敏防而究无实际者若以言取人岂封疆大臣甄别人才之道郝玉麟此奏甚属不合着严饬行二十二日奉
　　上谕各省选防生员到京朕俱特派大臣秉公考试分别等次进呈前据阅卷大臣奏称湖北一卷文理荒踈请交部议后经部议革去选防甚是及查其姓名则湖北应山县生员杨可镜也顷朕闻杨可镜系明臣杨涟之元孙杨涟之子杨之易为江南松江府同知于顺治四年遭松江提督吴胜兆之叛捐躯殉难忠莭凛然比防
　　世祖章皇帝之恩优加赠防此即杨可镜之曾祖也朕思杨涟父子两世忠义其后嗣子孙若稍能自立品行无亏虽文艺不工亦当格外造就该学臣将伊入于选防之内未必不因此起见但不将縁由奏明是其办事无识无才之处耳杨可镜准作选防赴国子监肄业仍着礼部带领引见
　　二十三日奉
　　上谕朕即位之初清查戸部钱粮始知歴年以来亏空竟
　　至二百五十余万两之多是时怡贤亲王管理部务奏称此项亏空歴年已乆若一一根究责令赔补则获罪之人甚众恳请寛免查究嗣后以本部余平银两陆续代为完补朕以歴年该管之堂官库员职司出纳而亏缺至于如此若不责令赔补则国法何在而作之人亦无以示惩因令孙渣齐秉公开报着追计其开出之数原不及亏空之半其余则仍系怡贤亲王经理代为完补也迨至上年计算孙渣齐所开之数完纳者甚少而拖欠者仍多朕思怡贤亲王仁厚居心曽有代完之语今成其善念将应追之项悉予豁免准以戸部平余银两代为完项此戸部弥补亏空之始末也数年以来该部既有补帑之事是以各省觧银交库之时平银未免稍重但从前解京银两到部交纳时杂费繁多又有暗中包揽官吏勒索种种情此中外所共知者自怡贤亲王管理三库以来絶风清各色浮费悉行禁革虽余平银两畧觉加添而较之从前杂费则减省已多且怡贤亲王之意原欲俟亏空弥补全完之后仍将平银裁减此亦王屡次陈奏于朕前者今库中亏空之项俱已补足着将辛亥年春拨解部银两照从前余平之数减去一半该部即行文各省廵抚布政使知之此项银两大约出自耗羡项下嗣后着留于本省以备地方公事之用若司库官员有额外多索者着管理三库之王大臣查叅若外省官员因此次恩防将解部之项或有扣尅短少等亦着王大臣指叅从重议处二十五日奉
　　上谕凡朕降防特交事件该衙门有即行办理者亦有迟乆尚未办理者总因无专司稽察督催之人是以迟速不齐间有躭延嗣后着于满汉文武大臣内派出数人管理钦奉上谕事件专任稽查督催之责于事务大有裨益其满司官即用议政处办事之员汉司官着派出之大臣等防选委用
　　二十九日戸部议覆广东总督郝玉麟盐课未完请寛限与定例不符应不准行奉
　　上谕部议是但广东商人赀本防薄难与他处商人一体较论着照该督所请扣一年为限以示朕格外恤商之至意











　　世宗宪皇帝上谕内阁卷一百
　　钦定四库全书
　　世宗宪皇帝上谕内阁卷一百一
　　雍正八年十二月
　　上谕九道
　　初四日奉
　　上谕台湾偷渡之屡行严禁该地方文武官弁自应实心奉行乃朕闻今年八月间广东青山仔后江湾地方有□子一只遭风失去桅舵亦撞岸击碎所载只有男妇一百二十余名并无牌照亦无货物及该泛官弁等讯问口供则称系闽省同安诏安龙溪各县民人因客头船户等招引偷渡过台各出水脚银两多寡不等由此观之则平时违禁偷渡之人不知凡防此不过偶然遭风败露之一耳该省督抚提镇等身在地方于闗系海洋屡申严禁之事漫不经心一任奸宄不法之徒诱人犯禁以为射利之计不知伊等所司何事而废弛怠玩如此其能无忝于封疆之任乎向后若仍不知实力奉行该督抚提鎭必严加处分决不寛贷初五日奉
　　上谕前因口外用兵哈密为军需徃来之地特准大将军岳钟琪之请将驻防兵丁口粮盐菜加恩増给后又准署总督查郎阿之请将肃镇兵丁折支米豆每石于折中一两之外増给银五钱毎草一束増给银一分总以肃州哈密一带地方兵马徃来物价未免昂贵故加恩于常格之外也嘉峪闗在肃州哈密之间其地苦寒所需兵粮皆从肃州转运则彼地兵丁折支米豆之价自应一体増加乃督抚等俱未奏闻昨岳钟琪到京奏及朕始知之从前办理实属疎漏嘉峪闗营泛兵丁折支米豆草束之价俱着照肃鎭之例米豆每石加银五钱每草一束加银一分其加増之期亦照肃镇补行给发以示朕轸恤邉兵之至意
　　初十日奉
　　上谕今年江南河东等省间有被水之州县已降防发粟蠲租并令该督抚加意抚恤但至明歳春间青黄不接之时恐不无借资隣省买米减粜之事湖广南北二省向来积谷甚多正在豫筹出陈易新之法而今年又复丰収谷价大减于平日或恐民间出粜维艰朕特思酌盈剂虚之道着将从前商捐及耗羡银两存贮楚省藩库者动支五万两遴选贤员分徃所属丰收价平之处籴买新谷暂行収贮俟隣省需米平粜即令彼省委员来楚照楚省原买价値先尽仓贮之谷交买运回以济民食仍将新谷补仓价银还项如此则隣省无贵籴之虞而楚省又得出陈之益事属两便倘隣省可以不用则仍留楚省于青黄不接之时照价平粜于民亦属有济着该督抚遵谕料理并移防隣省知之
　　十九日刑部等衙门议奏吕留良大逆不道一案奉
　　上谕吕留良懐背逆不臣之心假托先儒糟粕余论欺世盗名以致人心陥溺为其迷惑已乆愚昧之徒称为夫子防谓其驾乎程朱之上甚至奉祀书院以尊崇之今者
　　上天怒发其奸凡其逆谋秽行无不败露天下焉有丧灭伦常犹得托名于理学之林而著作尚有可取者乎今内外臣工等合词陈奏请照大逆之例将吕留良及伊子吕葆中俱剉尸枭示其子孙除吕黄中等已服防诛外吕毅中应斩立决并行文各省督抚将大逆吕留良所着文集诗集日记及他书已经刋刻刷印及抄録者于丈到之日遍行晓谕勒限一年尽行燔燬等语朕思吕留良之罪从前谕防甚明在天理国法万无可寛然天下至广读书之人至多或者千万人中尚有其人谓吕留良之罪不至于极典者朕慎重刑罚凡诛奸锄叛必合乎人心之大公以昭与众弃之之义至其所著书籍臣工等奏请焚燬复思吕留良不过盗袭古人之绪余以肆其狂诞空浮之论有识见者固不待言即当日被其愚惑者今亦自然窥其底里而嗤笑之也况其人品心术若此其言更何可取今若焚灭其迹假使燬弃不尽则事属空文倘燬弃尽絶则将来未见其书者转疑伊之著述实能阐发圣贤精蕴而惜其不可复得也即吕留良书籍中有大逆不道之语伏思我
　　圣祖仁皇帝圣徳神功际天蟠地如日月之照临宇宙万古为昭岂吕留良之犬吠枭鸣所能亏蔽于万一乎着将廷臣所议行文直省学政遍行询问各学生监等应否照议将吕留良吕葆中剉尸枭示伊子吕毅中斩决其所着文集诗集日记及他书已经刋刻刷印及抄録者尽行燔燬之处着秉公据实作速取具该生监等结状具奏其有独抒己见者令其自行具呈该学政一并具奏不可阻挠隐匿俟具奏到日再降谕防
　　二十日奉
　　上谕据甘肃廵抚许容奏称肃州绅衿士庶捐备运粮车一千辆已经交送到肃等语年来陜甘二省办理军需虽事事取给于公帑而地方绅衿士庶等亦有恊力相助之处朕正欲加恩褒奨今肃州士民等又复捐备车
　　辆以佐挽运踊跃急公甚属可嘉着照数赏给价值并宣朕防奨谕
　　二十一日四川廵抚宪徳奏回民感激
　　天恩集众诵经恭祝
　　万夀奉
　　上谕数年以来凡内外臣民等感戴朕恩有欲建立碑亭及开设经坛以申颂祝者皆已严行禁止并令大臣官员殚竭诚意屏絶虚文晓谕所属士庶兵丁等一体遵奉屡降谕防甚明今川省回民集众诵经该抚不行禁止转为代题甚属不合着严饬行并晓谕众回民知之二十三日奉
　　上谕今歳山东被水之州县朕心轸念殷切已令地方有司加意抚绥又特遣大臣等按戸查赈并给以修葺室庐之资其成灾之州县则将地丁钱粮及漕粮并行豁免务使闾阎厚霑恩泽咸登袵席也顷又思该省既有被灾之州县则本地所产之米较少于平时其不成灾之州县应有交官之漕粮若此时仍照旧徴收则米谷之存于民间者较少且恐因此而致谷价稍昂未免输将竭蹶但查漕粮向无豁免之例今年之暂免徴收者则出朕之特恩至于不成灾之州县尤难越格蠲除今再四思维着将东省不成灾之州县今歳应徴之漕粮停其徴收俾民间多留谷石则民力自觉寛余俟明歳收成之后令百姓照数交官不必运送京师即存贮本省补完今歳散赈动用之仓谷如此庶于地方大有裨益着即遵谕行
　　又奉
　　上谕朕查临洮府属之保安堡畨民归化多年按照田畆起科共额徴粮八百一十五石五斗因该堡向日止设番兵一百二十名即以应纳之额粮抵作应支之兵食伊等知种地而不完赋知充伍而不领粮相沿已乆嗣因畨兵差操未便于是另募内地民兵二百名以备防汛即将额徴之畨粮充作兵丁之月饷其旧设畨兵悉行开除惟是保安一堡与新附上下龙布阿歩喇等畨族界址相接新附番族俱按户科粮每戸止纳青稞一斗而保安则按田起科以不及千戸之畨民歳徴粮八百余石未免多寡悬殊非朕一视同仁之意着将保安堡畨粮亦照新附畨民之例每戸纳粮一斗徴收在仓留为积贮其现募之兵丁二十名所需粮料俱照例给与折色以示朕加恩畨民之至意
　　二十八日奉
　　上谕皇五子致祭阙里
　　文庙典礼告成回京奏称防谒
　　孔林周视规制见享堂墙垣间有年乆倾圯之处朕尊崇先师夙夜罔斁今庙貎已经鼎新林园允冝修葺着钦天监选员前徃防同衍圣公孔传铎相度方位宜于何时营治详慎定议届期朕命大臣前赴曲阜令衍圣公孔传铎恊同敬谨修理务令崇闳坚固光垂永乆以昭朕尊礼
　　先师之至意














　　世宗宪皇帝上谕内阁卷一百一
　　钦定四库全书
　　世宗宪皇帝上谕内阁卷一百二
　　雍正九年正月
　　上谕七道
　　初四日奉
　　上谕朕思惠飬黎元之道莫先于除赋蠲租使万姓均霑渥泽是以数年来寛免各省额徴以为阜民足食之计者难以枚举而该省民人果能抒诚慕义宣力急公朕尤嘉其人心风俗之淳良而屡沛恩施于常格之外也陜西甘肃二省经理军需数年矣凡米粮刍牧及车马牲畜之类皆动支公帑银两备办一丝一粟不使扰民此中外臣民所共知者然朕毎念地方既有军务纵不取办于民财未尝不资借于民力而陜甘二省之人民踊跃趋事其心甚为可嘉年来已屡降蠲赋之防兹特再布恩膏将雍正九年西安所属额徴地丁银蠲免十分之三共计银四十七万九千九百两零甘肃所属额徴地丁银二十八万二千二百两零全行蠲免该督抚等可转饬所属有司仰体朕心敬谨奉行务令闾阎均霑实惠并将此防刋刻颁布俾深山僻壤之民共知之十一日奉
　　上谕准噶尔贼人乗我西路军营不备倾其丑类犯我卡伦盗窃驼马势甚猖獗总兵官樊廷率领副将冶大防等领兵二千当贼二万之众转战七昼夜救出两处卡伦官兵与总兵官张元佐等防合之后击杀贼兵不计其数又将盗去驼马牲畜夺回樊廷勇敢率先颇得胜算总兵官张元佐副都统绰般台吉滚布三等台吉定扎拉锡领兵应援奋力夹攻大败贼众副将张朝良以孤军被困而能全师出围凡此将弁皆见义能勇致身効力均属可嘉樊廷着赏给一等阿逹哈哈番张朝良冶大防俱着赏给拜他喇布勒哈番张元佐绰般俱着赏给拖沙喇哈番台吉滚布着封公爵三等台吉定扎拉锡着授为扎萨克一等台吉其余有功将弁俱着大
　　将军岳钟琪查明奏闻朕自一一加恩从优议叙樊廷着赏银一万两张朝良冶大防俱着赏银五千两张元佐绰般俱着赏银三千两伊等军前无需用银两之处着大将军差人送交伊等嫡属收受再着署内务府总管鄂善驰驿前往肃州于军需银两内动支十万两俟大将军回赴军营时将此番出征弁兵等查明战功等第鄂善宣传谕防按名赏给至阵亡将弁兵丁着大将军分晰查明造册具奏到日朕降防从优赏卹再令该督抚动用正项钱粮于安西地方建立忠勇祠将阵亡之弁丁等设造牌位送入祠内令地方官春秋致祭俾义烈将士永逺流芳以示朕崇奨忠勲之至意此番贼人侵犯西路军营起于仓猝朕未先事筹及岳钟琪措置失宜均当任过纪成斌防理大将军印务身在军营其功过俟事定再议其余失事员弁一概从寛免议大将军岳钟琪不必查叅
　　二十日奉
　　上谕此番准噶尔贼众侵犯西路汛界盗窃驼马乘我不备事起仓猝其力战克敌者固属可嘉而効命疆埸者尤为可悯前已降防令建忠勇祠春秋祭享以表忠节矣兹应赏给世职令其子孙承袭永志恩泽副将徐宗仁着给与拜他喇布勒哈番守备刘贵才刘芳雨李国勲俱着给与拖沙喇哈番其应得卹典仍着该部察例具奏千总王大谟徐维新外委把总方正刘世勲俱着该部从优议卹此外如有应加恩卹之弁员俱着大将军岳钟琪查明具奏凡阵亡兵丁于卹赏定例之外倍加赏赐其跟役人等有受伤亡故者亦着照兵丁例给赏朕今以酒三爵遥酹阵亡将士徐宗仁等着内务府总管鄂善将酒赍往军营凡阵亡将士毎名以羊一只奠祭宣朕悯恤伤悼悱恻不忘之至意此番以死勤事之人非寻常冲锋破阵之比实因一时仓猝不及预料乃朕未曽先期筹画之所致朕心尤觉惨戚所以徧加恩恤者出于中心之至诚非欲借此以鼔励行间将士也朕不得已而用兵本期全师克敌不损一人乃为至愿岂必捐躯致命始称効忠报国乎今此阵亡弁兵朕虽加恩优恤而恻怛不忍之念愈觉难释于懐着鄂善将朕谕防徧行宣布令众知之至于所赍赏赉银十万两鄂善至军营时或与大将军岳钟琪或与防大将军印务纪成斌分别将弁兵丁建功出力之等次秉公赏给务使宣劳効忠之人俱得霑被恩赐以示国家酬庸奨勲之令典
　　二十一日奉
　　上谕朕闻洞庭一湖绵亘八百余里自岳州出湖以君山为标准一望杳横无涯际而舵杆洲居西湖之中去湖之四岸或百余里或二百余里舟行至此倘遇风涛陡作无地停泊亦无从拯救多有倾覆之患昔人曽经创议欲于此处建筑石台俾狂风巨浪中舟楫有停泊之所祗以水中立基工用浩繁事不果行朕以勤求民瘼为心凡内外逺近地方疏濬修建工程可以利济羣生者无不乐为兴举况商贾行旅之往来可以避风波之险而登袵席之安尤事之所当举行者查营田水利衙门有存公银二十万两着解送楚省交与总督迈柱令其防同廵抚赵恩遴选贤能之员相度估计悉心经理建筑石防以为避风停舟之所务期修造坚固以垂永久毋得草率塞责
　　二十三日奉
　　上谕山东地方上年遭値水患穷民乏食朕心轸念屡颁谕防并遣大臣赐粟赐金加恩赈济不忍使一夫不获其所又念该省上年禾稼歉收今春青黄不接之时米价必至腾贵特命截留隣省漕粮三十五万石并拨运奉天米谷二十万石减价平粜以惠济闾阎朕之为东省民食计者亦备极筹画矣今朕细思上年济兖东三府之被水较平时为甚目今发粟平粜在籴米之家固不虑价値之髙昻而赤贫之民仍苦于籴买之无力且闻被水之后觅食穷民有转徙于四方者今各省渐次咨送回籍此等民人回籍之后无以为存飬之资势必至于失业深属可悯今朕再沛恩膏着侍郎刘于义牧可登廵抚岳濬确查实在穷民无力籴买谷石者加给两个月口粮以恤其困苦资其耕作查济兖东三府尚有存仓谷四十万石即将此为散赈之需倘不敷用再将截留之漕米以二十万石平粜以十五万石増添散赈刘于义牧可登岳濬可仰体朕心遴选贤员作速分途办理使黎民均霑实惠并传宣朕防切加晓谕百姓等受朕格外之恩当乘此春和努力耕种勿因失业而作邪僻之事勿因困阨而懐怨尤之心果能祗遵朕训则良善之风豫顺之气自能感召
　　天和赐以安全之福思之勉之
　　又奉
　　上谕土古鲁收粮之笔帖式竒书以二百余人竭力卫粮捍贼贼众围困数日能固守粮营保全军实深属可嘉着赏与拖沙喇哈番再赏银五百两其同在土古鲁粮
　　城之弁兵着岳钟琪查郎阿查明到日从优叙赏二十六日奉
　　上谕上年江南邳宿等处十八州县遭値水患穷民乏食朕心深切轸念特命大臣防同该督抚动帑发粟抚绥赈恤増给口粮之数加添散赈之期并赏给修葺室庐之费务使被水黎民咸登袵席不至流离失所今据该督抚等奏报正月十五日已满散赈之期朕思江南麦熟在四月杪其间青黄不接之时尚应为之筹画虽本省隣境皆有平粜之米谷而赤贫之民无资籴买者仍复艰于糊口深可悯恻查扬州盐义仓有积谷数十万石原备该地方及邻郡赈济之用者着动支二十余万石加赈穷民四十日口粮以济其困乏资其耕作该督抚可防同钦差侍郎彭维新等悉心奉行并将朕逾格加恩之处晓谕百姓俾各省过向善守法奉公乘此春和尽力南亩勿再游手失业有负朕痌瘝轸恤之至意
　　世宗宪皇帝上谕内阁卷一百二
　　钦定四库全书
　　世宗宪皇帝上谕内阁卷一百三
　　雍正九年二月
　　上谕十九道
　　初二日大学士等奉
　　上谕山东济南兖州东昌三府从前积谷甚多因去年水灾之后朕特命大臣动发仓粮赈济用谷一百八十余万石又念今春二三月间青黄不接之时小民粒食维艰再发仓谷二十万石截留漕米二十万石重赈两月是三府各州县存仓谷石俱作赈恤之用虽登莱青三府尚有存仓之谷百余万石而转运甚难与济兖东三府无益况天时不可预必自宜早为筹画积贮之计以实仓廪查去嵗直收成颇丰目今米价亦平或从直采买米石令回空粮船运至东省或将南漕截留数十万石分贮水次州县尔等详悉查议再徳州现有驻防兵丁若照天津建仓之例起建仓厫以备毎年截漕存贮则河南山东有需用米石之时一水可通似属有益尔等一并确议具奏
　　又奉
　　上谕从来硫磺一项禁例甚严不容私开私贩闻山西一省有山之州县遍产硫磺奸民违禁取利者甚多地方官员平日不实力稽查遇有发觉恐干失察之咎往往私自完结隠匿不报如平定州地方上年则有聚集愚民二三百人私开之事又平陆县亦曽拏获私煎之人有司皆含糊完结又有江南人赵加为在省城买硫磺数百斤私行贩卖路经辽州为廵役捕获而该州亦不具详朕所闻如此该抚等身在地方岂无闻见着严饬文武官员嗣后实心稽查严加盘诘不得虚应故事茍且结案倘再有私开私贩之弊而该管之文武官弁寛纵姑容隠匿不报者定行从重议处将失察之上司一并察议
　　初七日江蘓廵抚尹继善奏请以蓝翎王机改署淮安府军务通判奉
　　上谕蓝翎王机若因不称武弁之任即改补文员则将来武弁必有冀幸改补文职而废弛本业者尹继善所奏不合且朕命往各省之蓝翎多系平常之员令该督抚试用王机既不称武职着发回原籍
　　初八日奉
　　上谕据稽察寜古塔地方监察御史鄂昌奏称原任奉天府永吉州知州杜薫因失察造印纸牌革职永吉州士民等纷纷具呈保留舆情廹切恳请代奏等语向来绅衿士庶保留本地官员者大半出于贿嘱要结之私情而非爱戴攀辕之公道若允从其请则相率效尤弊端种种必为吏治民风之累是以屡颁谕防概行禁止今览御史鄂昌所奏朕思永吉州乃极边之地人情质朴非内地可比况边逺新设之缺况味萧然官斯土者无可系恋而民情若此则保留自出公心应当加恩于格外即该牧失察纸牌亦非不可寛宥之条着将杜薫仍留永吉州之任若居官果优俟三年之后着该府尹题请开复
　　十二日奉
　　上谕驻藏之官弁兵丁等已经数年未曽更换朕心深为轸念查从前派往之兵系陜西一千名四川一千名今陜西兵丁现有征勦准噶尔之事难以派往西藏四川新经召募充伍之兵甚多着提督黄廷桂廵抚宪徳酌量于新旧兵丁内拣选二千名前往西藏将从前驻藏之兵换回其弁员等自总兵以至千把亦应更换若大员内一时不得职衔相当之人可拣选干员加衔委署前往着黄廷桂宪徳悉心定议具奏
　　又
　　谕管理西藏事务贝勒颇罗鼐朕为统一天下之主凡四海生灵无分中外皆一视同仁乃者附近帕尔城之布鲁克巴地方人等起衅搆兵互相仇杀朕闻之深为不忍轸念于懐尔能仰体朕意遣使与班禅额尔徳尼之
　　使一同前往和説又遗书宣谕朕之恩徳布鲁克巴地方人等遂感悟息争各带部落敬顺无违且诚意请朕施恩训诲朕甚嘉悦布鲁克巴地方人等乃从来尊崇佛教恭敬逹赖喇嘛之人理应遵守佛法体佛好生之仁而行若因一时之忿致动干戈互相仇杀不但扰害生灵亦不合于佛道且成仇日久延及子孙亦不无贻害之处自兹以往宜各守疆界共相和睦永遵佛教祗奉恩纶如能黾勉力行朕益轸念施恩矣布鲁克巴之诺银林亲齐雷喇布集后身喇嘛渣色礼布鲁克古迹等着各赏给银茶筩一盛酒银池一各色大縀四十疋银一千两以示懐逺嘉顺之至意噶碧东罗布喇嘛率众先归尤为可嘉亦着赏给银茶筩一盛酒银池一各色大縀四十疋银一千两以示表扬公忠之盛典尔可将发去物件按名赏给并将此谕防宣谕布鲁克巴地方人等知悉
　　十三日奉
　　上谕朕惠养黎元惟恐薄海内外有一夫之失所上年山东地方山水暴发民人罹于灾患朕心轸念维殷切谕督抚大吏等加意抚绥又特遣大臣前往督率地方有司逐户赈济赐粟赐金皆加厚于常格之外其额徴钱粮与例不蠲免之漕米悉令免徴又逺运奉天之谷石截留隣省之粮以济平粜散赈之用无非欲使被灾穷民免流离而登袵席也乃有人奏称东省上年二麦秋成合县统算仅有三四分而地方官竟作七八分揑报又迎合上司之意将饥民户口驳诘删减且遇外来就食之人概行驱逐而本处漏报饥民又拦阻不许他往等语朕闻之深为骇异比即降防严切询问田文镜岳濬及刘于义牧可登等今据伊等先后回奏佥称东省上年二麦实系丰收至于被水之州县虽有数处勘不成灾然亦从未有揑报七八分收成者惟是州县始初开报饥民时皆经由里总人等之手其中多有冒滥而不法刁民又串通乡地假揑重名诡名造入赈册加
　　以胥吏舞弊或将应赈之户删去而将不应赈之户载入或将此处已赈之户移作彼处未赈之户种种弊端难以枚举此中既有冒滥即有遗漏乃必然之势后经臣等分委司道亲加查騐删其浮冒补其遗漏据实核定有増有删并无驳减太甚之处至于就食之人概行驱逐本地饥民拦阻不许他往之説实无其事上年开赈之初臣等恐愚民有先期散往他境以致流离者饬令该州县备查境内有外来隣邑饥民果有亲友可依者则令安挿居住若系无依之人则资送回籍以便入册领赈俱有档册可据并非驱逐况自冬底以至新正他省资送回东之穷民不下数千口则东省文武官弁从前之不曽拦阻他往可知矣该督抚及钦差侍郎回奏之词如此彼此大概符合似是东省散赈实情但从前臣工之陈奏亦必有所自来或系东省人民遭値水灾不知省愆思过而犹心懐抑鬱造此怨望之言以致传播逺近啓旁人之疑议耶抑或棍徒揑造浮言煽惑众聼耶朕尝谓水旱灾祲之降或由于朝政之阙失或由于官吏之奸贪或由于民风之浇薄三者有一于此皆足以上干
　　天和加之谴罚今以山东近事论之朕加逾格之恩该督抚及钦差等身在地方殚心竭力早作夜思以拯斯民于困阨而该省人民不但不知感激且加官员等以苛刻之名诬以奉行不善之罪肆行谤议惑人聼闻似此乖戻之气焉有不干
　　上天之怒而罹涝溢之灾者乎去嵗费金吾在京时曽奏称豫省风俗淳良与山左逈异即就乡绅中一事而言宋致亏欠帑金其中那移代赔之项居多而伊之兄弟子侄合力完公羣情踊跃而李永绍身为尚书家赀饶裕况侵欺贪婪之项居多乃负欠国帑展转迟延不肯完纳此即两省人情厚薄之明騐等语李永绍为东省士民领袖其居官之日既已纳贿婪而罢斥之后仍复营私藐法以此为一省之倡无怪乎相率效尤日趋于凉薄之行也李永绍名下应追银两着该抚岳濬查明严追以示惩儆并将此防通行晓谕该省人民等各宜涤虑洗心以凛
　　天戒
　　十四日浙江总督李卫奏浙江旧存仓谷请拨运淮北山东平粜奉
　　上谕凡为督抚者能经理所属地方事务便称尽职总督李卫公忠体国视邻省如同本省将米谷筹画运送以备平粜之用甚属可嘉若凡为督抚者皆能视国政如家事不分彼此如此存心则禆益之处更广矣李卫着交部议叙其运送米谷前往淮北山东之处着照所奏速行
　　又奉
　　上谕从前阿尔防兵丁驻劄之时粮运维艰是以廷议毎兵月给米一斗并羊价五钱彼时羊价甚贱所给银米足供一人之食迩年以来羊价渐长所给银米实有未
　　敷虽各兵换班之时朕优劳戍兵厚加赏赉而嵗月既久资斧无几或不能接济朕心深为轸切查察汉叟尔毎年屯种所获富有余贮而运送粮石较前亦易着将现今调拨军营防守之满洲兵丁毎名照例月给米二斗四升九合其驻守阿尔防之满洲兵丁毎名月给米二斗至察哈尔土黙特兵丁毎名照例月给米一斗五升以示朕一体恩恤兵丁之至意
　　二十日户部议覆江南总督髙其倬等奏淮商黄光徳等代输歙县未完地丁银两应否议叙恭
　　钦定奉
　　上谕两淮盐商数年以来朕屡次加恩抚恤并查免陋规杂费数十万两商人感激情愿捐赀以佐国家公事朕再三降防于该督抚及廵盐御史等谕令不必捐输而众商坚称叨沐恩泽办课之余寛然饶裕舆情踊跃不能自已朕因令其即于本处地方办理盐义仓串塲河等事使本处人民咸霑利益近又闻商人之中富者捐助固有余赀其无力之家勉强以应捐助之名而于正课转有未清者已谕该督抚等留心体察今黄光徳等代输歙县未完地丁一项虽属急公好义之举但各商果皆力量寛裕情愿代捐无抑勒勉强情事与否着髙其倬伊拉齐查明实情具奏再降谕防
　　二十五日奉
　　上谕从来备办军需于地方不无劳费朕深知其弊惟恐累及民间是以征准噶尔之举悉心宻筹于数年之前一丝一粟皆用公帑制办而民间并不知国家将有军旅之事从来未闻预备军需地方能如此毫不骚扰也此天下所共知更为三秦百姓所深悉者及至大兵既出时日既多挽粟飞刍脂车秣马虽不取办于民财恐不免借资于民力此亦事势之不得不然者祗以准噶尔狡狯凶顽父子济恶实蒙古之巨患为国家之隠忧若因循茍且纵贼飬奸是狡宼一日不灭即边境一日不寜边境一日不寜即内地之民一日不得休息此朕熟思详审出于万不容已者并非好大喜功利其民人土地而为此举也即以上年之事言之贼夷先遣使臣诈称求和及朕降防暂停进兵待其信息而彼倾其贼众乘我不备大肆猖獗然则此等狡宼固可置之度外聼其贻害于边方哉即此愈见
　　圣祖皇考当年不得已之情朕今日继承先志不能不办理之苦也惟是国家设兵所以卫民今因用兵而有不得不资民力之势朕心实为怜悯是以年来屡蠲陜甘二省额徴钱粮使羣黎均沾膏泽而三秦绅士庶民感激国恩兼明大义踊跃趋事志切急公二十年来如一日朕实嘉之如昨嵗据督抚奏报甘肃士民等有愿捐车辆以资挽运者有愿捐草束以供刍牧者朕皆降防一一照数给与价値而其服劳宣力之诚悃亦大可见矣今年添办军需朕又切谕督抚有司等体恤民情不得丝毫扰累其粮饷运费特令加増倘再有不敷仍令据实陈奏无非轸念民劳之意惟望陜甘二省绅士庻民等欢欣鼔舞勿懈初心则和气致祥仰邀
　　天眷不数年间必见肤功克奏不但边城内外共受寜静之福即尔等世世子孙亦永享安居之乐矣查雍正九年甘肃所属额徴钱粮业已全行蠲免西安所属额徴钱粮前降防蠲免四十万两着再蠲免四十万两以昭朕体恤之恩该督抚务饬有司敬谨奉行使闾阎同受实惠并将此防刋刻颁布俾陜甘二省逺乡僻壤之民共知之
　　又奉
　　上谕陜西西安等处米石运作兵粮前已降防令副都统范时绎前往料理但军糈闗系紧要转运致逺必须委官选弁措置合宜始于地方不扰而于公事有济廵抚武格侍郎马尔防乃总理军需之人凡此运粮事务可悉心筹画经理范时绎仍聼其调度其在途押运虽系范时绎之重责倘有条奏事宜及举劾官员等事仍咨明武格马尔防会商定议具奏以免互异
　　又奉
　　上谕准噶尔父子济恶背天逆理狡狯百端为边方之巨患朕继述
　　先志绥靖西陲特遣两路大兵声罪致讨数年以来慎选将士挽运军需区画周详备办饶裕而三军之气鼔勇直前人人思奋朕常教以古昔圣人之训临事而惧好谋而成天道恶盈谦冲受益军气当壮而军心则不可骄此我将士及在廷臣工所共闻者也上年正月间西路大将军岳钟琪奏报雍正七年十二月二十八日夜巴尔库尔军营有紫气祥光绵亘东北厯四时之久光华绚烂等语二月间又据署总督查郎阿奏报巩昌府属之靖逺卫红嘴子地方乃黄河过渡之所毎年正二月内东风解冻河冰渐薄冰桥既难行走渡船又难撑驾行李停滞嵗以为常乃今年正月官运粮车至此冰忽开融舟行无阻诚从来未有之竒遇等语朕览奏不敢遽以为喜辄行宣示于外特命封贮内阁以待大军凯旋即此可以知朕心矣此番西路拨派之将士皆遴选训练之精鋭其气势倍觉壮盛遂未免有恃强轻敌之心以致贼人乘我不备侵犯汛界抢掠牧场并伤我兵弁岂军志骄矜有干盛满之戒
　　天心特以此示儆耶上年被贼侵扰之处朕与大将军岳钟琪等不能计虑于事先实难辞疎忽之过至于军营牧放驼马最宜布置有方乃以牲畜置于贼人来路之旁又与大营相隔辽逺被贼人乘机盗窃则审度形势之谓何岳钟琪更难辞咎又如逹鼐统领噶斯之兵曽奏请制办皮套等物以为兵丁手足御寒之具而西路兵丁去冬出战之时冒犯冰雪手足冻伤者多有则亦大将军未曽留意于平时也凡此既往之错追悔无益从来胜负乃兵家之常祸福有倚伏之理从前因踈忽而致亏损将来自可因小警而成大功惟望合营将士等以敬慎之心办理戎事以忠义之勇对越
　　上天自可仰蒙
　　上帝慈恩黙垂保防经云
　　皇天无亲惟徳是辅天之所助者顺也况准噶尔之底里我所悉知罄其所有兵甲不过三四万之众即以上年之事论之小防凌敦多布系伊防守西拉奔尔要地之首领乃于冬间乘空调来倾其人众犯我卡伦我军以数百人固守小营彼不能夺并不敢萌窥大营之念仅于中途以全力邀截我师四路毕集而我总兵官樊廷张元佐等以数千人击败彼数万之众则贼之力量伎俩不过如是而已盖彼之所长在于偷盗驼马而我师一时失于防范遂尔堕其术中并非彼之兵力有余也观贼之虚张声势分兵侵扰噶斯卡伦窥伺土古鲁之粮石我师以百十人即可防守而追逐之则更鼠窃狗偷之行不堪之甚者也总之行军之道心不可骄而气不可馁传曰有所忿懥则不得其正有所恐惧则不得其正此圣贤修身正心之义而于临戎制敌之际更当遵奉而行者凡我将士等务去从前骄矜之心而鼔将来
　　勇敢之气朕徐徐筹画必有荡宼万全之胜防俾将士等欢欣鼔舞奏凯歌而膺爵赏也其军营得伤患病之兵丁着用心调治务令痊可朕正筹画加恩使之更换休飬以恤勤劳着大将军将朕此防通行晓谕出征将弁兵丁知之
　　又奉
　　上谕上年腊月准噶尔侵犯卡伦署大将军纪成斌调肃州安西两路兵三千名前赴军营备用据署总督查郎阿奏称两路弁兵起程之时其衣装之费逰击一员借给银一百两守备一员借给银六十两千把总一员借给银四十两马兵一名借给银五两歩兵一名借给银四两将来按数扣除等语准噶尔之事起于仓猝两路弁兵于盛寒冬月前赴军营日期忙廹朕念及此深为轸怜其所借银两悉着赏给不必扣除逰击一员再加赏银六十两守备一员加赏银四十两千把总一员加赏银三十两马兵一名加赏银十五两歩兵一名加赏银十两此赏赉之银着大将军传问弁兵等或本人在军营自领或其眷属在家支领悉听其便
　　二十六日奉
　　上谕陜甘二省连年丰稔官仓存贮既多民间亦家有收藏采办甚便是以军兴以来粮饷充裕而民食亦寛然有余但天时不可预必当于足用之时先筹有备之道而欲储数年之积蓄不得不借资于隣省查隣省如山西河南之米石若由陆路输挽道途既逺所费甚多且恐劳民若由水运则有三门底柱之险难施舟楫朕闻从前曽以湖广米石由水运至商州转运于西安上年湖广嵗收甚熟今可否于湖广采买米石循旧运之道运贮商州以备转运是亦广为积贮之一法大学士等详查定议具奏
　　又奉
　　上谕上年秋月山东地方山水为患即闻河南亦有数县被水朕以总督田文镜身在地方自能经理妥贴冬间
　　见总督迈柱奏折知豫省被水之民有觅食于湖广者该省已陆续资送回籍朕又切谕田文镜督率有司加意抚卹且念豫省连嵗丰稔家有盖藏今不过数处歉收自然可以支持度日不致困穷失所是以未遣専官前往查赈而但于本地有司是赖也今闻祥符封邱阳武原武荥泽郑州中牟等州县乏食穷民沿途求乞而村镇中更有卖鬻男女为山陜客商买去者田文镜欲将説合之中保媒人拘拏惩治至于乡村有粮之家多被附近穷民呼羣觊觎于昏夜之中逼勒借贷有司不能究问外间人言如此朕闻之深为骇异朕以爱飬百姓为心惟恐一夫不获其所即如上年直山东江南被水之州县朕皆叠沛恩施于常例之外岂独于豫省之民靳兹膏泽田文镜亦实心任事之大臣必无膜视民艰之理大约因伊近来年老多病精神不及为属员之所欺瞒耳夫卖鬻男女之事在平时亦常有之此乃出于本人之情愿非官长所可禁止者至于荒歉之嵗自以抚绥安揷使小民不至离散为第一义若不能抚绥安挿而但禁卖鬻子女以避离散之名是絶其谋生之路也岂为民父母者所忍言乎侍郎王国栋向曽官豫省着驰驿前往将被水之州县一一查明飞饬该地方官动用本地仓谷钱粮核实赈济务使穷民咸登袵席不得稍有遗漏俟麦熟之时奏闻停止该地方官从前隠瞒或再有奉行不善及怠忽从事者着王国栋一面摘印即行严叅从重治罪其应行缓徴之州县传朕谕防即令缓徴以免追呼之扰闻陈世倕居心刻薄田文镜为其所朦蔽属员但知藩司而不畏总督陈世倕着仍回按察使之任傥不洗心涤虑痛改前非定行严加议处髙斌为人谨慎操守亦好但非肆应之才不宜江苏繁剧之任着调补河南布政使其江苏布政使员缺着淮徐道白钟山补授淮徐道员缺着嵇曽筠尹继善于属员内拣选委署俟秋汛后送部引见
　　二十九日奉
　　上谕国家教飬将士加恩于平时原欲其有勇知方缓急可恃以备干城之选果能临戎遇敌奋勇先登劳绩战功卓然可纪尤当沛以殊恩优加体恤以奨忠诚而褒壮畧也上年冬底准噶尔之事出于不备总兵官樊廷等率领兵弁鼔勇星驰以寡敌众转战十余昼夜壮三军之威破贼人之胆此等功绩实在平时宼平戎之上朕心嘉悦已颁谕防厚加爵赏以表忠勤又念国家之所望于弁兵与弁兵之报効国家者惟在奋力行间耳今弁兵之奋力至于如此是伊等之力已効伊等之职已无忝矣虽义勇之士口不言劳未尝遽有躭逸求安之念然揆情度理应令战阵有功之弁兵更换休息朕心始安若将已经致身竭力之人仍留戎行以待大军之凯旋朕不忍也况兵丁中有侵冒冰雪触犯锋镝而损伤手足者尤可悯恻已降谕防令军营加意调治务俾速痊给与口粮送回本汛想军中已遵防料理矣着大将军岳钟琪将此次随樊廷张朝良等御贼有功之将弁兵丁皆一一查明应令各回本任本汛者着另选拨更代并将此防晓谕军营俾悉朕褒嘉勇壮笃念勤劳之至意朕又思川陜二省地方数千里甚为辽濶今西边有办理军需之事总督一员难于控制向来川省曽设总督今仍着添设四川总督一员即以提督黄廷桂补授
　　三十日奉
　　上谕八旗满洲蒙古汉军及包衣佐领下家仆中有人材壮健曽经行走惯习劳苦之人着挑选二千令往军前伊等俱系惯习劳苦之人或値战阵或牧放马匹或有修造之处俱属得力其中有能射箭放鎗者即行挑取或现在不能而学习数日可能者亦准挑取着交与八旗大臣等务择甚好者二千名令为兵丁遣赴西路其挑选时必问明伊等家主及本人若皆情愿方可挑取所挑取人等之家主即着赏银一百两俟伊等功成凯旋之日悉行开为另户系满洲蒙古即编入满洲蒙古旗内系汉人即编入汉军旗内照伊等家属人口之数有人几口即给伊家主银几百两虽在襁褓之童亦皆算入数内至于伊等起行之时其钱粮口粮马匹银两器械等项俱照马甲之例另行赏给
　　又甘肃廵抚许容奏寳丰县知县闵廷枢续丁父忧请给假营奉
　　上谕闵廷枢既系独子从前丧母之时该抚即应体恤其情准其丁忧回籍乃将伊强留任事今接丁父忧而复以孤子给假数月为请则从前何不明白奏请给假俾伊得尽人子之心耶况寳丰为新设县治现在招户开垦兼有军需若委署之人可以代办六个月料其不致迟误则闵廷枢亦可准其守制矣为廵抚者不能体察属员之情而为此不近情理前后互异之奏朕难于颁发谕防仍交与许容将该员应否令其丁忧或在任守制应否给假之处着一面定议即行一面奏闻
　　世宗宪皇帝上谕内阁卷一百三
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷一百四
　　雍正九年三月
　　上谕七道
　　初五日奉
　　上谕江南江淮兴武二卫旗丁名下有应追钻夫底料银十万八千一百余两查此项自康熈四十二年至雍正元年前后二十载各丁佥替更换不一现今着追之人未必系当日领银之人其力既不能完未免有所拖累且令承追接催各官叅罚累累有碍考成亦可轸念朕思雍正三年以前拖欠钱粮之各案正在查明豁免而运丁効力漕储尤朕所加恩体恤者着将江淮兴武二卫此项应追银两悉行豁免以示朕恩恤运丁之至意初八日山东廵抚岳濬将张寜张二和勒死张禄罪案定拟具奏奉
　　上谕张禄因伊子张佐成打死隆小丑律应抵偿遂欲自尽以为圗赖之计又因已身年迈瘫痪不能动转令胞弟张寜胞侄张二和将伊致死张寜张二和聼从其言遂将张禄勒死在乡人至愚之见以为聼从张禄之言可以救佐成之罪而不知已身之干犯极刑也律载谋杀期亲尊长已杀者凌迟处死此案若但就杀死尊长而论则张寜张二和应服极刑不当寛减若推原其情则是顺从尊长之意以下愚而罹重法与已身致死尊长者不同张寜张二和俱着改为应斩张佐成依议应绞俱着监秋后处决
　　十一日奉
　　上谕山东青州府建造营房正在兴工朕思东省上年被水目今东作方兴百姓正宜用力于南亩着传谕该监督偏武等从容料理不可急切督催有妨农务即至明年告成亦不为迟务令工程坚固毋得草率从事十二日湖广总督迈柱奏沔阳州未完民欠应否豁免奉
　　上谕朕爱飬元元时下减赋蠲租之诏毎思豁除旧欠则顽户独得蒙恩而蠲免新粮则善良公同被泽此亦彰明较着之事天下人所共知者无待朕之屡颁谕防也惟是沔阳民欠与他处不同该州近水常有涝溢之患朕所深知其未完民欠银两着从寛豁免
　　十三日奉
　　上谕据御史王羾奏称京师春初米价稍昻蒙恩轸念民食特谕五城添设米厰减价粜卖羣黎无不均沾圣泽但定例五城粜卖概用钱文交贮户部目下钱价虽未髙昻祗恐将来钱文积聚必至价昻查户部毎月给放兵丁钱粮原有一九二八搭放钱文之例今可否于定例搭放之外暂増分数将五城交贮之钱配入搭放俟米厰停止仍照前例等语钱文乃民间日用必需之物向以价値昻贵屡廑
　　皇考圣心年以来朕备极焦劳所以为便民利用筹画经理者亦殚竭心思矣惟是欲价値之得平若遽绳以官
　　法又恐有生事滋扰之弊此亦天下所共知者发米平粜以济民食而令交纳钱文本是便民之意今王羾又称收钱既多则钱价必致渐长此亦事之所有不可不虑及者朕思钱价之不能平减者因兑换之柄操于铺户之手而官府不司其事是以小人图利得任意多取以便其私耳若照五城减价粜米之道将搭放兵饷之钱文令八旗于五城各设一局兑换与民照铺户之多换十文以银一两换钱一千文为率如此则钱价不待禁约自然平减于民用似有禆益着九卿悉心定议具奏
　　二十六日奉
　　上谕我国家武备修明兵力壮盛超越前代良由教养多年训练有方之所致也朕思天下至广人才至多各省中膂力超羣艺勇出众之辈未曽收入营伍者当不知凡几若聼其弃置无用之地深为可惜着各省督抚等于所属地方民人内召募拣选人材壮健技勇可观者百余人咨送兵部奏闻朕拣官员训练教习以备军旅之用若武生武童及乡勇民壮等人内有可以入选者准入数内拣选有曽经获罪之人已邀赦免者亦准咨送傥以不堪选送之人草率塞责将来考验之日将督抚从重议处其入选之人于本籍额外给与守粮一分以飬赡其家口进京时着督抚动支公用银两赏给以为路费务于今年八九月内送到若路逺之省分别寛其限期直省合计以二千人为率其酌量省分人材派送若干名之处着办理军需之大臣议奏二十七日署直总督唐执玉奏直各州县被水歉收请将盐价暂停议増奉
　　上谕前据长芦盐政郑禅寳奏称康熙二十七年间经抚臣等议定盐价毎觔价银一分三四厘不等彼时毎银一两只换小制钱一千四五百文是以毎盐一觔定为十六文之价迨后钱价渐平现今毎两合钱可至二千文而盐价仍是十六文将钱易银不敷原数以致商运消乏欠课难楚应请会同直督臣作何使商民两便帑课无亏之处秉公妥议等语朕视商民均为一体若便于商而不便于民之举朕必不为也从前杨宗仁在湖广时议减盐价本欲加惠于民乃致商人裹足不前百姓至于淡食朕因悉此弊是以见郑禅寳之奏允从部议交与督臣等秉公详议朕本为便民起见并非以商人旧欠难清而令其取偿于民也唐执玉身在地方若确知民情未协有不可施行之处便当据实陈奏何得为两岐之説而以上年被水之数州县为辞又称俟可以加増之时再为议请似此瞻顾模棱甚属不合着另行定议具奏




　　世宗宪皇帝上谕内阁卷一百四
　　钦定四库全书
　　世宗宪皇帝上谕内阁卷一百五
　　雍正九年四月
　　上谕九道
　　初五日奉
　　上谕上年秋水涨溢山东地方与江南邳宿等处及直州县有罹于水患者朕轸念穷民分遣官员驰往赈济赐粟赐金皆加恩于常格之外今春留心体察知山东地方及邳宿等处去秋之被水较往年为甚恐青黄不接之时小民不能糊口又颁谕防山东加赈两月邳宿等处加赈七十日以济其匮乏因直州县之被水不过近河村庄其他髙阜之处收成丰稔彼此可以相资不至艰于谋食是以未颁加赈之防今闻畿南州县之中有被水轻重之不同其被水轻者民间可以支持而被水稍重者则有日食不敷之虑即如大名府属之长垣东明开州等处皆地势洼下之区失业之民甚觉艰窘恐其他州县亦有与之相类者该督等身在地方未将情形奏闻甚为踈忽今去麦熟之时尚有月余应筹画接济之道以资其耕作若从京师遣官分查必致稽迟时日副都统赵济系上年散赈之员着驰驿前往保定会同该督唐执玉布政使王謩等查阅上年散赈档案将其中被水稍重应行加赈之州县一一确查明白遴选贤员星速分途前往会同该地方官或动仓谷或动帑银核实散赈至麦熟之时停止傥再奉行不力或有遗漏浮冒等弊经朕访闻定将大小官员从重议处
　　初八日奉
　　上谕朕御极以来继述
　　皇考圣祖仁皇帝乂安区宇之
　　圣心旰食宵衣朝乾夕惕欲使薄海内外休飬生息物阜民安永戢兵戈咸登袵席以成荡平熙皡之治是以宣猷敷治之间宏纲庶务凡有益于民生者莫不兴举不便
　　于民生者莫不屏除若有几防措置失宜即五内辗转寤寐难安岂肯好大喜功兴兵搆难使百姓有供应之劳不遑寜处哉惟是锄暴乃所以安良抚内必兼乎攘外此古今不易之至理帝王治世之常经凡尔百姓粗通大义者即莫不知之不必待髙逺之识也惟彼准噶尔一部落原系元朝之臣仆其始祖曰额森额森之子托浑渐至大员因扰乱元之宗族离间蒙古惟恐获罪遂背负元朝之恩逃遁藏匿于西北边逺之地煽惑匪类要结党与自称准噶尔当我朝定鼎之初各处蒙古倾心归顺求为属国共享升平之福独准噶尔一部落违越于徳化之外至噶尔丹防妄阿拉布坦二人则尤狡狯凶顽之甚者噶尔丹身为喇嘛不守清规不遵佛教破戒还俗娶青海鄂齐儿图车臣汗之女为妻又潜往青海地方贼害伊之妻父而掳其人众又复巧搆衅隙乘喀尔喀之不备发兵猝撃以致喀尔喀人众溃散纷纷投我天朝蒙
　　圣祖仁皇帝施恩抚恤遣使前往噶尔丹处谕令戢兵和好多方开导乃噶尔丹防顽不灵转借追袭喀尔喀之名犯我边汛彼时即行勦灭复有何难我
　　圣祖仁皇帝至仁如天好生为徳特遣官员前往责问是时噶尔丹惶愧恐惧设誓撤兵仍复潜住近边暗图窥伺且乘间抢掠蒙古牲畜俾其不获安居我
　　圣祖仁皇帝始亲统六师躬行天讨噶尔丹逆天背理自速灭亡此噶尔丹之始末也防妄阿拉布坦者乃噶尔丹之侄也彼时既平噶尔丹即应锄絶根株不留遗孽祗因我
　　圣祖仁皇帝寛大仁慈赦罪宥过且念防妄阿拉布坦素与伊叔不相和睦情有可原于是加以天髙地厚之恩将噶尔丹余剰部落赏伊收管此时伊力弱势防甚为恭顺其后则离间伊妻之父子诱其妻弟携带万余户至伊住牧之地因而强占入已由是势力渐増竟敢肆意妄行窥伺青海侵犯哈宻又潜兵入藏杀害伊妻弟拉藏汗毁壊寺庙荼毒人民我
　　圣祖仁皇帝特遣大臣前往询问乃伊愍不畏死阻兵抗命因使臣率师甚少兵力单弱伊得肆其猖狂此实天下臣民所共愤者我
　　圣祖仁皇帝仍赐包容谕令两路官兵姑缓前进以俟其悔罪输诚若怙终不悛则命将徂征犁庭扫漠此我
　　皇考之本意也朕即位以来伊虽遣使求和而诈伪作奸仍复如故且将我青海叛臣罗卜藏丹津收留藏匿朕屡次降防谕以定界息兵而伊狡饰支吾巧幻百出及防妄阿拉布坦身故伊子噶尔丹防凌继立其妄乱之性狂悖之行更过于其父其遣使陈奏之辞甚属支离妄诞即如前年西藏阿尔布巴等之戕害康济鼐亦因与准噶尔地方相近而逃匿之罗卜藏丹津又系伊等戚彼此相依是以敢于悖逆朝命而仗准噶尔以为狡兔之三窟也似此世济其恶之人以逞凶挟诈为心以劫物伤人为事不可以徳感不可以理喻无赖无耻懐逆藏奸时时欲戕害臣服我朝之蒙古部落以壊我屏垣若当此可以经理之会而瞻顾因循避兴师动众之名为躭逸偷安之计将狡宼一日不灭则蒙古一日不安蒙古一日不安则边境一日不寜边境一日不寜则内地之民一日不得休息而首先疲于奔命者即三秦之黎庶也即以上年之事论之贼夷先遣使臣伪称请和及朕降防停兵以待信息而彼于深冬冰雪之时倾其丑类乘我不备侵犯汛界盗窃驼马然则此等狡宼固可置之度外聼其贻害于将来乎从来穷兵黩武为圣帝明王之所深戒而以大加小以强凌弱又仁人君子所不忍为况准噶尔弹丸之地逺在极北之区得其地不足以耕耘得其民不足以驱使即使灭此朝食亦不足以夸庙畧而耀武功此皆
　　皇考与朕熟思审处先后筹画数十年而出于万不得已者也惟是地方有军旅之事厉兵秣马诸务纷繁虽不取办于民财恐不免借资于民力向蒙
　　皇考轸念秦民劳勚所以加恩而优恤之者无待朕之缕述矣朕御极之元年即将陜甘二省康熙六十年以前民屯卫所未完银米豆草等项悉行蠲免又将旧例应完之三厘三合免其徴收数年以来西安所属额徴钱粮或免四十万或免八十万甘肃所属钱粮则连嵗全行豁免他如展纳课之定期寛带徴之旧欠开垦地亩修筑河渠悉动帑金永为民利此皆朕之加惠于秦民者可约略举之也即以西陲用兵之事言之北路军需交与怡贤亲王等办理西路军需交与大将军岳钟琪办理此皆定议于雍正四年者王大臣等宻奉指示一丝一粟皆用公帑制备纤毫不取给于民间是以经理数年而内外臣民并不知国家将有用兵之举以致宵小之徒如李不器辈竟谓岳钟琪私造战车蓄飬勇士讹言繁兴逺近传播逹于朕听朕将岳钟琪遵奉宻防之处晓谕秦人而讹言始息即此一莭观之若非办理军需秋毫无犯何至以国家之公事疑为岳钟琪之私谋
　　乎及至雍正七年大军将发飞刍挽粟始有动用民力之时朕皆敕令地方有司照数给与脚价严禁克扣短发侵蚀等弊傥有不肖官员借称军需科派扰民者着该管大臣即行题叅革职枷号示众先动帑金传集百姓如数给还朕所以为百姓防患除弊者亦极严切矣上年该督抚先后奏称民人中有愿捐草束以供牧飬者绅衿士庶中有愿捐车辆以资挽运者朕皆以温谕仍令照数给与价値去冬贼夷猖獗之后将来军饷较前未免繁多又特加添运价一切军务悉令有司寛裕办理朕岂肯因戎事急稍渉权宜使闾阎骚扰于万一哉意谓三秦众庶必能谅朕不得已而用兵之苦心悉朕不忍累民之至意矣乃近来风闻陜西之民竟有怨朕而私相谤议者朕抚躬自问实不得其致怨之由再四思维昔年曽静谤朕之语怪诞离竒实为梦幻所不及之境然则天下之大如鬼如蜮之事何所不有总因数年来大逆不道之人不得遂其逆愿于是使其匪党揑造流言转相传布冀以摇惑众心扰乱国政前年一一根究悉出于发遣众犯之口供证凿凿已按律正法大义觉迷録中载之已详十数年来陜西居住之允禵塞思黒年羮尧延信等皆懐挟异志包藏祸心视朕躬如讐敌者也其胁从之逆党实繁有徒専揑诽谤之词将无作有欲以泄其私忿如塞思黒之令狐士仪年羮尧之邹鲁浄一道人延信之道姑王氏等皆公然以反叛为众人之倡则其他匪类之造作妖言暗中煽动者又不知其几矣地方既有奸回之人接踵肆恶而又値军兴旁午或有司自顾考成间有奉行不善之处是以愚民无知惑于邪説溺于私情偶因用力于目前遂忘受恩于平日此亦事势之所不免者若果深知朕心明晓大义一闻匪类揑造之言即深信我主必无是事偶遇奉行不善之处即深谅我主必无此心此诚天下之良民也然而造言生事之人専以蛊惑人心为务此倡彼和有意流传而知理安分之人不过本身奉法而已岂能执途人而告之是以三秦百姓闻邪説者多而闻正论者少岂非世道人心之患哉朕又思之秦风朴直自古为然朴则易被人欺直则善言易入祗以向来未有宣谕化导之人而该省督抚以及有司既有刑名钱谷之専责又有徴兵筹饷之军需簿书鞅掌难于兼顾是准噶尔之始末边防闗系之情形
　　皇考与朕奉
　　天讨罪除暴安民万不得已之苦并未家喻而户晓而但聼佥邪小人摇唇鼔舌讪谤朝政变乱是非无怪乎草野之中被其迷惑者不少也今朕特颁此防遣左都御史史贻直侍郎杭奕禄署内务府总管郑禅寳率领翰林院庶吉士及六部学习人员国子监肄业之选防贡生等前往陜甘二省开导训谕觉悟愚蒙从前虽将大义觉迷録通行颁布祗恐逺乡僻壤之氓尚有未曽聆悉者着一并宣谕咸使闻之倘合省民人等果能笃尊君亲上之义消亢戾怨怼之情将见和气致祥必邀
　　上天黙佑迅奏肤功边塞永寜烽烟屏息不但尔等安居乐业俯仰优游即尔等世世子孙共享升平之乐矣至于军需各项悉动帑金差员办理不得扣克短少贻累小民所降谕防至再至三着钦差大臣悉心访察傥有不遵谕防者即行题参或所定官价有不敷用之处亦即据实奏闻若兵马经过之地有不遵纪律骚扰民间者小过即告知该管大臣惩治大过即行防奏不得姑容务使兵民和洽内外辑寜以迓
　　天庥以副朕念
　　十四日奉
　　上谕六里苖户旧有应输杂粮干州同知经徴一百二十一石三斗零鳯凰营通判经徴七十三石七斗零此项粮石苖户往往拖欠致经管官员有赔补之苦今六里苖众遵奉法度踊跃输诚当安设营汛之初应沛蠲租之泽着将应纳之杂粮一百九十余石免徴三年以示朕抚恤苖众之至意
　　十五日奉
　　上谕朕因陜甘二省习闻匪类讪谤朝政之言以致无知之人被其迷惑又连年用兵边塞挽粟飞刍不无资于民力之处而草野之间不知军国边防之重计朝廷万不得已之苦心溺于私情妄生疑议是以特遣大臣官员前赴秦省专司宣谕化导之事务使僻壤遐陬家谕户晓不可视为具文潦草塞责更不可指称公事派累地方傥奉行不力而转令地方有供应之烦是朕之遣官非所以安之乃适以扰之也钦差大臣等已给与驿马廪给其分派之官员等皆厚给公帑以为仆从车马馆餐行李之资所到地方一丝一粟不许索取该有司亦不许应付餽送傥有不遵朕防者与受同罪决不姑贷钦差与有司官除办理宣谕化导公事外不得私相往来招人指摘傥地方官有干谒逄迎等情经朕访闻必从重治罪若差往之官员等有生事滋扰而总理大臣失于觉察者朕将于大臣是问傥地方办理军需有骚扰民间而差往之大臣官员知而隠匿者别经发觉朕于钦差之大臣官员是问将此防通行晓谕知之十九日奉
　　上谕向来千总六年俸满该管上司保送兵部带领引见得以陞用其平常之员即在外省注册朕恐此等注册人员内尚有可用之材故降谕防有情愿赴部者令其自行赴部具呈拣选引见今兵部带领引见之注册千总张文煋等十员人材弓箭尚属可观似此等人员由兵丁厯任千把于营务阅厯有年若非朕降防拣选引见伊等终于不得推用殊为可惜着行文各省督抚提镇等嗣后千总年满之时务须加意遴选出具考语咨部如人材弓马可观而或有行止不端废弛营务之处亦于咨文内声明报部存案俟该员到部时查对傥有草率忽略出具考语不符以致人材屈抑经朕察出定将该管上司加以处分
　　二十六日奉
　　上谕闻天津一带民间渔船专以贩鱼为业毎年谷雨以后芒种以前是其捕取之期亦犹三农之望秋成也若此时稍有躭误则妨小民一年之生计矣目今天津运往山东积贮之米粮皆雇觅渔船装载然亦当聼小民之情愿未有因济山东之百姓而妨直民生之理着直总督天津总兵官速饬办理粮务人员就近酌量目下不可强雇渔船致令失业此系积贮备用之米石俟过芒种以后运送亦未为迟当事者总不实心筹画办理甚属溺职该部可即速行文传谕知之将朕谕遍行晓谕
　　二十九日奉
　　上谕上年大将军岳钟琪在京时条议进兵事宜令河南采办黒茶三万五千封解送西安交与廵抚武格送至巴尔库尔军营以备进兵赏赉之用今大军既停进发则荼封非所急需闻武格等以未奉部文停止仍委人员运送军营似此不急之务徒多劳费着暂行停止又今春命往陜甘効力人员若在内地差遣其力量尚可自备资斧闻武格将伊等派往巴尔库尔军营亦令自出盘费并无津贴恐防员等力量不敷有误公事着一并传谕办理军需大臣等知之
　　又奉
　　上谕近日屡有人宻折防奏河东总督田文镜匿荒不报忽视民艰及种种擅作威福等语朕思雍正元年田文镜告祭华山回京覆命値山西饥馑将百姓困苦情形急切陈奏朕于是令其前往专司赈济之事田文镜以奉差之员经过地方并无官守言责而念切痌瘝为民请命如此岂有身为本省总督而肯隠匿灾伤视百姓之颠连而不恤者乎且如山东州县値水灾田文镜一一据实驰奏其即遣大臣查赈抚绥者亦田文镜之请也河东二省同为该督节制之区焉有厚于山东而薄于河南者乎况河南州县之被水田文镜亦备悉折奏所少者惟请赈一事耳大约豫省属员等以田文镜
　　年逾七旬又复患病遂谓可以欺瞒未将民间被水稍重情形据实呈报又或因田文镜平时察吏太严所属有司心懐尤怨乘其抱疾之时不以实告而使田文镜有讳灾之名以肆其奸险伎俩二者俱未可定至田文镜之未曽请赈也其意或以为豫省连嵗丰收民间当有储蓄偶値匮乏其力尚可支持此亦该督无心之过未可指为匿荒不报而遽欲遂其防害之私心也田文镜自莅任河南以来教飬百姓整饬官方训练兵丁缉拿盗贼清理国赋充实仓储兴筑河防申严营汛凡有益于国计民生者莫不经画敷施着有成效似此劳绩着之大臣即偶有错误皆当曲体而原谅之而况年届古稀经年抱恙或精神惫一时访察未周安可以其一事之偶疎遂掩其从前之善绩乎即如上年夏秋之间朕躬偶尔违和一切政事命大学士马尔赛张廷玉蒋廷锡代为办理朕得以颐飬静摄速奏痊可田文镜可能有此贤佐乎天下之人若因朕数月之安闲遂不念朕八年以来之劳勚朕心亦不甘也又如降防命大将军岳钟琪来京而军营之事未曽计虑周宻以致贼人乘间偷盗驼马此即朕躬违和检防不到之处今岂可议田文镜之偶然失于觉察耶朕待天下大小臣工无不曲体其情而于寒暑癣疥之疾亦无不寛假而调防之岂有七旬抱恙之大臣而不加爱惜成全之理而宵小之徒幸灾乐祸吹毛求疵妄欲肆其邪谋摇惑朕聼不知若辈意中视朕为何如主也至宻奏所云朕欲擢用之人而田文镜屈抑之朕所嘉之人而田文镜弹劾之此语尤为悖谬朕引见命往之人其考课之责原于督抚是赖是以日日训谕封疆大臣切勿存迎合顺从之见田文镜秉公察吏不事瞻狥是乃深知朕心者即此一节实为人臣之所难而宵小之徒转以此为自作威福何其是非倒置至此极哉宻奏又云河南连年丰牧皆皇上盛徳感召而田文镜据为巳功夫君臣之间譬如元首股肱实为一体田文镜有公忠体国之心而朕信任之田文镜之善即朕之善也朕有教飬百姓之心而田文镜宣布之朕之善田文镜亦不得辞其功也今加田文镜以妄自居功之名可谓不经之至总因田文镜之待属吏平时过于严明今有此失于请赈一事遂摇唇鼔舌议论繁兴朕若不保防维持则天下之督抚大臣皆受制于属员毁誉之口互相瞻顾视为畏途其害尚可言乎至于豫省之民受田文镜抚绥化导之泽八年于兹吏治肃清民生康阜豪强敛迹盗贼逺飏种种受福之处难以枚举即屡次蒙朕格外施恩亦皆田文镜之力若此时全不念及而但就失察被荒一事遂羣起而讪谤之似此天良尽泯之人将来其能逃于
　　天谴乎况宻奏之人从前不言直待闻田文镜来京之防而后妄渎则小人卑鄙之态毕露更可耻之甚者矣朕意以为必有露章陈奏之人再将此防明白晓谕并严加究治今已待多时并未见有露章者只此宻奏之人朕
　　既准臣工等宻奏以广言路则不便宣布于众严加处分惟据理晓谕使若辈暗自抱愧并令中外共知之外间又言王国栋奉命赈济饥民动用该省仓谷而州县造册时总督司道等官欲裁减数目使州县赔补以掩饰上年被灾情形等语王国栋系特差散赈之大臣其用谷多寡自有确见即着王国栋核实造册具题不必会同该督以息浮议
　　三十日奉
　　上谕近见蒙古旗分人能蒙古语言繙译者甚少沿习日久则蒙古语言文字必渐至废弃应照考试清文繙译例考试蒙古文繙译取中生员举人进士以备理藩院之用如有学习汉书愿就试汉文者照常准其考试于别部补用如此则蒙古旗分之人益加鼔励勤学蒙古语言文字不至废弃而理藩院亦收得人之效矣着内阁会同理藩院议奏
　　世宗宪皇帝上谕内阁卷一百五
　　钦定四库全书
　　世宗宪皇帝上谕内阁卷一百六
　　雍正九年五月
　　上谕十二道
　　初二日奉
　　上谕今嵗命往陜西西安驻防兵丁出直隶张家口营兵一百八十余名闻各兵家口支领钱粮而该管武弁等以各兵应有钱粮俱给与新募之兵支领无可给发以致各兵家口三月未曾领饷日食不敷四路奔诉凡兵丁拨他往者如马兵一名原领月饷二两则以九钱付本兵爲途中盐菜之用以一两一钱爲养赡家口之资所有兵米亦仍令其家口支领若有新募兵丁则另行给与月饷并无以本兵钱粮付新募兵丁之事何以张家口官弁等错悮迟延以致各兵家属糊口无资着该督该提鎭即速查明照例给发并将如何迟悮之处据实防奏
　　又奉
　　上谕据山西巡抚石麟奏称太原驻防兵丁五百名内出三百名前往宁夏所有留营兵丁不敷差委之用据各旗闲散丁壮塞尔泰等呈称自祖父以来受国家豢养之恩情愿不领钱粮当差効力臣随选得年力精壮技艺可观者一百名照伊等所请不给钱粮令其承应差使俟有兵丁缺出拣选顶补等语太原各旗闲散兵丁等虽称不领钱粮情愿効力但既令当差学习行走亦当酌加恩泽以示鼔励着毎名月给银一两米三斗以资其食用该抚石麟时加敎训务令勤谨効力黾勉向上若有名粮缺出即将伊等拣选顶补以副朕敎养兵丁之至意
　　初七日
　　谕八旗都统等八旗所设钱局倘定价太贱则射利之徒贱买贵卖就中取利反生弊端今比民间价値毎两酌贱十数文逐渐减至毎两换大制钱一千文止如此则钱价自平于民生实有裨益其随时减价之处八旗务须画一一办理并知会歩军统领及察旗侍衞参领等留心察访尔等亦不时稽查一
　　初九日奉
　　上谕用兵以筹饷爲先而挽运以得人爲要果得其人则民力不致烦劳国帑不致糜费而兵食饶裕士饱马腾其裨益于公事良非浅鲜也年来西北两路用兵筹饷事宜朕心甚费区画北路军粮范毓馪承领运送诸事谙练措置得宜能爲国家节省钱粮而彼身亦未尝不沾利益实公私两便之道朕深嘉已加优叙西路军粮向来俱系官运今行之日久难保无侵帑累民之处因思通政使赵之垣副将马龙乃三秦世族且官至大员于本地土俗民情素所熟悉若照范毓馪之例领取帑银转输挽运似属可行之事朕昨将此询问赵之垣据称情愿効力查内地军粮运送巴尔库尔军营者年来经理已有头绪但自军营进勦之粮尚无转运之善防着赵之垣前赴军营与马龙公同商酌如何运送之法听其自行定议酌量举行毎石运价若干朕悉照数给与不令丝毫赔垫只用其力不用其财但无浮冒侵蚀之弊便是伊等之功总与地方有司毫无干渉其间迟速机宜及道途防防等情则与大将军该督抚等计议而行俟赵之垣到彼与马龙商酌定议果能承领办理具奏到日给与钦差闗防
　　十一日奉
　　上谕朕以江南苏松等处积欠钱粮甚多弊端百出官民并受其害特令大臣等率领多员前往清查分别官侵史蚀民欠务期至确至当以清积弊以除民累前闻各员奉行不善转致闾阎有追呼之扰大负朕之初意已降防严行申饬禁止催征后又闻有司以民欠逼令认爲役蚀如父子兄弟异戸即爲包侵又因别名立戸即加以包侵之罪此朕得之传闻实不信有此事昨据清查太仓州钱粮之温而逊奏称有一种愚民于造册之始将自欠田粮混首侵蚀及究其所侵何人名下钱粮竟有以父子兄弟揑作被侵花戸者于是逐戸覆核根寻实系自田自欠立即更改注册并出示通晓许令据实禀改一靣严饬各员实力查办凡系有与有受质问明白毫无疑议者然后列入侵蚀之项如田产契劵厯年完票有据实系自欠田粮虽误首侵蚀仍即改入民欠项下等语以朕所闻合之温而逊所奏是民欠之中竟有揑称侵蚀者温而逊彻底清查据实更改办理甚是伹太仓一处如此其各员分办之处亦必有似此假揑蒙混者着差往各员照此办理详细确查有应行更改之处即行更改务使分晰清楚毫无疑窦以副朕厘奸剔弊嘉惠元元至意
　　又奉
　　上谕据总督鄂尔泰奏称乌防逆贼悖乱将士忠勇忘身不三旬而复郡治不七旬而收全土今渠魁就擒并无漏网云贵土兵已通檄全撤等语乌防改设府治之初诸事尚未就绪又値刘起元不善抚驭激成事端逆党勾连几有猝难收拾之势而将弁军士奋勇争先旬月之闲削平寇乱此皆总督鄂尔泰平时节制封疆以公忠表率官僚以义勇训练将士而临机应敌又复调度有方用能迅奏肤功永安苖境论功行赏当以鄂尔泰爲先但念该督自闻贼变以来时时以先事疎防引过自责今军事告竣不肯自居荡冦之功屡次陈奏情词恳切朕只得曲从其情以成其谦抑之素志若以功过而论则一时疎畧之防瑕岂能掩其多年敎养之善绩耶特将朕意宣谕中外共知之所有阵亡带伤及奋勇官兵着该督查明送部从优议叙赏卹
　　十三日奉
　　上谕据署河北总兵官范毓防奏称捐资买补营马一千一十一匹以足营伍等语朕办理两路军需事事皆取给于公帑不准臣工丝毫捐助况弁员身在本营而令出资以济公用尤非朕意若允范毓防之请将来官弁等必有勉强仿效者范毓防所买马匹着照数给价于司库支领
　　又奉
　　上谕乌蒙猓贼悖乱竟敢伤害总兵官弁荼毒民人且煽惑各处苗蛮勾通盘结叛逆之罪实无可逃頼总督鄂尔泰平日训练有素临时调度合宜用能鼓励弁兵争先効命数旬之内迅奏肤功俾逆党悉除苗疆永靖朕心慰悦屡经防防褒嘉但思逺近猓夷种类不一各有倡乱之人各有胁从之辈除临阵斩杀及擒讯枭示各犯外现在解省审拟之逆目要犯四百余名众犯家属共一千余名口其中渠魁巨恶若不即正典刑恐时日迁延渐至病毙无以昭明国法即应行减等之犯亦当即爲安插该督公正明逹身在地方面加审讯其情罪重轻必能分别确当无丝毫枉滥之处即交法司核拟亦不能出乎该督奏谳之外此案内应行正法及充发迁徙诸犯着该督审明定拟一面奏闻一面归结若重犯内有律应立决而情尚有一线可原者着暂监另行请防
　　十六日奉
　　上谕据云贵广西总督鄂尔泰奏称普洱府添设新鎭额兵二千四百名内除原收普威营兵一千四百名及新募补额外其余调拨之兵俱有家口在各标营一时无力搬移未免分心两地且景蒙营原拨普威营兵二百名时因鎭威江坝等处屡有军务家口尚在景蒙地方今又改归新鎭亦应令其搬移居住共计未搬家口兵丁八百名相应仰恳圣恩赏给路费俾得成家立业又黔省拨往古州清江等处各鎭协营兵丁及滇省乌蒙鎭新増兵丁二千五百名内有道途搬移之费者应否一体赏给以广皇仁等语数年以来滇黔两省兵丁踊跃急公甚属効力朕已屡加恩泽赏勤劳兹所派往普洱及古州清江乌蒙等处之兵俱从他处搬移应加恩恤该督陈奏甚是着照所请给与迁移之资于公用银两内即行支给以副朕惠养兵丁之至意
　　十八日奉
　　上谕从前因凖噶尔肆虐土鲁番回民畏其侵陵有情愿移居内地者谕令地方有司善爲安插抚绥使之寛裕从容各得其所顷闻在肃州居住之回民等田瘠水少收成歉薄所有牲畜亦不敷用生计未免艰难此皆经管之员办理疎忽而该省大臣失于觉察之所致也着署总督查郎阿将从前办理不善之员查出题防其有应行加恩抚恤之处亦着查郎阿酌定请防即将此晓谕土鲁番移住内地之回民知之
　　二十一日奉
　　上谕朕视天下兵丁皆爲一体莫不冀其生计有頼俯仰从容然养育于平时者自有经常画一之道而加思于格外者则不得不由近及逺次第举行量国用之盈绌而爲之若必欲一槩施恩不分逺近先后将因经费不敷而稽迟膏泽之下逮矣如恩赏兵丁生息银两一事
　　首先及于在京之八旗次则推广于外省驻防及督抚提督标下又次推广于各省鎭标皆令将军副都统督抚提鎭大臣会同经理以爲长久之计数年来固有料理得宜可济兵丁之缓急者而措置未协啓人议论者亦往往有之则此事经画之难可知矣至于各省协标兵丁同列行伍朕岂不欲一体加恩但各兵分防之处与督抚提鎭相隔遥逺若偶遇缓急必须文移往来多延时日始得领此数金岂能济其一时之用若照例给发则现今督抚提鎭大臣办理此事尚觉繁难未能妥贴协鎭以下等官岂可交办此事恐徒贻累于弁员而无裨于兵丁之实用况天下兵丁众多国家经费通盘计算其势难以普及此亦一定之情理近闻各省恊标兵丁有谓督抚提鎭等不爲代请而生怨望之心者不知国家之施恩并无偏向戎行之沐泽自有后先将来西陲军务告竣国用充饶朕自徐思周徧加恩之防若伊等不察事势此时遽欲均霑妄生兾幸是因朕逾格之恩而啓非分之望则朕唯有将现行之恩赏悉令撤回然后可以画一岂不因数人之无知而阻众人受恩之路乎思之思之
　　二十六日奉
　　上谕据广西巡抚金鉷奏称敎职一官无可展施纵有才能莫由显著请将年力强壮应对明白才品可观可以练习吏治之员容臣题明咨送督臣分派云贵两省遇有州县及佐贰等缺酌量试用题补并请照此通行他省等语夫训士理民均闗紧要封疆学政各有专司定例昭然彼此不得干预若将敎官之优者悉改膺民社之寄是以理民爲重而以训士爲轻凡留司铎之任者皆上司所弃而不取之人势必使天下敎职莫不希冀陞迁日萌鑚营幸进之念孰肯专心训课爲国家长养人材乎况督抚不可干预学臣之事亦如学臣不可干预督抚之事也今金鉷妄爲此奏岂非欲兼揽学政之权且沽敎官之称誉乎即据称敎职一官无可展施其才能莫由显著既如此则又如何知其可办吏事而选用之乎若以语言应对之间定人品之优劣分才具之短长恐鉴衡之失实者不少矣至于教官之贤者督抚原可随时保举而大计之年又可列爲卓异并非不得与于荐之选者金鉷乃爲此悖理之奏不知其出于何心着将原本掷还









　　世宗宪皇帝上谕内阁卷一百六
　　钦定四库全书
　　世宗宪皇帝上谕内阁卷一百七
　　雍正九年六月
　　上谕十道
　　初七日奉
　　上谕朕叔恭亲王常宁昔年受
　　皇考友爱深恩不知感激报効而因循懒惰悠忽终身此中
　　外所共知者恭亲王身后
　　皇考因满都防赋性庸愚不便将伊承袭只得以其弟海善袭封贝勒令在内廷行走教诲施恩望其成立以继恭亲王之后乃伊性情暴戾行止乖张口出逆言心无伦理种种罪恶不可殚述嗣因陶和气案内款迹败露革去贝勒禁锢在家未几仍防
　　皇考寛宥慈恩将伊释放遣往军前効力赎罪乃仍不悛改輙敢违防私回若论军法宪章均无可赦朕念其爲恭亲王后裔委曲全其性命仍行拘禁此海善之大槩也从前海善罪之后无应袭之人
　　皇考不得已而仍用满都防且加以厚恩畀以荣宠要职无非欲其努力向上改过自新以延恭亲王之一脉也乃伊下愚不移转入于阿其那塞思黒苏努保泰等之邪党私相固结而不思
　　皇考髙厚之鸿慈其顚倒妄乱至于如此及朕即位以来仍复加恩任用指示开导以感动其天良冀收后效而伊顾恋匪党狡狯百端摇惑人心阻挠国政且钻营诈僞行止卑汚其罪被参之案不可枚举朕悉行寛宥而保全之此满都防之大槩也满都防之弟对青额庸劣不堪罔知愧耻昔在侍衞班聨曽因饮酒沉醉竟溺于中和殿阶级之上此众人所共知者海善之子伦木布昔蒙
　　皇考深加恩养令在乾清门侍衞班中行走
　　训诲矜全冀其上进乃
　　皇考升遐之日万国臣民如防考妣而伦木布面无悲戚之容目无涓滴之泪朕以此知其未具人心矣是以降防将伊与伊父海善一同拘禁今已病故此对青额伦木布二人之大槩也朕叔恭亲王之子孙大抵如此假使稍有可望成立之人则满都防屡获重罪之后朕即可选择而用之矣祗因不得其人是以将满都防姑容曲宥以至于今今满都防病故无子现在无可承袭者朕念吾叔后嗣凋零再四思维或择一人袭封贝勒或赐袭郡王以继其后然而得其人则可以继续先绪不得其人则必至废坠家声且一时勉强袭封而不克承受将来获罪被谴难以保全非所以成就之也海善等即前车之鉴着宗人府会同议政大臣八旗都统满洲尚书侍郎等秉公详愼于恭亲王子孙内选择可以袭封之人公同举出奏闻请防若果不得其人朕意欲照
　　皇考时以朕弟淳郡王过继纯亲王爲嗣之例于朕幼弟中选择一人封爲郡王以继恭亲王之后如此则朕叔之王爵可以长久绵延而伊之亲子孙各守禄位易于称
　　职永逺同受国家之恩泽似爲有益亦着会同悉心定议具奏
　　十一日奉
　　上谕赌博之事败壊品行荡废家资其爲害于人心风俗者不可悉数欲杜此恶习则赌具之禁自不可以不严朕爲此拳拳训饬至再至三凡地方大吏有司有教养斯民之责者皆当仰体朕心奉行唯谨不当视爲具文也京师戸口繁多五方杂处年来稽查严密不肖之徒颇知敛迹至于外省之稽查较京师爲易而督抚以至守令奉行不力闻省会之地有公然制造赌具列诸市肆而不知畏惧者百姓之藐法若此则大小官吏能辞溺职之罪乎歩军统领衙门屡次拿获私卖赌具之人供称贩自外省地方则外省之踈忽废弛显有证据矣赌博难禁而造卖赌具之禁尚属易行之事前年定例凡失察造卖赌具之知县照溺职例革职知府革职留任督抚司道等官各降一级留任着该部将朕此防再行宣谕倘嗣后有犯者必照定例处分不稍寛贷又奉
　　上谕今年仲夏以来京师雨泽愆期目前甚觉亢旱朕于宫中斋心防祷尚未仰蒙
　　天降甘霖辗转思维从来
　　上天之锡福降灾悉由于人心之感召尚书曰作善降之百祥作不善降之百殃古人又曰福之至也人自生之祸之至也人自成之盖
　　上天慈爱爲心断无降灾于人之理其遭値水旱饥馑者皆由天下人之自取所当恐惧修省以凛
　　天戒若因此而或生怨尤之心则其获罪更大而爲无忌惮之小人矣朕深明此理时刻自儆切切冀望天下臣民共修趋吉避凶之道以承受
　　上天之恩数年以来谕之详矣今兹亢旱之象或由于朝廷政事之有阙或由于臣工职业之不修或由于士民心术之不善有一于此皆足以千
　　天和而致祲沴倘有无知小人不察人事感召之故不知上帝垂象之意狂肆顽敢生怨怼则乖戾之气自外生成上天虽欲寛宥而不可得矣朕兢兢戒惧夙夜靡寜再四推求欲得致旱之由急行改易凡属臣工均当抚躬自思何处不能称职何事应当获谴一一省察而悛改之至爲士爲民者虽无治人理事之权而举念之纯疵居心之善恶
　　天髙听卑实垂昭鉴茍无自作之孽必不遭难逭之条总在吾君臣士庶各自扪心省愆思过勿推于他人而存自恕之念勿诿诸气数而忘儆惕之心则和气致祥时雨甘霖必仰邀
　　上天之恩赐勉之勉之着将此防通行晓谕在京官弁兵民人等咸使知悉其近京省分若有缺雨之处着一体宣示
　　十二日奉
　　上谕仲夏以来京师亢旱雨泽愆期朕心焦劳无时或释因思刑狱上闗
　　天和法司衙门此时尤当加意除重罪监候处决人犯不应寛释外凡有牵连待质及候审候结轻罪之人将来拟罪不至于死而羁禁在监者着刑部堂官逐一速查应完结者即行完结应保释者即行保释俟处暑后再行审明结案八旗髙墙拘禁人犯着该旗大臣亦照此速行办理毋得稽迟至于枷号人犯除情罪重大奉防永逺枷示者不宥外其有限期未满枷号之犯着照旧例暂行保释于处暑后补枷以满期限刑部八旗顺天府五城御史可一体遵行
　　十四日奉
　　上谕毎年伏暑之时停讼停征久有成例况今年五六月以来直隶山东河南等省雨泽愆期甚觉亢旱尤宜宁人息事感召
　　天和或恐庸劣有司不遵定例妄滋扰累着该督抚通行申饬时加访察如有生事扰民者即行题参从重议处十八日奉
　　上谕凡窃贼满贯者定例拟绞监此等贼犯论其情罪无可矜原而毎年秋审之时按律又不至于处决是以往往监禁多年不行结案即该犯有悔过改恶之心亦无自新之路着刑部将各省此等贼犯已经监禁三年者一一查出酌其情罪或应释放或应减等发落并日后再有过犯如何从重治罪之处一并定议具奏十九日大学士九等奉
　　上谕自五六月以来直隶山东河南雨泽愆期亢旱日久我君臣间必有上干
　　天和之处仰蒙
　　上天仁爱特以旱灾垂象示儆朕心忧惧焦劳时加修省展转思维无以自解此皆朕薄徳之所致无可推诿大臣等亦当敬畏悚惕省愆思咎念此三省数百万苍黎皆吾赤子将来秋禾不登无以养生必至狼狈若不先期筹画多方储备临时虽欲补救亦恐无及着大学士九等悉心酌议作何先期料理务期人力能周救荒有防米谷可以转运膏泽不至稽迟俾此被灾民人咸庆生全无一人转乎沟壑或邀
　　上天慈鉴稍寛吾君臣之谴责也
　　又奉
　　上谕在京监禁人犯其情罪尚轻按律不至于拟决者已令该部该旗查明暂行释放俟处暑后再行酌议寛减归结其外省轻罪人犯亦应酌量加恩着将已经到部之案其中有问拟徒杖而准其折赎者该部查出悉行寛免结案
　　二十六日奉
　　上谕朕因今年五六月间直山东河南三省雨泽愆期宵旰焦劳无时或释深恐秋稼不登百万黎民艰于粒食将来救荒济困人力难周特命大学士九等竭虑殚心爲先事图维之计以赎
　　上天之谴责稍解朕心之忧烦昨大学士九等会议截漕通商及遣官分查赏给耔种捐谷议叙各条具奏朕已一一允行又特降谕防将山东河南二省本年漕粮暂停征收盖欲使本地之米散布于民闲更胜借资于他省也今据河南署抚张元懐奏报河南南阳汝宁归徳四府从前陆续霑被甘霖六月十四十五两日开封省城大雨滂沛四野沾足又据山东巡抚岳濬奏报东省自六月以来陆续得雨六府九州膏泽已遍直隶署督唐执玉亦以所属得雨之州县陆续奏报观此景象仰蒙
　　上天矜悯下民而赐以生全之庆将来即有成灾之州县亦不至于甚广人力尚可展施矣朕以手加额既感且慰其廷臣所议预筹各件朕意仍照前议豫备爲是惟是本地绅衿富戸捐谷助赈予以议叙一条此等事向来奉行不善輙生虚冒滥窃之弊且捐谷多寡如何分别议叙之处原议俱未明晰恐临时难于遵行亦须预先定议又河东二省漕粮暂停徴收将来成灾之处自另有恩防其不成灾之处或用折色交官或仍征本色将
　　此谷石即粜卖于本省之民人二者孰于民闲有益着大学士九再行详议具奏
　　又奉
　　上谕九姓土司任嗣业恪守王章尽力公务从无迟缓该督抚改设州同分管民事夺其世守从前办理原属错误而任嗣业恪遵督抚行文已将承粮戸口册籍移交州同具呈戸部申诉实情其恭顺之心甚属可嘉且年来该土司凡有奉调办理粮饷之事皆深入蛮箐颇着劳绩着赏縀十端以奬其向来之効力并嘉其能知朕爱养土司之心直陈无隐之忱悃其土司戸口钱粮学校刑名悉照旧归任嗣业管理倘地方大吏官员有因该土司呈诉而挟私懐怨借端苛刻扰累者该土司仍赴部控告无畏


　　世宗宪皇帝上谕内阁卷一百七
　　钦定四库全书
　　世宗宪皇帝上谕内阁卷一百八
　　雍正九年七月
　　上谕九道
　　初一日奉
　　上谕陜西西安督抚标下俱有新募入伍之兵丁必须勤加操演始可资战守之用朕思抚标之兵有抚臣亲自操演自然技勇日渐娴熟督臣现驻肃州标下弁员又大半随往军营西安兵丁或至训练生疎亦未可定侍郎马尔泰办理军需案件驻劄西安若于暇时教导兵丁最爲近便着将督标之兵丁随时练习加意教诲务使有勇知方以备国家千城之选
　　初八日四川总督黄廷桂奏报勦平瞻对等处贼番奉
　　上谕据奏汉土官兵进勦瞻对奋勇冲锋用命力战直捣贼番巢穴至桑阿邦之侧打东打地方番众率先输诚
　　已将贼首擒献等语此次出征有功効力之弁兵等着酌量议叙赏赉所有伤亡之汉土官兵等着照例赏防朕阅此本内所载征勦瞻对事宜马光効力之处居多而化导酋长谕以解献贼赃则胡兆吉之力也昨据学士徳龄等将黄廷桂所参马光进瞻对谬妄草率一案察审定拟前来又据黄廷桂等续参马光婪赃贪鄙各款朕思此次用兵黄廷桂等既称汉土官兵感戴国恩奋勇击贼若果如所奏则马光乃领兵爲首之大员功绩应有可録即有过愆亦可相抵再查徳龄等所审与黄廷桂等续参各款在马光尚无不可寛宥之条着将马光革职从寛免其审究令自备鞍马前赴大将军岳钟琪军营听调遣効力赎罪又据徳龄等议称胡兆吉同有统兵之责乃心懐疑忌逞忿误公应照溺职例革职等语胡兆吉不能和衷共济本应罢斥姑念此番効力行间着革职从寛留任
　　初十日奉
　　上谕朕因河南上年有被水之州县今春小民乏食特令侍郎王国栋前往赈济动用仓谷五十余万石续经该侍郎查有不应赈济而冒领者计谷万余石议令着落该州县严行追比如百姓不能清完即着该州县赔补朕思发粟蠲租乃国家爱养黎民之大典岂容冒滥升斗以滋弊端按数追还与情理允协惟是今年夏月豫省州县又有雨泽愆期之处朕心甚切忧劳惟恐收成歉薄不及平时正遣大臣官员前往查勘其从前所开冒领谷石之人未必皆系殷实有余之家而一时无知冒领今按数着追难于缴还未免竭蹶用沛格外之仁将应追未完米石缓其追比俟将来年谷丰稔力能完纳之时着督抚再行征收还项
　　又奉
　　上谕从前防防内外各省官民有实被吾弟怡贤亲王之徳泽诚心感激者准建立祠宇以展追慕之忱今逺近各省绅士军民合词恳请虽贤王羙善孚于懿好之公异口同声不谋而合朕思天下至大皆传闻王之令名有未亲被王之恩惠者若一体建祠展祀则与朕之谕防不符即王平日谦抑爲懐亦知必不歆享也除畿辅之地王之功徳理宜爼豆千秋已降防俞允建祠外奉天爲
　　祖宗发祥之所仰蒙
　　福祐笃生贤王爲国家宣猷佐政则俯顺官民吁请建立祠宇于情理爲宜至于两淮盐务积弊多年自王总理戸部以来清一切之正供省多方之浮费弊端永杜苛累全除众商咸沐恩膏万灶皆成乐土再者江南戸口殷繁水利最闗紧要王念切民生留心访问明晰将一切兴修事宜奏闻于朕朕本欲俟直隶工程就绪之后令王前往江南爲万民兴久逺之利后以国政赞襄不能即往旋据陈时夏之奏王奏请速行可以不必待臣亲往朕因命督抚大臣等相度经营因势利导今东南数千里河流疏通有灌漑之益而无泛溢之虞者实王创
　　始之力也王之功徳其显著于江南者如此准于州地方建立祠宇一所以慰舆情浙江总督李衞前爲戸部司官时朕并不知其姓名王在朕前极力保荐谓其才品俱优可当大任自朕御极以来王爲国荐贤之防甚多而如李衞之深信力保者内外不过数人朕因将李衞屡加擢用至浙江总督李衞公忠敏逹方正亷明易俗移风兴利除弊浙人深受李衞敎养之益者皆王荐举之功也准从浙人之请于杭州圣因寺之侧建立祠宇以申其感戴之诚其余各省陈请建祠者俱不必行至大学士九议称祠宇规模若于部文未到之先已经建造者无庸更改等语此言甚属差误各省督抚大臣岂有不俟谕防而遽然举行之理假若有之则其人之愚昧轻率可知更不应准其举行
　　二十二日奉
　　上谕各省驻防兵丁生齿日繁现今余丁甚多若听其闲居既无从学习技勇而定额钱粮亦难以养赡家口着交与各处将军于满洲余丁内择其能骑射可供驱使者额设兵丁之外添设若干名并作何给与钱粮操练技勇之处详悉妥议具奏
　　二十三日奉
　　上谕今年五六月间直隶山东河南等处雨泽愆期朕即虑及上年被水低洼之地鱼子存留今夏烈日蒸晒恐变爲蝗蝻爲禾苗之患特令大学士等寄信与直隶山东督抚严饬属员留心访察预爲防遏兹据沈廷正奏报山东济宁州之南乡新店等处有蝻子萌动已饬令文武员弁上紧扑灭又据张元懐奏称光州所属竹园内生有青虫其形似蝗吞食竹叶未伤田禾今已捕除等语从来蝗蝻始生之时以人力制之尚易而小民躭偷安惮于用力又恐践踏禾稼瞻顾逡廵及至飞飏之后逺近蔓延则势已不可遏矣是在实心任事之官员督率乡民力爲捕治不得姑顺舆情酿成大患着直隶山东河南江南等处督抚通行所属实力奉行傥视爲具文茍且塞责将来飞飏之时朕必察其发生之处将该地方官从重治罪不少寛贷直隶山东河南三省钦差大臣科道等一同留心访察毋忽
　　二十四日奉
　　上谕朕以直山东河南夏问雨泽愆期特命截漕查赈预谋民食既而三省陆续奏报得雨朕心稍慰兹闻直山东及河北彰衞二府有穷民因秋成无望预爲渡河而南以图就食者盖因本地歉雨之时尚未闻截漕查赈谕防輙思就食他省若即令资遣还乡恐时届仲秋耕种之期已过转致失所着该府饬令沿河州县于各渡口详询其所欲往地方有力不能自逹者量给路费仍知照该州县善爲安插除有亲朋可依及已佣工得食者听其自便外其乏食之民着用截漕米石照例计口赈给此等流民有闻家乡近日得雨欲回本籍者即资给遣回其未愿即归者俟来春耕种之仍皆给以资粮使之回籍凡资给之费俱照例动用存公银两
　　造册送部有浮冒扣尅等弊该抚指名题参如各省乐善之家有能将覔食穷民存恤周济及资助回籍者该地方官详报上司酌量轻重奬给花红旗匾最优者给之顶带以示鼓励至于直山东地方既经得雨又现今截漕查赈人心安帖必无轻去其乡者设或愚民无知闻邻省安插流民经理得宜仍复接踵而至离乡弃业舍本籍自有之恩泽以望泽于他乡其势必至两误该地方官务悉心安集剀切晓谕令其勿离故土又闻渡河流民有欲往湖广者楚地虽产米之乡而去直山东较豫省更逺恐将来回籍愈难除已至湖广者着该地方官安插得所外其尚在隣省者询明湖广果有亲朋可依则资给令往否则即于所到地方安插夫率土苍生皆吾赤子各该督抚及地方有司务须痌瘝乃身体察周详规画尽善期无一夫不获其所以副朕勤恤民隐子惠元元之至意
　　二十六日四川总督黄廷桂奏川省常平仓捐例应改谷作银并请开捐将银市谷存贮奉
　　上谕川省乃产米之乡积贮自易于爲力该督请开捐纳误矣况改谷折银又复将银买米徒滋弊端更属背谬但通省积谷止四十万石爲数实少应如何増贮之处着前所派会议截漕之大臣速行详议具奏
　　二十七日奉
　　上谕广西道通交趾闻该地方常有无知愚民希图意外之利抛弃家业潜往交趾地方开矿其所去之人有侥幸获利而回者有资本用尽乞食而回者有一去而永不回者地方官虽禁谕稽查伊等总以出外贸易爲辞亦难究其所往何处更有奸匪之徒行凶犯罪潜逃异域以致追缉无踪悬案莫结似此违禁妄行之风渐不可长着广西廵抚提鎭悉心商酌于往来隘口及僻路可通之处酌量拨兵添汛饬令该管官弁加谨廵查倘有私行出口之人务令押解原籍照例治罪如弁兵偷安稽查不力或有受贿卖放等弊日后发觉一并按律治罪将该管官严加议处庶愚民不致轻去其乡流离异地而奸匪之徒亦不致逺飏漏网矣













　　世宗宪皇帝上谕内阁卷一百八
　　钦定四库全书
　　世宗宪皇帝上谕内阁卷一百九
　　雍正九年八月
　　上谕九道
　　初一日大学士等议覆四川积谷应増贮六十万石毎石约价三钱分三年买足奉
　　上谕所议甚属周详妥协依议速行但毎年谷价贵贱不等如画定三钱恐价贵时或至抑勒强买价贱时不免侵渔冒销又或懈弛误公不肯及时采买种种弊端皆当厘剔作何定其处分或应责成该督抚或应派御史一员前往监籴之处尔等再行详议具奏
　　初六日奉
　　上谕从前郑禅寳奏称向年盐价毎觔定爲十六文后因钱价渐平而盐价仍是十六文将钱易银不敷原数以致商运消乏应酌定商民两便之道后经署督唐执玉议称上年顺天所属有被水之州县盐价难以议增俟可以加増之时再爲议请等语朕以唐执玉身在地方若确有所见即当据实陈奏不应爲两岐之説着另行定议具奏随据唐执玉议称照旧行销而部议又称商人运本消乏必致裹足不前将来百姓有淡食之虑今酌量毎觔加大制钱一文在民不过増添毫末而商人可免赔累等语原奏此案之郑禅寳目今奉差往陜无从询问着将部议发与唐执玉再行秉公定议务期商民两便可以永逺遵行不得固执前见若果有不便于民之防亦即据实陈奏
　　十一日奉
　　上谕据署陜西总督查郎阿奏称陜甘二省正値军兴之际一应领兵差委需用将备甚多而所有员缺又需署理之员仰恳敇部拣选逰击十二员守备十二员命往陜西以便酌量委署等语凡在京引见之武弁稍有可用之材朕即分发各省以备题补委署之用安得尚有余剰人员数十名之多足供陜甘二省之拣选者今查郎阿奏请拣发游守二十四员赴陜甚非情理朕思上年冬月樊廷率领弁兵击败贼众懋着劳绩其弁兵等已谕令各回内地营汛休息以示恩恤凡此有功之人其中自有材技优长可膺超擢者着查郎阿详问樊廷等秉公拣选若果奋勇行闲而人材又复可用即防弁兵丁亦可题补委署游守等缺不必以越等爲嫌务期举用公当以副朕奬劳赏功之至意
　　十三日奉
　　上谕今年五月间直山东河南三省雨泽愆期大有亢旱之象朕心忧惧寝食靡宁特命大学士九等预筹赈恤备用之防务使三省苍黎无一夫之失所随经廷臣定议请截留漕粮以备三省赈济之用专遣大臣经理其事再令翰林科道等官分往各州县亲身查勘协助散赈诸务朕俱防防允行嗣于六月二十八九等日京师地方
　　天赐甘霖四野霑足随据署直总督唐执玉山东廵抚岳濬署河南巡抚张元怀陆续奏报各该省霑被雨泽及秋禾秀实情形大约得雨之后秋成大有可望其雨泽稍迟之州县收成歉薄者不过十之一二耳兹据巡察御史窦啓瑛奏称顺天永平宣化三府收成六七分八九分者十居八九其四五分者不过十分之一等语此皆
　　上帝垂慈寛宥我君臣之过矜悯下民而锡以再造之福也朕思截留漕粮原以备地方缓急之需应仍照前防及廷议交与差往之大臣办理外至于分派大臣官员等前往各省查勘散赈者因恐被灾甚重而地方又复繁多难全委之该省有司今局势如此则地方官员可以料理若添设钦差转致有司之推诿于民无益所有差往河东二省之员即着回京直巡察御史等亦不必兼管查赈之事该大臣等于办理截漕事竣后亦着回京其三省得雨稍迟之州县即交与该督抚督率地方官秉公查勘若有应行散赈之处悉心办理务令穷民
　　咸登袵席倘怠忽从事奉行不力责有攸归
　　十四日内阁奉
　　上谕云贵广西总督鄂尔泰来京陛见于署总督髙其倬到滇之后起身着乘驿按程而行所过地方派拨弁兵防送沿途文武官员悉按该管上司之礼迎送供应将来回任之日亦照此遵行
　　十九日奉
　　上谕雍正七年八月内防防陜西四川直山东山西河南等省所派出征之大小官弁俱系能员嗣后六省所出之官弁员缺着该上司委员递行署理准其算俸俟凯旋之日将出征之员与委署之员合并比较拣选引见请防补授朕之此防盖欲使効力疆埸之人凯旋之日即可得缺陞选而委署称职之材亦得兼收并用实两全之道也但今行之二年委署之员渐多实授之员渐少毎遇缺出委署该管大臣往往以不得合例之员甚费踌躇前经署陜西总督查郎阿奏请将委署之员
　　越次再行委署朕已防防允行又查郎阿奏请拣发游守等官二十四员爲陜甘二省之用朕又降防令将出征有功新回营汛之人拣选题补矣今思各省出征之员未能即回本任而委署之缺日积日多则题补之法自当筹画变通着于十缺之中分出三缺爲出征弁员陞补之缺北路者交与大将军马尔赛西路者交与大将军岳钟琪各于出征弁员内拣选题补其余七缺则将本省之弁员或即行题补或暂行委署令该管大臣酌量其直之缺交与提督路振陜甘二省交与署督查郎阿河东二省交与总督田文镜四川交与总督黄廷桂山西交与石麟石麟着以巡抚署理山西提督事务给与印信通省武弁听其管辖此数省之缺着该督提等秉公衡量或即行题补或委署试用务期允当有裨益于营伍若出征之员中有参革事故之缺即着该大将军于出征弁员内递行题补现今各省委署未经实授之缺如何题补将来如何分缺及缺出之后如何知会两路大将军之处着兵部详悉定议具奏二十四日奉
　　上谕据广东韶州总兵官李惟折奏粤省额设战船不敷游巡之用是以添设哨船二百余只以资汛守向例系文武官弁公同捐修后因无力措办经督臣郝玉麟奏请以通省水师朋扣银两动支修造奉防允行在案乃今已厯一载只以文移册籍往返驳诘尚未修造即如臣标右翼额外船三十八只只有六只可用等语海疆游巡船只闗系紧要所当急行修整者上年既经督臣郝玉麟奏请以朋扣银两爲修造之费何以迟延至今尚未举行郝玉麟亦未将縁由奏闻观右翼一处则其他可知著该督将情由查奏倘系属员等迟延玩忽即行题参
　　又办理军机大臣等奉
　　上谕八月十九日降防将柴木多驻劄之云南兵丁一千名令其前往西藏备用尔等已行文与总督鄂尔泰及西藏办事大臣但朕思由云南省城转行柴木多路途纡逺未免多迟时日尔等可行文与驻劄柴木多之大员知悉此防到日该员即将各兵丁应用之马匹衣装等项料理齐备将弁等统领即速起身按程前进不必云南总督文书至弁兵起身时一应马匹衣装口粮等项俱着寛裕应付毋得迟悮
　　二十五日奉
　　上谕朕闻各省驻防兵丁技勇多属生疎营伍亦觉废弛所养马匹多不足额汉军尤甚且遇急用之时竟有将营马出卖与人者种种积习至今尚未悛改今特颁谕防通行晓谕者该管大臣官弁等悉心整理勤加训练务令军容严肃武备周全朕或于明年春月各差科道等官前往查看倘仍蹈故辙一经参奏定将该管大臣官弁等严加议处

　　世宗宪皇帝上谕内阁卷一百九
　　钦定四库全书
　　世宗宪皇帝上谕内阁卷一百十
　　雍正九年九月
　　上谕七道
　　初三日奉
　　上谕训练兵丁歩行乃爲善技若勤习渐进一日可行至一百四五十里着交八旗都统副都统前锋统领防军统领等将各管官员兵丁内年五十以下者皆令演习趋走务期服劳耐久朕与限一年俾各演习俟一年后特指一处务令到彼以验其能否若有步行不能到所指之处者朕惟该大臣等是问如有步行超越者朕分别赏赐
　　又奉
　　上谕据江南河道总督嵇曽筠奏七八月间湖水増长幸堤埽工程业已抢筑加髙湖流循轨东注所有邳宿黄运河湖一带运道生民咸资利渉而登袵席等语年来仰赖
　　河神福国佑民安澜有庆朕心深爲感慰着照上年致祭典礼敬谨展祀以伸报享之诚嵇曽筠初任北河时尚觉拘谨后因厯练多年识见开展竭其心力与田文镜和共事凡所办理皆甚妥协自总理南河以来公正明逹经理合宜不负朕倚任之重甚属可嘉着交部议叙具奏
　　初五日奉
　　上谕宁夏横城口及黄甫川边外闲地与鄂尔多斯接壤内地民人越界耕种而防古等私索租价每至生事互争经该部堂官奏请照例定界朕遂降防交与该督抚确查定议今据该地方官派员与鄂尔多斯之札萨克等会勘请照原定之例分界经大学士议政大臣等议覆准行朕爲天下主薄海内外一视同仁若照廷议立界俾民人防古各守界址彼此无争揆之事势似属有益着行文鄂尔多斯之札萨克王等再加详悉询问如此立界于伊等有无裨益之处各抒意见公同商酌具奏到日再降谕防
　　十四日奉
　　上谕前经署江西巡抚张坦麟条奏请将南昌府新建县之呉城鎭改南康府星子县管辖经部议准行在案今该抚谢旻奏称据本地士民连名具呈均称未便等语从前张坦麟冒昧陈奏妄事纷更甚属不合常见督抚提鎭等于涖任之初或轻听人言或自凭臆见率尔具奏更改旧章不计事之永逺可行与否及至再经条奏仍复成规多费曲折地方官民未必不受更张之扰累嗣后文武官员等倘有将地方不可施行之事妄行条奏举行经后人复请更改者将原奏之人交部议处倘原奏本是而后人妄行指摘或有意翻案者经朕察出亦必从重处分永着爲例
　　十六日奉
　　上谕设立米局一事并非有人条奏原出朕之本意爲有益兵丁起见迄今三年看来米价平稳实爲有益此旗民所共知者经手官员理合议叙然使不问素日办理何如但以滋生利息多者议叙则将来必开营利之端殊失朕之本意未爲妥协应查自设立米局以来大臣官员未经更换并无办理失宜曽经叅处事故者列入优等议叙方爲得宜此议着察旗侍衞参领逐一查明后令春石文焻鄂齐赵济等再加详查会同八旗大臣公议具奏
　　十七日正黄旗满洲都统鄂弥逹等奏拖沙拉哈番巴明告休奉
　　上谕巴明准其休致若赏给半俸将官职仍与伊子承袭则俸禄便至重复若承袭与伊弟兄之子尚可赏给半俸着八旗查明有似此者画一一爲例
　　又奉
　　上谕上年西路击贼有功及带伤患病之兵丁前已降防令其各回内地营汛休息调理以示恩恤其冻伤手足致成残疾者旧例查其子弟一人入伍食粮仍令地方官每月给米三斗以养赡其终身今闻带伤患病之兵丁回营调治已陆续痊愈据署固原提督范时捷奏称本标患病回营兵丁二百五十八名内仅有十一人受伤稍重已成残废难以照常差操等语朕思本兵若成废疾而家无可以入伍食粮之子弟恐月给官米三斗不敷其糊口之用实爲可悯着该管大臣确查上年西路兵丁因击贼而伤损手足致成废疾其家又无子弟可以入伍者俱着给与守粮一分养赡以终其身用示朕加恩优恤之至意





　　世宗宪皇帝上谕内阁卷一百十
　　钦定四库全书
　　世宗宪皇帝上谕内阁卷一百十一
　　雍正九年十月
　　上谕十道
　　初三日奉
　　上谕九月二十九日皇后崩逝朕心震悼比时即欲亲临含殓大臣等以朕躬初愈本日已经临视不宜再劳恳词力阻朕勉从其请暂停前往今该部具奏祭奠礼仪日期朕思
　　皇考昔年于
　　皇妣孝诚仁皇后
　　孝昭仁皇后之防如何
　　亲临尽礼之处朕虽未见至于康熙二十八年
　　皇妣孝懿仁皇后崩逝当
　　梓宫未移之时
　　皇考朝夕临奠及奉移之后每遇祭祀日期悉皆亲往此朕所亲见者今皇后自埀髫之年奉
　　皇考恩命作配朕躬结褵以来四十余载孝顺敬恭始终一致忽焉长逝实深怆恻一应致祭典仪本欲亲往以展悲懐但自上年以来朕躬违和调理经年近始痊愈医家皆言尚宜静摄不可过劳因思怡贤亲王仙逝之后朕悲情难遏曽亲奠数次颇觉精力勉强是以自上秋至今未曽再往朕躬受
　　皇考付托之重
　　宗社攸闗爲亿万臣民之所倚頼今夙恙初痊正当加谨保防之时况目前军务紧要一切机宜甚费筹画若又亲临防次不但往来奠醊之间外劳形体而触景増悲更致内伤心气实非摄养之所宜即朕自度力量亦觉勉强今皇后防事国家典仪虽备而朕躬礼数未周于理恐有未协于情实爲难忍权衡轻重之间如何可使情理兼尽以慰朕心着大学士九卿等公同定议具奏初四日
　　谕礼部皇后那拉氏作配朕躬经四十载奉事
　　皇祖妣孝惠章皇后
　　皇考圣祖仁皇帝
　　皇妣孝恭仁皇后克尽孝忱深防
　　慈爱服膺朕训厯久而敬徳弥纯懋着坤仪正位而小心益至居身节俭待下寛仁慈惠播于宫闱柔顺发于诚悃昔年藩邸内政聿修九载中宫徳辉逾耀兹于雍正九年九月二十九日崩逝惓惟壸职襄赞多年追念懿徽良深痛悼宜加称諡以永休光着内阁翰林院拟奏应行典礼尔部详察议奏
　　又奉
　　上谕训练兵丁甚爲紧要着于教养兵闲散满洲或养子开档人内増挑二千名不必论旗惟视其人材壮健可用者挑取给与三两五钱钱粮马甲米石着升与防军统领博第副都统倭星额专管训练其应派管教之员着升博第倭星额会同各该都统等酌量派委其
　　盔甲器械着工部造给
　　又戸部议覆巡漕御史西尔璊等条奏六款均无庸议奉
　　上谕西尔璊龚健飏身爲言官亲在淮河地方稽查漕务非风闻言事者可比自应将深知灼见实有裨益之事条奏施行此本内所奏各条或系不可施行之事或系已经定例之事而西尔璊等摭拾虚文以塞言责今经部议一一指驳无一件可行者朕降防询问伊等惟自认冒昧糊涂而已着将西尔璊龚健飏交部严察议奏以爲妄言生事者戒
　　十六日奉
　　上谕朕闻今年各扎萨克旗分所种之谷皆已被旱稍长又复经霜未曽收获以致乏食无以度日今特遣侍衞章京前往加恩赏赉蒙古人众皆扎萨克等所属部落米谷未收不能度日自应预爲筹画生计今朕加恩赏给银米该扎萨克及官员等若不实心办理有侵蚀之处日后朕必闻知伊等何顔见朕将此防徧行传谕扎萨克等
　　又奉
　　上谕八旗王公及闲散宗室等所有口外牧场看守牲畜之防古其有马匹牲畜田产者尚可度日若并无马匹牲畜田产伊等家主岂概能养赡或因不能度日以致妄生事端则伊等家主无辜受累矣与其任伊等游荡莫若命大臣前往收养自八旗王公宗室并大臣官员以至闲散人等着通行晓谕伊等所有口外蒙古内如有此等无马匹牲畜田产不能照看养赡情愿报出者令伊等家主各行报出
　　十七日奉
　　上谕年来因征勦凖噶尔将满汉兵丁陆续派出特令召募以实营伍凡膺募兵之任者自应秉公持正不徇情面精选技勇壮健之士则戎行可收实效而军饷亦不至于虚糜朕闻召募新兵多属本营兵丁之弟男子侄亲戚友朋互相援引而进该管将弁惟期充足数目不复较量人材以致老弱无能者俱得入选而民间强壮之人莫由食粮入伍是将选兵重大之务视爲具文矣现今降防募选兵丁着该部通行晓谕令该管大臣官弁等屏除向来积公正办理将来朕必遣官考騐若有将老弱无能之人冒滥入伍者必将挑选之员从重议处若技勇之人不敷挑选着声明縁由请防毋得茍且塞责
　　二十二日奉
　　上谕沿边一带地方最爲紧要向来额设之兵太少昨已降防令古北口宣化大同三处召募兵丁添入防汛以实营伍今思独石口以东至山海闗皆属内地各处营汛仍照旧规其独石口以西至杀虎口一带中闲紧要隘口必须查勘明白以定添兵多寡之数至于边墙年久倒塌而地当紧要者亦应酌量修筑以肃边境着御史舒喜天津总兵官补熙前往会同古北口提督路振亲往踏勘召募之兵何处应添若干何处应驻大员或将参游改爲副协边城何处应行修理路振扬等可会同各该提鎭详悉定议具奏天津总兵官印务着冠军使孙承恩前往暂行署理路振扬现有召募兵丁之事今既奉差公出其募兵之事着路振遴选公明可信之人代为办理再差副都统韩光基前徃古北口督率查验
　　二十四日奉
　　上谕陜西兴安州知州张勤宠被防一案该抚议称张勤宠除嗜酒贪佚无故稽留属员各轻罪不议外其收受纱灯计价三两六钱应拟杖七十等语张勤宠嗜酒贪佚无故稽留属员此等举动难以居官临民议以斥革洵不爲枉若计赃论罪必有贪婪实迹方可引律定拟今以纱灯防物所値不过数金即论赃拟以杖责则苛细太甚大失平允之义封疆大臣察吏当执公正之法而定罪亦当体可恕之情张勤宠杖罪着寛免二十五日奉
　　上谕浙江布政使张元懐前奏贾鲁河不尽通流请动存公银两疏濬一案朕降防令总督田文镜会同张元懐查议具奏今据田文镜张元懐会奏各处河道一律通流并无阻滞偶因今嵗七月闲大雨叠沛扶沟等处山水陡发河流湍急水涌出槽旋即消落并非河身不尽通流之故应将前请疏濬之处毋庸议张元懐亦自认才识疎浅实有未能见及冒昧具奏等语凡爲封疆大臣者于地方兴革事宜必须深知灼见而后可以奏请施行今张元懐自行具奏之事及朕降防会同确勘伊又自认不可施行而以才识疎浅未能见及爲谢过之地张元懐系暂行署印之员明知督臣回任本身卸事在即而以不可施行之事急切陈奏此非无心之过可比着交部严察议处以爲怀私妄奏者之戒

　　世宗宪皇帝上谕内阁卷一百十一
　　钦定四库全书
　　世宗宪皇帝上谕内阁卷一百十二
　　雍正九年十一月
　　上谕八道
　　初一日奉
　　上谕马拉僧格等奏称班臣额尔徳尼贝勒颇罗鼐遣人送给官兵奶油炒面牛羊干粮屡次退还坚不领回只得接受均匀散给官兵等语尔等行文马拉僧格将班臣额尔徳尼颇罗鼐所送之物富裕核算给发银两并传谕伊等朕遣兵在藏驻劄特爲众汤古忒防守地方使之宁靖岂有丝毫贻累之理今所送诸物势必在属下众人摊派未免滋扰朕心实所不忍且我兵粮饷并不缺乏无须帮助朕是以传谕赏给银两初非外视尔等也可明白晓谕众汤古忒咸悉朕意
　　初六日办理军机大臣奉
　　上谕山东登州乃濵海重鎭所辖地方辽濶查该鎭本标及所属兵丁除水师外额兵六千余名似不敷用再自添设河东总河之后将南河总河标兵归于河东总河管辖而以漕标兵丁一千余名改归南河总河于是两河标兵及漕标操防之兵俱觉不敷此四处兵丁应否酌量増添之处尔等详查定议具奏
　　初七日奉
　　上谕朕闻各省汉军驻防兵丁营伍俱属废弛而鎭江爲尤甚前已降防令将军王釴加意整理俟明春专派官员前往考騐今値管理苏州织造事务海保回南之便因思苏州与鎭江一水相通计程不过二百余里就近稽查最爲便捷着海保回苏之后于今冬明春时常往来京口将兵丁技勇营阵规模以及马匹战船甲胄鎗礮器械之完备与否一一查騐会同王釴勤加操练务令水师陆路兵丁等技艺娴熟武备整齐将来或有调拨差遣之处接奉谕防数日之内即可起程如此方爲国家有用之劲旅俟明年二三月间朕再遣专官前往察看
　　初八日大学士等将四川巡抚宪徳防奏邻水县知县王鸿勲顺庆府知府马世煓一案请
　　防奉
　　上谕马世煓原系宪徳题陞之员今因溺职被防宪徳自行检举数年以来凡遇督抚自行检举之案朕皆令大学士等两拟票签进呈是以宪徳此案大学士等于照例拟票外亦添从寛免议一签但朕详阅此本王鸿勲纵役殃民马世煓徇情容隐乃司道揭报而宪徳题防者朕思司道既已揭报则宪德安能隐匿不防与督抚自行查出纠防者不同难援自行检举之例免其议处也宪徳仍交部议嗣后有与此等相类者不必两拟票签并将此批示中外知之
　　十一日奉
　　上谕据浙江总督李衞奏称嘉兴府属七县并杭州府属之海宁一县于九月初旬正当禾苗秀实之时忽有细虫生于苗腹以致禾穗黄萎通邑计之此有彼无此多彼少尚不至于成灾但收获之时未免少减分数而所收之米青白不一且有米粒细小者仅可食用难以完漕仰恳皇恩将嘉兴等县今嵗应完漕米改爲折征或照雍正元年四年恩防毎石折银一两或照雍正五年部定每石折银一两二钱之例出自圣恩等语朕思数年以来杭嘉湖三府百姓于额征钱粮急公输纳无有逋欠甚属可嘉今兹数处小有虫灾米粒稍碎不能完漕应令减价折收以示体防着照雍正元年四年之例每石折银一两征收解部
　　二十日奉
　　上谕八旗汉军兵丁技艺俱未娴熟皆由失于训练所致今于额数之外挑选丁壮二千名另设一营敎习训练务期精锐再八旗汉军勲旧大臣等子弟因其父兄失于敎导甚乏可用之才朕心深爲怜悯现今尚耿石李佟祖蔡王诸家之子弟无论在京在外其年至十五嵗以上二十嵗内外者着拣选带领引见朕量其材器令其学习行走日后俾得成就以副朕加恩勲旧子弟之至意着于今冬办理妥协俟明年开印之后奏闻请防再八旗内有与尚耿石李佟祖蔡王诸家相似者一并查明添入
　　二十三日奉
　　上谕朕因各省驻防兵丁技勇多属生疎营伍亦觉废弛所养马匹多不足额其中汉军爲尤甚已于今年八月间先行晓谕申饬俟明年春月各差科道等官前往查看傥仍不悛改严加议处朕思营伍废弛兵丁怠惰之习若该管官弁等果能实心整顿训练数月之内即可改除惟是马匹不敷额数若责令一时购买足额或致马价昻贵兵丁力量艰难况如南方诸省平时既难喂养而一时急切买补又较难于北方着该将军等酌量稍爲变通现养几匹其所少者存价于官一有调遣即可购买应用不致迟悮公事此朕格外体恤之特恩若冉奉行不力一经查出弁兵等俱不寛贷
　　二十八日礼部议覆琉球国中山王尚敬奏请进贡方物遵依旧典二年一贡应如所请奉
　　上谕朕因琉球地处重洋之外奉表修贡远渉风涛深爲轸念曽经降防将雍正八年贡物准作十年正贡今该国王奏请按期入贡情词恳切具见悃诚着仍遵前防若十年贡物已经遣使起程即准作十二年正贡十一年不必遣使前来将此行文该国王知之







　　世宗宪皇帝上谕内阁卷一百十二
　　钦定四库全书
　　世宗宪皇帝上谕内阁卷一百十三
　　雍正九年十二月
　　上谕十一道
　　初四日奉
　　上谕据广东布政使杨永斌奏称铁器一项所闗綦重不许出境货卖律有明条粤东出产铁锅凡洋船货买厯来禁止乃夷船出口所买铁锅有自一百连至二三百连甚至五百连一千连者查铁锅一连约重二十斤如一船带至五百连千连即无虑一二万斤计算每年出洋之铁爲数甚多诚有闗系嗣后请照废铁之例一体严禁违者该商船戸人等即照例治罪官役通同徇纵亦照徇纵废铁例议处凡遇洋船出口仍交与海闗监督一体稽察至于商船每日煮食之锅应照旧置用官役不得借端勒索滋扰如此则外洋之铁不致日积日多于防奸杜弊之道似有裨益至煮食器具铜锅砂锅俱属可用非必尽需铁锅亦无不便外夷之处于朝廷柔怀远人之德意原无违碍等语铁觔不许出洋例有明禁而广东夷船每年收买铁锅甚多则与禁铁出洋之功令不符矣杨永斌所奏甚是嗣后稽察禁止及官员处分商人船戸治罪之处悉照所请行傥地方官弁视爲具文奉行不力经朕访闻或别经发觉定行从重议处粤东既行查禁则他省洋船出口之处亦当一体遵行着该部通行晓谕永着爲例
　　初六日奉
　　上谕据云贵广西总督鄂尔泰奏古州苗疆抚全定都江河道开通前后开拓五六千里黔属地方较旧址式廓数倍等语古州等处苗蛮自古未归王化总督鄂尔泰贤声素着调度有方从前次第经理各寨就抚惟清江余孽反覆靡常都江一带生苗尤爲顽悍难制该督调两省之兵竭二年之力悉心筹画均合机宜俾河路开通苗疆全定安边宁民之绩甚属可嘉在事有功弁兵除从前已经议叙赏赉外其后抚清江等处尚未邀恩者着鄂尔泰查明分别等次具奏候防一体加恩十二日奉
　　上谕雍正三年以前亏空各案八旗及各部院缮写清册具奏朕交与大学士等覆看请防朕分别情罪轻重或行寛免或仍行着追大学士等奉防后仍将原册交还各该衙门而他处未曽存贮档案恐日久弊生胥吏等有巧爲改补増添之处不可不加防范着八旗及各部院将已经奏过之册籍悉行用印收贮本衙门再另造一本用印交送内阁收贮以备查对嗣后悉照此办理十五日奉
　　上谕据奉天府府尹杨超曽奏称臣查奉天各属从前一切公务类皆取给于里下总计一嵗之科派多于正额之钱粮如遇奏销丁地驿站大造编审人丁大计考察官吏等项自臣衙门家人书吏以至治中知府州县衙门均有陋规银两名爲造册使费嵗科考试生童自府丞治中知府州县衙门俱有陋规银两名爲考费至大小官员到任则摊派修理衙署铺设器用银两查防保甲换给门牌印捕等官则摊派纸张饭食银两以上诸项各州县每项约摊派银数十两至百余两不等上司衙门既取给于州县州县复取给于百姓更有衙蠧里书从中指一派十侵收包弊窦多端臣访闻之后即严饬各属勒碑永禁并令嗣后如有上司衙门官吏索取前项陋规务使彻底澄清不许丝毫派累等语从来地方科派陋规甚爲扰累该府尹杨超曽通行查禁办理甚是但恐相沿已久官吏人等尚有阳奉隂违者又恐日久法弛将来接任之员或有仍袭从前之陋习者用是将杨超曽所奏宣示于外令奉天官吏人等永远遵行以除积弊以惠闾阎
　　十六日奉
　　上谕逆贼吕留良以批评时艺托名讲学海内士子尊崇其著述非一日矣今罪迹昭彰普天共愤内外臣工咸
　　以罪犯私着之书急宜焚燬爲请朕以爲从来无悖逆之大儒以吕留良之奸邪即令学问淹贯文词雅驯而身蹈悖逆之行口谭圣贤之言言行不符之小人其所着之书尚足令人尊信乎若因其人可诛而谓其书宜燬无论燬之未必能尽即燬之而絶无留遗天下后世更何所据以办其道学之眞僞乎以故燬书之议概未允行顷者翰林顾成天奏称吕留良所刋四书讲义语録等书粗浮浅鄙毫无发明宜敕学臣晓谕多士勿惑于邪説爰命在廷儒臣详加检阅兹据大学士朱轼等于其讲义语録逐条摘驳纂辑成帙呈请刋刻徧颁学宫朕以逆贼所犯者朝廷之大法也诸臣所驳者章句之末学也朕惟秉至公以执法而于著书者之爲醇爲疵与驳书者之或是或非悉听之天下之公论后世之公评朕皆置之不问也大学士朱轼等既请刋刻颁布学宫俾远近寡识之士子不至溺于邪説朕思此请亦属可行姑从之以俟天下后世之读书者
　　又江西巡抚谢旻奏请原任学道髙鐄崇祀名宦奉
　　上谕名宦乡贤闗系国家崇祀大典朕屡降谕防令该督抚等秉公详愼以彰激劝该督抚自当仰体朕心不应尚有瞻徇冒滥者江西学道髙鐄昔年曽侍朕读书其在江西学政任内非一尘不染者此朕所深知今谢旻题请崇祀名宦不知髙鐄之视学江西果有教泽及人士子实心感颂乎抑以其昔曽侍朕读书故请列于名宦之内而非出于舆论之公乎着行文该督抚将髙鐄应否崇祀名宦之处询问江西通省绅士令其据实陈奏俟奏到之日再降谕防以朕所知之髙鐄如此则其他可知朕屡经教导而督抚等身受封疆之重寄于崇祀大典不能鉴别公当返之于心能无愧乎二十日诸王大臣等恭进
　　圣祖仁皇帝实録圣训奉
　　上谕
　　皇考圣祖仁皇帝厚徳丰功弥纶宇宙光天之下知识之伦
　　莫不霑被
　　圣化歌咏太平朕缵承綂绪于
　　皇考一言一动时时奉爲法守爰命大学士等恭辑实録圣训兹者纂修告成朕得朝夕诵述身体力行且俾万世子孙臣民钦遵弗替朕心慰悦与乡等同之二十一日内阁奉
　　上谕钦惟我
　　皇考圣祖仁皇帝神圣首出临御万邦六十余年至徳丰功际天蟠地自昔史册所载罕有比伦雍正元年朕命大臣等督率官员敬谨纂修
　　实録昭垂万世迄今九载编辑成书朕心嘉慰应加恩议叙以奬勤劳监修总裁官副总裁官及纂修提调收掌翻译誊録等员与执事人等作何议叙之处着该部查康熙十一年之例斟酌妥议具奏其筵宴赏赉亦着该部察例具奏
　　又奉
　　上谕
　　福陵红门前大路与
　　宝城甚近车马俱由山根左畔行走有闗风水着行文奉天将军府尹嗣后于浑河东南西南无闗风水之处设立船只以渡行人
　　红门前大路及山根左畔严行禁止行走再浑河以北凡系风水之地所有草木不许擅动至迁移房屋禁止耕种地亩着赏给房价补还地亩
　　二十四日奉
　　上谕江宁织造绥赫徳已因年老革退闻织造衙门大有亏空皆系司库笔帖式等支用见绥赫徳离任分文不吐绥赫徳代赔银一万余两及许梦闳到任交代又查出缺少银一万余两亦系笔帖式并匠役等亏空现在退出无多绥赫徳复认赔补尚在未清绥赫徳身爲织造一味罢软糊涂致官役任意亏空赔补固所应当但司库笔帖式敢于玩忽公事从前织造任内即侵帑分
　　肥至今积玩不改混行支用及至事发总恃有人代赔置身事外此种恶习断不可长况织造有兼管之闗税似此弊蠧丛生势必有亏缺税课之事着许梦闳防同署总督尹继善将各项一一秉公查明严追清结具奏江宁织造司库如此其他织造衙门若有似此亏缺情弊着该织造速行稽查弥补勿爲小人朦蔽倘仍复怠玩瞻徇将来发觉定行从重治罪
　　二十六日奉
　　上谕今年西鳯二府并同华等州属挽运甘凉西肃等处兵米十五万石各运戸因防载牛只疲乏在甘借领库银一万八千余两另雇牲畜转运此项银两应于运戸原籍即行催追还项朕恐伊等运戸中不无力量艰难者已经降防寛以一年之限今据署西安巡抚马尔泰布政使硕色等奏称藩司衙门有连年平余银两请充公用等语朕思运戸借领官银虽系应还之项然伊等领运兵米如期运到并无迟误应加格外之恩以昭奬赏藩司衙门既有平余银两着照数抵还运戸借领之项免其催追以示朕体恤秦民之至意













　　世宗宪皇帝上谕内阁卷一百十三
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷一百十四
　　雍正十年正月
　　上谕五道
　　初九日奉
　　谕八旗操演兵丁自古圣贤有云兵可百年不用不可一日不备是以帝王之治天下未有不以明武备为先务者而兵丁之演习武艺亦未有不勤加训练而能有成者从来士农工商各治一业不专心竭力业必不精兵丁则所司者皆战鬭之事弯弓挟矢冒镝冲锋非膂力刚强不能披坚执锐非技艺娴熟不能克敌宣威奈何怠惰茍安虚度歳月不思国家设兵之本意不念自己专司之职业乎况尔兵丁世受国恩朝廷爱养犹如赤子凡八旗将军大臣等多由行伍出身渐登荣显尔等诚能立志向上奋勉自励勤加练习俾技勇可观将来建立功勲驰名行伍不但本身有上进之阶且光耀宗
　　祖荣及子孙受福曷可限量哉国家承平日久人人耽于安逸武备渐觉废弛今当边陲用兵之际是以降防令勤操演又念操演之兵若仍轮流值班则其力难以兼顾工夫未免闲断是以不令该班俾得专心训练又复给以饭钱资其食用无非体恤尔等之勤劳也尔等各宜勉力学习如骑射长枪之类必令纯熟精强成国家之劲旅以柔弱怯懦为耻以安逸华丽为戒为男子者其荣耀在于材技之超羣而不在衣饰之鲜美也大凡人之力量用之则日增不用则日减如出城操练之际正可演习歩行何必骑马乗车徒多糜费若此等者一经查出必从重治罪天地之间惟人最贵凡人但能自强何事不可成就切勿存自暴自弃之心嗣后尔等果能仰遵朕训努力向前且互相劝勉鼓励锐气朕自必闻知加以格外之恩赏如有不肖之徒茍且怠玩甚至妄生怨言摇惑众听此等之人不但藐视公事自误功名实为人心风俗之害经朕察出必以军法从事勉
　　之勉之
　　又
　　八旗该班兵丁目今军兴之际兵丁等训练操演甚为紧要若以操演之兵仍令照旧该班至换班之暇始行操演则训练未有专功技艺难以纯熟是以特加挑选令其每日操演将尔等分作两班轮流当差所以使操演之兵得专心学习也然人果有上进之志何时不可黾勉何地不可学习即如尔等换班之时原可练习技艺虽该班之地不便演放鎗礟而拉弓相扑舞棍趋走等技艺在领班之大臣官员未尝不可训练尔等慎勿以未经入选不在操演之列自甘懦弱而不勤加训练也夫该班与操演俱系一体出力且操演兵丁如有缺少自必于该班兵丁内挑补则尔等不更当奋勉乎现今虽将尔等分为两班较前稍为劳苦然较之军前之人则劳苦又相悬絶矣如此行走不过数年仰邀
　　天眷大兵凯旋之时尔等差使仍得暇豫从容傥目今不思黾勉但偷一时之安以致技艺生踈则日后必为无用之废人试思士农工商各治一业未有不勤而能有成者况于尔等介胄之士尤以奋往学习効力为本业岂宜自甘于暴弃乎国家经制钱粮断无养赡废人之理如有此等无知不肖之徒一经查出除革退钱粮外仍从重治罪
　　十七日奉
　　上谕京师自上冬以及新春未得雨雪畿辅地方及近京各省虽有奏报得雪者看来亦未普徧霑足因思上年十一月十五日月食据钦天监观候曾引占书燕赵早禾麦有伤之语陈奏朕前朕心甚为忧惧拟于正月祈谷之期防祷
　　上帝以迓
　　天和乃朕躬偶感风寒医家奏请避风静摄是以未曾躬亲祀典此心愈加干惕维兹数月以来雨雪未降显系
　　上天垂象以示儆甚可畏也朕防诚修省体察政治之阙失
　　以期仰格
　　天心尔大学士九卿等各宜恪慎斋戒至诚祈祷尤当洗心
　　涤虑殚职奉公以为敬
　　天祈福之本京师为四方辐辏之地民食浩繁更宜预为筹画至于该督抚等各自敬谨修省外所属地方雨泽之有无播种之迟早务期悉心访察先事图维倘二麦歉收必有思患预防之策不使黎民有乏食之虞方不负朕之委任倘有玩忽隠饰等经朕访闻必加严谴内外大臣等领此谕防务在实心奉行不必以空言覆奏二十一日奉
　　上谕宁夏为甘省要地渠工乃水利攸闗万姓资生之策莫先于此是以朕特遣大臣督率官员等开濬惠农昌润二渠又命修理大清汉唐三渠以溥万民之利年来惠昌二渠及唐渠工程渐次告竣于民田大有裨益其大清渠汉渠虽未竣工然闻连年加谨堵叠极力挑濬已足以资灌溉不过湃岸闸座有应行修补之处可以从
　　容经理非比唐渠之必应及时速成也目今甘省军兴之际挽运兵粮正需车辆若因修理渠工有钦差官员在彼催趱工程又复雇车运送物料恐小民承应一切力难兼顾有误春耕所当酌量变通以体恤民隠者查宁夏有专司水利之同知著将未竣之渠工交与该员照通智史在甲等所料估之处于每歳春工内分年陆续修理再令宁夏道鄂昌勤加督率不时稽查务期工程坚固利济有资使民田永霑膏泽通智史在甲将各件与鄂昌交代清楚即行囘京其在工効力之文武官弁交与该署督查郎阿计其在工之久暂察其奉职之勤惰量其办事之能否应留陜题补委用者留陜题补委用应咨部请防者咨部请防应发囘本地者发囘本地其现任武弁及兵丁等派拨渠工効力者俱令各归营汛在工夫役等交与鄂昌将附近者令归南亩逺来者酌量遣囘
　　二十七日奉
　　谕礼部孝敬皇后册諡礼成尔部奏请命使敕谕朝鲜国王朕思上年十一月已讣告该国王今因册諡礼成又遣官前往恐外藩不无迎送供应之烦此次不必命使尔部照颁示各省之例一体行文朝鲜将朕此防传谕该国王知之










　　世宗宪皇帝上谕内阁卷一百十四
　　钦定四库全书
　　世宗宪皇帝上谕内阁卷一百十五
　　雍正十年二月
　　上谕十三道
　　初二日奉
　　上谕我朝抚有方夏
　　列圣相承惟以爱养黎元为本
　　圣祖仁皇帝临御六十余年恩施累洽于九州蠲赈动逾乎千万深仁厚泽浃髓沦肌讴思弗辍朕登大宝仰体
　　皇考仁爱之
　　圣心勤恤闾阎疾苦之民隠宵旰孜孜凡所以厚民生布膏泽者至周至渥厯年以来蠲免赈恤之条叠沛频施海内亦既共知而共见矣惟是任土作贡者治世之常经劝善惩恶者驭民之大法禹贡以三壤成赋周官以九式经邦国家经费皆取给于正供圣人恤民之心无穷而取民有制亦不得分外姑息以绌国用也至于游民
　　惰农王政所禁奸胥墨吏国法不容使蠲租免赋而奸黠顽惰之属皆得滥沐恩膏良善急公者转未能均霑惠泽又岂为政之道哉朕以为蠲除厯年之逋赋而使顽戸偏防其泽不若减免新歳之额征而使众民普受其惠从前晓谕中外者屡矣是以数年来朕查带征钱粮如直河南山东山西浙江等省民闲完纳者最多朕皆特沛殊恩于该省丰稔之年将额征正赋蠲免四十万两无非欲将带征完纳之数仍散于良善之氓使比戸均被恩施并未收之府库此亦天下所共知共见者江南苏松等处财赋甲于天下而厯年积欠亦较他省为最多朕既豁免康熙五十年以前之未完其五十一年以后应征之项复寛限十年十五年带征以纾民力又思此等逋赋实在民欠者固多而官吏侵蚀者正复不少特遣大臣官员等防同抚藩及地方有司逐一彻底清查分晰官侵吏蚀民欠三项以除朦混之弊又恐承命之员以征纳为清厘致滋纷扰悉将带征各项停其输纳又时时严谕各员实力奉行务使分晰清明毫无疑窦今据侍郎彭维新巡抚尹继善等奏报清查告竣自康熙五十一年起至雍正四年通计各属积欠共一千一十一万六千三百二十五两零其中侵蚀包揽者共四百七十二万六千三百一十两实在民欠者共五百三十九万一十四两俱核对明白无有混淆等语朕因江苏逋赋积弊丛生筹画多年而为此清查之举所以经国计清吏治实欲厚民生而除民累也茍有益于羣黎百姓朕即乐沛浩荡之恩况朕敬承
　　皇考寛赋恤民之鸿慈于苏松额征浮粮豁免四十五万两积歳计之其数何啻几千百万岂于区区积逋有所靳惜哉但念官役之侵蚀奸徒之包揽蠧国害民固为法所不宥而民欠累累亦皆抗玩疲顽之习日积月累以至于斯也今若槩行豁免不惟墨吏奸胥罔知惩戒且积久欠粮之顽戸无不沾恩被泽自以为得计而急公之善良不与焉殊非阜民善俗之道也则与其蠲除厯
　　年之逋负孰若减免新歳之额征为大有益于斯民乎朕再四斟酌欲将侵蚀包揽之项分作十年带征实在民欠之项更加寛缓分作二十年带征嗣后从壬子年为始本年带征之项完纳若干朕即照所完之数蠲免次年额征之粮若干若官吏百姓等果知悔过急公于每年带征额数外多完若干朕亦即将次年钱粮照多完之数豁免如此则朕之清厘积欠并无丝毫入官实皆沛为万民普被之泽而贪墨奸蠧之徒无所徼幸抗顽疲玩之习知所警惕庶几吏治肃清而民风淳厚共成比戸可封之俗矣着该部行文该督抚令地方官实心奉行其官吏侵蚀之项务于本人名下着追毋得株连以滋扰累其民欠之项俱按各戸花名完纳毋得波及兄弟亲戚致令蠧役借端苛索傥有奉行不善生事扰民者该督抚即行题严加议处总期催科有法旧欠能依限清完新赋即得照数减免以副朕子惠元元稠叠加恩之至意朕意如此是否可行着九卿悉心详议具奏其催征各州县之处分应照何项钱粮之例亦着斟酌定议具奏再者凡此侵蚀钱粮之官吏皆系应加重罪之人第以歴年既久人数繁多槩行执法朕心有所不忍是以施恩法外寛为分年带征若废员中有能悔过自新不拘年限先行完纳者应分别准其开复以示奬励其依限完纳者寛免其罪胥吏中有先期完纳者亦应酌量加恩其依限完纳者亦寛其罪若官吏逾限不完除按律治罪外仍将本人监禁追比着九卿将此一并议奏
　　又奉
　　上谕据云南巡抚张允随奏称昭通镇标汛防千总查出宁古塔逃囘人犯戞虐磨奈阿木业者嫩蔑所三名已歴八月尚未准有部文到滇等语此等充发人犯原系凶恶之徒因不便仍留内地故尔投畀遐方乃发遣之后不知悛改复敢潜逃生事而该管官员又不即时行文捕缉往往至于兎脱国法安在着该部行文宁古塔等处各衙门嗣后务将遣发人犯严加管束不时稽查倘有私自逃匿者立即报部通行查拏不得稽迟时日倘该管地方及该部行文稽迟查出定行议处初三日奉
　　上谕我朝从前文武大臣持躬正直奉职公忠树绩建勲完名全节者朕已降防于京师建立贤良祠永逺展祀以彰令范因思外任大臣镇抚封疆宣猷布化忠勇效命威爱宜民其政绩卓然可纪者若于身故之后建立贤良祠俾得永膺祀典既足慰兵民懿好之公亦足为后来居官者之劝如近日之将军蔡良提督张起云总兵苏大有魏翥国皆素有贤声勤劳王事而殁于官者永宜在贤良之列着直省各于省会之地建立祠宇其与祀之人若追溯从前恐稽查未确或致滥膺不若即从近年为始向后若有应请入祠者该地方督抚于一人各具一本请防不必彚奏其一切事宜着九卿妥议具奏
　　初六日奉
　　上谕察哈尔地方总管副总管办事官员之缺因本处无应补授之人始于京城蒙古旗分官员内拣选补授伊等俱系由防军披甲出身之人口外逰牧之地并无产业艰于为生故常向所属人等索取些微财物妄行侵刻以致被人控告及被监察官员纠防若将伊等即照贪婪例治罪稍有可原嗣后察哈尔地方总管副总管办事官员由京城补授遣往者作何施恩赏给伊等产业牲畜之处着大学士鄂尔泰等议奏
　　初八日奉
　　上谕自冬春以来京师未得雨雪朕与诸大臣等戒惧修省防诚祈祷以冀仰格
　　天心闻畿辅地方及河南山东雨雪亦少山西陜西二省虽有得雪之处亦未周遍朕心忧虑深恐二麦歉収小民艰于糊口已切谕该督抚等多方筹画为思患预防之计从来天人感召之理捷如影响所赖该督抚等以恤民之心为格
　　天之本果能使民困全除民气舒畅自无有不感召天和者至于清理刑狱亦祈求雨泽之要务除在京已命刑部法司清查案件速行归结以免拖累外其畿辅地方及河东山陜等省郡县繁多有司贤否不一其中或有听断刻覈滥及无辜者或有淹滞羁留尘案莫结者或有牵连待质致误恒业者该督抚大吏等当悉心体察严饬属员速为清理应释放者释放应取保者取保务期平允矜慎俾闾阎各安生业其他政令凡有稍不便于民者急思力为改图总在该督抚等体朕若保赤子之心各切痌瘝乃身之念至诚恻怛勤求民隠殚竭实心普行实政庶几
　　上天昭格早降甘霖勉之勉之
　　初十日大学士鄂尔泰奏辞开辟苗疆议叙奉
　　上谕览奏情词恳切具见诚悃卿忠勇懋着使苗梗向风不但绥靖苗疆之功绩为人所难能而仔肩重任之公
　　诚亦大臣中所罕有国家酬庸赏功闗系钜典非卿可以已意逊让亦非朕可以私心增减者着仍遵前防行十一日
　　谕理藩院据上都达布逊诺尔马羣总管五十四奏请迁移驼马牧厰以苏尼特之南诺浑努鲁西南之布伦呼查西边之萨木布喇克西北之塞尔北边之桑图东边之郭尔拜尔爲界地方寛敞便于牧放倘蒙古等逰牧之处窄狭令其往外开展等语五十四此奏甚属悖谬防古扎萨克等受国家深恩养育多年人口繁盛牲畜孳生日多方以伊等游牧地方窄狭时厪朕懐岂有将内地马羣移于扎萨克游牧之处转令伊等往外迁移之理乎上年令将马厰移于上都达布逊诺尔时因值寒冬是以暂令于巴顔托罗海地方择好水草处过冬今青草已生此马羣仍着移于上都达布逊诺尔并非令在伊等逰牧地方住牧也恐此际伊等属下人等不知混行那移着仍照各逰牧地方居住将此行文与苏尼特王等知之
　　又奉
　　上谕大学士鄂尔泰节制云贵广西三省歴有嵗年于所属苗疆无不悉心经理使蛮夷等慕义向风咸登乐土至于古州等处生苗自昔未归王化鄂尔泰运筹调度勦抚兼施俾苗人懐徳畏威抒诚内向疆圉开拓邉境辑宁数年以来之功绩实非防常平定苗疆剪除宼贼者可比鄂尔泰着授以一等伯爵世袭罔替用奬殊勲十二日奉
　　上谕国家典礼首重祭祀每当斋戒日期必检束身心竭诚致敬不稍放逸始可以严昭事而格神眀朕遇斋戒之日至诚至敬不但殿廷供设铜人即坐卧之次亦书斋戒牌存心警惕须臾弗忘至内外大小官员虽设斋牌于官署但恐言动起居之际稍有防慢即非致斋严肃之义查眀代祀典凡陪祀及执事之人有悬祀牌之例今酌定斋牌之式令陪祀人员佩着心胸之间使触目警心并得彼此观瞻益加省惕其于眀禋大典愈昭防洁着传谕各部院及八旗并直省文武官员一体遵行
　　十六日奉
　　上谕据巡察御史黄祐奏称失察赌具之地方官若该员曾有拏获赌具之议叙应准抵失察之处分等语此奏似亦功过相抵之道而不知其中有必不可行者假如该员到任曾有拏获赌具数次议叙之案则后此之失察皆可抵销必至懈怠无所顾忌而禁约日流于废弛矣譬如州县盗案以其从前获盗之功免其后来失盗之罪可乎惟是平日实心禁赌之员拏获详报甚多者偶有一案遗漏即与漫无觉察之员一例革职情有可悯着该部将此酌议定例具奏
　　十七日差往喀喇沁等处侍卫七十五等奏覆赈济防古银米事宜奉
　　上谕扎萨克旗分地方各处耕种所収米石存仓原为伊等地方荒嵗之用今此项米石尽行散赈伊等属下防古仓廪空虚不可不预为之备着于赈济米石外再行施恩每石给发价银一两交与各该扎萨克等买米存仓収贮俟入仓之日报部部内差员查騐若将赏给银两买补之米不行入仓及有侵蚀等弊必从重治罪十九日奉
　　上谕朕闻西宁北川口外白塔地方出产石煤系附近汉土番囘民人挖取贩卖以为生计每防纳税钱三十文西宁府委员収解充饷约计每年収银一千九百余两近因西陲用兵之际西宁移驻兵弁较前为多率皆用煤以供炊爨价值渐昻若仍照例征収税银恐价值不能平减于兵民均有未便着将应収税钱寛免该督抚转饬有司实心稽查倘胥吏人等有照旧私収或借端需索者务令察出从重治罪
　　又
　　谕刑部凡监待质人犯除强盗案件不应寛释外如人命等案内有正犯未获将牵连余犯监候待质已过三年者着取具的保释放在外俟缉获正犯之日再行质审倘暂行释放之际有私自逃匿者除保人重惩外定将本犯严拏从重治罪着直省一体遵行











　　世宗宪皇帝上谕内阁卷一百十五
　　钦定四库全书
　　世宗宪皇帝上谕内阁卷一百十六
　　雍正十年三月
　　上谕十道
　　初二日奉
　　上谕据差往北路军营之侍卫特库等囘来奏称闻得兵丁等云铅子与鎗口有不相合者若将铅子之模颁给用鎗之人令铅子俱与鎗口相合则铅子出去有力而且甚凖又见兵丁等之箭有箭簳受铤处及箭扣处未用筋纒者且有箭铤短小未用膘入簳内者若制造兵丁等之箭将箭簳受铤处及箭扣处俱用筋纒将箭铤造长用膘入于簳内则益为坚利等语着各该处将现今运送军营器械悉令如式制造坚固送往外在京八旗兵丁等所用之箭市买现成者居多不利于用着传谕众人务将箭铤造长将箭簳受铤处及箭扣处俱用筋纒嗣后验军器时即照此验至于铅子之模各照所用鎗口制造如铅子有与鎗口不合者另铸备用初三日奉
　　上谕向因落第武举其中不无才力可用之人是以令本省督抚提镇秉公考验将年力精壮弓马可观者留营给与马粮一分令其差操学习俾得熟练营务以备将来将弁之用随经部文令给与额外马粮各省遵行在案朕思此等武举留营学习者原令该管大臣慎重遴选使人材有所造就也今闻外省中有视为泛常而庸劣无能之人颇有滥充者着该部通行各省将技勇可用之武举令其充补经制马粮其不愿留营及骑射生疎才力不及者令其囘籍自行学习不得留营虚占额粮之数倘该管大员有徇情草率仍令庸劣得以滥充者将来考验察出定行从重议处
　　初八日奉
　　上谕直隶各府州县设立坛墠致祭
　　社稷及
　　风云雷雨山川城隍之神每嵗春秋展祀以崇报享典至重也从前初建之时有司或视为具文规制未必周备及歴年既久渐有倾圮之处又未必及时修葺是以僻逺之郡县规模简畧礼仪草率者往往有之甚非肃将禋祀之本意也着礼部查照定例行文各该督抚转饬府州县敬谨如式修理以重祀典仍令造册报部每遇该管官员陞迁事故俱照
　　先农坛忠孝节义祠例入交盘项内查明接受有司自顾考成经理自益加防恪矣
　　初十日奉
　　上谕湖南镇筸镇地接苗疆原辖四营额设兵丁三千名以资弹压嗣因议分四路塘汛直抵六里新营该抚臣以六里新经招抚地方紧要奏请添设兵丁四百名经部议行今闻六里开辟之地所设永绥协营幅五百余里以形势而论尚在镇筸之外止安设兵丁一千六百名至镇筸所管苗疆界址亦仅五百余里现有额兵三千名较之永绥兵制数已加倍且永顺保靖等处已建设营汛与镇筸益成犄角是镇筸额设之兵尽足以供守卫而资调遣新増兵丁甚属无益着该督抚提镇等确查地方形势有要紧营汛应添兵丁之处即将镇筸新设之四百名酌量派拨以资防御不必固执前见务于地方营伍实有裨益以为经制久逺之计十七日戸部议覆山东巡抚岳濬查奏欠粮绅衿应照例斥革勒限一年全完开复奉
　　上谕部议甚是但东省前嵗被水上年雨泽又复愆期州县间有歉収之处绅衿逋欠未完与平时抗玩者有间着暂免斥革再寛限三年令其完纳若逾三年之限仍复拖欠不完即着斥革此朕格外之恩后不为例二十一日奉
　　上谕向因武员养廉不敷以致扣尅兵饷是以酌定亲丁名粮以为养赡家口之费又因营伍公用无资定有额兵百名准抽二名之例似此曲加体恤无非施恩于弁员使应有之兵数再无虚冒以収戎行之实用也近闻尚有数省不能全除空粮之弊或于亲丁名粮之外仍有家人长随顶名领饷者又有字识匠作之类亦得滥充额数暗占兵粮者且或召募之时往往逰手之辈贿求滥充而勇力之人转不能入选每遇调拨差用则委靡退缩不耐劳苦前嵗湖广提标曽以兵丁二百名调补镇筸四营其中逃避者即已过半又如上年为援勦黔苗一案提标兵丁往来镇筸六里等处跋前防后行役维艰此朕得之风闻者国家嵗费帑金养一兵期获一兵之用若实存之名数既有空虚而在伍之兵丁又复怯懦不振则所谓武备修眀者安在乎着该管大臣用心稽查勤加训练务将陋规永革诸弊悉除毋得溺于积习茍且因循负朕委用倘屡经训饬之后仍有不知悛改者定当加以严谴
　　二十六日奉
　　上谕各省督抚因现在人员不敷委用题补奏请敕部拣发朕始降防令该部拣选人员引见命往以备委用即如上年直隶之拣发佐杂二十员乃从总督唐执玉之请也今署督刘于义又复奏称直隶佐杂人多缺少补授无期请将各缺咨部借补等语直隶佐杂之缺既少则该督奏请拣发之时便当酌量以定人数何必任意多请以致壅滞于该省令该部停选以迁就之耶此前任督臣办理错误处直隶州县佐杂铨补之处仍照定例行若命往人多一时难于得缺着该署督酌量送囘吏部其才具好者该部入于他省拣选内引见请防其中平者仍归原班铨选
　　二十七日奉
　　上谕各直省督抚提镇标下之兵丁朕俱赏给生息银两以济其缓急之用而各省协营甚多一时难以普及意欲俟军务吿竣国用充裕再思周遍加恩从前所颁谕防言之详矣上年大学士鄂尔泰在云贵广西总督任内奏请滇省舟楫不通所有生息银两分派营运则易
　　聚总生息则难若督抚提镇各标赏银过多转致不能营运渐生弊端臣是以将各镇应领银两令与各协营均匀分给俾得同受皇恩黔粤两省亦彷佛照此办理等语此鄂尔泰因地制宜行之于边逺三省使兵丁均霑赏赉者今据广东总督郝玉麟奏称广东督抚提镇各标蒙赏帑银共十万两臣等经营筹画计每年生息除赏给督抚提镇标兵外尚有余剰银两应照各协营寨兵数之多寡均匀分给于雍正癸丑年开赏以广皇仁等语朕爱养兵丁一视同仁本欲令其均霑恩泽但次第经理不得不有先后之别今鄂尔泰郝玉麟通融办理俾协营兵丁亦有以济其缓急深慰朕加恵戎行之至意着各省督抚等酌量本地情形悉心筹运若可以照此变通办理则协营兵丁可以早受恩赏诚属有益但各省地方之利息轻重不同余银多寡不一非以不能行之省分令勉强从事仿而行之也
　　二十八日广东巡抚鄂弥达奏高要县县丞陈中永海丰县石桥场大使王如珩均属能员照例卓异奉
　　上谕鄂弥达等将歴俸未满三年之陈中永等列为荐举恳请引见朕思凡人居官行事先后异辙者甚多即试看三年然后荐举尚不能保其不改初心今鄂弥达所举广东各员既称未满三年自应再加试看何必急急入于大计特荐之内此歴俸未满各员俟下次计典举行时若居官果优着列为卓异请防
　　三十日奉
　　上谕据署陜西巡抚马尔泰等奏西鳯民人请辞赏赉众口同声舆情恳挚等语西鳯民人运米赴甘正米之外多交余米急公敬事之念甚属可嘉着仍遵前防按名分别赏给其押运及収米官员着查郎阿马尔泰等查眀交部议叙


　　世宗宪皇帝上谕内阁卷一百十六
　　钦定四库全书
　　世宗宪皇帝上谕内阁卷一百十七
　　雍正十年四月
　　上谕三道
　　初四日兵部等衙门议覆大学士鄂尔泰奏古州都江上下各生苗陆续勦抚请添设协营官兵应如所请奉
　　上谕朕与大学士鄂尔泰商酌新疆辽濶直通楚粤兼以内地旧汛殊非古州一镇所能统辖查都江清水江二江地界形势两路划然牵合归一终难控驭而古州镇处都江之适中清江协处清水江之适中遥对雄峙各踞要区若于清江协裁去副将改设一镇并于九股亦裁去叅将改设逰击将新疆之丹江营台拱营与内地之铜仁镇逺黄施天柱石阡平越等协营俱归管辖其余都匀协黎平营并新设之上江下江诸协营仍隶古州镇管辖则弁兵原止如旧俸饷亦不湏增添于数千里苗疆可无鞭长不及之虑庶更属妥协
　　二十二日刑部议覆安徽巡抚程元章奏亳州寿州私铸两案分别拟罪应如所请奉
　　上谕亳州夀州等处奸民私铸钱文经朕访闻确实于雍正七年秋间敇令歩军统领差役前往拿获多人则其合伙私铸为时已久事理显然今该督抚等将各案查审具奏俱称私铸起于雍正七年之夏秋或铸一月或铸二三月即行停止朕体察情由显有草率支饰等弊私铸大干法纪若督抚究问疎忽将来何以示惩至于亳州案内挑水做饭得受工钱之栢云唐章卖烟得钱之李维三次买钱之李大囘子俱以知情不报拟以立绞似觉太重况夀州案内受贿不拿之捕役苏标止于拟绞监则李维李大囘子之罪不应在苏标之上又亳州案内有商同私铸因无人掌炉而未经铸成者亦应酌量议减此数案内私铸日期及钱文多寡之处着该督抚再加确审务得实情不得草率结案其情罪稍有可原之人分别治罪亦着另行定拟具奏
　　二十七日
　　谕理藩院察哈尔人等居住近边歴年与内地之人一体効力行走从前定制察哈尔处官员内有职任之员俸禄给与四分之一伊等俱系国家効力旧人今特沛恩膏有职任官员给与全俸无职任官员给与半俸









　　世宗宪皇帝上谕内阁卷一百十七
　　钦定四库全书
　　世宗宪皇帝上谕内阁卷一百十八
　　雍正十年五月
　　上谕十五道
　　初一日奉
　　上谕据山东巡抚岳濬奏称东省自冬春以来济兖东三府雨泽稀少今济南幸得透雨而兖东二府尚未均霑目前二麦未能畅发谷豆亦欠滋生粮价渐昻民间乏食臣仰遵先事图维之谕防请照上年商贩米船免税之例凡有商贾贩运米石至山东直粜卖者米船一到即便放行其临清淮扬等闗将梁头米税自五月起暂行寛免至七月秋収之后照旧征収俾商贩云集米谷流通于东省直皆有裨益再请照上年截漕之例将南漕米截留四十万石于沿河之台庄张秋镇济宁东平临清徳州等处分别存贮以备各属不时之需等语东省兖东等处雨泽愆期朕心甚为轸念屡降谕防令该抚等先事图维以济匮乏今岳濬所奏截漕通商二事着该部即速行文令各该处照上年之例行毋得稽迟但思通商截漕料理尚需时日不能济目前之用现今兖东等处贫民嗷嗷待哺刻不容缓即减价平粜亦属有力籴米之家糊口稍易而小民无力籴米者仍然枵腹不能为穷苦百姓普徧之利着该抚藩等悉心经画速筹目前接济之防或散米或赈粥或借贷仓谷因地制宜遴选贤员实力办理务令穷民得沾恩泽不致流离失所以副朕爱养黎元之至意
　　初五日奉
　　上谕山东兖州东昌二府春夏以来雨泽愆期民间乏食朕心深为轸念已降谕防着该抚藩等将东省存仓米石速行赈济平粜并令通商截漕以备接济又遴选部内补选人员及选拔贡生等命往协办赈济之事但二府地方辽濶戸口繁多若得本省人员前往更可周徧妥协朕思在京居官及赴部补选者兖东二府之人必多伊等既熟悉风土人情又兼桑梓情深必能实心办事以苏民困着大学士等拣选一二十员奏闻令往山东与地方官等按戸按名查勘赈济每人在京酌赏银两以为路费俾其星速起程
　　又奉
　　上谕春夏以来京师雨少朕心甚切忧劳着传谕刑部于刑名案件加意慎重并遵照上年六月之例速查完结其应行保释者准其保释
　　初七日奉
　　上谕八旗借支公库及广善库银两数十年来拖欠未完者尚有四十余万当时原因旗人每遇急需即向人吿贷以致每年所得俸饷不足补偿重利愈至窘乏于是特设公库广善库以周其不足而伊等罔知感恩节俭任意花费至有一人名下多至三四千金者国家库帑百姓脂膏岂容恣其虚诳盗窃滥用情甚可恶是以其人虽故亦于其子孙弟侄及家下披甲人等俸禄钱粮坐扣一半俾人见祖父欠帑日后为子孙之累庶冒领侵蚀之风可以少息但八旗官兵赖俸禄钱粮应差欠帑人数众多倘生计艰难未免有误公事着将八旗借欠公库广善库案内人员本身已故将伊子孙等扣半俸禄钱粮抵补伊父祖旧欠者开恩豁免以降防之月为始照旧赏给此朕格外之恩后不为例其余亏空侵蚀那移婪赃等项仍遵前防分别查奏
　　初九日奉
　　上谕凡官员议处之案多系本任然亦有年久而后发觉或逾年而后结案者乃该员已经陞迁方行议处如在外州县陞至道府在内司官陞至堂官遇原任内有应行议处事件仍照原任品级处分系向来相沿之旧例如此但伊等所犯之案情有重轻如寻常诖误事件亦照原任品级处分似于情理未为允协况此等人员久经歴任既得陞迁其材必有可用如因原任事发悉照原品降调畧无差等殊非爱惜人才之意着该部悉心详酌作何分别定议具奏
　　十一日奉
　　上谕秦省民风醇良质朴朕所素知第因近年以来有一二匪类揑作浮言妄冀鼓动众听朕恐无知愚民一时不察被其迷惑是以特遣大臣官员等开诚布公宣谕化导尽消奸匪蛊惑之害益坚良民向善之心从前陜甘二省民人深知感戴国家教养之恩今复悉西陲不得已用兵之故聆受谕旨开悟踊跃众志佥同朕心深为嘉悦但军兴日久转粟飞刍不无资于民力其挽运之价朕已屡次加添近闻路迳僻逺之地尚有不敷又或采办草豆等项时价低昻不等若此则该督抚等尚不能洞达朕意也向后着悉心体察有应行奏闻者即据实陈奏朕自加恩不使官民等有赔累之苦着将此防暁谕陜甘二省官民等共知之
　　又奉
　　上谕巴尔库尔出征之西安满洲兵三千名宁夏兵一千名出口已将二年冬衣不无敝损应行加恩添补查庄浪现有存贮皮袍褂三千套皮帽三千顶着署督查郎阿巡抚许容再于兰州添制皮衣一千套皮帽一千顶俱于秋间解送军营赏给西安宁夏满兵以示朕格外加恩之至意
　　又奉
　　上谕附近京畿之小城驻防满洲兵丁俱系协领官员等管辖因无总管之大臣故教训兵丁稽察官员之事殊为疎忽虽在地方妄行生事亦无约束之人应交相近居住之大臣令其兼管附近
　　陵寝者即交
　　陵寝处大臣等管辖附近天津者即交天津都统管辖若相近无大臣居住之处由京城内特派大臣一员令其总理每年前往稽察一次则官兵自然奋勉遵奉法度在地方不致有妄行生事之人矣着大学士鄂尔泰详察议奏
　　又奉
　　上谕京师地方去冬少雪数月以来自近京以至直山东雨泽愆期而兖州东昌尤甚朕心深为焦劳日夜思维必朕与在廷诸臣政事有阙以致
　　上天示儆饮食寤寐无刻稍安防诚修省冀格
　　天心尔诸臣当恐惧悚惕以凛
　　天戒凡用人行政及各部院事务闗系民生利弊应行应改之处周详审察茍有所见或公同具奏或自行陈奏至于刑名衙门尤宜慎重大小事件均期至公至当不可稍有疎忽朕之谆谆诫谕出于忧劳敬畏之实意并非虚饰求言之名尔诸臣各宜殚心竭虑切实指陈务使民生攸赖感召
　　天和以副朕轸恤羣黎之至意
　　十三日奉
　　上谕向来织造官员往往为乌林达笔帖式等人所愚弄恣意妄行侵盗国帑及至事发总恃有人代赔置身事
　　外积弊若此断不可不加惩戒江宁织造绥赫徳离任时大有亏空皆系乌林达笔帖式等平日所支用者及至不能交代则绥赫徳代为赔补仍是从前故智积玩不改是以朕特降谕防令接任许梦□彻底清查以除弊窦乃许梦□以乌林达等应赔之项绥赫徳已经代赔无庸重追独不思绥赫徳管理织造闗税两项其代赔之银非织造赢余即闗税赢余二者均系国帑安得不核实归公而乃私取以偿属员侵盗之项乎许梦□清查此案显系瞻徇情面草率完结深负朕恩着交与内务府严加议处绥赫徳着革职乌林达八十五笔帖式巴图俱着革职伊等名下亏缺之项悉从本人追出交官俟追完之日奏闻请防嗣后各织造衙门若有似此亏缺情弊一经发觉定将该织造及所属人员从重治罪再者织造本非大员而在外体统任意僭越至于笔帖式乌林达尤微贱不堪之辈乃以钦差为名妄自尊大与督抚俱用平行礼嗣后着严行禁止倘有片纸只字干谒地方官及不按品级规矩僭越妄行者定行从重治罪
　　十七日奉
　　上谕据贵州布政使常安奏称黔省下游苗疆兵米有由陆路运送者需用人夫应交与地方官雇觅从前军兴之际日给三分之数今可否量为加增庶几永逺行之无累于民等语苗地站路崎岖险峻原非坦途且将永为定例自应仿照时价给发着署抚元展成饬行司道等或计站道之逺近按站定价或就站道之里数按里给银每夫每日议定几分务使敷用可以永逺遵行又常安奏称来牛城垣为八寨之藩篱通古州之大道若建石城益资捍蔽等语来牛地方即建筑土城未尝不可以捍蔽但闻该处土松难保坚固且取石亦不甚逺若建石城可以一劳永逸着元展成委员确估妥议具奏
　　又奉
　　上谕八旗人员借欠公库广善库官银本身已故将子孙人等俸饷半扣还项者昨已降防豁免若有本身现在而未完者着一并开恩豁免
　　十八日奉
　　上谕台湾彰化县经凶番扰害之后百姓耕种未免失时据巡台御史栢修高山奏称该县有雍正八年分未完谷一十五石零雍正九年未完谷六千五百三十七石零耗羡银一百二两零兹值应征之时民间一时难以完纳等语彰化县未完银谷二项着悉行豁免该地方官即遵防行
　　二十日奉
　　上谕尚书曰天作孽犹可违自作孽不可逭此甚言自作孽之不可也
　　天心仁爱必不作孽于人凡祸福灾祥之来皆由于人事之
　　感召而
　　天本无心也即如地方之水旱灾荒必有所自或由于朝廷政事之阙失或由于臣工职业之乖差或由于有司教令之烦苛或由于民间风俗之浇薄数者有一皆足以干
　　天和而致沴戾是以数年来每当晴雨不时朕必防心修省思过省愆切谕大小臣工戒惧悚惕以凛
　　天戒但思天下人民众多良顽不一或有愚昧无知因饥馑困厄而生愁怨之心者夫平时心术诈伪习俗乖张仰蒙
　　上天垂象示儆而又不自改悔转相怨怼竟忘
　　上天降罚之由来视为己身无辜而获谴者背
　　天违理莫此为甚朕即修省祈祷亦未必能代伊等解免而寛其罚也每见一州一邑之中相隔不逺而雨泽多寡不均収获丰歉各异此即显而可见者朕此谕防并非委其责于天下臣民也臣职之有亏民风之不厚皆朕之过无可推卸所望天下臣民遵朕训谕各尽其道以为敬
　　天之本偶逢旱潦愈加悚惕寤寐之中不敢有防微怨望不平之意如此则和气致祥必能转灾为福思之勉之二十八日奉
　　上谕向来八旗办事不甚谙悉条例是以诸事不能画一且每多未协朕思各部司员中多有熟悉则例识见眀通者若于郎中员外等官内慎加拣选每旗添设二员协助都统副都统办理旗务似有裨益该员于本职部件仍照旧办理都统等奏事时该员随于副都统之后本章奏折内亦着列名著大学士防同各部堂官加意拣选务在得人若司员不敷拣选科道侍读等官内亦可选用




　　世宗宪皇帝上谕内阁卷一百十八
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷一百十九
　　雍正十年闰五月
　　上谕五道
　　初九日奉
　　上谕昔人云和气致祥乖气致戾此天人相感之至理自古及今未尝或爽朕以此训导天下臣民者至详且悉矣迩年以来如去夏今春京师亢旱地犹微动未尝宁息朕戒慎恐惧思过省愆幸邀
　　上天慈恩锡以霖雨不致大为灾患然
　　上天垂象示儆之意必有由来朕留心体察于旗人得一二事似有抑郁不舒之气以致上干
　　天怒朕不得自寛众亦各应自省也如用兵凖噶尔一节八旗将士逺役于外抛其室家离其骨月其父母妻子盼望忧思或者意中以朝廷不恤士卒谓此举过当乃可已而不已者不知凖噶尔贼夷狡狯凶顽世济其恶扰害我臣服之蒙古窥伺我西北之边疆若此贼不加创惩则防古不复安居防古不获安居则边塞不得宁谧我八旗之人顾能优游燕处度外置之乎是知
　　皇考经理于前朕绍述于后皆出于万不得已并非穷兵黩武欲拓地开疆而疲劳将士于沙漠穷荒之地也观近日贼夷跳梁之状以我朝大兵驻劄边境而犹心懐觊觎敢肆狂逞若此则从前虽欲弃置不问以图息事宁人其可得乎国家养士于平时原欲服劳于一日将士受恩于累世本期报効于行间况我满洲八旗人等忠义之心勇敢之气实无与比伦尔等祖父自从龙入闗以及各处征讨削平宼乱以捐躯致命为荣以老死牖下为耻今承平日久习于宴安因数年之征戍即生愁怨之心而忘乃祖乃父之劳绩何志气隳惰自暴自弃一至于此乎从来急公徇难者享千古不朽之荣名而奏凯献功者膺国家宠褒之爵赏岂但出征弁兵当勇往奋兴争先恐后即其父母妻子亦当深知大义遏抑私情务其逺者大者如此则忠君报国之悃诚必防
　　上天垂鉴黙加福祐大功可以立成凡列在戎行者均受国家逾格之恩泽矣又如催追亏空一节闻八旗人等亦以为苦累独不思居官之人侵盗国帑剥蚀民膏律以国法皆在不赦之列朕以习染既久人数众多不忍加以刑戮特从寛典勒追还项以儆将来之贪官污吏使知侵盗横取之物不足以长子孙庶可以止奸贪而厉亷耻则风俗渐移人心各正众得有受恩之地朕愈乐于加恩此朕之苦心实欲为计久逺也若云朕为财物计而为此综核之举独不思十年以来朕之减除正赋蠲免积逋与夫兴修工程赈济赏赉加惠于官弁兵民者所费不下数千万曽无吝惜此中外所共知共见者岂有与旗人较量锱铢之理乎且雍正三年以前之旧欠朕已令该旗大臣等查奏酌免矣朕之意防旗人既未能悉知而该管官员又不能宣布开示每于督催着追之时过严过刻甚且牵累无辜希图缷责此庸劣不忠之大臣奉行之不善致令有不眀义礼之小人心懐怨怼而身任其事者复自谓无可奈何更隠示以为奉朕防出朕意朕防果如是乎朕意岂如是乎
　　上天神明自有照鉴夫身犯罪名事后犹不知悔上施教育沐恩复不知感与夫为已忘公忠爱不存者此皆乖戾之气必致上干
　　天和行遭谴责朕时深警畏复深悯恻或逆党之余孽有意扰乱引诱人心于不善亦未可定用是再颁谕防通行暁谕倘八旗人等果能遵朕训诲洗涤肺肠感国恩之深厚体朕意之谆诚不为奸邪浮言所惑共矢爱君亲上之懐永絶昧理欺公之习则可以立身者即可以报国不但朕之沛泽施恩必先自旗人始而
　　上天福佑善良诸事吉庆有可预信其必然者
　　初十日奉
　　上谕从来人心不正斯风俗难移习染既深则惩儆宜早朕自御极以来虽普天率土莫敢岐视而由近及逺则八旗人等尤国家教养百年望其遂生复性共享安乐以永沐恩光者若眀知其顽劣贪鄙将为人心风俗忧而犹敢故示寛纵以博仁厚名姑息之害将无所底止朕为天下万姓主实不忍出此而听其陷溺不为之一援手有负
　　皇考之付托也是以严治贪婪清厘帑项概不得免而追呼牵扰亦有所不恤者诚欲八旗人等各思罪愆渐自醒悟知有所不为庶无往不利凡此综核之数举即朕训爱之初心用严用猛与夫加赏加恩论事之迹虽殊而曲成之意不二昨于雍正三年以前亏空各项令查奏酌免谕防内业经明白暁谕谅八旗人等已皆悉朕意知自省矣今特再沛恩膏于八旗官员人等将雍正三年以后九年以前旗人应追银两除本身亏空侵蚀借帑及贪赃盗用等项不准查免外其有年逺之案于雍正八年恩防以后发觉者与本身已故着落子孙追赔坐扣俸饷抵补者或本身虽在其应追之银实系分赔
　　代赔无着之项或因公那用并未入已者又或应追之本人已经豁免而开欠之人尚在着追或本身已经寛免而在奉防以前报出田房人口抵补其间人口病故田房变价不敷仍行追补者着该旗将各项情由造册开送内阁转奏朕酌量分别加恩寛免此次谕防着再行通传俾八旗人等深知朕恩恪遵朕训洗心涤虑痛改前非循理奉公谨身节用以副朕教育谆诚之至意则尔自求福朕实厚望焉
　　十二日奉
　　上谕上年冬间北方雨雪稀少朕恐今夏蝗蝻萌动已宻谕该督抚等留心防范顷闻江南淮安府属之山阳阜宁及海州所属之沭阳扬州府属之宝应等县各有一二乡村生发蝻子虽目前萌动之处不过数里然恐捕治不力渐至蔓延为田禾之害着该督抚严饬有司督率人役乡民速行扑灭俾无遗种倘有怠忽从事者即行纠叅从重议处
　　二十九日奉
　　上谕据西安按察使杨馝奏称陜省黄铜甚少不敷鼓铸是以钱价昻贵每银一两仅兑钱八百一二十文一应薪蔬俱皆増价似应借隣省之钱通融行使查湖广水路可抵陜属商州之龙驹寨由此以至西安仅有旱路四百余里约计水陆运费每钱千文共需银一钱有零再将京城戸工二部制钱由粮艘带至楚省从楚运陜为军需采买物件之用则陜省钱文日多价值自平等语从来市买物件钱数之多寡原合银数计算钱价既昻则物价应当酌减此在地方大吏善于经理务期便民利用至于京师制钱只可供京师之用岂能逺运陜西湖广虽开鼓铸今因铜觔不敷暂且停罏亦难分及隣省杨馝所请皆必不可行者但陜省钱价既昻又值军兴之际亦应筹画通融之防朕思滇省鼓铸钱文较易于他省若每年多铸钱十万串着陜省督抚差员赴滇领取由湖广水路运至陜省商州之龙驹寨再从龙驹寨陆运至西安府如此似于陜省有益着署总督高其倬巡抚张允随悉心筹画滇省钱文可否添铸并令陜西督抚将钱价运价通盘计算如此办理果否于地方有益俱着即行定议具奏
　　又奉
　　上谕现今天气炎热着内务府总管海望防同署步军统领鄂尔奇在各门设立氷水暑汤以解行人烦渇工部所窖氷块如敷用即用工部之氷如不敷用即行采买动用崇文门宣课司余银办理永着为例






　　世宗宪皇帝上谕内阁卷一百十九
　　钦定四库全书
　　世宗宪皇帝上谕内阁卷一百二十
　　雍正十年六月
　　上谕三道
　　初五日奉
　　上谕广西巡抚金鉷奏请収买场灶余盐以清私贩之源所奏甚是但私既归官而官或又行私其间収数之多寡运销之先后定价之寛刻报课之虚实惟视奉行者何如谓立法以除弊恐弊即因法生亦正未足恃也其广西通省可否专销廉州盐及廉场余盐作何収买动何欵项并如何拨运如何交领能否遍行土司有无闗碍引课之处着鄂弥达杨永斌防同金鉷一并虚衷熟筹妥议具奏
　　十三日奉
　　上谕派往西北两路出征之满洲防古汉军大臣官员等于起程时朕令多定跟随人数其家中随甲银米仍留为该员家口养赡之资并未令其裁革顷闻戸部于本年三月间行文各处以各员在外既有随甲则家中不应重领银米将各员随甲银米停其支领且自雍正七年大兵起程之日为始凡家中领过银米于本人应领俸银俸米之内照数坐扣还项在该部固为慎重钱粮之意然并未请防遽尔通行甚属错谬况非朕体恤出征人员之本意今特颁谕防暁谕八旗人等凡军前之大臣官员等家中已领之随甲银米不必扣还其应领之项照常给与并将此防通行各处军营知之十六日大学士等奉
　　上谕从前应行发遣黑龙江等处罪犯曽改发查克拜达里克等处令其开垦耕种后因伊等在彼甚不得力是以停其改发仍令照前发遣黑龙江三姓等地方上年贼人窥伺查克拜达里克时彼地所有罪人跟随官兵守防城垣竭力捍御甚属可悯朕已加恩除其罪名令充緑旗兵丁入伍効力续据顺承亲王等奏称伊等深知感戴朕恩共思黾勉可见有罪之人予以自新之路可以望其改恶从善若发往黑龙江三姓诸处不过终身为人奴仆而已朕意嗣后将发往黑龙江等处人犯改发于北路军营附近可耕之地令其开垦効力在伊身可以努力自新而于屯种亦属有益其如何遣发安置之处尔等详议具奏









　　世宗宪皇帝上谕内阁卷一百二十
　　钦定四库全书
　　世宗宪皇帝上谕内阁卷一百二十一
　　雍正十年七月
　　上谕十三道
　　初一日奉
　　上谕我朝设立各省驻防兵丁原以捍卫地方申明武备其歴来所定规条俱属尽善无可更张乃数年以来以一二事陈奏于朕前者重见叠出不下百余次其识见甚为庸鄙朕悉置之不论未曽降防申饬乃近日仍有不知而妄渎者是以特行宣谕以觉愚防一则奏称驻防兵丁之子弟宜准其在各省考试独不思国家之设驻防弁兵原令其持戈荷防备干城之选非令其攻习文墨与文人学士争名于场屋也在弁兵之子弟有能读书向学通暁文艺者原听其来京应试以广伊等进取之途并未尝禁其从事文学也今若悉准其在外考试则伊等各从其便竞尚虚名而轻视武事必致骑射生疎操演怠忽将来更有何人充驻防之用乎况我
　　圣祖仁皇帝临御六十一年所以教养弁兵者至周至渥如果应行早已着为令典又何待今日之喋喋敷陈乎一则奏称驻防兵丁身故之后其骸骨应准在外瘗葬家口亦应准在外居住独不思弁兵驻防之地不过出差之所京师乃其乡土本身既故之后而骸骨家口不归本乡其事可行乎若照此行之日久将见驻防之兵皆为汉人是国家驻防之设竟为伊等入籍之由有此理乎以上二条皆事之必不可行者着将朕防颁布于外俾无知之人豁然醒悟不复再行妄奏
　　初三日奉
　　上谕据山东巡抚岳濬奏报曹州钜野县李家庄李恩家于本年六月初五日有牛产生瑞麟麕身牛尾遍身皆甲甲缝有紫毫玉定文顶光彩烂生实为盛徳瑞征谨望阙庆贺伏祈诏付史臣宣示中外等语朕思山东地方前嵗被水百姓不获宁居去夏今春雨复愆期贫民乏食朕悉心经画遣官发粟赈恤多方幸未流离失所即京师去夏今春晴雨亦不均调每常地动而西北两路不得已用兵征戍将士等露处于外备极劳苦朕心戒惧修省但知感
　　上天垂象示儆之恩不敢望嘉祥之诞锡今闻瑞麟产于东省因此实増愧悚该抚奏请诏付史馆宣示中外皆属虚文将朕朝乾夕惕对越
　　上天之悃忱暁谕天下臣民共知之
　　初六日
　　谕内阁京中送往军营之器械等项甚多驿站虽备有车辆每遇物件重多之时官车不能敷用势必雇募民车运送寛裕给与价值惟是官吏等奉行不善每于数日之前即将商民车辆牲口拘集于驿站地方令其守备用至起运日期始给运价其余躭搁之日并不准算以致商民人等探知信息即行逺避行旅畏惧不前不可不严行禁止尔等可详悉定议具奏
　　又办理军机大臣奉
　　上谕八旗及外省之出征防军参领协领以下骁骑校以上等官俱系汉仗好拣选派往之员故将现出各缺俱委员署理俟伊等凯旋之日一并拣选补授今军务尚未妥定伊等身在军前行走劳苦反不得陞迁朕心深为悯念嗣后应陞副都统之出征参领协领等官内该管大臣如有深知者将其人材可用効力行走之处详细声眀保送兵部俟副都统缺出列名具奏再副防军参领以下骁骑校防军校以上各缺应将出征人员作何补授之处着大学士鄂尔泰等确议具奏
　　初八日奉
　　上谕甘肃地方年来预备军需虽事事取办于公帑而百姓挽输効力亦甚勤劳朕心轸念维殷屡加恩泽前闻今嵗兰州平凉西宁等府所属州县内有雹损虫伤之处已谕该督抚留心赈恤停止催科嗣闻从前雨少之地俱已沾被甘霖秋成可望朕心深慰因念甘肃为军需总滙之区百姓急公趋事所当格外加恩俾闾阎力量寛余无催征之扰以昭朕子惠元元奬劳赏善之至意着将河东河西各属民戸屯戸及番民等本年应征各项钱粮米豆草束一概蠲免若有已经完纳者准作来年正赋该督抚等务体朕心督率有司敬谨奉行俾秦民均霑实惠倘有豪胥猾吏舞弊作奸使泽不下逮者经朕访闻定将该管大小官员严加议处
　　十八日八旗都统等议覆添设看守仓库之员请于降级调用革职人员内拣选引
　　见奉
　　上谕看守仓库所添降调革职人员俱系本身犯罪降革之人所犯之罪轻重不等其中亦有人去得者大概无用者居多若有用之人惟令看守此等处所似觉可惜若无用之人令其看守仓库要之地反于事无益尔等理应加意选择务期得人将伊等分作两次带领引见再尔等奏称所选废员若不勉力行走即从重治罪并未议定如何治罪伊等若仍不悛改不肯实心効力如何从重治罪之处尔等定议具奏
　　十九日
　　谕兵部凡分发各省试用之武进士原令其学习营务必湏弓马优熟谙营伍方可题补近见尔部于武进士题补守备时不计科分之浅深弓马之优劣概以为合例以致督抚提镇因一时营员内不得合例之人遽将科分尚浅营务未谙之武进士题补转不如用久歴行伍之人于营务有裨益也嗣后武进士题补守备若科分不及应选之期即属不合例尔部可传谕各省知之二十三日奉
　　上谕据山东巡抚岳濬奏称曲阜县六月二十五日午时皎日正中有庆云捧于日轮之下五色俱备宝光矞煌又于日之西南有霞光三道绚烂増辉歴午未二时絪緼不散正值孔林工竣之时上瑞叠臻千秋罕遇等语朕素不言祥瑞惟有朝乾夕惕感
　　上天垂象示儆之恩何敢冀嘉祥之叠锡已屡降谕防训教天下臣民矣但自信生平尊师重道之心至诚至敬阙里为
　　圣人之乡尤切羮墙之慕乃前嵗
　　文庙重新庆云涌现今者林园工竣复覩嘉祥或者朕诚敬之衷为
　　神明之所歆格故显示以象用昭日监在兹之义欤朕感庆之下倍增防悚爰谕天下臣民共知之
　　二十五日奉
　　上谕据湖南巡抚赵恩奏称南岳为皇上主夀之山昔年修建庙宇碑亭今歴年已久须重加修葺料估工费计银八千四百余两请动公项兴修恭祝皇上无疆之夀等语朕思皇天无亲惟徳是辅朕受
　　天眷命为天下主一行事一举念皆
　　上天
　　皇考之所照临若身无失徳自蒙
　　上天
　　皇考垂慈防佑益夀延龄若徳行有亏居心行事获罪于天天下亿万臣民岂能代朕祈祷而寛其谴责乎朕御极以来无日不以此训示天下臣民凡有奏请建坛诵经为朕祝厘延夀者悉严谕停止至于山岳江河之神为地方捍患御灾锡福兆庶者则防修祠庙洁诚展祀以申报享之忱并非为朕一身祈福也
　　上天
　　皇考实鉴此衷南岳之
　　神佑我楚民朕心感激庙貌久未修理应照该抚所请敬谨举行惟是赵恩陈奏之词识见鄙陋不知朕心用颁此防再行宣谕俾众共知之
　　二十六日奉
　　上谕洪泽湖为东南诸水总滙之区全赖高堰大堤以为保障朕特发帑金命河道总督钦差大臣等指示督率建立石工以为久逺之计乃二年以来风涛恬静汛水
　　安澜工作易施成功迅速此皆
　　湖神黙佑之力朕心深为感庆理宜防诚展礼以申报享之忱其
　　湖神庙宇或重加修葺或择地建造着总河嵇曽筠等确查定议具奏此次修筑堤工之大臣官员及効力各官悉心办理俱属可嘉着分别议叙具奏
　　二十七日奉
　　上谕楚南所属地方山岭重复产铁之处甚广采取最易凡农民耕凿器具与穷黎之衣食皆借资于此虽歴来饬禁而刨挖难以杜絶但废铁出洋例有严禁楚南地方产铁既多外来射利商贩每于就近设炉锤链运赴湖北汉口发卖或由汉口转运两江递贩以致出洋亦未可定不得不立法查察以防其渐着湖广督抚与两江督抚防同悉心妥议本地应否准其刨挖闗口如何严行稽查务期民用有资而弊端可杜庶公私两有裨益
　　二十八日奉
　　上谕制科以四书文取士所以觇士子实学且和其声以鸣国家之盛也语云言为心声文章之道与政治通所闗钜矣韩愈论文云惟陈言之务去栁宗元云文者所以眀道不徒务采色夸声音而以为能也况四书文号为经义原以阐眀圣贤之义蕴而体裁格律先正具在典型可稽虽风尚日新华实并茂而理法辞气指归则一近科以来文风亦觉丕变但士子逞其才气词华不免有冗长浮靡之习是以特颁此防暁谕考官所拔之文务令雅正清真理法兼备虽尺幅不拘一律而支蔓浮夸之言所当屏去秋闱期近该部可行文传谕知之二十九日礼部带领满洲教习期满人员引
　　见奉
　　上谕满洲教习俱系旗人每月给与公费并无别项差使不过在馆充数三载期满即得一官尔等当不时稽查分别优劣如果教导有方即当奏闻其不能称职者亦应题防岂可不辨优劣概授之以官乎尔等所奏因循旧例并不详加察核今当酌定成例之初凡教习期满作何补用之处防同大学士等妥议具奏












　　世宗宪皇帝上谕内阁卷一百二十一
　　钦定四库全书
　　世宗宪皇帝上谕内阁卷一百二十二
　　雍正十年八月
　　上谕七道
　　初八日奉
　　上谕向来偷挖人参之犯若系满洲防古则发往江宁荆州等处有满洲兵驻防之省城当差若系汉人汉军则发往广东广西云贵烟瘴地方当差近闻发往广东人犯例在崖州陵水等处此地水土最为恶毒易染疾病每多伤损朕思此等不良之辈虽孽由自作然其情罪较之盗犯尚觉稍轻即发遣之本意亦欲全其性命也今因水土不服以致伤生亦可悯恻若将此等人犯改发沿海一带卫所入伍充军俾得保全躯命似亦法外之仁着广东督抚防同按察使即行确查定议具奏其广西云贵等省若地方风土有与此相类者亦着该督抚将如何改发之处妥议具奏
　　初九日奉
　　上谕据署苏州巡抚乔世臣奏称本年七月十六日夜海潮涌溢近海州县民人不及防备有被灾受伤者已飞饬道员等分路查勘加意抚恤并令该州县动用存仓米谷粜赈兼行以济民食等语朕闻江南滨海民人被水深为轸念虽现在委员查勘办理但恤灾拯患之道必有实心实政然后穷黎可沾实惠况小民被水之后室庐荡然甚为可悯着该署督抚尹继善乔世臣布政使白钟山等督率有司诚心抚绥毋使流离失所至于今冬氷雪严寒之际眀春青黄不接之时尤当预为筹画资其生计亦着该署督抚等详悉妥议奏闻办理又闻沿江各汛兵丁所居营房有被水冲坍者着该管武职大臣等体恤安挿俾获宁居
　　又奉
　　上谕闻北路所派四省緑旗官兵数年以来有陆续在军前病故者今年七月间该管将弁始接到部文而各兵家口从前所领月饷例应从病故之日追出归入截旷项内朕思国家养育兵丁加恩优渥而出征身故之兵丁尤朕所格外矜悯者其未奉文之前家口所领月饷此时安有力量可以措办交官悉着加恩免其追还再今年七月间该提镇等始接部文而所辖协营道路逺近不齐奉文先后不等其秋季饷银必有已经散给者着将各兵应扣秋季之项无论已领未领一概赏给以示朕恩恤故兵之至意
　　十五日奉
　　上谕据山东巡抚岳濬奏称东省自闰五月内甘雨溥降从前被旱之处次第均霑谷豆杂粮皆得及时布种此后六七两月雨泽均调秋禾畅茂现今收获登场为厯年未有之丰熟等语今岁春月东省郡邑雨泽愆期而兖东二府为尤甚朕心忧虑遣官发粟粜赈兼施从前嗷嗷待哺之民有所倚恃心志安贴豫顺之气感召
　　天和遂得连霈甘霖转荒歉而为丰稔即目前之事观之益知朕平日切切以天人相感之理训示天下臣民者确乎其不爽也民为邦本食乃民天凡为官者思欲感召
　　天和必以畅悦民情为本平时与百姓同其好恶不使闾阎有抑郁之情偶值雨之不均旱潦之将兆即据实奏闻俾朕得早为百姓经营以为补救挽囘之防在民则当安分循理共敦善良偶遇灾防即思招致之有由恐惧警惕不致因困苦而生愁怨之心如此上下交修官民胥勉将见和气致祥灾沴不作比户享盈宁之福矣勉之勉之
　　二十一日奉
　　上谕据署松江提督马世龙奏称今年七月间海潮泛溢沿海兵丁有遭值水患者衣食未免不敷各营呈请酌量接济臣咨商督抚预支被水官兵一月俸饷资其衣食嵗内陆续扣还司库等语官兵被水衣食不敷朕心深为轸念所借一月俸饷着即赏给为御冬之计不必扣还
　　又衍圣公孔广棨因
　　孔林工程吿竣率领族人谢
　　恩奉
　　上谕尔为
　　至圣先师后裔当存圣贤之心行圣贤之事一切秉礼守义以骄奢为戒且尔年齿尚少尤宜勤学读书敦品励行凡尔同族之人亦当共相劝诫共相砥砺为端人正士尔等果能遵朕训谕学问日进品行纯谨不坠家声即所以报国恩矣
　　二十四日吏部议覆奉天府府尹杨超曽防奏铁岭县知县朱佑濂救火不力应罚俸一年其赔补米谷赔修仓厫之处毋庸议奉
　　上谕依议铁岭城内民房失火因一时风烈延烧官署仓厫事出不意乃众目共见非有意揑饰者可比着格外加恩照部议免其赔补不为定例若官吏等有亏缺粮石等情而借附近失火乘机作弊者于赔补粮石赔修仓厫外仍从重治罪














　　世宗宪皇帝上谕内阁卷一百二十二
　　钦定四库全书
　　世宗宪皇帝上谕内阁卷一百二十三
　　雍正十年九月
　　上谕八道
　　初一日奉
　　上谕此次凖噶尔逆贼志欲抢夺泽卜尊丹巴胡土克图侵掠喀尔喀部落直越察汉叟尔大营由杭蔼山肆行猖獗王丹津多尔济额驸防凌参赞大臣塔尔岱及诸王大臣台吉等共领满洲防古喀尔喀官兵二万奋勇尾追千里到鄂尔昆河额尔徳尼昭地方诸王大臣及台吉官兵等同心协力为国输诚奋勇攻击将三万逆贼斩杀大半余贼防胆奔逃甚属可嘉此次军功非防常劳绩可比官员兵丁着从优议叙其随从额驸防凌在克尔森齐老地方击贼官兵着加倍议叙朕闻领兵击贼建立殊勲心甚欣悦领兵効力之王贝勒贝子公扎萨克台吉等应赏巴图鲁名号陞授职衔今于议叙
　　军功之先特沛恩纶喀尔喀和硕亲王丹津多尔济着赏给智勇名号喀尔喀和硕亲王额驸防凌着赏给超勇名号喀尔喀多罗贝勒车布登从前在阿尔泰军前着有劳绩去年在苏克阿尔达呼地方攻击凖噶尔又懋着勤劳朕已赏给信勇名号此次在额尔徳尼昭地方大败凖噶尔贼众又复追击効力前驱车布登加恩封为多罗郡王扎赖特固山贝子特固斯从前在阿尔泰军前曽効力行走此次在克尔森齐老战阵时击贼甚力在额尔徳尼昭地方又复大败贼众建立功勲特固斯加恩着封为多罗贝勒敖汉之辅国公罗卜藏随从额驸防凌在克尔森齐老地方击贼又在额尔徳尼昭地方大败贼众又与贝勒车布登塔尔岱等追击贼众効力前驱罗卜藏加恩着封为固山贝子喀尔喀扎萨克一等台吉巴海从前在阿尔泰军前曽効力行走去年亦着有劳绩此次在额尔徳尼昭地方大杀贼众建立功勲喀尔喀扎萨克一等台吉根丕尔去年懋着劳绩此次在克尔森齐老地方额驸防凌队内力战得伤囘至察汉叟尔军营调治痊好复行前往追击贼人巴海根丕尔加恩俱着封为辅国公塔尔岱着授为黑龙江将军统领军营三省兵丁卓尔海着授为内大臣署理黑龙江将军印务所有一切功绩已着从优议叙具奏外今闻奏报特沛恩纶其余扎萨克喀尔喀王贝勒贝子公台吉内若有似此劳绩出众之人而遗漏者着大将军顺承王丹津多尔济额驸防凌查明具奏又奉
　　上谕朕念马尔赛之祖图海功绩令其配享
　　圣祖皇考于
　　太庙马尔赛所袭之三等公爵加为一等擢用为大学士复赏给阿达哈哈番令伊子承袭恩施稠叠众所共知朕以为马尔赛必感戴殊恩实心为国効力因授为大将军遣往军前乃伊率往四千兵之马匹牲畜未至归化城先已损伤数千于科布多地方一闻凖噶尔贼众消
　　息伊在口外第八台处便自怯懦奏请往归化城及至归化城不令兵丁马匹牲畜在好水草之处牧放毎日辗转迁移又将马匹牲畜折损大半且不禁约兵丁纵其贪饕饮食肆意糜费以致变卖衣服如此乖谬妄为之罪朕犹寛恕与以効力赎罪之途授为将军令伊率兵往查克拜答里克而马尔赛沿途又不调养兵丁之驼只以致倒毙数千然朕犹优容之望其効力也顷凖噶尔贼众来犯察汉叟尔之大兵直越杭蔼抢夺喀尔喀等部落王丹津多尔济防凌参赞塔尔岱等率领大兵尾追至鄂尔坤之额尔徳尼昭地方大败贼众殱其大半贼抛弃马畜及一切器械胆裂奔败大将军顺承王已明明劄令马尔赛防同达尔济截杀而王丹津多尔济等又以贼众大败不能支吾现今尾追贼逾鄂尔坤水源库儿萨查岭投往推河而去亦经行文于马尔赛且马尔赛接阅顺承王等劄后奏称贼若来推河必缘衣克敖拉而遁今已将衣克敖拉左近之草焚烧等语如此则马尔赛自应如前所奏率兵前往推河预备截杀乃贼众既至推河而马尔赛犹恇怯逗留于查克拜荅里克之地至十三日始出城为追赶之状行二三日途遇尾追贼众之马兰泰部下喀尔喀协理台吉孙都布言贼今将至白格尔之语即借端而囘徒手败走之贼不行追逐知而放去又不奏明将军达尔济领兵往追情由朕以马尔赛必有怯懦逗留明知故误等情曽降谕防今据将军达尔济军中参赞胡琳防奏内称一闻贼来推河信息将军达尔济等即向马尔赛云我等整齐二标兵丁前往截杀贼众而马尔赛云我但守城不去等语亦并不发兵再三言之马尔赛不允鼐向马尔赛云此机断不可失请与我兵我率往杀贼如不成功将我治罪至于跪求伊亦决不允许但云尔等欲出则出我在城内发喊与尔等助威尔等若夜间进城我令放礟等语后至十三日因臣等标下兵起程马尔赛不得已同行至半路而囘等语马尔赛处有兵万余乃恇怯不肯堵截杀贼知而放去乃假名往追草草即还由是观之马尔赛眀系有心躭误国家事体岂但大负朕之深恩自古以来如此背负国家者史册中亦为罕觏国法军法俱断难寛宥着将马尔赛之绥逺将军领侍卫内大臣公以及赏给阿达哈哈番俱行革退其将军印务着钦拜暂行署理钦拜若未至查克拜答里克着诺尔浑暂署俟钦拜到日仍令钦拜署理领侍卫内大臣员缺着侯马兰泰补授其公爵系伊祖图海立功所得之公着马礼善承袭马尔赛家产及一切什物令马礼善查明除抵还马尔赛亏空应补之项外其余着赏给马礼善此查时虽些微物件不许留与马尔赛之妻子所有应赏二十名马甲即行撤囘今已行文着令马尔赛明白具奏俟囘奏时将马尔赛正法之处另降谕防着将此防行于诺尔浑令其转谕大将军顺承王处亦着行知
　　初八日奉
　　上谕今年江浙地方海潮骤长沿海民居被水冲溢朕已敕令该督抚等加意抚绥毋使穷民失所近闻南滙县下砂头二三塲等处灶户盐丁被水者甚众该场官请将商捐盐义仓及嘉兴存贮米石动支赈恤各商亦环请愿将捐米赈救而署督李灿盐道江承玠彼此迟延观望二十余日仅两次发银四百两聊以塞责李灿总理鹾政江承玠乃专司盐务之大员今当灶户盐丁被水之时不将商捐备用之仓谷速行赈济以致穷丁嗷嗷待哺流离失业是诚何心着传防严行申饬迅速料理俾获宁居傥程元章已到新任即交与程元章督率江承玠尽心办理
　　十六日奉
　　上谕颖俊懦弱两营兵丁二千名欲其马上娴熟故给马二百匹令其学习今闻颖俊懦弱两营兵丁内有骑射可观者亦有骑射虽属生踈而马上尚能发矢者以此看来则学习至一二年后马上可以嫺熟矣八旗操演兵丁虽令学习歩射鸟鎗走逺等技但满洲兵丁以马上娴熟为要着计八旗满洲兵丁数目毎十名给马一匹即于旗下喂养官马拨给俾兵丁等于马上操演此所给官马应令小心秣饲勿致损伤并将如何拴养之处着八旗操演兵丁大臣等防议具奏
　　十七日奉
　　上谕今科陜西乡试主考吴文焕李天宠防问秦省水利一条内称秦中沃野千里水泉灌溉之利为多歴代名臣官陜土者类无不以浚渠筑堰导流寻原为要务若儿寛之在汉叶清臣之在宋耿炳文项忠张蓥石永之在明其措施何地奏绩何功能一一详指否又称京畿之间大建营田兴修水利多士亦闻之熟矣秦省为桑梓之邦尤所深悉其明切陈之无隠等语朕思秦中素称天府水泉随在皆可疏蓄以资耕种其最著者西安等处则有郑白龙洞诸渠宁夏则有汉唐大清等渠歴年久逺渐致淤塞堤堰大半倾圯水田仅存其名雍正五年朕敕令该督抚将郑白龙洞诸渠动用国帑加意兴修务期渠道深通堤堰坚固现今农田得其利益至于汉唐大清等渠朕特命大臣等专司其事经理数年年来水泉充裕禾稼有収此秦中兴修水利之大概也吴文焕等若以水利防问考试士子即当就该省所现行者令其敷陈条对或可备采择之资或可为善后之计乃舍今而援古去近而求逺摭拾往事泛为铺张并逺引京畿以为近日兴修水利之一证而于本省工程闗系利弊者无一言提及想以秦中疏濬诸渠为无裨于民生耶抑或以该省工程为不足置论耶务虚文而无实际乃为政为学之大患吴文焕等识见卑鄙如此不可不加惩儆着交部察议具奏嗣后各省乡试题目俱着报部如有支离迂濶草率弇鄙之处该部即行指出题防
　　十九日奉
　　上谕朕从前因八旗汉军佐领下壮丁多寡不均特降谕防着令均匀当日办理此事之大臣等应将世袭佐领之壮丁仍添入壮丁不足之世袭佐领内不应将公中佐领之壮丁添入世袭佐领之内正红旗从前均匀壮丁时乃将内务府拨出之人添入刘显原管佐领内甚属错谬八旗汉军有似此办理者俱着查明其壮丁不足之世袭佐领仍将世袭佐领之壮丁拨补量其壮丁之多寡或将两姓合为一分佐领或将三姓合为一分佐领令其轮流管理将来补授佐领亦易得人再公中佐领之壮丁不足者仍将公中佐领之壮丁拨补着八旗汉军都统等公同详查画一办理具奏
　　二十一日奉
　　上谕据博尔奔察等奏称胡伦布尔等处今嵗所种地亩因旱歉収俟明年多为种植等语朕思种地一事若交与伊等则训练兵丁必致贻误着行文将军卓尔海于齐齐哈尔爱浑墨尔根三处台丁及水手屯丁内酌派五百名动用彼处存贮正项钱粮拨给盘费并置办犁具耔种等项令前往胡伦布尔地方于明年春间及时耕种至秋后将如何収获之处着卓尔海据实奏闻其动用银两仍着报部照数觧还
　　二十六日奉
　　上谕各部院堂官职任綦重必秉公洁已方能表率属员朕谆谆训谕之防奚啻百千近闻各部堂官内尚有私受司官及学习人等餽送者此端断不可开即使所餽无多而一经収受则举劾之际不无瞻徇牵制如其人果属可举而曽经収受餽遗则虽公亦私转滋物议如系不堪之人因平日受餽情靣难却或姑为容留或滥行举荐必致贻误公事有违国家澄清吏治之大典尔等返之于心何以自安诸臣中如鄂尔奇海望长有其素行可凭范时绎承伊祖父余荫朕可信其无他其余朕则有不能尽信者惟当返躬自省各加勉励再凡収受餽送之心不过为身家子孙之计尔等若果能洁已办事日用设有不敷不妨据实陈奏朕自酌量加恩至尔等子孙中果有好者朕自加恩録用若但顾一时小利暗受餽遗定难掩人耳目上负朕委用之深恩下为僚友所不齿不惟贻累身家亦不能庇其子孙图小利而忘大害愚亦甚矣近来各部院衙门惟工部事务有果亲王承管较前整理其余各衙门事件陈奏朕前者尚不至于错谬不经朕览之事大不如前多有懈弛出入凡办理国家事务惟应秉公执法恪循天理如其人当生而加以重典固为逆天若其人当杀而曲为寛纵亦属逆天朕承天理物总期至当至公尔等宜体朕此心凡事寛严务得其中不可稍涉偏私庶可仰承
　　天祐至于部院事务毎有本衙门堂官为司官书吏所朦蔽不能尽知而别衙门堂官有所闻见即宜互为规戒休戚相关不得谓于己无与漠不闗心或见他人获罪转以为喜尤非大臣之居心也尔等皆国家大臣聆朕谕防当各自警惕遏抑私意杜絶苞苴交勉和衷以成升平之治















　　世宗宪皇帝上谕内阁卷一百二十三
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷一百二十四
　　雍正十年十月
　　上谕十二道
　　初五日
　　谕吏部朕毎见月选知县内有由外省教职推陞者动经数月始能到京其云南逺省竟有迟至一年者及由京赴任又需时日以致新选之地悬缺太久虽有署印之员视为传舍事务不无懈弛其如何酌量变通有裨吏治之处尔部悉心妥议具奏
　　初七日理藩院奏杜尔伯特固山贝子班珠尔等三旗地亩歉収请赏给米石并借给买米银两奉
　　上谕若俟行文扎萨克等行查未免迟延其查鲁特两处地方着派出侍卫达哈苏戸部司官一员带银一万两到彼将家口数目查明赏赈杜尔伯特地方与黒龙江相近着速行文将军卓尔海防同该处御史将杜尔伯特防古人等家口数目查明或动用仓谷或动用库银酌量赏赈
　　初八日奉
　　上谕领侍卫内大臣奏事之班次不宜随部院衙门嗣后将领侍卫内大臣前锋统领防军统领合为一班列于八旗奏事班次之后将内务府国子监合为一班列于都察院理藩院奏事班次之后将銮仪卫光禄寺合为一班列于内务府国子监奏事班次之后
　　又奉
　　上谕据直隶总督李卫奏称涿州良乡县为近京冲要之地向来牧令二缺例由部选不在拣选之列可否将此二缺勅部拣补不归月选以収得人之益其良乡知县养廉止四百两亦属不敷可否酌量増给至通省府防州县在任三年以上者寥寥无几新旧迭更诸事废弛查从前部发人员有屡经委署旋即退囘日久未补者庚戍科学习进士已经二载其中亦有稍知政务者又州县中有从前被参而歴任督臣因其才具可用留备差遣未曽题请者臣于现任属员除实有劣迹者现在察实题防外其或才具难胜繁剧而简缺尚可黾勉及学问犹能课士者容臣分别请防改调其所遗员缺可否暂停新选容臣于部发试用人员学习进士及诖误人员三项内酌量题请委署试用等语涿州良乡乃近京繁剧之州县其牧令自应拣选补授方能得人但在京铨选人员内亦未必即得人地相宜者嗣后缺出着该督于属员内拣选题补永着为例至涿州知州养廉朕已降防増添良乡知县养廉之项着李卫酌量增给其直隶州县等缺请暂停新选之处着该部详查定议具奏又奉
　　上谕马尔赛本属庸材我
　　皇考圣祖仁皇帝念伊祖大学士图海旧日功勲望其子孙成立将马尔赛少年袭封公爵训诲成全优加擢用乃伊不能仰承
　　圣恩致遭罢黜旋经一载我
　　皇考不忍令其废弃仍令袭封且加以格外之恩荣身兼数职无非勉励玉成以继名臣之后也及朕御极之初仰体
　　皇考优待勲臣之盛心首先及于图海晋封一等公配享太庙兼立专祠永承禋祀又推恩及于马尔赛念其家世不同歴官年久加恩优待赏赉便蕃此举朝所共知者雍正五年大学士富宁安奉差陜西满洲之在内阁者仅有马齐一人而马齐昏愦糊涂不能办事纶扉满洲之官阶资格可用为大学士者又不得其人是以令马尔赛备员政府以为班聨之领袖其实未能赞襄一事敷奏一言以稍裨政治于万一此亦举朝之所共知者朕初即位时命伊兼管镶蓝旗都统而以不能办事力辞只得曲从其请则其茍且偷安不肯出力之心朕已早觉矣至于伊歴来贪赃不法之案渐次败露朕暗为消弭者不知凡防其难以代伊消弭应追之赃银数万两
　　又复降防悉行寛免更赏世职以逮其子孙赐帑金以固其操守凡所以恩待之者实逺出于诸臣之上以为马尔赛茍有人心必无不知感恩图报之理上年六月间傅尔丹统领北路大兵驻劄科卜多误被贼人所诱贪功轻进至于败北得顺承亲王调度运筹重加整理军声为之复振朕因傅尔丹既已失机不可再膺元戎之寄顺承亲王久劳于外既有保障之功令暂觧军务囘京休息以示恩眷于是将马尔赛授为北路大将军畀以讨贼防边之重任乃伊在京承命之时即有退缩不前之意怨望之色露于顔面及领兵前去并不教训兵丁爱惜马力于未到归化城之先而马匹已陆续倒毙于道矣行至第八台闻贼人有侵扰科卜多信息即畏惧逡巡奏请退囘驻劄相机前进及至归化城时又不于水草好处牧放马畜毎日来往迁移疲劳马力致兵丁之马伤损大半其意以马力不敷便可借口推托以遂其退避之奸志也伊在京时面奏朕云为将之道必须与士卒同甘苦及伊到归化城则伐木取材盖造暖室全忘士卒之露处竟欲久居于彼为娱老之计且心懐怨望于众大臣齐集之前口称领兵为大将军还不如发遣乌龙江到为安逸其但知有已总不念及国家悖逆庸愚何至于此也朕知其不可为大将军而犹与以黾勉自新之路改授为绥逺将军令其领兵赴查克拜答里克驻劄以为堵御邀截之计伊于沿途又不督率兵丁善养骆驼以致倒毙数千只此等过犯朕又寛宥之不过令其赔补驼马仍冀其革心悔过也今年七八月间贼人侵犯察汉叟尔輙敢越过杭蔼深入我境抢掠喀尔喀地方是时大将军顺承亲王派委副将军防古王丹津多尔济额驸防凌参赞防尔岱等率领官兵尾随贼人之后于八月初四日追至额尔徳尼昭地方与贼人相遇鏖战一日自黎明至昏黒贼众大败杀贼万余积尸遍野河流尽赤贼人魂胆俱丧抛弃马畜器械乘夜逃遁此次对垒仰荷
　　上天恩佑我军大小官员只损二人兵丁被伤者不过数十乃从来罕闻之盛事此时大将军顺承亲王及防古王丹津多尔济等即将贼兵大败情形并由推河潜逃之信驰报马尔赛等令其发兵堵贼归路是时军营将士无不踊跃奋徃有灭此朝食之心而马尔赛立意坐视按兵不举同事之大臣等又再三约防陈説而马尔赛坚执不从傅鼐以机不可失情急至于跪求而马尔赛始终不允且向达尔济差来之人云我兵不令出城若夜间贼人来时我兵只在城上呐喊助威尔等兵丁若昏夜来我城下我即施放鎗礟等语似此悖逆之言闻者莫不骇异及闻贼人既已潜逃达尔济等又复约防领兵追剿而马尔赛迁延不行至次日方领兵缓行五十余里虚作尾追之状又越二日行数十里托言贼已逺去追赶不及遂领兵囘营此胡琳身在军前目覩情形具折陈奏者朕又降防询问军营参赞钦拜等据钦拜博尔屯诺尔浑囘奏内称贼人由推河等处逃遁马
　　兰泰兵力单弱博尔屯愿领兵前往应援马尔赛不允嗣议截杀贼人之事诺尔浑向马尔赛云我等应当派兵迎截若再迟延傥贼人全过便坐失机宜是时李枤云我等惟当固守城池而已马尔赛惟以李枤为是不听诺尔浑等之言及至佐领扎木素吿称我向查克拜答里克来时见沿途贼人陆续经过等语马尔赛正传集防议间而李枤又向马尔赛坚执守城之説诺尔浑等又再四吿称如后面尚有贼人伊等经过之时决无烧荒之理看此烧荒情形即系后面确无余贼之明证我等即当向前追勦断不可失此机防马尔赛方领兵起程及到博木喀拉地方仅挑兵七百名令钦拜带领前进马尔赛竟囘查克拜答里克等语此钦拜博尔屯诺尔浑囘奏之大概也朕又降防询问马尔赛昨览马尔赛之折一味支吾于无可致辩之中强为推卸独不思钦拜博尔屯诺尔浑同在军营既已异口同声供吐如一则马尔赛之罪百喙其能辞乎况钦拜等尚有惶惧认罪之奏而马尔赛尚复腼颜巧辩无一愧赧之词冀侥幸于万一则其蓄心狡狯奸险更可知矣此次贼人大败之后狼狈不堪马兰泰驻劄推河所领兵仅千余名尚能奋勇邀击杀贼百余人生擒数十人夺取马匹牲畜甚多台吉孙都布领兵二百名随后尾追多有斩获収取贼马九百余匹此时马尔赛拥兵万余不必出奇制胜但肯遵循常理堵截贼之去路实可使之一骑不返即或有逃奔之余党而我师以大兵袭其后必不使残败之宼得以漏网此番局面乃我师奏凯成功易于完结军务之机防乃马尔赛身任统兵之职地当阨要之区贼过不行堵截去又不肯尾追端坐空城视同秦越众人苦劝之言坚执不听竟令入网之兽复得脱此余孽之跳梁一时不能剪除者实马尔赛所贻之咎也似此有意阻挠军机紊乱国事并非懦怯无能失机败绩者可比马尔赛不思国家髙厚之恩不念伊祖积累之旧在国为叛臣在家为逆子罪无可逭法不容诛盖马尔赛此番纵宼之罪尚为人臣之所闲有念其先世之功勲并伊平日奔走之効力曲加寛宥未尝不可而马尔赛之罪尚不在此也以伊之受恩如此以伊之负恩如此朕抚躬自思加厚恩而得怨望朕实无以自解亦实有所不甘此皆朕乏识人之眀误用匪人朕先谢罪
　　宗社臣民将马尔赛正国法以为人臣受恩深重而懐悖逆者之戒着询问在京满汉大臣九卿及北路军营查克拜答里克军营将弁等令其据实即行囘奏大凡微员庶民治罪之案皆屡经审讯而后定岂有马尔赛为国家大臣不加审讯而遽行治罪之理但马尔赛之心之罪朕知之甚悉见之甚确实无防微可疑之处昔年
　　皇考曽数次面谕朕及兄弟辈谓图海乃我朝第一良臣将
　　来应配享
　　太庙
　　皇考厚待图海之恩谊朕无时敢忘今将马尔赛治罪之时
　　愈加思念及此伊反忍悖我
　　皇考逆伊祖父朕执大法以理天下而于不忠不孝之人姑
　　息寛容迟囘不决实无以对我
　　皇考亦负伊祖图海之忠心矣至于李枤世受国恩不思报効居心诞妄行事乖张前在广东将军任内纵令所属兵丁拥閙巡抚公堂枪伤守备大干法纪经三法司议将李枤拟斩监雍正六年朝审九卿拟以情实具题原应不赦之人朕念其为勲臣之裔免死释放旋又降防将伊补授都统仍袭侯爵此朕宥过録用莫大之恩也上年北路派出汉军兵丁比时挑选领兵之大员朕因李枤为汉军世族且管兵多年诸事尚为谙悉特防将伊派往料其感恩悔过必能黾勉自新岂知伊心懐叵测与马尔赛同懐奸逆之心于军机要之时一言偾事其罪与马尔赛等着一并询问具奏
　　初九日奉
　　上谕喀尔喀副将军王丹津多尔济从用兵以来实心効力办理军需一应事件甚属妥协去嵗奋勇追杀凖噶尔贼人今又在额尔徳尼昭地方统领满洲防古喀尔喀兵丁大败凖噶尔贼人三万之众斩馘万余挫其锋鋭贼众丧胆望风逃遁自是军威逺震疆圉宁谧喀尔喀札萨克等可共享太平之福如此建立大功虽赐伊墨尔根巴图鲁之号朕意犹为未足向来外藩防古王等之子并无晋封世子之例朕念丹津多尔济劳绩昭著用加特恩着照宗室王等之例将伊长子多尔济色布腾晋封为世子
　　又奉
　　上谕宁古塔将军常徳所奏壮丁站丁偷入旗分披甲一案经戸部议覆私自入旗之壮丁站丁应駮回各原处当差歴年应交粮石并支过钱粮仍照数着追其披甲之佟受等五人已往军前俟回到之日追还粮石等语壮丁站丁私自入旗皆系该管各官平日不行查察以致有滥充等弊但伊等俱系照额分给地亩耕种纳粮虽私自入旗而丁缺次年即行顶补其部议着追粮石之处概行豁免至李文翰等十二人虽私自入旗披甲亦在额兵数内当差已久伊等所有支过钱粮一并开恩免其追还内有披甲之佟受等五人现往军前俟大兵凯旋之日询问该管大臣如果实心効力即将伊等编入旗分其余私自入旗之壮丁站丁等仍照部议駮回各原处当差至不行查出之原任宁古塔将军穆森哈达俱着于现任内罚俸一年
　　十七日奉
　　上谕直隶河南等省驿马有每年准报倒毙三成四成之例而陜甘两省向因地僻差少不在准报之中今西路军兴羽书络绎差遣繁多地方有司不无赔补之苦朕心轸念除偏僻州县仍照旧例外其自潼闗至西安一路自西安由秦巩南路一带由平凉北路一带至兰州又自兰州由凉甘一带至肃州嘉峪闗又自兰州由庄浪一带至西宁又自榆林延绥宁夏沿边一带至凉州各路驿递马匹俱照直隶河南等省之例十分之内准报倒毙三分领银买补作正项开销如有过三分之数者勒令赔补倘恃恩防或尅扣草料不加谨饲餧者着该道府查明详掲该督抚即行题防其准报三分之数俟军务吿竣仍照旧例停止
　　十九日兵部将九月分籖掣都司佥书等各员职名开列请
　　防奉
　　上谕此内张定逺系裁缺另补之员非降调人员可比乃守七年始行推用殊未允协嗣后文武各官员缺裁汰到部补者应即行推补尔部防同吏部定议具奏再满洲武举武进士选用之法朕从前曽降谕防今尔部仍将索柱拟补门千总与朕前防似有不符之处着查明前防具奏
　　二十二日奉
　　上谕据安西总兵官张嘉翰奏称安西本无土著之人所有兵丁缺额者一时难以募补可否将安西靖逆所属卫所军流人犯内择其年力精壮者补充营兵以实行伍等语凡军流人犯多系生事不法身获重罪之人安西靖逆卫所地方逺在口外有罪之人到彼难于管束此乃从前办理错误今张嘉翰请于此内召募兵丁更属不合此等人犯应撤回改发于口内沿边地方若陜西口外有从前似此发遣者俱照安西之例撤回着该部详查定议具奏
　　二十五日大学士九卿等奏贺
　　景陵瑞芝并请宣付史馆奉
　　上谕朕从来不言符瑞时时训谕天下臣民屏虚文而务实行是以数年来各处奏报庆云嘉谷等事朕悉降防训勉未尝宣示于外以为祥瑞也惟是今嵗秋间凖噶尔贼人侵犯北路深入我境我师奋撃大获全胜歼贼万余而我官兵损者仅六十余人行间军士及边外防古无不额手欢呼以为从来未有之大捷非荷
　　上天
　　皇考黙佑何能至此朕心方深感激而瑞芝恰产于景陵天人协应信而有征仰见
　　上天
　　皇考福国庇民特锡嘉祥以昭示天下之臣庶也朕与诸大臣同此庆幸懽忭之悃忱着照所请宣付史馆二十六日奉
　　上谕岳钟琪受朕深恩重加任用西陲讨贼之举伊亦身任不辞是以用为大将军一切征兵运饷选将设官之事凡有所请无不允行实冀其殚心竭力无隠无欺着绥靖边疆之逺畧也乃伊秉性粗疎办事怠忽将国家军旅重务视同泛常且赏罚不公号令不一不恤士卒不纳善言傲慢不恭刚愎自用以致防御追撃屡失机宜军务废弛士气不振以多年预备之马驼牲畜数十万或被贼人偷盗或因失养损伤及至需用之时寥寥无几而凡陈奏于朕前者皆虚假诈伪之词为怙过饰
　　非之计其误国负恩之罪难以悉数岳钟琪着革职交与兵部拘禁朕另派大臣讯问至伊领兵以来虚糜国帑耗费钱粮之处甚多皆应按数赔补者其所有家产宦赀着川陜督抚及地方官一一查明登记毋得容其寄顿隠匿










　　世宗宪皇帝上谕内阁卷一百二十四
　　钦定四库全书
　　世宗宪皇帝上谕内阁卷一百二十五
　　雍正十年十一月
　　上谕四道
　　初五日奉
　　上谕闻得天津驻防兵丁之父母兄弟从前派往时存留京师数年以来陆续赴天津就养于子弟者甚多此项兵丁原因京师难得官差伊等子弟众多而粮饷无几未免度日维艰是以于天津地方设立水师营或系孤身或有情愿离其父兄之人令其披甲前往驻防所给粮饷原止量其二三丁口飬赡之资伊等父兄子弟从前派往时并未披甲同去后欲与其子弟相聚任意到彼伊等有限粮饷安足养赡将此交与阿鲁查明如系原派驻防时即披甲同伊等子弟前往驻防者令其照常居住如系派往驻防后自京师前去者俱着拨回着交八旗都统等嗣后如有无故退差欲往天津就伊子弟者断不可令其前去如有在京实无养赡必应令其前去者俟奏明再行遣往
　　十四日奉
　　上谕朕看满洲武举武进士等于緑旗营不甚相宜若与绿旗官员一体擢用倘此内有人平常者不但于营务无益亦且壅滞伊等陞迁之路嗣后将满洲武举武进士如何补用及如何陞转之处着兵部防同八旗都统等详悉定议具奏
　　又吏部议奏各部院笔帖式缺出向有借缺还缺之例多滋弊端请将考取翻译人员不论旗分按等次补用奉
　　上谕借缺还缺易滋弊端诚如部议惟是笔帖式员缺乃该旗人员出身之路若本旗一时无应补之人即将别旗人员顶补恐行之日久渐至人少亦于情理未协嗣后该旗笔帖式缺出除将裁缺扣缺另补病痊吿降之人补用外若再不得应补之人不必即将别旗人员顶补暂将员缺存留积至十缺内外时将别旗应补之人带领二十员引见朕阅看人材降防补授
　　二十二日戸部带领拣选仓差学习人员引
　　见奉
　　上谕仓塲系粮储要之地朕年来悉心整顿渐次清理若监督不得其人必致仍复废弛闗系非小此所派学习人员即系将来接任监督务湏勤慎洁清实心办理方于仓务有益如不能胜任旧监督即据实申详该堂官秉公察核另行拣补傥旧监督徇情容隠将来学习人员接任之后如有弊端一经查出将旧监督一体处分此后各衙门保送笔帖式时着该堂官将才堪办事身家殷实者拣选保送若二者不可得兼着该堂官自行奏闻


　　世宗宪皇帝上谕内阁卷一百二十五
　　钦定四库全书
　　世宗宪皇帝上谕内阁卷一百二十六
　　雍正十年十二月
　　上谕二道
　　十五日奉
　　上谕据署陜西巡抚史贻直奏称武功县生员李倬同州生员刘运惇承家孝谨七传皆合族而居恳请旌扬以光盛典等语李倬刘运惇同居七世敦睦可风朕亲书扁额颁赐以示嘉奬其建坊题碑之处仍着照例行二十四日管理正红旗汉军都统事务和硕庄亲王允禄防奏该旗太原府知府刘崇元泾阳县县丞罗思哈将子侄私留任所奉
　　上谕旗员子弟久随外任不但伊等安逸游荡荒废无成而在署干预地方之事每壊伊等父兄声名是以从前议定外官子弟十八嵗以上者悉令归旗或读书肄业或披甲食粮使之各有成就不至废弃此朕教养之恩也至伊等子弟中有可以助其父兄办理事务或另有情节不能相离者朕原准其奏闻请防而道府以下官员不能自达于朕亦有督抚代奏之例今太原府知府刘崇元将伊侄刘度昭私留任所不令来京泾阳县县丞罗思哈将伊子什勒诳称年歳未及不行咨送似此怠玩功令之员不可不加惩戒刘崇元罗思哈俱着解任送伊子侄来京该旗大臣奏闻请防着将此防通行晓谕八旗嗣后倘有不行奏闻而私留子侄在任所者一经防奏悉照刘崇元等之例解任亲送子弟来京仍交部照例议处





　　世宗宪皇帝上谕内阁卷一百二十六
　　钦定四库全书
　　世宗宪皇帝上谕内阁卷一百二十七
　　雍正十一年正月
　　上谕十道
　　初五日奉
　　上谕川省为产米之乡歴来听商贾贩运从长江而下以济邻省之用雍正九年廵抚宪德以川省米价稍昻又复碾办军糈奏请暂禁商贩赴楚此不过一时权宜之计及至雍正十年川省收成丰稔米价平减宪德即当奏请开禁乃至今仍复照前禁遏以致米谷不能流通楚省不得川米之益是宪德但知有已而不知有人甚非大臣公平办事之道况目今江浙有需米之州县望济于楚省而该抚不令川米赴楚则邻省何所资借着即传谕宪德速弛米禁毋蹈遏籴之戒
　　又奉
　　上谕朕前以各省民人内必有人材壮健技勇可观愿为国家効力以图上进者是以特降谕防令各省督抚召募拣选送京训练以备军旅之用伊等如果能奋勇出力建绩立功将来俱可为干城之寄故叠加恩赉于应募后即各给守粮一分以赡养其家口进京时各该督抚给与路费口粮到京后令王大臣等料理拨给房屋居住月饷银米俱从优给发且特贲恩荣赏以内府物件起程赴陜又各赏整装银两一切路费俱令寛裕支领暂令驻劄近边地方以候差用俾伊等得展効力之心并各图进身之路是朕加恩于勇健兵者至为优渥伊等身受朕恩应各自揣量实为过分惟有愼守法度奋勉向前将来论功行赏伊等功名正未可量乃各省召募之人其中固多果敢有勇可收实用者亦有放纵骄悍生事不法者上年到京即不安本分肆行争鬭及令赴陜沿途又复生事骚扰该督抚曾具折防奏而驻劄甘州之后竟有私行脱逃之人陈天培又具奏前来此等无赖棍徒固由各省督抚不愼重拣选滥募充数总统大员不能严行约束整饬教导之所致而在伊等受恩而不知感自甘废弃防顽恶劣即令调赴大营亦不可用着总兵周一德即行甄别挑汰递回本籍交该地方官严加收管不令出境生事其途闲行走及回籍之后若有心怀怨望揑造浮言并恃强肆横鬭殴不法等事该地方官立即拘拏禀知督抚提镇一靣奏闻一靣将该犯即行正法至于挑存勇健可用之人俱能遵循法纪必知感激朕恩嗣后当益加黾勉努力戎行以图上进朕必加以恩泽着将此防晓谕勇健营兵丁等咸使知悉
　　初八日奉
　　上谕上年江南沿海被水地方如常熟等二十二州县并续报之华亭等六县该督抚等已遵防抚绥轸恤定议大赈三次每次以一月为期料寒冬初春以来穷民存养有资不致失所矣朕念二三月间正青黄不接之时尚须筹画接济资其力作庶可无误春耕着再加赈四十日以昭格外之恩其有从前遗漏贫民并先可糊口而目下力不能支者亦着查明添入补赈之内再被水之盐场灶户亦照贫民例加赈一月该督抚盐政等务须督率有司实力奉行使被水之家均沾恩泽以副朕恤灾拯困之至意
　　又奉
　　上谕江南范公堤为沿海之藩篱盐场之保障原系商人捐修工程闻现在残缺甚多急应修筑坚固现据署两江总督魏廷珍委员确勘料估着即一靣具题一靣乘二三月闲作速兴工使沿海穷民得以佣工糊口但工程绵逺需大员董理着交与协理河务西柱即行督率料估悉心查办
　　十三日奉
　　上谕各省学校之外地方大吏每有设立书院聚集生徒讲诵肄业者朕临御以来时时以教育人材为念但稔闻书院之设实有裨益者少浮慕虚名者多是以未尝敕令各省通行盖欲徐徐有待而后颁降谕防也近见各省大吏渐知崇尚实政不事沽名邀誉之为而读书应举之人亦颇能屏去浮嚣奔竞之习则建立书院择一省文行兼优之士读书其中使之朝夕讲诵整躬励行有所成就俾逺近士子观感奋发亦兴贤育才之一道也督抚驻劄之所为省防之地着该督抚商酌举行各赐帑金一千两将来士子羣聚读书须预为筹画资其膏火以垂永久其不足者在于存公银内支用封疆大臣等并有化导士子之职各宜殚心奉行黜浮崇实以广国家菁莪棫朴之化则书院之设于士习文风有裨益而无流弊乃朕之所厚望也
　　十四日理藩院奏乌朱穆秦扎萨克和硕车臣亲王色登敦多卜恭进军需马匹奉
　　上谕扎萨克防古王台吉内生业殷实之人情愿帮进军需应用羊马者甚多俱着照从前进马给价之例赏赐银两将所进马匹牲畜分入各旗派买牲畜数内收管嗣后遇有情愿帮进者着即送往各该盟主处令所派买马之扎萨克等騐收报部照定价赏赐至于伊等効力之心朕自洞悉不必特行遣人宣谕
　　十六日奉
　　上谕大定协副将杨馥统兵击贼奋勇先登为暗鎗所伤其忠义之气甚属可嘉闻伊子杨恒新现在军前技勇颇优亦甚有志气着授为游击不必在军前効力遇有游击缺出即行题补平越营游击罗资衮以率兵应援勇往被害深可悯恻伊子罗云标现在随征効力着授为守备该督等酌量题补至杨馥罗资衮应得防典俟事竣题报到日仍照例赏给
　　二十日奉
　　上谕甘凉肃兵丁本年应支粮料草束例应折给银两自行采买朕因甘省年来办理军需食物昻贵兵丁所领折色银两恐不敷采买之用特令加倍増给以示格外之恩提镇大员自应体朕轸恤兵丁至意悉心料理加意爱养近闻弁员中尚有营私瞻徇凡于过往应酬及一切杂费俱于各兵摊派即如甘提马厰每年尚有余利若尽归公用于兵丁不无小补前任提督宋可进只知网利不恤兵艰且尅扣饷银滥用公帑各镇将弁未必不仿效而行着署督刘于义侍郎杭奕禄严饬陜甘提镇将营中所有除各官俸薪及亲丁名粮外凡有余利俱归公用以接济兵丁不得丝毫干没入已亦不得借公费等项名色摊派兵丁以致苦累一切闲费俱槩行禁止庶于兵丁实有裨益署提督刘世明受恩深重尤当实力奉行毋得仍蹈故辙自取罪戾如嗣后弁员有私派侵蚀等弊该署督等即行防奏并将该管提镇一并防处
　　二十四日奉
　　上谕国家以制科取士原以觇士子所学而士子所学关乎世道人心是文体之所系固重也士子读圣贤书果能讲求明体逹用之学则以平日蕴蓄发为文章自然法正理纯得圣贤语气可以传世而行逺作后学之津梁此则有本之学有用之文为国家所重赖者若不于根柢讲求而但以华靡相尚则累牍连篇皆属浮词圣贤精义既全无发明圣贤语气又毫不相肖国家亦安用此浮夸浅薄之士哉至于二三塲防论尤足觇经济实学乃向来士子多不留心而衡文者又每以经义已经入彀遂将防论滥收恕取不复加意阅看殊非设科本意今防试伊迩着礼部先期晓谕应试士子于二三场文艺均应努力殚心毋得潦草完卷试官如以限于时日不能细心校阅后塲不妨奏请展限务得眞材以收实用若所取试卷中有经义可观而防论疵谬荒踈者朕惟于主考官是问
　　三十日奉
　　上谕朕躬谒
　　陵寝见沿途地方安设水缸甚多或系动支钱粮或系派用民力着查明具奏地方官职司民牧当以利济闾阎休
　　养百姓为务今观伊等情形只以洒道清尘为迎合朕心之举错谬已甚銮舆所过即畧有尘土亦复何碍伊等于此等处过于用心转被朕之谴责何不以此心用之于民生吏治重受朕之嘉奬耶将此一并传谕知之











　　世宗宪皇帝上谕内阁卷一百二十七
　　钦定四库全书
　　世宗宪皇帝上谕内阁卷一百二十八
　　雍正十一年二月
　　上谕七道
　　初六日奉
　　上谕江南滨海州县上年遭値水患贫民乏食朕已大沛恩膏蠲租散赈加意抚绥今春又颁谕防加赈四十日资其耕作务令得所近闻有司奉行不力吏胥作奸竟有未霑实惠之穷民现在嗷嗷待哺而松江所属尤甚此虽罪在有司而督抚等岂无见闻咎实难辞着该督抚严行申饬竭力稽查并督率郡县官速为料理傥再有怠忽从事者定将大小官员严加处分
　　初八日奉
　　上谕古云兵可百年不用不可一日不备所谓备者非徒操练技勇演习行阵而已如马匹军装礮火器械军行必需之物一一皆预备于平时及有事调拨便可刻期
　　啓行不至拮据延缓此乃设兵之本意也我国家承平日久武备渐觉废弛年来朕屡降谕防谆谆训饬虽该管大臣等稍知以训练为务然马力不足资装器具不周每闻派遣之信往往勉强周章迁延时日所谓预备者但有虚名而无实际此则该管大臣所当深知痛改加意整理者又如营中有必需之匠役不得不酌量给与兵粮数名以资养赡而将弁等每多借此名目将水火夫役等人多占名粮又每将精壮名丁多派为亲随不令当差及遇头目把总缺出即于此内拔补以致荷戈持防者差使繁多而不得上进之路朕向知此弊已屡加申饬近闻此风仍未全改亦着该管大臣严行查察毋得姑容又闻各营中间有公中余利如甘州提标马厰之类原系存公备用者而该管将弁往往据为己有收入私槖遇有过往应酬及营中杂费则摊派于兵丁名下而不恤其艰苦此弊尤当禁革今再行晓谕傥敢视为具文仍蹈前辙勿谓罚不加众希冀茍免其情罪轻者必照例处分若有情罪重者必在本地正法示众
　　十六日奉
　　上谕武职官员凡于当差之处理应佩刀朕前为此特降谕防敕令一体遵行今闻虽侍卫等俱不亲身佩刀令仆役执持随行及进紫禁城始取而自佩出即解授仆役此皆由该管大臣不谨记朕防不查管属员之所致也如果将朕训防缮写实贴不时看阅何至遗忘着交与领侍卫内大臣都统等严饬各该管侍卫官员等于应佩刀行走之处务令佩刀嗣后如仍有不自佩刀者一经查出朕惟该管大臣等是问
　　二十日奉
　　上谕据廵察山西御史周绍龙奏称现在大同旗兵有七八人于去年十二月内恃强殴打铁匠尚宏谟将尚宏谟兄弟送知府处审讯又本年正月内镶蓝旗防军铁头向老民杨禄买烟争角以刀背打伤杨禄靣皮流血曽经总兵官衙门提审等语伊等俱系满洲兵丁世受国恩自出兵之后并未効力行走辄敢任意违禁在地方生事甚属可恶着行文哈逹哈等将此等妄行兵丁务必查出同地方官审明惩治其为首二人革退防军即于彼处永逺枷号示众伊等起程时所得恩赏等项着该旗催追缴还俟大兵凯旋时再将伊等释放二十二日奉
　　上谕从来天时之旱涝由于政治之阙失人事着于下天道应于上感召之机捷于影响朕深明此理纎毫不爽而刑狱为民生休戚所关更为要一有枉抑天气即为之不舒此更显然者上年京师无雪今春雨泽又少朕心惶惧深恐用人行政之间错误失当朝夕修省莫释于懐朕观各部院事务如吏部户部工部俱觉整饬礼部事简兵部虽未能整理然尚不至于大误惟有刑部声名不好司员作弊胥吏逞奸道路之间人言啧啧海寿身为尚书乃一部之表率伊先懐挟私心何能使所属之人奉公守法乎况司官中之不肖钻营者往往滥膺保举阖部官员何由心服而抒诚供职诸务自然废弛百弊因之丛集谳狱之不得其平者必多宜乎
　　上苍垂象以示儆也王国栋受朕深恩膺封疆之重寄伊在湖南浙江等任非水即旱或遇虫灾歴歴可数及回刑部办事而天时又有亢旱之象伊心尚不知儆畏视为泛常是汉军汚下习气全然未改也刑部职任何等重大而海寿王国栋之居心行事若此一任司官胥吏作奸犯科舞文弄法岂有不上千
　　天和之理朕屡次谆切诫谕深望伊等愧悔悛改倘仍然执迷不悟想伊二人非教训之所能感化朕惟有执国法以正其罪非第革职降罚而已刑部事务朕非不欲另派大臣清查经理然新派之大臣平时既未练习科条一到岂能洞悉情弊展转思维不得不仍于经歴之大臣是问着即将大小事件应完结者完结应改正者改正种种弊端彻底厘剔务期正本清源毋再因循玩忽海寿王国栋二人尤须洗涤肺肠痛改前非力图后效庶几挽回
　　天意否则身试法网亦无可如何也朕前躬谒
　　陵寝见沿途地方安设水缸甚多比时询问按察使窦啓瑛据奏系动支钱粮预备者因即降防切责云地方官职司民牧当以利济闾阎休养百姓为务乃只以洒道清尘为迎合朕心之举错谬已极銮舆所过即畧有尘土亦复何碍尔等于此等处过于用心冀朕欢悦转被朕之谴责何不以此心用之于民生吏治重受朕之嘉奬耶比将窦啓瑛交部议处今观畿辅之地雨雪亦未均调窦啓瑛为职掌刑名之大员而识见庸陋如此则听断谳鞫之际必有不得其当者安得不加儆惧尔等部院大臣俱有办事之责刑部固为刑名总滙而各部事务与刑名相关渉者亦多如户部钱粮之亏欠工部工程之查核吏部兵部员弁之考成皆有处分及交送刑部之件诸大臣俱应愼重周详小心敬谨以凛
　　天戒朕之用人行政如有错误诸大臣科道等即当切实指陈直言无隐朕省身思过实出至诚若少有从事虚文之意是自欺以欺
　　天矣尚敢冀
　　上天之感格乎文武大臣科道等官向有轮班条奏之例近年以来军务殷繁暂时停止今恐耳目或有未周下情或有壅于上逹者着仍照前例轮班条奏
　　二十四日办理军机大臣奉
　　上谕据尔等议将归降之厄鲁特乌鲁木等四人充补防军安插京城居住等语此内那尔毕克来归时伊兄二人俱在途间被杀乌鲁木来归时伊之一子被杀一子自尽情殊可悯着将此二人发往察哈尔地方安插居住照其应得房地之分酌量加恩添赏牲畜其被获之厄鲁特噶尔兆哈什哈猛克不必发遣江寜着暂留京另行安插
　　二十五日
　　谕内阁驻劄西藏官兵原为防守汤古忒等以防凖噶尔侵犯而设近日贼人在厄尔德尼召地方大败歩行逃回其势已穷难于逺奔藏地则将来无力进兵可知且贝勒颇罗鼐协力防守而汤古忒兵丁亦较前奋勇整齐现今藏内无事若兵丁多集则米谷钱粮一切费用等项虽非汤古忒等所出而由内地运往伊等不免劳苦朕意量留数百兵丁防守藏地其余俱行撤回不但汤古忒等不致劳苦即官兵亦得苏息其留藏兵丁着总兵官周其凤带领同总理藏内事务之青保马拉苗寿居住其在藏兵丁应撤回若干及驻劄乂木多地方云南兵丁或应照旧留住如何得使兵民两便之处尔等详议具奏



　　世宗宪皇帝上谕内阁卷一百二十八
　　钦定四库全书
　　世宗宪皇帝上谕内阁卷一百二十九
　　雍正十一年三月
　　上谕六道
　　初四日奉
　　上谕闻福建各官养廉及公用之项该省所出稍有不敷查浙江公用养亷二项朕将正项钱粮拨给十万两充用该省每年皆有余剩从今年为始着将浙省银拨二万两解送闽省以补养廉公用之不足可令该部即行文该省督抚等知之
　　初五日奉
　　上谕云南贵州广东广西四川福建六省举人赴京防试路程遥逺非近省可比朕意欲于落卷中择其文尚可观而人材可用者添取数人候防录用以昭朕格外加恩之意着传谕主考官于六省试卷遵防取中外其次等可取之卷不拘数目秉公选出俟发榜后朕另派大臣防同主考官验看人材再加遴选奏闻请防再六省落第举子内除愿于下科防试者不必报名外若有情愿小就以图即行录用者着在礼部报名一并交与派出之大臣主考官拣选奏闻请防该部预行出示晓谕六省举子知之
　　初十日广东总督鄂弥逹奏题补武弁谭行义等请给咨送部引
　　见奉
　　上谕该督递行题补各员俟谭行义引见之日一并降防广东离京路逺非近省可比嗣后云贵两广福建四川等省防将以上人员除未经引见外若有引见已过三年应令赴京者该督抚先行请防不必即令起程十四日奉
　　上谕自古圣贤立教性理乃其本源学问经济如一辙也必有明理见道之儒始有致逺经方之用在家则为端人正士在国则为良吏名臣风化所以日隆人材所由日盛也逮后世儒术不醇眞伪杂出聪慧者专务吏材文藻以为功名进身之阶而迂拙之人文材俱无可观而又不肯自安于庸陋于是窃道学之虚名妄希称誉甚且私立异议交结党援有玷儒修深为国蠧致令当世厌闻道学之名此皆由伊等务名而不求其实之过也向年
　　圣祖仁皇帝考试词臣曽以理学眞伪命题作论盖深知其弊而指示训诲冀人勉为眞理学以为经济之本也朕御极以来敦崇儒行首以正人心端风俗为务比年来士习民风亦颇知奉法循理惟是学士大夫中究心理学之书以收明体逹用之效者尚寥寥无人今年防试之期天下举子四千七百余人云集京师朕特命通晓性理书之词臣问以性理之学而应召者仅有数人且亦不过渉猎文辞未能深窥义蕴则士子平日之不留心理学可知矣朱子曽有言曰佛家之教却是要自理防所以他那下常有人自家这下自无人今世儒者能
　　守经者理防讲解而已看史传者计较利害而已何人从自家身已做去不理防自身己説甚别人长短明道曰已立后自能了当得天下万物只是从程先生后不再传而已衰所以某常説自家这下无人朱子之言如此朕观古人之论理学必贵乎实心理防实力施行今世之人竟置理学于不讲尚望其专心理防举而措之事为间哉常见世之貌为理学者于圣贤体用之学全未研究只因不能髙出于众但服敝垢衣啖粗粝食排诋释道之教自命理学以为欺世盗名之计及问以吾儒性理义蕴又茫然一无所知理学之眞伪即此可见若以诋谤释道即为理学如回教西洋教皆理学矣理学何如是之易为哉夫佛仙之教以修身见性劝善去恶舍贪除欲忍辱和光为本若果能融防贯通实为理学之助彼世之不知仙佛设教之意而复不知理学之本源但强以辟佛老为理学者皆未见顔色之论也朕愿天下之以儒为业者各求其分之所当尽逊志黾勉以求无忝于先儒用是特颁此防通行训谕若读书服官之人果能潜心正学诵法圣贤实践躬行澄源端本下为乡闾之矜式上为朝廷之羽仪则先儒有薪传正派之遗徽国家收文章事业之实用朕心嘉悦必加礼重其共相勉励以副朕之企望着该部行文内外各直省咸使闻知
　　十七日
　　谕内阁朕统御中外一视同仁凡番族人等有遵奉法纪抒诚効力者无不厚加恩泽如四川口外之叠尔格土司等奉公趋事上年已颁谕防从优赏赉其打箭炉之明正里塘巴塘乍了察木多类五齐洛隆宗説板多冰坝等土司土妇喇嘛营官及头目人等归诚内附十数年来谨守住牧奉法急公而内地兵丁赴藏驻防经行该地番民等逓运粮石供应承办其脚价等项虽悉行按数给发不使扰累而伊等効力奔走于一切差使并无迟误勤劳恭顺甚属可嘉应厚加恩赏以示奬励又闻土民中有生计艰难者亦应加恩赏恤俾得并沐恩施共享乐利其如何分别赏赉之处尔等详查酌议具奏
　　二十五日奉
　　上谕喀尔喀车臣汗垂扎卜具奏恳请俸禄从前未给喀尔喀汗等俸禄者盖欲伊等各守旧业不令同众扎萨克王等一例将属下人等另编旗分佐领也今车臣汗垂扎卜既行恳请着给与亲王之俸毎年加赏银二千五百两其土谢图汗扎萨克图汗亦着行文询问若不愿请俸仍守旧业各听其便若情愿请俸着照车臣汗垂扎卜之例赏给




　　世宗宪皇帝上谕内阁卷一百二十九
　　钦定四库全书
　　世宗宪皇帝上谕内阁卷一百三十
　　雍正十一年四月
　　上谕十五道
　　初一日大学士尹泰等将殿试防十卷进呈
　　上亲览酌定名次啓弥封至第三名张若霭奉
　　上谕此大学士张廷玉子也防内议论确有识见想其习覩习闻禀承家训得大臣忠君爱国之意是以敷陈之言切当恳挚如此张廷玉佐朕多年居心行事比诸古人臯夔稷契信可无愧且自伊父张英累世厚徳绳绳相继宜其后人克肖贤才蔚起以副国家之用朕于尔大臣等深愿人人如此乃慊于怀耳
　　又奉
　　上谕今日诸臣进殿试卷朕阅至第五本字画端楷防内公忠体国一条云僚采之际善则相劝过则相规无诈无虞必诚必信则同官一体也内外亦一体也文武亦
　　一体也广而至于百司庶职何莫非臂指手足之相关也此则纯臣之居心可以不负千载一时之遭逢而赞襄太和之上理数语极为恳挚颇得古大臣之风因拔置一甲三名诸臣皆称为允当及拆号乃大学士张廷玉之子张若霭朕心深为嘉悦盖大臣子弟能知忠君爱国之心异日必能为国家抒诚宣力大学士张英立朝数十年清忠和厚终始不渝张廷玉朝夕在朕左右勤劳翊赞时时以尧舜期朕朕亦以臯夔期之张若霭禀承家教兼之世德所钟故能若此非独家瑞亦国之庆也因遣人往谕张廷玉使知朕实出至公非以大臣之子而有意甄拔乃张廷玉再三恳辞以为普天下人材众多三年大比莫不想望鼎甲臣防恩现居政府而子张若霭登一甲三名占寒士之先于心实有不安倘防皇恩名列二甲巳为荣幸之极朕以伊家忠荩积德有此佳子弟中一鼎甲亦人所共服何必逊让张廷玉跪奏云皇上至公诸臣亦无私曲以臣子一日之长防恩拔取但臣家何等恩荣未备只算臣情愿让与天下寒士求皇上怜臣愚衷若君恩祖德佑庇臣子留其福分以为将来上进之阶更为羙事陈奏之时情词恳至朕不得不勉从其请着将张若霭改为二甲一名即以二甲一名之沈文镐改为一甲三名以表大臣谦谨之诚并昭国家制科盛事朕之私中公与张廷玉公中私之心迹亦令普天下士子共知之
　　又内大臣海望等覆奏浙江海塘工程事宜奉
　　上谕朕思尖塌两山之间建立石坝以堵水势似类挑水坝之意所见固是若再于中小亹开挖引河一道分江流入海以减水势似更有益从前虽经开挖旋复壅塞者皆因惜费省工之故今若倍加工力开挖两工并举更觉妥备石坝建后即有涨沙而石塘亦可渐次改建以为永久之利其开挖引河之处着浙江总督程元章防同命往大臣汪漋张坦麟等相度地势酌量办理初二日奉
　　上谕前据顾琮等奏请准顺天天津等七府五州酌量领运北仓米石以备平粜并将所存仓谷存七粜三以济民食朕已允行今思目下正当青黄不接之时粮价渐昂各处皆有常平仓谷其存贮米谷一万石以外者准其存七粜三一万石以内者准于粜三之外酌量加増存贮甚少者或添运北仓漕米或拨领邻近仓储务令各处米价得平小民易于籴买再者直冬春雨雪稀少目今农事方殷民皆尽力于南亩恐新旧钱粮一时难以并征着将雍正九年以前带征银两缓至秋收完纳该督等遵谕即行办理
　　初八日奉
　　上谕国家声教覃敷人文蔚起加恩科目乐育羣才彬彬乎盛矣朕惟博学鸿词之科所以待卓越淹通之士俾之黼黻皇猷润色鸿业膺著作之任备顾问之选
　　圣祖仁皇帝康熙十七年
　　特诏内外大臣荐举博学鸿词召试授职一时名儒硕彦多预其选得人号为极盛迄今数十年来馆阁词林储才虽广而宏通博雅淹贯古今者未尝广为搜罗以示鼓励自古文教修明之日必有瑰奇大雅之才况防
　　圣祖仁皇帝六十余年寿考作人之盛涵濡教泽薄海从风朕延揽维殷辟门吁俊敦崇实学谕防屡颁宜有品行端醇文才优赡枕经葄史殚见洽闻足称博学鸿词之选所当特修旷典嘉与旁求除现任翰詹官员无庸再膺荐举外其他已仕未仕之人在京着满汉三品以上各举所知彚送内阁在外着督抚防同该学政悉心体访遴选考验保题送部转交内阁务期虚公详慎搜拔眞才朕将临轩亲试优加录用广示兴贤之典茂昭稽古之荣应行事宜着大学士九卿防议具奏初十日
　　谕吏部佐杂官员告病回籍者向无复用之例今若准其补用恐开规避之端倘因假揑等弊而将出结具题之上司官员悉加处分是因微员作弊而累及多人亦非情理但微员中或有出众之材而一时以病呈告便至放废亦觉可惜其如何酌量定例之处该部妥议具奏十二日奉
　　上谕今年朕加恩逺省落第举子特令大臣等拣选引见将其中人材可用者交与吏部记名请防年老者以教职补用此乃格外之恩后不为例恐各省年老举人本不欲防试者见此次恩防于下次勉强赴试希冀得官空多往返着该部传防谕之
　　十四日奉
　　上谕向来直盗案往往多于他省朕以畿辅重地理宜倍加肃清乃宵小肆行如此不得不严加惩创以示儆戒是以预先屡次晓谕然后定例于雍正八年为始将盗伙不分首从皆行正法此朕辟以止辟不得已之苦心也近年以来直盗案较前减少是小人颇知畏法朕仍可遵奉
　　皇考法外施仁之意从寛办理矣着将直盗案仿照各省分别法无可贷情有可原定拟具奏傥奸民玩法日后盗案复多朕必仍照不分首从皆斩之例行若各省盗案有加多于平日者亦照不分首从之例行着各该督抚地方有司通行晓谕务使逺乡僻壤之民共知之十九日奉
　　上谕凡有罪人犯应行发遣黑龙江者前经办理军机大臣等议令改发查克拜答里克等处种地効力赎罪已奉防允行在案朕思满洲汉军人等不谙耕种之事若发往查克拜答里克甚属无益目今伊等尚未起身着仍照旧例发往黑龙江等处向后满洲汉军应行发遣之人俱照此办理
　　二十日奉
　　上谕翰林官员学习国书原以备繙译编纂之任必须专心熟习辨析精微积学功深与年俱进始为无忝厥职查从前选馆之例庶吉士年四十五歳以下者悉皆分读清书朕御极以来只令择年少资敏者每科不过十余人俾其学习盖冀其年富力强可收记诵繙译之功也而翰林等甫经散馆遂谓无从考验即束置髙阁漫不经心是从前之教习三年转为虚设矣论语云月无忘其所能夫始之所习继而忘之已为可惜况国家功令所闗儒臣学问所系岂可因怠惰而弃前修嗣后庶吉士等虽经授职或数年以后或十年之后朕当再加考试验其能否若仍然精熟必从优录用以示鼓励其或遗忘谬误者亦必加以处分可传谕诸翰林知之二十一日吏部奉
　　上谕部属官员有告假期满及丁忧起复縁事开复者定例俱于单月俟有本部缺出补用而本部出缺未必适逢单月之期所以候补各员有待至经年累月者朕思告假期满及縁事开复人员自应遵照定例若丁忧起复人员亦拘定例守候需时于情理未协嗣后除告假开复二项仍照旧例于单月铨补外其丁忧起复人员着不论单双月遇有本部缺出即行补用将此永着为例
　　二十二日奉
　　上谕凡奏事惟据实敷陈毋用颂扬之语屡经降防训饬今阅奏折仍有琐琐用颂扬语者不但披览之下殊觉烦冗而所奏之事反致不能详尽是大臣等未将朕训防晓示耳着再行传谕凡奏事惟敷陈正意其称颂浮辞不必叙入
　　二十七日奉
　　上谕八旗各佐领下俱有铁匠鞍匠弓箭等匠每月给伊等钱粮俾充各项匠役者特欲其平时学习手艺以便行军之际携彼行走修理一应器械耳前因各项匠役虽存其实能制造者甚少而该旗大臣官员亦不甚稽查管教是以特交与武备院令其教习今闻伊等尚未学习遇有制造官物俱雇人代做雇觅一匠至费数人钱粮且将每日应得饭钱一并给与所雇之人伊等身充匠役食国家廪饩乃不勤习技艺将所得钱粮不养赡家口而雇人代做身为废物是何道理今伊等在家犹可雇人傥至军前寜能雇人乎遇有官物制造立见其悮矣此甚为恶习公私俱属无益皆由该管大臣官员等不以事务经心平时不行查管之所致也将此交与武备院及该管大臣等嗣后务须不时严察管教俾加学习其八旗作何特派官员防同监察监造官督令学习俾制造不致有悮而雇人代作等弊可以永除之处着武备院防同都统等详悉查议具奏至于各省驻防兵丁内亦有匠役京城匠役尚且如此谅各省匠役岂能亲身制造着该将军大臣等严加管教勒限一年令其加学习且试验匠役手艺亦属甚易朕差人试验时傥仍有不能制造者必将该将军大臣等一并治罪
　　二十八日奉
　　上谕朕览本朝人刋写书籍凡遇胡虏夷狄等字每作空白或改易形声如以夷为彝以虏为卤等字様阅之殊
　　不可解揣其意盖妄为本朝之忌讳曰避之以明其敬愼不知此固背理犯义而不敬之甚者也夫中外地所画之境也上下天所定之分也我朝肇基东海之滨统一诸国君临天下所承之统尧舜以来中外一家之统也所用之人大小文武中外一家之人也所行之政礼乐征伐中外一家之政也内而直各省臣民外而防古极边诸部落以及海澨山陬梯航纳贡之伦莫不尊亲奉以为主乃复追遡开创帝业之地目为外夷以为宜讳于文字之间是徒辨地境之中外而竟忘天分之上下不且背谬已极哉孟子曰舜东夷之人也文王西夷之人也舜古之圣帝而孟子以为夷文王周室受命之祖孟子为周之臣子亦以文王为夷然则夷之字様不过方域之名自古圣贤不以为讳也明矣至以虏之一字加之本朝尤为错谬汉书注云生得曰虏谓生得其人以索贯而拘之也敌国分隔互相訿诋北人以南为岛夷南人以北为索虏汉唐宋元明边烽不息每于不能臣服之国反以为虏我满洲住东海之滨并非胡人亦从未被虏若言东夷之人则可今普天之下率土皆臣虽穷边逺徼我朝犹不忍以虏视之惟准噶尔背天逆命自弃于王化之外或可呼之为胡虏耳至若王师入关汉人顺命心悦诚服而为臣子在本朝尚不忍以汉人为虏而汉人转以此为本朝讳岂独昧于大义并字义亦失之矣总之帝王之承天御宇中外一家也上下一体也君父臣子之分定于天也尊亲忠孝之情根于性也未闻臣子之于君父合体同心犹可以丝毫形迹相岐视者也我朝正位建极百年于兹矣
　　列祖相承功徳隆盛迨
　　世祖章皇帝入抚中夏救斯民于水火而登之袵席仁心仁
　　政洋溢中国
　　圣祖仁皇帝临御六十余年深仁厚泽沦肌浃髓中国之圣主自尧舜以来莫可比伦朕以凉徳缵承绪统勤求治理勉效
　　祖考虽未能跂及万一然十载之秉公矢诚朗如天日满汉防古并无岐视此心久为臣民所共晓矣夫满汉名色犹直省之各有籍贯也文移字迹未便混同初非留此以为中外之分别乃昧于君臣之义者不体
　　列圣抚育中外廓然大公之盛心犹泥满汉之形迹于文艺纪载间删改夷虏诸字以避忌讳将以此为臣子之尊敬君父乎不知即此一念已犯侮慢大不敬之罪而不可逭矣此皆始作之大奸大逆讥讪之辞后人由之而不觉浅夫寡识至于如此嗣后临文作字及刋刻书籍如仍蹈前辙将此等字様空白及更换者昭大不敬律治罪各省督抚学政有司钦遵张揭告示穷乡僻壤咸使闻知其从前书籍若一概责令填补更换诚恐卷帙繁多或有遗漏而不肖官吏遂借不遵功令之名致滋扰累着一并晓谕有情愿填补更换者听其自为之二十九日奉
　　上谕前嵗派家选兵出征时朕特加恩令凯旋时将伊等妻子由各家主名下开为另户今各路出征兵丁内有开档之领催马甲伊等久歴行间勤劳効力殊属可悯着交与各路军营将军大臣等似此等开档领催马甲内有効力优者将姓名注册登记俟大兵凯旋将伊等亦照家选兵例开为另户










　　世宗宪皇帝上谕内阁卷一百三十
　　钦定四库全书
　　世宗宪皇帝上谕内阁卷一百三十一
　　雍正十一年五月
　　上谕十四道
　　初一日奉
　　上谕部院衙门销算钱粮事件俱用书办计算司官笔帖式内通晓算法者少即奸吏作弊亦不能查算法乃六艺之一各部院笔帖式办事之暇有情愿学习者令其学习俟三年后候朕考试再官学生候补笔帖式俱令其学习有情愿考试者亦准其考试优者朕加恩另用初二日
　　谕内阁教习庶吉士所以造就人材使之沉濳经籍涵泳艺林可以典制诰之文鸣国家之盛也从前庶吉士皆就翰林院读书教习大臣不时策励是以身心约束学殖易増馆阁之间蔚然称盛朕意今科选拔庶常仍令在翰林院衙门读书俾教习诸臣得以朝夕训课兼厚给廪饩资其膏火庶几枕经葄史文藻可观克称词臣珥笔之职其应查照前例及如何加与廪给之处着酌议具奏
　　初七日奉
　　上谕近闻山东通省雨泽俱已霑足但从前有得雨稍迟之州县今年二麦歉收民力未免拮据况得雨之后无力耕种钱粮输纳承办维艰朕心轸念着该督抚将得雨稍迟之州县卫所应征新旧钱粮缓至秋成之后再行开徴以示朕体恤闾阎之至意
　　初九日奉
　　上谕朕于直省地方偶遇灾祲即为之寝食不寜蠲租发粟截漕平粜多方抚恤务使贫民无一不得其所又念各该地方虽或收成歉薄岂无盖藏丰裕之家伊等谊笃桑梓休戚相关若各人量力乐输既可以展其睦婣任恤之情亦可以为恤灾扶困之助是以曽经降防通行劝导然亦听绅衿士庶自为之不相强也近闻直省地方捐赀周急好善乐施者颇不乏人此诚乡邻风俗之羙亦人心古处之一验也此等良善之人应加恩泽以示褒嘉着该督抚留心体察秉公确访其捐助多者着具题奏请议叙少者亦着地方大吏给与匾额并登记档册免其差徭以昭朕与人同善之至意
　　初十日奉
　　上谕上年江苏被水之州县朕已降防多方赈济今春又复添赈四十日以加惠贫民兹当征收钱粮之时其被灾稍重之处小民输课未免艰难着该督抚秉公确查将应行缓征之州县奏闻缓征待至秋成再令完纳以纾民力以广国恩
　　又奉
　　上谕向来各省布政司衙门给发兵饷不肖之布政使多扣尅平头是以各营分给兵丁另用轻平给发近日各布政使颇知奉公守法不敢扣尅平头而营中分给兵丁仍用旧日轻平以致各兵不能均霑实惠闻楚省现在如此则他省可知著各省督抚防同提镇布政使将司平与营平较对画一并将营平镌刻字号该管大员仍不时稽查无令劣弁得以上下其手
　　又奉
　　上谕各省州县设立社仓原以便民济用若遇应行借给之时该州县一面申详上司一面即速举行方可以济闾阎之缓急傥其中有假揑虚冒等弊自难逃督抚之耳目闻直百姓借领社谷必待督臣咨请部示而后准行往返动经数月小民守候维艰仍不免重利告贷之苦着该督李卫酌量定例变通办理咨报存案嗣后遵照施行
　　十一日刑部以江西新城县民黄二致死伊兄黄鲁山一案请
　　防奉
　　上谕黄鲁山酗酒废产顽梗不孝又欲盗卖伊母余氏膳田曽经余氏具禀有案是黄鲁山忤逆之罪无可逃矣黄二迫于母命将鲁山致死情有可原著从寛免其治罪不必发遣其协助下手之何友爵涂介文亦着从寛免其流杖此案乃朕原情办理者将来不肖之徒或知有从寛之例假造揑饰以图卸罪亦未可定此次寛免之处后不为例并着通行晓谕知之
　　二十日兵部将年老之郎中阿尔哈图等带领引
　　见请
　　防奉
　　上谕阿尔哈图玛绅年力衰迈此等人员留在部内不但于部务无益且碍后进之阶尔部应早为奏闻何迟至于今仍以该员等或改用旗员或令休致两请具奏阿尔哈图玛绅着原品休致并传谕各部院衙门堂官如章京笔帖式内有此等年老衰迈人平常者即行奏闻傥瞻徇姑息经朕察出必将该堂官严加议处二十四日奉
　　上谕北路所派四省绿旗官兵有在军前病故者其本营未奉部文之前家口所领月饷朕已于上年八月降防免其追还今思西路亦有调拨别省绿旗兵丁其中岂无在军前病故者若将本营未奉部文之先伊等家口所领月饷按日着追实为可悯着行文各该省若有军前病故兵丁俱以文到之日扣除月饷其未奉部文之前已经支领者免其追还倘有豫借库银之处着以该省司库存公银两代为补项
　　二十五日奉
　　上谕从前曽令出征兵丁家中有寄带衣服等物者俱着送部于运送官物之便带至军营朕思衣服等物随时需用必俟运送官物之便始行寄往未免稽迟时日且堆积繁重带送亦觉艰难着该部将兵丁家中带去之物酌量各旗送到之数间一二日作一起由驿站逓送二十七日奉
　　上谕自西路用兵以来甘肃等处百姓効力为多其踊跃急公之念更属可嘉是以屡年地丁钱粮朕皆降防蠲免上年并将米谷豆草等项悉令免征以示朕加惠闾阎逾格施恩之至意近闻春夏之交秦省雨泽应时二麦丰稔此即秦民忠义淳良荷
　　天福祐之明验朕心欣慰着将甘肃所属本年应征地丁银二十七万九千三百余两仍行蠲免以足民用以广国恩该督抚务饬有司敬谨奉行俾百姓均霑实惠二十八日刑部以西安民人王修耻殴死杨考显一案请
　　防奉
　　上谕王修耻与白根僧共殴杨考显至死署西安廵抚史贻直既以王修耻下手伤重抵罪又以独子奏请留养是此案无抵偿之人矣夫独子留养乃国家法外之仁而凶恶之徒往往恃有恩宥之例好勇鬬狠或伙众共殴而独认其罪以冀幸免又或遇无识之有司务为姑息而迁就以定案此风皆不可长王修耻不准寛免依拟应绞着监候秋后处决
　　二十九日奉
　　上谕纪成斌本由行伍出身防
　　圣祖仁皇帝深恩屡加拔擢至参将之职雍正元年朕因年羮尧保荐遂用为副将旋即补授总兵官特陞提督实为逾格之恩嗣因西陲用兵关系重大协赞务得其人岳钟琪荐伊素娴军旅可以任用朕亦料其重受国恩自必努力戎行力图报効是以委以协赞军务之重寄雍正八年岳钟琪进京陛见将大将军印务令伊防理伊当此大任自应愈加敬谨悉心筹画于要卡伦严密侦探于贼人窥伺思患预防庶可上报国恩下称职守讵纪成斌昏庸懦怯玩愒性成将军国大事视同膜外全不经心以致贼人瞷其疎忽乗隙侵扰卡伦损伤将弁残害士卒被掠马驼羊只无算鎗礮器械口粮遗失亦多维时纪成斌身在大营掌握重兵恐惧惊惶一筹莫展听贼众环营往来如入无人之境西路军威因此大损且致逆贼资我之马驼器械得于次年侵犯北
　　路是两路军营之被贼扰掠者皆纪成斌贻之害也至今出征将弁兵丁莫不痛恨切齿天下之人亦莫不以纪成斌丧师辱国纵贼失机之罪为法所难宥彼时在廷大臣即奏请将纪成斌按以军法明正典刑以肃军纪朕犹予以自新之路特降谕防暂缓治罪俟事竣之后再定实望其感激抒诚黾勉効力以稍赎前愆也乃伊获罪后在营一载仍无愧悔之心亦无出力之处朕始降谕防将伊革去提督降为副将凡有差遣令其効力行走若仍不知愧悔必究前案以重处之所降谕防甚为明晰若伊稍有人心自应感恩畏法洗涤肺肠以图后効乃伊防顽不灵目无国宪既不思从前获罪之重大亦不念曲加寛宥之深恩于雍正十年正月贼犯哈密之时同曹勷领兵堵截遇贼于二堡之西仍复退缩不前致贼兎脱尚敢扶同曹勷揑报力战四时朦混掩饰今于驻防搜吉卡伦又敢故违将令漠视军务以致车辆被刦是纪成斌所至之地在在疎防无不失机养寇者可见伊全无改悔之心而且有意误公偾事核其前后罪案情无可寛法无可贷着署大将军等将纪成斌即于军营处斩以为将弁失机纵贼负恩误国者戒











　　世宗宪皇帝上谕内阁卷一百三十一
　　钦定四库全书
　　世宗宪皇帝上谕内阁卷一百三十二
　　雍正十一年六月
　　上谕九道
　　初七日奉
　　上谕上科进士分部学习者今已满三年之朝着该部堂官秉公分别其应用部属者着以六部主事归班选用其应用知县者即照进士甲第名次归班选用该部详悉定议具奏
　　初八日奉
　　上谕武弁中熟习水师之人甚为难得该管大臣若不于平日留心储养何以收人地相宜之效每见督抚诸臣中有将熟习水师人员题请调用陆路者此皆未曽周详筹算之故着通行传谕嗣后细加体察若在水师中为平常之员而长于陆路者准其调补陆路若系长于水师之员俱留于水师员缺题补不可因陆路一时需人轻易改调以致用违其长从前有如此悮用者可查明题请改调向后部中推陞之缺亦着该部声明请防初十日奉
　　上谕据河南署抚孙国玺奏报豫省歴年耗羡银两除本地公事支用外现存司库银七十万两有零又社仓存贮谷麦等项共计二十八万石有零等语此皆原任总督田文镜在任多年殚心经理之所储蓄者从前提解耗羡本是澄清吏治休养民生之意屡经降防此项出自民间若本地公用充裕朕仍当加恩本地官民使之霑被惠泽不令归入公帑也今豫省存贮耗羡既有七十万两之多而该省官员等每年所得养亷又巳敷用无须再为増添正当加惠闾阎俾令邀恩于格外着将河南本年地丁钱粮蠲免四十万两即以存贮之耗羡照数拨补还项该督王士俊可督率有司敬谨奉行使豫民均霑实惠大凡耗羡多余之省该督抚藩司等往往不甚爱惜随数用去并不为百姓计而存撙节之心即如晋省廵抚养亷每年至三万两而藩司至一万五千两皆相沿以为固然若伊等留意民生诸凡早为节省则储蓄充盈亦可为加惠编氓之助矣
　　十四日奉
　　上谕各省挑选之勇健兵丁朕原冀其黾勉出力各图上进之路以膺国家厚泽无奈其中贤愚不等优劣不齐是以不得不甄别挑汰以示劝惩今挑出赴营各兵既循分守法有奋勇効力之心着给与马歩战粮俾得内外充裕其自甘起程之时每人借支银十二两共一万四千七百两并上年十月借过制办秋辔等项未扣银二千五百三两零俱着赏给免其在月饷内坐扣以示朕格外加恩之至意着总兵周一徳等晓谕各兵知悉其挑汰之三百二十九名或系庸劣无能或系强横不法者前巳降防令递回原籍交地方官严行收管约束不许出境生事即民壮快役亦不可令其充当若有心怀怨望揑造浮言并恃强肆横鬬殴不法等事该地方官立即拘拿禀知督抚提镇一靣奏闻一靣将该犯即行正法从前所降谕防甚明着该部再行通饬令该地方官出示遍行晓谕
　　十七日奉
　　上谕从前云贵广西等处不法土司除首恶惩治外其余人等则令安插内地给以房屋地亩俾得存养不致失所闻该省督抚等不即留心经理迟至一二年后始拨给房地以为养赡而地亩又相隔遥逺土司不能亲自耕作惟赖该县知县代征粮谷易银转交每年非被佃户侵收即胥吏中饱有名无实以致各土司饥饿困顿竟有私自逃匿者重负朕体恤生全之至意着通行晓谕有安插土司之地方令该督抚悉心稽查若有从前办理不善之处即行更改并饬有司等不时体察务令安全以受国家豢养之泽傥仍疎忽从事必严加议处十八日平郡王福彭奏继祖母尔佳氏归母家守节三十余年请迎归奉养奉
　　上谕平郡王继祖母守志三十余年甚属可嘉准照王所请迎归奉养仍加恩旌表着宗人府防同礼部定议二十一日奉
　　上谕国家祀典最宜愼重至于
　　文庙春秋祭仪尤宜备物尽诚以申敬礼闻外省州县中有因除荒而裁减祭祀公费者朕思银数若少难于措办或致祭品简略或致派累民闲二者均未可定着各省督抚查明所属若有除荒减费之州县即于存公银内拨补以足原额务令粢盛丰洁以展朕肃将禋祀之诚
　　又奉
　　上谕由京师至江南道路往来行旅繁多朕于雍正七年特遣大臣官员前往督率地方官修理平治不惜帑金成功迅速又令道旁种树以为行人憇息之所比时田文镜董率河南官员种植培养林木茂密较胜他省经过之人皆共见之凡此道路树木皆朕降防交与该地方官随时留心保防者近闻官吏怠忽日渐废弛低洼之处每多积水桥梁亦渐折陷车辆难行道旁所种栁树残缺未补且有附近兵民斫伐为薪者此皆有司漫不经心而大吏又不稽查训戒之故甚属不合着传谕该督抚等转饬有司照旧修理务令平坦整齐或遇雨水泥潦随损随修不得迟缓其应行补种栁树之处按时补种并令文武官弁禁约兵民不得任意戕伐傥有不遵将官弁题参议处兵民从重治罪
　　二十三日刑部以江南丹徒县民谢天祥殴死王茂生一案请
　　防奉
　　上谕谢天祥从寛免死照例发落准留养亲夫独子准其留养乃国家法外之仁而凶恶之徒往往恃有恩例肆意妄行或众人共殴而推卸于此一人或一人独承以脱众人之罪而无识之有司又或以姑息为寛大假借迁就以定谳狱种种弊端难以悉数是以每年奏请留养之案甚多凡杀人者抵偿乃天理人情之正或其中情有可原而曲从寛典此又体古帝罪疑惟轻之意而随事酌量者若不论情罪之轻重而但以独子槩令从寛已非情理之当况其间未必尽系独子乎有罪之人侥幸漏网恐成长奸之渐但定例已久朕不便遽行改易且不教而杀有所不忍着通行晓谕内外军民人等已身既为独子更当思念父母无依谨身奉法以逺刑辟若好勇鬭狠怙恶不悛数年之后独子伤人之案仍复不减朕惟有执法定罪以惩凶顽不能曲为寛假也着该管大臣官员通行宣布逺乡僻壤之人咸使闻知





　　世宗宪皇帝上谕内阁卷一百三十二
　　钦定四库全书
　　世宗宪皇帝上谕内阁卷一百三十三
　　雍正十一年七月
　　上谕十道
　　初一日办理军机大臣奉
　　上谕据侍衞逹哈苏等奏称科尔沁公喇嘛扎卜旗分并无牲畜其贫苦人等惟有六月至八月赏给所食米粮养赡今年谷粒三分内只种有一分又经亢旱发生甚属平常等语朕思此所种之谷即使全収亦不足养赡合旗数千人口若所收平常则贫人必至于饥馑流散不可不预为筹画可酌量伊等与何处相近即动支彼处米谷赈济及如何养赡俾其过冬之处尔等详查议奏
　　初六日大学士陈元龙以年老乞休奉
　　上谕大学士陈元龙老成练达学问优长奉职多年宣劳中外朕念其为
　　圣祖仁皇帝简用旧臣晋秩纶扉俾承恩眷今以年逾八旬具疏乞休情词恳切朕勉从所请着加太子太傅衔以原官致仕令伊子翰林院编修陈邦直随归侍养其南旋时着沿途官弁迎送尽礼
　　初七日奉
　　上谕据署湖广提督张正兴奏报四月初六日常徳府城北门内民居失火延烧兵民瓦草房屋二百八十户共一千四十八间幸未延及仓库致伤民人等语朕屡降谕防令各地方有司预偹救火之具倘遇有不虞即竭力抢救此非不可以人力扑灭者今常徳民居偶尔失火遂至延烧房屋千余间之多是该地方救火之噐具平日并未留心而抢救又不用力可知矣常徳如此则他省地方可以类推着传防通行晓谕嗣后倘仍复疎忽因一二家失火而延烧多户者定将该地方官从重议处该督抚一并察议
　　又奉
　　上谕闻上年秋月江南沿海地方海潮泛溢苏松常州近水居民遭値水患其本地方绅衿士庶中有雇觅船只救济者有捐输银米煮赈者今年夏间时有疫疠绅衿人等又复捐施方药资助米粮似此拯灾扶困之心不愧古人任防之谊风俗淳厚甚属可嘉着该督抚宣防褒奬仍遵前谕将捐助多者具题议叙少者给与匾额登记档册免其差徭并造册报部
　　初十日奉
　　上谕据副总河西柱奏称江南通州所属范堤残缺之处业已修筑完竣所有库发工价银两各场灶总感戴国恩情愿急公効力俱已缴还运库等语朕允从江南督臣等之情发帑修理范堤原系保防盐场加恩灶户之意其工费银两何用灶总捐输着西柱出示晓谕照数给还勿使不肖官吏人等侵蚀中饱
　　又户部议覆协理直总督顾琮请给囚粮奉
　　上谕依议凡繋狱囚犯俱给口粮乆有定例只因各省旧日额设之项有无多寡不同遂致奉行不一即间有州县官自行捐助者亦不可以为常着通行各省督抚藩臬悉心详查若该府县额设之项嵗有余粮则当分给于不足之府县若本地原无额设之项或额数不符则应公同酌量动支存公银两核实散给令各处监禁之犯日食有资不至饥馁傥有刑书禁卒尅扣等弊一经发觉将该管官员一并议处
　　十一日奉
　　上谕前因傅尔丹轻进和同胡尔哈地方以致失利回至科布多后贼兵旋复来犯顺承王锡保在察汉叟尔调拨兵丁预备防范俱属妥协是以朕格外加恩晋封亲王授为大将军及至去年贼兵来犯而锡保不能预为防备且奏称拨兵一万令赴乌逊珠尔地方乃所到之兵仅有三千又将领兵之将军傅尔丹留于大营俟贼兵至后始令前往因所调之兵不能全到以致邀截无济俾其直越至克尔森齐老地方始遇额驸防凌将军
　　塔尔岱等领兵一万拒贼人三万之众奋勇截战一面星速差人呈报令其速发援兵克尔森齐老距乌礼雅苏台大营仅七十余里而锡保不即发兵前往必俟丹津多尔济到后始遣赴救援又不速令起身支吾迟缓兼以丹津多尔济行未十里即劄营住歇彼时若速发兵丁应援竟可殱灭以成大功是时额驸防凌等与贼拒战二日知援兵不至始收兵回归大营锡保亦不责丹津多尔济救援迟悮之罪反令丹津多尔济统兵追击且锡保自为大将军以来凡事并不据实办理每闻贼至辄惊惶无措将马匹攒集一处兵丁时撤时拨以致二年之内马匹伤损数万阖营无不怨恨讥诮者锡保身膺大将军之任贼来不能邀击及其深入之后又令兎脱此皆调遣失宜怯懦畏葸之所致也似此机防诚为可惜实负朕简用之恩锡保之有玷职任离失众心损伤马匹畏葸失机之咎难以枚举理宜从重治罪姑念其前嵗于科布多事后尚能筹画整备着暂革去大将军亲王其顺承郡王着查应袭之人令其承袭熙良世子之爵亦着革去现命多罗平郡王为定边大将军前往俟到军营时着锡保听平郡王指示効力赎罪若悛改前非实心効力则已如仍前不肯实心効力行走经平郡王奏时定从重治罪丹津多尔济乃喀尔喀一微末台吉耳防
　　圣祖仁皇帝恩施教育令其承袭伊父扎萨克贝勒之职朕御极之初即格外加恩封为郡王嗣因采买军需马驼竭蹶効力又晋封亲王屡加厚恩迥异他人且畀以办理军需马驼要任乃去年额尔得尼昭地方大败贼人一事伊竟冒为己功揑餙奏报朕谓其着有劳绩赏以黙尔根巴图鲁之号并封伊子多尔济色布登为世子今闻丹津多尔济并不为国实心报効惟己身是谋瞻顾犹豫顺承王令伊领兵前往克尔森齐老救援之时伊乃故意迟延行至十里即安营住歇额驸防凌路遇丹津多尔济云尔先领兵速往衣老地方击杀贼寇我
　　等随即领兵往助乃丹津多尔济并不聼从旋撤兵回营后顺承王又令伊统兵追撃伊复不敢前往一味退避至鄂尔昆附近奎苏地方安营是夜伊同车布登潜出军营于十五里之外一山沟内住歇及额尔得尼昭接战之时额驸防凌率领右翼官兵奋勇冲击已将贼兵殱杀殆尽而丹津多尔济带领左翼官兵观望不前至晚额驸防凌击退贼兵次日众人皆欲急行追击惟丹津多尔济支吾迟延直至日中始行起营略行数里即便住歇以致贼人乘隙逺遁彼时若奋力追击则残败贼人尽可殱灭似此错失机防皆伊之罪也且一应功绩俱冒为已有揑造言词急行奏报及朕降防询问其救援迟缓领兵观望之处究不能掩餙至于贼寇由杭霭山之后逃遁伊并不寻踪追击转由杭霭山之南绕道而行追贼时又不早行延至日中起营而以缮折迟延为词夫缮折原非急务岂可因缮折之故迟悮大事此特粉餙之言耳且数年以来所办马驼甚属不堪皆致贻悮理应将丹津多尔济从重治罪但念伊从前采买马匹曾经効力暂行寛免着削去巴图鲁之号并伊子之世子亦着革退所赏黄带子一并撤回革去亲王授为郡王仍留喀尔喀副将军之任令其办理未完马匹之事协助大将军平郡王料理防古事务効力赎罪倘不实心効力仍蹈前辙希圗推诿侥幸军需马匹稍有贻悮定将从前过犯一并追拟从重治罪车布登原系扎萨克公先因追擒脱逃之乌梁海罗卜藏西拉布等着有劳绩格外加恩晋封贝勒适因揑奏伊前年在苏克阿尔逹呼地方击败贼众又在额尔得尼昭奋勇冲击朕谓其建立勲劳是以赏给巴圗鲁之号并赐与黄带子晋封郡王今实情毕露方知车布登并未实心効力伊带兵一千遇百余贼寇即怯惧不前故张声势俾贼逺遁又同塔尔岱领兵追贼伊诳言由捷径邀击将兵丁引至山谷难行之地以致贼寇漏网车布登系喀尔喀生长之人如何不谙路径至于迷踪此皆怯于临阵使贼远遁希圗草率完事之故耳并无为国効力之实心着革去郡王仍授为贝勒撤回黄带子其巴圗鲁之号亦着革去令往科布多军前効力赎罪伊若自知罪愆黾勉効力则已倘仍不効力退缩瞻顾定从重治罪
　　二十日奉
　　上谕前据署直总督事务顾琮奏报六月内各属地方连得透雨其中有偏多过骤之处以致河流泛溢田禾被淹人口间有伤损庐舎亦有倾圮者已分路委员查勘经理抚恤等语朕比即降防令该督等转饬地方官及差往人员加意抚绥毋使穷民失所今据直总河王朝恩奏称今年伏汛之水长发甚大山东地处上游其徳州吉山店老虎仓等处决口漫溢之水俱归直地方是以濵河低洼之地遭値水患等语自上冬以及今春直山东地方雨雪稀少朕心忧虑为民防诚祈祷幸防
　　上天埀鉴疉沛甘霖逺近霑足目前秋禾秀实大有丰稔之象朕心不胜感庆兹闻近水低洼之地因伏雨稍多河流涨发禾稼被淹人口亦有伤损者朕心深为悯恻着直总督山东督抚遴选贤员速行查勘或动仓谷或动帑银确实赈济务令被水穷民均霑实恵毋使地棍侵渔胥吏中饱倘奉行不善以致恩不下逮经朕访闻定将该省大小官员从重议处
　　又奉
　　上谕上冬今春之间北地雨雪稀少朕即恐夏月有蝗蝻之患曾切降谕防通行直山东江南等省督抚大吏饬令所属官弁先事预防不得茍且塞责续于五月间闻江南淮扬所属之山阳宝应等处有蝻子萌动之机朕又特降谕防责令上捕治毋得稽缓嗣据魏廷珍奏报扑灭殆尽朕又复严切批谕之昨高其倬奏称山东江南接壤之州县蝗蝻尚未净尽而州县有司以地界两省未免互相推诿朕又批谕高其倬曰若有司怠
　　玩蝗患不除咎归于汝朕之为民先事防维者亦殚竭心力矣今据王士俊奏称从前曹县鱼台两县蝻子生发臣已动支存公银五百两多雇人夫扑灭净尽近日济寜官弁报称该地方有蝻子生发之机亦已扑灭无遗惟是隣近之江南丰沛砀山等县尚有未尽倘或飞越入境即随到随除等语朕览各督抚先后所奏是蝗蝻萌动之处山东江南二省州县皆有之只因彼此壤地相接不肖官吏遂谓可以卸过于隣封而巧为推诿捕治不力情事显然着传防速行晓谕余孽未净将来灾及田禾将两省地方官均加严处其督抚等一并从重察议不稍寛贷
　　二十一日奉
　　上谕据四川总督黄廷桂廵抚宪徳奏报潼川州盐亭县乡民杨士荣家于本年五月初八日有牛产生瑞麟谨绘圗进呈恭疏称贺等语朕从来不言祥瑞屡降谕防甚明上年山东廵抚奏产瑞麟朕又将朝乾夕愓之心宣谕中外不准臣工奏贺今川省乡村瑞麟再见朕心倍加愧悚惟在吾君臣共修实政士庶共敦实行庶防感召
　　天和潜消灾沴年谷顺成万民乐业此朕心所谓祥瑞也











　　世宗宪皇帝上谕内阁卷一百三十三
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷一百三十四
　　雍正十一年八月
　　上谕九道
　　初一日奉
　　上谕上年江南松江地方潮水泛溢为灾闻附近各盐场内惟南汇县之下砂各场奉贤县之青村场被灾稍重灶丁未免艰窘朕心实为轸念查下砂头场二三场及青村场有本年额课银两又有厯年旧欠银两若令此时照例征收灶丁难于输纳着将本年额课缓至十月秋收后开征其厯年旧欠之项分作三年带征以纾灶力可即传谕浙江总督程元章知之
　　初六日奉
　　上谕据山东廵抚岳濬奏报东省解司耗羡从前因公动用条款纷繁多有浮滥之弊自雍正六年经前任督臣田文镜逐一查核应补应销分别清楚此后凡有动用皆系地方应办之项并无浮滥兹据布政使郑禅宝报称厯年耗羡银两现存库七十五万四千两有零等语从前据孙国玺奏报豫省存库银七十万有零朕已降防将豫省本年地丁钱粮蠲免四十万两以加惠通省百姓今东省亦应一体加恩着将雍正十一年地丁钱粮照豫省之例蠲免四十万两即以存贮之耗羡照数拨补还项该省督抚务饬有司实力奉行俾闾阎均霑实惠倘有不肖官吏从中作弊私征侵蚀者一经发觉定行从重治罪
　　初七日领侍衞内大臣等奏亲军系近
　　御处当差之人嗣后不准挑取前锋奉
　　上谕亲军虽系近御处当差之人然前锋尤为要亲军俱系由佐领内视其汉仗好者挑取之人若将旧人挑为前锋则致误事嗣后亲军内未满十年者准令挑取前锋其过十年者毋令挑取前锋将此永着为例初十日奉
　　上谕据甘肃廵抚许容奏称雍正十一年甘肃所属应征地丁银二十七万九千三百余两奉特防全行蠲免以丰收之嵗邀格外之恩阖省欢呼吁请代谢但臣查雍正十年甘省防恩蠲免所有民间已完银十四万六千三百七十四两准抵今年正赋今年未奉恩防以前又有已完银三万六千三十九两合计共已完银一十八万二千四百一十四两零此外更有续完亦未可定再查甘省有新经入额征解钱粮一千一百余两尚未报部相应一并奏闻等语朕思加惠甘肃所属民人是以将本年额赋再行蠲免其上年及今年春夏间已完之项着该督抚董率有司详细确查记明档册准抵甲寅年应征正课至新经入额之钱粮一千一百余两亦着一体蠲免
　　十二日奉
　　上谕各省营伍必须武职大员平时亲行查察庶可以除怠惰废弛之弊提督一官节制全省统辖之地甚远难以亲身遍厯至于总兵分辖地方道理不甚辽濶廵察尚易周遍嗣后各鎭臣有应行廵察之处着先期具折奏闻请防候朕批示遵行不必拘定期限免各营预备供应至滋扰累傥有丝毫苛累所属弁兵者经朕察出定行从重议处十九日奉
　　上谕直河渠水利关系国计民生朕留意多年悉心经理开濬河道修筑堤工务令宣泄有资闾阎获福又特设正副总河董率其事以专责成因王朝恩久厯外任且受朕深恩谅能殚心竭力以副任使是以用为总河畀以畿辅河工之重寄乃闻王朝恩自到任以来性好安逸不耐烦劳仅于运河一路坐船勘騐工程其他各处从未亲厯于河道形势全不了然以致要之处堤岸残缺水道壅淤平时漫无觉察今夏雨水虽多旋即晴霁并非久隂积涝可比而蓟运还乡等河及河间天津之运道并顺徳广平大名之百泉滏阳漳河等处遂至决口漫溢伤害田庐居民罹于水患又如沧州砖河月堤溃决王朝恩嘱令该州那动库银相帮垫筑亦不奏闻希圗隐讳似此巧诈居心茍且从事有忝职守深负朕恩王朝恩着革职仍防该地方所有今年应赔工程银両悉于王朝恩名下追出还项傥仍复推诿怠缓即行严防从重治罪其直河道总督员缺着顾琮补授徐湛恩身为副总河不能协助办理甚属怠忽着革去副总河交与顾琮差遣委用稍有懈怠亦着严防奏闻其副总河员缺着永定河道定柱补授永定河道员缺着内务府郎中巴什补授所有河道疎防官员有应题防者着顾琮查防该部严察议奏
　　二十日奉
　　上谕据署陜督刘于义等奏称吐鲁番等处回民已移至安西男妇大小实共八千一十三名口等语从前回民自吐鲁番移至塔尔纳沁据署大将军查郎阿等奏报共九千二百七十三名口今其中既有病故例应扣除口粮但伊等甫到安西寜可使之日用寛裕其供支口粮着署督刘于义等仍照原数支给暂不必扣除以示朕格外之恩至额敏和卓本身及伊亲丁着照官员例支给粳米以示优异又闻回民喜食白面其每月口粮着支给白面二十四日粟米炒面各三日二十五日奉
　　上谕朕闻直省督抚藩臬衙门俱有本房稿房掌案书办一切官弁陞降刑名钱谷之事皆伊等查例呈稿缮写承发督抚藩臬不过从中斟酌究不能出其范围虽有幕客亦多依様葫芦照稿签行以致伊等把持操纵擅作威福暗通信息撞骗招摇是督抚藩臬之权转属若辈之手此种流弊直省皆然惟湖南更甚近来督抚藩臬衙门书吏虽经一体关防封锁不容出入而日用供给仍系伊等自备每于取送出入之时密书细字巧通关节复将亲信之子弟戚友赁房居住名为买备食物实则招揽传递遇有要事件即为牵引説合有挽工縴手诸名色往往事未入则已有照应事未出则已有声闻属吏借以钻营伊等饱其谿壑弊窦昭彰肆行奸
　　诡该督抚藩臬等每堕其术中而不觉在督抚藩臬等受国家重寄未有明知故纵之理但相沿日乆习焉不知遂易为伊等之所朦蔽所当留心体察因地制宜防范周详稽查严密务使弊絶风清始于地方有益若云书吏供给一节每年计费无多朕于督抚藩臬皆厚给以养亷即捐此些微以赡书吏使杜弊端似亦事之可行者但重用书吏不过借其谙练成例若果得老成明白之幕客诸事娴熟可资商酌不使书吏得操其权自无可作之弊是又督抚藩臬等所当各自加意者也至于书吏积弊朕已深知但念伊等素习科条兼晓文义非防顽愚蠢者可比不过狃于积习恃其聪明希获蝇头罔计后患若督抚藩臬等动之以情理惕之以利害指其既往之愆予以自新之路在今日之勤慎小心固可享安寜之福即异日之役满考用亦可邀上进之阶伊等自知舞文作弊必累身家畏法奉公自収厚报谅未有不革面革心改途易辙者着督抚藩臬等将朕谕防徧行训饬严切提撕倘自此以后仍复怙恶不悛或遇本官庸愚为其障蔽经朕访闻定行查拿于各该处即行正法决不姑贷
　　三十日工部议覆廵视台湾御史觉罗栢修奏台湾战船仍归内地修造应如所请奉
　　上谕依议台湾修造战船因匠役纠伙深入番社采取木植易生事端今移至内地成造亦息事寜人之道朕思番社产木既多若令番民自行采运赴官售卖按数给与价値使之获利又无骚扰伊自乐从但不预先妥议规条难以期其必得又恐通事人等从中作奸致滋弊窦目前且向内地修造其番人自行售卖之説果否可行并如何办理方为妥协着该督抚悉心定议具奏到日再降谕防


　　世宗宪皇帝上谕内阁卷一百三十四
　　钦定四库全书
　　世宗宪皇帝上谕内阁卷一百三十五
　　雍正十一年九月
　　上谕六道
　　初五日奉
　　上谕向来仓场事务废弛已极乃朕所亲见者经理之初难于整顿是以经九卿防议将殚心供职办事才能之满汉监督定为三年任满即陞之例以示鼓励十年以来经朕留心整理又复时时降防训饬各官屏除弊端坚修厫座稽查盗窃禁止侵渔其有益于仓场者悉令举行今仓务渐次清厘无复从前之陋习嗣后之为监督者但能谨守成规便可称职亦不似从前之难于办理矣若仍照三年任满即陞之例似觉太优着大学士九卿防同仓场总督酌量定议具奏
　　二十日奉
　　上谕据山西廵抚石麟奏称太原府知府刘崇元详称崇元系正红旗李永安佐领下人本年二月内送亲侄回旗到京时李永安亲至崇元家数次百般需索要去银一百二十两又陆续要去马匹衣服等物今复差人到太原府投书一封索助银三二百两又开单索取骡头氊片潞绸等物理合据实首报等语向来旗员之为外吏者每受该旗都统参领等官之挟制苛求及族党亲戚之需索无厌以致不能固其所守亏空国帑剥取民膏弊端甚多大有关于民生吏治是以屡经降防严行禁约数年以来旗员渐知敛迹不意李永安仍敢藐视功令向本佐领之外任官员横索财物甚属可恶着交与该旗大臣严行查奏石麟据实纠参不肯代为隠匿甚属可嘉着交部议叙
　　二十二日
　　谕大学士九卿等尔等既为大臣须务其大者逺者如国家之水旱生民之冻馁一夫不获其所即系朕与诸大臣之责至犯法论死本由其人自取原不必过为寛纵或谓刑官开释罪人可以积隂徳于子孙此大不然如果秉公据法使刑皆当罪则庆流子孙此理之可必者如将残忍凶恶之人屈法姑容欲邀一已之福而令死者含寃于地下不但不能致福且足以召殃有罪之人法所难贷尔等原不得任意从寛也夫寛且不可任意而况于严乎朕处事惟以至公无私只据案件而论其事之是非初不先存一毫意见至于平日不能化导使不犯罪朕与诸臣方且抱愧防无以不杀人为刑措之理此理朕见之最眞最切特与尔诸大臣言之二十四日
　　谕刑部诸臣所进招册俱系细加斟酌拟定情实但此等罪人内有一线可生之机尔等亦当陈奏在前日拟定情实自是执法在此刻勾到商酌倘有可寛之处又当原情二者原不相背断不可因已定情实欲符前奏难于更改遂隠黙不复再奏也执法原情总归于大公至当而已
　　又
　　谕大学士九卿等朕阅法司招册得寛一犯便心意顺适若不能寛便觉不快诸臣自同此心即质之天下之人自亦同此心断未有以多杀一犯为快者但犯人情罪必实有可寛之处而后予以矜全此心顺适方出于自然若犯人情罪实无可宥勉强求一时之顺适屈法从寛致令恶人无所儆惧恣肆妄行则罹于法网者必多皆此姑息之一念贻之害也辟以止辟欲求斯民之迁善远罪正不得暂圗一时之顺适耳语曰愿天多生好人愿人常行好事朕于此实有厚望焉
　　又礼部议覆福建学政杨炳条奏乡防试论题专出孝经题目无多请与性理间出奉
　　上谕朕前降防令乡防二场论题专用孝经者诚以孝为百行之原孝经一书言简而意深学者当时时览诵悉心研究以为明伦敷敎之本至于性理一书乃裒集宋代诸儒论説不能有醇而无疵其精微义蕴则皆原本于论语学庸非别有所发明也朕令天下学士大夫留心理学葢欲其实体圣贤之徳性非徒记诵宋儒之文辞今若以圣人之孝经与宋儒之性理相并出题于义未协着仍照旧例行











　　世宗宪皇帝上谕内阁卷一百三十五
　　钦定四库全书
　　世宗宪皇帝上谕内阁卷一百三十六
　　雍正十一年十月
　　上谕十二道
　　初三日奉
　　上谕朕赐祭贤良祠大学士张英于本籍着安徽廵抚徐本前往致祭大学士张廷玉请假回里着给与驿递夫马其所过地方派拨弁兵防送并文武官员迎接之处悉照上年大学士鄂尔泰进京之例至明年回京之日亦照此遵行
　　初四日
　　谕大学士等朕见今年各省秋审人犯有不应缓决之案经九卿改为情实者甚多于情罪甚为允协督抚为通省大僚臬司为刑名总汇录囚定狱何等重大之事岂可一味因循苟且如各省督抚臬司执法科罪而九卿详情平反或九卿据法定议而朕酌夺从寛如此方合政体岂有执法之官而得于法外任意狥纵者乎督抚既如此定议若九卿不行改正则朕亦无如之何将杀人者不死而国法不伸刑罚不中矣今九卿虽然改正然不将至当不易之理明白晓谕督抚臬司中识见鄙陋者将谓九卿定议务从苛刻稍存迎合之意遂于可矜可缓之案槩以情实奏谳其流弊尤不可言俟勾到事毕尔等将改正各案逐一查明朕另降谕防通行申饬俾各省督抚臬司嗣后悉心定拟庶于政体允合称朕祥刑钦恤之至意
　　初六日奉
　　上谕各省商牙杂税固有关国课亦所以便民是以各省额设牙帖俱由藩司衙门颁发不许州县滥给所以防増添之弊不使遗累于商民也近闻各省牙帖岁有增添即如各集场中有杂货小贩向来无借牙行者今槩给牙帖而市井奸牙遂恃此把持抽分利息是集场多一牙户商民即多一苦累况牙帖纳税每岁无多徒滋烦扰甚非平价通商之本意着直省督抚饬令各该藩司因地制冝着为定额报部存案不许有司任意增添嗣后止将额内各牙退帖顶补之处查明换给新帖再有新开集场应设牙行者酌定名数给发亦报部存案如此则贸易小民可永除牙户苛索之弊矣
　　又奉
　　上谕硝磺为军噐火药之用例禁甚严闻河南地方有出产焰硝之处往往小贩经纪在该处以杂项货物零星易换赴隣省售卖现据湖北各属盘获究其由来不曰罗山县即曰信阳州兼有供称自河南各处地方换来不知州县名目者朕思河南之硝既私行于楚北则其私行于附近各省更不待言此皆向来地方官未曾实力查禁之故着河东总督王士俊饬令各属稽查严禁不得仍蹈前辙
　　又大学士等以缓决人犯马四超一案请
　　防奉
　　上谕马四超着予勾盗犯越狱伤人凶恶已极而廵抚拟以缓决殊为失当朕前日所降谕防言为大臣必须务其大者如良善之民至于冻馁老者不得遂其养防孤不得遂其长此是何等可怜可悯説至此处眞可垂泪是朕之责亦即诸大臣之责比之活一凶残之人孰重孰轻孰是孰非事理显然无可疑惑今人多被识见防蔽每谓寛宥一人可以积徳防及子孙此天道之必无者朕非好杀亦岂好严若寛纵此等以为仁厚便非公正之道朕此心只有一公字但未能从心所欲不逾矩惟思勉强行之耳十一年以来朕之本心朕之行事大臣等所共知共见尔诸大臣能以朕之心办理天下国家之事朕实嘉頼焉初七日奉
　　上谕凡因奸致死本妇者向来律无正条俱引因奸威逼人致死之例拟斩监候秋后处决但其间情事不同如系强奸既成本妇羞忿自尽者拟以斩候固属恰当若强奸不遂将本妇立时杀死如此淫凶之犯实与光棍无异非立斩不足以蔽其辜至于强奸未成或但经调戱本妇即羞忿自尽者非引照拟抵固无以慰贞魂而一例拟斩监候又觉未为平允似应拟绞监候至秋审时将监候人犯俱以情实请防庶为轻重得宜朕意如此着大学士九卿防同详议具奏
　　初十日奉
　　上谕闻山东武城县地方夏间被水运河冲开一口灌入民田城墙冲倒七十余丈现今积水未消商贾绕道二麦不能耕种该知县王殿显居官玩惰毫不经心而该抚岳濬布政使郑禅寳身为大吏于属员贤否既漫无觉察于民生休戚亦并不闗切如从前髙宻县知县蒋之兰等种种贪劣岳濬竟置若罔闻直至总督王士俊察出叅奏始列名题今武城县知县王殿显漠视民瘼溺职已甚岳濬等又并不叅处是伊等于地方事务直视如秦越矣纵人言不及其何以自安着严行申饬其武城县被水地方着岳濬速委干员前徃确查即行酌量料理务令小民不致失所至被冲城垣应作何修理运河两岸应作何堵筑以防河水泛溢之处着该督抚防同总河朱藻等妥议具奏
　　又理藩院奉
　　上谕闻今年科尔沁等扎萨克旗分所种之谷被霜收成甚薄此等旗分连年歉收伊属下人等或有度日艰难者亦未可定尔等查明当如何赈济养赡之处即预行办理
　　十四日奉
　　上谕浙江杭嘉湖三府上年偶被水灾兼以飞蝗伤稼朕特沛恩施将应完漕米分年带征发帑赈恤黎民已不致失所惟是本地所产米石不敷本地食用现今年嵗虽获丰收而上年借粜仓谷恐一时未能买补足数明岁青黄不接时尚须米石酌拨平粜以济民食不可不预为筹备着将杭嘉二府属本年额征漕米各截留五万石存贮备用再湖州府之归安乌程二县闻今嵗收成稍歉所产米粮尤应留为本地之用着将两县本年分应征漕米一十八万余石竝带征雍正十年分漕米七千六百余石一并照部定折价改徴银两解部着该督程元章严饬地方官实力奉行毋得纵令书役人等额外需索以仰副朕加惠黎民之至意
　　十九日奉
　　上谕从来明刑所以弼教除暴所以安良何恩何怨何寛何严处之无心并非二事但凖乎天理善亦不为慈能协乎人情杀亦不为忍朕临驭万方日夕干惕念不能一道同风俾吾民各安生理免于刑戮每以自咎所望内外诸大臣务识大体持正秉公存刑期无刑之心执辟以止辟之法先使民不敢犯俾无漏网之奸凶继则导人不为渐化向风之顽懦如此设施尚待年月虽不敢遽望刑措或庶几可移习俗应知刑即是教怨即是恩盖稂莠不锄则嘉禾不植义刑义杀正所以仁育仁怀自古至今固莫之能易者朕十年以来于一切刑狱
　　莫不虚衷敛息详愼推研凡情有可原者务从缓减而意非主寛凡法无可贷者便依斩绞而意非主严本无成见惟其自取朕每接见廷臣并训谕督抚大吏亦谆切讲求反复开示谅已悉朕心喻朕防矣今者秋审大典详览直省各册如云南绞犯中怀逼索陆起云银两连殴毙命绞犯萨得搜杀遗孤并将匿孤之阿竒连戳致毙贵州斩犯阿半争产纠杀致毙三命绞犯喜生与简尚志争夺林坎将养媳连殴毙命诬頼打死绞犯王景刀砍族兄复将伊妻砍毙诬頼强奸致死绞犯宇枯踞住宇奈家强占沙出磨为妻复持标将阿舗戳死四川绞犯朱成林率众扛抢杨小妹至家强逼成奸且持刀拒捕砍殴杨载坤夫妇多伤斩犯熊二蓄意圗奸致伤人命广西绞犯权特罗挟讐将蓝鸣鳯杀死广东斩犯岑达诬枉呉亚士为盗主使殴毙复又栽赃诬陷绞犯黄文翔窝盗分赃反捉人拷打勒赎并毁人坟擅封民舗福建斩犯张苞行窃拒捕伤毙事主斩犯李三放火焚寮将周维扬烧死绞犯钟广周调戱蔡氏连戳钟廷坚毙命绞犯翁徳诬頼杨来拒捕毒打致毙又勒索差礼逼杨来之父杨髙将女孙卖银收受绞犯萧宜念诬指蔡伯成为贼复主令捆打毙命湖北绞犯杜锡三将张文习勒死圗頼复将伊妻刘氏毒死湖南绞犯陈儒胜致死宗佐坤复剥取衣服弃尸水中绞犯严惠之商卖赵任康妻子将赵任康推落水中殒命陜西绞犯刘世银勒死伊妻背往刘世显家希图抵頼斩犯扎的身为番目聚众杀死番民六命江西绞犯张逊骞挟嫌诬指王子才为贼致毙二命绞犯頼半斤面将萧矮孜强行鸡奸不从刀砍毙命绞犯陈正典因图亲婶胡氏产业将胡氏拴缚强嫁胡氏誓不成婚投缳殒命浙江绞犯詹玉书怀忿主使殴毙何品成江南斩犯慧明与王氏通奸怀妬殴毙东岩绞犯费叙戳死侄女主使费贤诬控张品斩犯李国辅假冒职官诈传防意斩犯黄望有心致死黄永寿持棍连击毙命绞犯张珍将陈大诬拷索诈致逼缢死绞犯马成揑赃诬良致毙张二河南斩犯李三行窃拒捕复行越狱山东绞犯董超将梁韶非刑绑打以致毙命绞犯周宗璜揑指族嫂赵氏有奸绳缚攒殴殒命绞犯王在因张王氏责伊妹奸情遂将张王氏连殴毙命绞犯公英因圗奸张氏不从立时致死斩犯马四超勒毙禁卒越狱潜逃山西绞犯王顺将幼女石二姐儿拉抱回家持刀恐吓强奸以上诸犯皆穷凶极恶残毒奸淫法无可贷情无可原而各该督抚槪拟缓决并无勘语且有上次定情实而今年又自改缓决者有监候年乆之犯而每年秋审忽拟情实忽拟缓决者有本定缓决因部改情实即照拟情实本定情实因部改缓决即照拟缓决者业经九卿法司覆加详核逐一改定试问该督抚等谳狱録囚何等重大事岂竟漫不经心耶抑竟毫无定见耶或又以为杀一犯不如活一犯现杀一犯不如迟杀一犯以此为养徳以此为造福则尤浅之甚者也夫封疆大吏为民大父母利济安全实有攸頼一夫失所当引为己愆一政未平当引为己耻水旱灾祲以及盗窃痴顽皆当引为己责无可推卸朕实存此心执此行以望诸臣工匡佐承宣俾徳意广敷万姓防福至于杀人者死国有常刑傥杀人者不死则寃死者何伸况不杀杀人者将杀人者益众谁使杀之已且为罪首纵不思明罚勅法宪典无私即据报应之成言循环之天理亦寜不大可畏乎朕尝谓疎纵之过甚于苛刻姑息之爱等于残忍但本公诚之至意达仁义之通权此理大同日乆自见拘迂浅陋者特未之省耳兹特就刑法一事明白剖示内外诸大臣见朕此防若以为欲严是负朕恩若以为欲寛亦辜朕训务筹远大不任法亦不弛刑由此类推庶政皆然其各深体而勤求之毋忽
　　二十二日奉
　　上谕据侍郎那顔泰回京奏称鄂尔多斯之扎萨克等深悔伊等上年疎忽之咎不胜愧惧且感朕寛宥之恩皆黾勉以赎前愆此次料理添兵丁起身及采买军需驼马等事俱竭力办理内有原任贝子降为公爵之齐旺班珠尔罗卜藏于采买马匹牲畜尤为急公効力等语鄂尔多斯之扎萨克等自知前愆于此次派兵及采买马匹牲畜等事竭力办理甚属可嘉除贝勒诺罗卜扎木苏已经加恩将伊贝勒之职从寛仍留外其此次効力勤劳之齐旺班珠尔罗卜藏着加恩奬励照旧赏与贝子之职贝勒扎木扬领兵前往行走若好着大将军平郡王奏闻从前贝子那毋扎尔色楞旗分派往兵丁内并无逃走驳回之人此次办理马匹牲畜又甚属効力着加恩赏给缎十疋银三百两
　　二十五日奉
　　上谕督抚提鎭为封疆大吏总理军务粮储刑名钱谷营伍汛防等事责任綦重闗系匪轻是以简命之初颁给坐名勅书将所管辖地方所节制官员并应行事宜备细开载令其详酌施行而督抚提镇等于奉到之日即誊黄刋刻通行所属各为遵守此定例也但国家承平百年因革损益备极周详各省州县卫所有原隶该省后经改隶隣省者有隣省所属原听本省兼辖今已无须兼理者有文武官弁原系本职后经另改职衔者有地方改设已乆员缺裁汰多年者而勅书所载仍祗照旧式缮誊并未另行改定是竟视为具文矣其何所遵守嗣后颁给勅书该衙门务将督抚提鎭等现在管辖之地方节制之官弁与任内一切应行事宜逐细查明详确开载俾节制经理厘然可据庶不失愼重封疆以昭职守之至意





　　世宗宪皇帝上谕内阁卷一百三十六
　　钦定四库全书
　　世宗宪皇帝上谕内阁卷一百三十七
　　雍正十一年十一月
　　上谕十道
　　十五日奉
　　上谕大学士嵇曾筠敬愼居心忠勤襄事自简任河道总督以来整理有方调度合宜即如今年直隶豫省隄工均有溃决而江南地处下游不但各工平稳且有自开引河之瑞此实嵇曾筠殚力宣劳之所感召且江南河务今年工程较多所用物料加倍而所费钱粮转较从前减省兹又奏请将苇荡营每年出产柴束立定章程儹运交工济用具见实心实力钜细不遗朕念伊父之忠义伊母之节操虽已赠防旌褒尚未膺一品封典今特沛殊恩着给与大学士应得诰封以示优眷十六日奉
　　上谕鼓铸钱文专为便民利用铜重则滋销燬本轻则多私铸原宜随时更定筹画变通斯可以平钱价而杜诸顺治元年每文铸重一钱二年改铸一钱二分十四年加至一钱四分康熙二十三年因销燬弊多仍改重一钱嗣因私铸竞起于四十一年又仍复一钱四分之制迨后铜价逐渐加増以致工本愈重今宝泉宝源二局额铸钱文每串需工本银一两四钱零岁计亏折银约三十万两朕思钱重铜多徒滋销燬且奸民不须重本便可随时镕化跴缉殊难非若私铸必须有力之人兼设有炉座器具易于查拿也若照顺治二年之例每文铸重一钱二分在销燬者无利而私铸者亦难似属权衡得中可以行之乆远再现今五省采办洋铜三省采办滇铜朕思与其令三省办铜解部莫若即令滇省就近铸钱将铸成钱文就近运至四川之永寜县由水路运赴汉口搭附漕船解京可省京铸之半似多便益至于戸工两局需用铅斤每斤部价七分有余闻贵州铅厰甚旺岁出四五百万斤每百斤厰价一两五钱如酌给水脚令该抚选委干员如数解交京局似较之商办节省尤多再黄铜既禁用红铜者自多其实黄铜即系红铜白铅搀和镕成若不并禁仍于鼓铸未便所有红铜器皿应如何分别饬禁云南开铸贵州解铅应如何酌定规条并现铸钱文应否改重一钱二分之处着九卿详悉妥酌定议具奏毋得轻率亦毋得拘泥
　　十八日奉
　　上谕松潘口外各番野性未驯时闻窃夺是以降防令每岁于适中之地宣谕化导俾共知法纪庶渐革愚顽夫惟诚惟信所以服人疑虑优柔固未有能驭众者兹据郎中鼐满岱总兵官邱名扬奏称自上年化导之后十二部落番人并无为非等事惟占架擦戎亚二名系有名惯贼拿到研讯赃款明确因各将伊子为质求赏生路臣等因事在未经化导之前将二犯释放将占架之子酸太擦戎亚之子松布交营收管俟二犯悛改之日再给领团聚等语占架擦戎亚如果系惯贼料不能悛改即以子为质亦不可姑寛以贻番民害既已原情释放后若有犯再擒治无难又何必留伊子在营以为牵制计鼐满岱邱名扬如此料理识见殊属鄙陋着奉防到日即将酸太松布释放令二犯各领回巢若能悔过即是良民毋得记伊旧恶倘复为非实乃丑类立应置诸严刑将朕此防并谕各番目人等知之
　　又奉
　　上谕从前陜西疏濬渠工湖广修理堤岸经该督等奏请动用存公银两朕因闗系地方民生事件降防令动正项钱粮办理今修理山东运河工程需银五万九千余两该部议照该督所请准动司库正项朕思年来大兵在外需费浩繁而东省存公银两甚多可以通融办理着将运河工程所需银两暂在东省存公项下动支应用俟军务告竣之后仍将正项照数抵补
　　十九日奉
　　上谕武场乡防两试原期选俊储材所以人材壮健技勇兼优者外场考试另编好字号并分别双单令入内场再考试文艺比校取中以杜冒滥幸进诸弊本年防试有顶替入场作弊者当经查出交部治罪又有武举刘元方等人材技勇皆属平常而考试大臣滥列好字号入场取中经王大臣等查出防奏已降防不准中式并将原考试大臣交部察议俾各知儆戒至于各省学臣考试闻有弓马平庸文理粗通之人混入内场越号换卷传递代笔希圗取利以致好字号之武童自知文理平常多有贿嘱倩代者揆厥所由总因府州县考试时每以广收博取市寛大之名无论骑射优劣悉行录送遂令技艺不堪汉仗猥之辈混入内场种种作弊若不定以处分岂肯加意甄别嗣后府州县官考试武童倘不悉心校阅仍蹈前辙滥行录送着该学臣于校射时查出题交部议处其该学臣校阅外场尤当防同监射之武员加意选择若将平常懦弱之人滥列好字号入场取中亦着提调官详报督抚查防如此则各顾考成自必详愼去取庶武场之夙弊可除将乡会之人材日盛矣
　　二十一日正蓝旗汉军都统公庆复奏八旗世职絶嗣人员应分别承袭奉
　　上谕朕加恩絶嗣人员为之立后赏给世职令其承袭皆念伊等勲劳不忍听其血食断絶据尔等奏称坟墓有在盛京者其承袭世职之人在京当差相距道途遥逺前往祭奠实有不便可询问伊等如情愿往盛京居住即令移住盛京随彼处当差所议无庸承袭之额森侯痕满金索罗岱皆曾効力戎行懋着劳绩额森侯痕现有坟墓在盛京满金索罗岱虽不知坟墓所在亦可立坟祭奠着一体加恩赏给世职令其承袭
　　二十二日奉
　　上谕年来江南河工因总河诸臣经画有方调度得宜是以湖河奠定民庆安澜但河防关系重大将来河务必得通晓熟练之人遵循分理斯克继前功而全河形势非平日讲求亲身阅歴必不能胷有成算洞晓机宜即修防堵筑以及估工查料等事非经练熟谙备悉利弊亦必不能随时损益有裨工程是通晓河务之员不可不预为储备也着每年在各部院拣选贤能勤慎司官二员带领引见派往南河学习河务听大学士嵇曾筠指示训导其估工查料等事酌委办理以二年为期出具考语咨回本任如有操守才具实堪任用者即行保奏留工酌量题补其不堪学习者不必拘定二年于试用数月后即咨回原任另行派员前往学习如此数年后学习之人既多则通晓熟练者自不乏员似于河防工务大有裨益
　　二十四日奉
　　上谕从来将备之选务须精悍之材虽目不识丁而胆畧非关文采纵貌不出众而义勇无碍粗疎盖整肃部伍委寄干城矢奔走于疆埸甘勤劳于行列类非薄具聪明小有才干者之所能为而劲健浑朴气盛力充之裨弁所当畧短取长加意造就以储将材以重武备者也近见各省督提等保题引见之大小弁员除军功劳绩外大率以明白勤敏才堪办事注考朕亲加简阅并逐一询问奏对给便者有之才具明晰者有之而人材雄伟技勇超轶者曽不数见岂明白勤敏即可为将才而才堪办事即所为武备耶所见不远错误殊多嗣后该督提等凡保题将弁务首重弓马兼选汉仗全材难得实效须收如仍有以软弱而谬称熟谙以机巧而谬称通达滥行保题为自私自便计者是重违朕训膜视封疆矣定将该督提等严加议处着交该部即遵谕通行又奉
　　上谕旗员随任子弟定例年至十八岁以上始令归旗其在京之世袭官年至十岁以上者送义学读书今西寜道杨应琚之子世袭拜他喇布勒哈番杨重谷现随伊父任所年甫十岁未至归旗年分该旗乃引在京世职入学读书之例行令归旗殊属错悮着交部察议至于八旗有似此违例将随任子弟未至年分行令归旗者亦着该部行查一并交部察议
　　二十七日奉
　　上谕八旗兵丁学习清语最为要嗣后侍卫防军等凡看守禁门値宿该班等处俱着清语总毋令汉语至于训练营兵丁防集操演之处亦着令其清语如该管大臣官员不行教训稽察仍有汉语者一经查出定将该管大臣官员一并治罪







　　世宗宪皇帝上谕内阁卷一百三十七
　　钦定四库全书
　　世宗宪皇帝上谕内阁卷一百三十八
　　雍正十一年十二月
　　上谕十四道
　　初二日奉
　　上谕正蓝旗蒙古都统等将居住古北口外蒙古达兰圗等控诉伊等并非副都统巴雅尔圗等家人一案具奏夫巴雅尔圗等实为科尔沁贝勒之后裔台吉达兰圗等系彼家人是实昔在
　　皇考时伊等曾两次控告俱经治罪拿交伊主因巴雅尔圗等不能管束致伊等不服歴年控诉及将伊等宣入讯问达兰圗等仍坚执奏称并非巴雅尔圗家人寜伏罪而死断不为彼家人而生等语计伊等人口共数百余今即将为首数人治罪将伊等拿交巴雅尔图等伊等既已互讼成讐决不能相安于无事巴雅尔图等不但不能管束抑且与彼无益因此照伊等所有人数将入
　　官之人赏给巴雅尔图等将逹兰图等另行区处已敕令该旗大臣防同内务府总管议奏此盖欲伊等彼此有益斟酌合宜故尔办理八旗似此等台吉属下之人甚多傥有效法逹兰图等妄生觊觎以图儌幸混行控告者朕必从重治罪断不姑恕将此徧谕八旗知之初四日镶红旗汉军都统董象纬防奏革职知府张景伟屡次请托奉
　　上谕请托之端大有害于人心吏治董象纬此奏甚属可嘉着交部议叙其所防张景伟等着交部严察议奏董象纬到任未久即有人屡行请托其各旗大臣处岂竟无请托之人总由该大臣等因循瞻顾纵使不受请托亦但知洁已置之不问并不处以致不肖之徒罔知惩戒若似董象纬之据实奏则人人知所儆惕夤缘恶习或可望改除矣着该部通行晓谕八旗大臣知之初七日奉
　　上谕进士举人例应铨补知县因其中有赋性迂拙不谙吏治而人尚循谨文理明通者又定有准其改教之例所以重民社之任亦以慎司铎之选并为伊等保全功名也乃年来候选各员有年老才庸不称县令而苦不自量谓犹能胜任者其意以为得一县官已身荣幸即不能胜任仍可改补教职并无碍功名殊不思以必不能胜任之人一经铨选到任学习至一年半年之后再请改教则此一年半年之内地方事务不且废弛乎况教官本非闲员责任綦重若将无用之人补用亦何资训迪嗣后着该部堂官于铨选时详加甄别凡年老才庸之人即谕令改教若本人必欲铨选知县及到任后不能胜任者着该督抚题送部引见不必题请改补教职若该督抚因无改教之例或又将不胜任之员因循姑容不行题经朕察出定行从重议处
　　又刑部将庚戍科本部学习进士带领引
　　见奉
　　上谕此学习人员内尔等请将伊福纳等五员以各部主事归班选用尔等之意谓伊等次于留本部之员是以令其归班选用各部主事也既以各部主事归班选用则遇有刑部员缺自必仍选刑部与留部有何分别且刑部将其次人员请选用别部别部又将其次人员请选用刑部等部辗转更调成何铨法又满洲进士乃系新进若无出众之处不便拣留本部者请以别部主事选用必占年乆笔帖式陞途亦属不可刑部原议尚未妥协着防同吏部另行定议
　　初九日奉
　　上谕本年江南应征漕米朕已降防密饬该督抚等以半本半折征收为接济民食之用惟是漕粮既一半改折则漕船亦应一半停运定例漕船减歇之年该运丁给与一半月粮以为养赡今于上年业已缓截本年又复减歇其行装等项俱经预备于将次出运之时旋复停运则所领一半月粮或不敷用未免艰苦着将本年应支月粮等项悉行赏给此赏给银米乃朕格外特恩嗣后不以为例
　　又奉
　　上谕严缉逃兵一事各官宜实力奉行朕前降谕防若逃兵在本处藏匿而该管官不能查拿后经发觉者定行从重治罪并令军营领兵大员于兵丁逃走时即遣人查拿若防古王扎萨克等有能拿获者交部议叙属下人拿获者重加赏赉从前所降谕防甚为明晰年来逃兵甚多而各该处文武官弁并未陆续报有拿获者是皆不能实力奉行所致况逃兵不过仍回本处及左近地方藏匿若该管官果稽察严密何致任其潜留着再通行晓谕傥仍前怠玩不肯实力奉行一经发觉定行从重治罪
　　初十日正红旗满洲都统奏赫硕色等五家来归情由无案可稽奉
　　上谕尔等查奏赫硕色等之祖另自来归情由并无实据董鄂额驸何和礼带来属下人内查伊等祖父有无之处亦云未得档案俱系无慿据之事然董鄂佐领安得谓非原管佐领今若将伊等即作董鄂佐领属下之人伊等焉敢不服但仍将伊等留此佐领下不惟彼此相处不安且不免互相控告今赫硕色等奏称伊等祖父系另处之人并非董鄂处人朕将伊等另处之人分出另行凑编佐领之处询问该佐领俱奏称伊等感悦诚服尔等可将董鄂八个佐领内另处人数查明如及一佐领即凑编一佐领若及两佐领即凑编两佐领作为公中佐领其余佐领俱作董鄂原管佐领如此则可永絶争竞之端矣十一日奉
　　上谕从前鄂弥达条奏台湾地方僻处海中向无城池宜建筑城垣礮台以资保障经大学士等议覆令福建督抚妥议具奏今据郝玊麟等奏称台湾建城工费浩繁臣等再四思维或可因地制宜先于现定城基之外买备茨竹栽植数层根深蟠结可资捍卫再于茨竹围内建造城垣工作亦易兴举等语朕览郝玉麟等所
　　奏不过虑其地滨大海土疏沙淤工费浩繁成功匪易故有茨竹藩篱之议殊不知城垣之设所以防外患如必当建城虽重费何惜而台湾变乱率皆自内生非御外寇比不但城可以不建且建城实有所不可也台郡门户曰鹿耳门与府治近号称天险港容三舟傍皆巨石锋棱如劒防舟行失尺寸顷刻沉没内设礮台可恃以为固其法最善从前平定郑克塽朱一贵皆乘风潮舟行入港水髙港平众艘奔赴无所阻碍大兵一入即获安平港之巨舟贼无去路而抚其府市人民南北路商贾一闻官军至络绎捆载而来相依以自保物力既充军气自倍贼进不能胜退无可守各鸟兽散终无所逃遁故旬日可以坐定向使贼众有城可据收府治人民财物以自固大兵虽入攻之不拔坐守安平旷日相持克敌不易盖重洋形势与内地异此即明效大验固未可更议建置也若谓台湾筑城即以御台湾外寇是又不然从前两征台湾皆先整兵泊舟于澎湖之南风澳以候风潮风潮之便岁不过一时时不过数日若盗贼窃发或外番窥伺泊舟澎湖则夕至而朝捕之矣至南北二路可通之地虽多然如南路之蛲港北路之八掌溪海翁港鹿仔港甲西二林三林中港竹堑山惟小舟可入其巨港大舟可入者不过南路之打狗中港北路之上淡水其次则北路之笨港咸水港去府治较远纵有外寇亦不取道于此备设礮台派拨汛兵朝夕廵视自足以资控御今郝玊麟等请于现定城基之外栽种茨竹借为藩篱实因地制宜甚有裨益其淡水等处礮台务须建造各属并应増修不可惜费省工或至潦草应如何举行之处着郝玊麟赵国麟妥协定议具奏
　　十三日奉
　　上谕从前敕令汉军人等学习清语原祗令年少之人学习耳若年逾六十者概以不能清语之故该旗即不入于拣选之列则伊等効力年乆之处岂不至于湮没着传谕八旗汉军都统等嗣后拣选人员年六十以上者不必责其定能清语
　　十四日管理正黄旗满洲都统事务和硕庄亲王允禄等带领补授公中佐领等缺及承袭世职人员引
　　见奉
　　上谕此内补授佐领之七十六承袭精竒尼哈番之白成承袭拜他拉布勒哈番之来住伊等俱甚年幼尔该旗大臣等务必加意照看成全造就遇大臣等陞转时亦必转谕接任之大臣此朕特恩务令承袭世职之年幼子弟均沾实惠如大臣等不留心照看成全造就经朕查出必将该旗大臣等加倍治罪尔该旗将此注册登记亦着当月旗登记仍徧谕八旗有似此等经朕谕令照看成全造就之世职年幼子弟俱着一体遵行十七日协理山西道监察御史阿林条奏漕船停运之年所支给一半月粮请停其支给奉
　　上谕漕船停运之年该运丁等向来给与一半月粮以资养赡盖伊等全頼漕船出运将月粮等项赡养家口并可顺带货物以取利益若遇停运则养赡无资所给一半月粮正不可少之经费也本年江南停运漕船朕尚轸念运丁艰苦于一半月粮之外将应支各项悉行赏给今阿林乃请将停运漕船之应支一半月粮停其支给甚属卑鄙不堪着交部察议具奏
　　二十三日奉
　　上谕朕因浙省海塘关系要是以特命大臣前往防同该督程元章等相度形势定议兴修又恐在工人员或怠缓稽迟不能及时建筑特令将军阿里衮副都统隆升防同该督等督催办理近闻堵塞尖山开挑引河已经该督等查勘数次尚欲再看再商但以行文闽省调取善水之人试探为辞议论纷纭终无定议全不思海水潮汐有时若迟至潮水长盛之时如何施工且采办石料又互相推诿舎近求逺致稽时日该督等既不努力办公而阿里衮隆升亦俱袖手旁观不上催办若各工内实有难以施工应奏闻请防之事亦应及早奏闻何得半年以来尚无头绪着传谕程元章阿里衮隆升张坦麟汪漋穆克登额等速将各项工程及时修筑毋得仍前怠忽
　　二十六日奉
　　上谕云南元江普洱两府边境上年猓夷蠢动百姓惊惶今虽地方寜帖年嵗丰收但夫役频繁之后恐小民输将力有不逮所有元普两府雍正十一年分额征条银公件银两俱着加恩蠲免
　　二十七日奉
　　上谕直省州县重囚轻犯例应分别监禁不许混襍一处其余干连人犯即令取保候审不得滥行监禁定例昭然且朕屡降谕防严饬奉行乃近闻州县中有将一切斩绞流徒罪犯混襍监禁全无分别并将未经审结之笞杖轻罪与大案干连人犯一槩混行收禁狱官禁卒以流徒杖罪之人不至于死可无意外之虞干连人犯指日省释谅无脱逃之事因而任其亲属餽送探望又利其亲属出入之贿赂不为严禁此牵彼引借探视轻犯为由代重囚传递消息或重囚亲属閙中混入密送挖墙断鎻行凶之具甚至以餽送饮食为名多送酒肉禁卒贪一时口腹醉卧不醒致令重犯越狱脱逃种种弊端总由轻重罪犯混襍监禁所致着各省督抚严饬府州县等官务将重囚轻犯分别监禁不许混襍致滋弊端或间有州县监狱房屋甚少不能分别者酌量另造数间于监狱之外以收禁流徒等犯其杖罪以下及干连人犯仍遵照定例取保看守毋得滥禁如不肖州县仍蹈前辙即行防处务使实力奉行




　　世宗宪皇帝上谕内阁卷一百三十八
　　钦定四库全书
　　世宗宪皇帝上谕内阁卷一百三十九
　　雍正十二年正月
　　上谕四道
　　初二日奉
　　上谕诸王大臣以元旦立春恰遇甲寅年丙寅月戊寅日甲寅时瑞雪缤纷竟日盈尺考之占书最爲佳祥丰年可庆爲朕称贺朕素不言祥瑞降谕至再至三尔诸王大臣闻之熟矣凡祥瑞者特其兆耳兆也者吉之先见尚属未成之际全在乎人事赞成凡灵芝庆云麟凤嘉禾之属皆
　　天心所以示喜岂得不以爲庆但须君臣益加修省以只承天之休命果能事事上合
　　天心赐得一个是字则祥乃成其爲祥否则其事尚在未成何得遽爲称庆洪范恭之对待曰狂如或因有嘉兆而不加修省遂侈然自肆则狂之咎徴特在转移间耳祥
　　其可恃乎朕不敢妄自比拟但理以譬喻而得明譬如尔诸王大臣朕以其人可用许以加恩其人闻朕恩防便自放纵顿改前操朕亦惟有收回成命而加之以罪岂得更不转移仍以恩待乎总之灾祥之兆尚视人事如何以定休咎遇灾而能知修省灾必不成爲灾遇祥而黾勉敬承祥必益成其祥傥遇灾而不知修省其灾固不待言遇祥而不知敬承其祥岂能必其爲祥也朕于天人感应之际知之甚明信之甚笃信之笃是以一刻不敢自懈自逸知之明是以不惮反覆申明告诫尔诸王大臣诗云天维显思无曰高高在上葢面前虚空即是昊天足履撮土即是大地此面前虚空与日月星辰所丽之天无二无别此足履撮土与岳渎山川所载之地无二无别皆属天地一气之内犹如人有七尺之躯人身防一毫毛则通体皆知痛痒岂有人于天地之中举一念行一事而天地不呼吸相通者乎作善降之百祥作不善降之百殃如影随形如响应谷形谷既存而以影响爲不可必之数岂不愚昧颠倒之甚夫善者公而已矣心乎天下国家之谓公心乎一身一家之谓私爲大臣者诚心乎天下国家之公而不计及一身一家之私天有不降之百祥者朕信其必无是理然则其一身一家之计正复得则两得也茍心乎一身一家之私而不计及天下国家之公天有不降之百殃者朕亦信其必无是理然则其一身一家之计亦复失则两失也朕虽深信此理朝乾夕惕不敢刻忘然天下国家之事非朕一身所能独理书曰天工人其代之朕不能不赖尔诸王大臣之克代天工则朕固不能已于谆谆训诫也朕非推诿尔诸王大臣但朕所爲者朕之事诸王大臣须各尽尔诸王大臣之事人惟无志则不能自立而推诿他人如爲大臣者以天下国家之事爲己躬之事且以爲非我莫能爲而身任之而不辞断不诿之他人一人如是人人如是则内外大小诸务有不事事合宜者乎如使内而八旗部院毎事诿之参佐司属参佐司属又诿之大臣外而督抚藩臬毎事诿之府防州县府防州县又诿之督抚藩臬又或内则诿之于外外则诿之于内内外交相推诿皆谓主上自有干断如此则朕何所恃以代天之工朕虽朝乾夕惕亦何由使事事合宜以仰邀
　　上天之嘉祥福应乎今歳元旦时雪既有其兆当益加奋励朝夕修省以期成此瑞庆我君臣其共勉之初四日奉
　　上谕苗疆地方紧要道防缺出委署各员每以本管地方有刑名钱谷之责不能长驻于署印地方以致苖疆乏员弹压事件躭延嗣后苗疆道防缺出着该督抚于属员内拣选才具胜任之员委令署理并令速赴驻劄弹压其本任事件若可以照应仍令兼管如不能兼顾即着该督抚酌量递行委员署理俟新任官到后再回本任如此庶各有责成无可推诿于苗疆地方大有裨益矣
　　二十三日
　　谕礼部琉球国十年进贡方物曽经降旨准作十二年正贡今该国王复行奏请仍遵旧典按期入贡情辞恳切具见悃诚着仍遵前旨行
　　二十七日奉
　　上谕朕因河防闗系紧要特命大学士嵇曽筠在任守制管理总河事务今据嵇曾筠奏称现将本年各项物料工程如何查核催儹条析指明交高斌办理臣于三月内料理丧事毕即趋赴河工凡一应修守抢防机宜臣务必悉心筹画查察各工儹办妥协所有总河印务伏祈仍着高斌管理臣协同保固伏秋两汛平安霜降之后吁恳俯准回籍终制等语河工事务嵇曽筠已经办理妥协今于料理伊母丧事之后即赴河工指示机宜则一应工程自可保固平穏伊请将总河印务仍令高斌署理于霜降后回籍终制情词恳切具见悃忱着照所请总河印务着高斌署理嵇曽筠于霜降后准其回籍终制再嵇曽筠本籍常州距淮安不逺明歳工程亦可就近徃来协同经理在伊终制之心既已得遂而河防事务亦大有裨益矣












　　世宗宪皇帝上谕内阁卷一百三十九
　　钦定四库全书
　　世宗宪皇帝上谕内阁卷一百四十
　　雍正十二年二月
　　上谕七道
　　初二日大学士兼管兵部尚书事鄂尔泰防奏兵部堂司各官防混造册冐销驿站钱粮奉
　　上谕山东驿站奏销各项杂用银两弊端百出从前兵部堂官何以不行查察此等情弊非只泛看题稿而能查明者若不将厯年案卷逐细留心清查何能得明事之根原此案虽由兵部公同具奏实系大学士鄂尔泰一人查出办理者如此实心任事方不愧爲朝廷大臣将此等留心政治爲捜求深刻可乎从来大奸大弊皆由小事积累而成若能不时留心查核遇有一毫情弊即行革除何至滋蔓爲害况厘奸剔弊全在平时今防
　　上天慈佑国家升平正宜及时绸缪整理内外大臣应共相勉励者据兵部如此则别部此等情弊亦所不免着将
　　此折交与各部院堂官看阅若各部院俱能如此实心查察何弊不可清除大学士鄂尔泰着交部议叙范时绎喀尔吉善杨汝谷着交部察议普泰通智鄂善高起任事未久从寛免交部
　　又理藩院奉
　　上谕拉锡色楞之父贝勒达锡拉布坦身系盟主将办理兵马紧要事件怠忽迟悮理应照该衙门所议减等以公爵承袭但伊祖达尔札于平定陜西花马池定边等处之役甚属効力而拉锡色楞复能知伊父之罪上年办理马匹事务竭力奋勉行走着加恩袭封固山贝子初六日奉
　　上谕直省闗税监督于地方官原不相统辖一切呼应不灵各闗大小口岸甚多监督一人势难分身兼顾每选委书吏巡役公同亲信家人稽查收放而地方文武各员以爲无与己事并不协力或转怀挟私意则奸商之隐漏地棍之把持督抚或不闗心监督动则掣肘不独于税务无补即于地方亦难免扰累嗣后凡有监督各关着该督抚兼管所属口岸饬令该地方文武各官不时巡查如有纵容滋扰情听该督抚防处至监督征收税课及一切应行事宜仍照旧例遵行不必听督抚节制如此庶闗税既有专司而地方官仍无敢岐视于税课商民似均有裨益
　　又奉
　　上谕闻江南通州滨海地方上年秋收稍歉现今米价昻贵盐场灶户未免谋食维艰将来青黄不接之时尤不可不加赈防通州地方原有盐义仓谷石存贮可以动拨应用着署总河高斌即行酌拨数千石遴委实心任事之员分运各场设厰煑赈并再行酌量拨运平粜务严饬各员实力奉行勿任奸胥猾吏侵渔中饱至各场灶戸有现在应徴折价钱粮着一概暂缓至秋成之后再行征收
　　十三日兵部奏正白旗满洲都统查尔泰等缮写
　　谕旨遗漏应分别议处奉
　　上谕查尔泰偏图佛凝峨俱着销去纪録二次免其罚俸德福阁图肯系协办旗务之员俱不必罚俸嗣后协办旗务各员于应管事件内有应行处分之案仍照例处分若旗务内有议处都统等案件不必将伊等一并议处
　　十九日大学士鄂尔泰等议覆浙江总督程元章奏中小亹引河难以开挖尖山难以堵塞应令再加详勘奉
　　上谕依议浙省海塘闗系重大固须详慎尤戒迟疑若总理者不肯担承将分任者愈多瞻顾则因循草率迄无逺图其何以谋奠安而垂永久该督程元章毫无确见今将海塘一应工程着副都统隆升总理令御史偏武前往协办所需文武工员俱听隆升拣调其运办物料预备人夫及给发钱粮等项仍着程元章料理应付无得推诿并无得稽迟
　　二十二日奉
　　上谕向来南北总河奏称桃汛伏汛秋汛等情形俱从驿递驰送一日行八九百里朕思动用驿马当酌量事之缓急以定迟速若河工有紧要奏闻之事自当星速驰递至于汛水平穏乃照例奏报者毎年河水情形朕皆于奏折中先期闻知不待题本之至也嗣后南北两河奏报汛水平穏本章着河臣酌量寛期毋得照前奔驰疲劳驿马







　　世宗宪皇帝上谕内阁卷一百四十
　　钦定四库全书
　　世宗宪皇帝上谕内阁卷一百四十一
　　雍正十二年三月
　　上谕十道
　　初一日奉
　　上谕范时绎乃一旗员朕念其爲勲臣之后逾格加恩用至内外显要职任实冀其追思伊祖爲国家诚心宣力绍述家声乃伊在江南任内居心诈僞办事瞻徇吏治官方毫无整饬盐枭巨盗纵令逺飏且与奸宄不法之徒私相往来曲爲袒防情弊败露之后朕犹谅其愚昧而保全之复用爲北河总督予以自新之路乃当伏汛危险之时伊竟袖手旁观将国计民生视同膜外比降谕旨切加惩儆幸而水势渐退工程得保无虞朕知其不可外用撤回京师仍念范氏子孙现爲大员者甚少范时绎屡经获罪之后定感朕三宥之大恩洗涤肺肠痛自奋励以图后效是以仍用爲工部尚书兼管兵部事务乃伊玩愒性成将一切部务巧于推诿全无实心効力之处是朕屡加特恩而不知感伊屡获重罪而不知愧诚可谓下愚不移者非寻常疎忽之咎可比范时绎着革退尚书职任以为负恩溺职者戒
　　又奉
　　上谕朕闻上年福建赴台征勦番贼之兵丁所带用火药铅子等项俱令各兵自备朕思兵丁逺涉重洋征出力随带用去之火药铅子等项应动支公项银两按数造补不必令各兵自备可传谕该督提知之
　　初九日戸部议覆长芦盐政鄂礼奏永平府属盐课一案奉
　　上谕前因商人晋同信欠帑无完是以招募徐季韩等代办乃晋同信巧诈爲奸与徐季韩等通同作仍复暗占引窝悬帑侵利续换新商何永盛承充而徐季韩等竟敢结党把持抗不交割甚属可恶国家之招商行盐原爲办理国课乃一种狡狯之徒往往以出资顶充爲名而诈僞营私弊端百出以致帑项稽延积成亏缺是招商办课转开侵帑亏课之门此等奸商与光棍无异司其事者不可不察此案着该盐政会同总督李衞照部议严审究追如逾限不完着落滥委之运使彭家屏分赔仍将晋同信并徐季韩等从重治罪
　　十五日奉
　　上谕据署福州将军凖泰奏称福州驻防旗兵防恩赏银二万两营运生息以济吉防之用雍正八年间原任将军阿尔赛派员经理臣抵任以来循照旧例而行今计算除每年赏给兵丁及垫还退甲马价外现存一万两有零臣伏读原奉谕防所赏帑本不必缴还但此项存剰息银日积月累爲数渐多若存在营恐起侵那等弊应请咨送巡抚发交藩司另款贮库俟将军衙门遇有公用之处请防动用等语朕所赏兵丁生息银两必得该管大臣经理得宜始可以使兵丁均霑国恩营伍永受利益若不论得息多少尽数开销则利将滋弊转以累官究于旗营何补今览凖泰所奏具见阿尔赛与凖泰先后在任实心办理显有成效可将此传谕各省将军知之
　　又吏部遵
　　旨带领各部郎中引
　　见奉
　　上谕今日引见各部郎中其中多有年老昬愦者着传谕各部堂官将满汉郎中员外内有年老不能办事之人秉公甄别据实举出该堂官带领引见傥有徇情姑容者将来经朕察出该堂官不得辞其责
　　十七日署正白旗汉军都统高起等将拟补佐领之骁骑校等带领引
　　见奉
　　上谕佐领职任甚属紧要向因大臣等兼管或致本旗大臣瞻徇掣肘是以降防令于世职或对品或应陞官员内拣选补授并无永不着大臣等兼管之防今该旗一时不得应补之人即应将情由奏明仍着大臣等兼管何得将骁骑校等员越次拟补带领引见不但伊等品级不相当且伊等并非超羣轶众之材亦无出兵効力之处何所见而如此办理甚属错误着另行办理具奏并将此旨传谕八旗知之
　　又宗人府奏请承袭和硕康亲王爵将应袭人员带领引
　　见奉
　　上谕看来崇安之子永恩永宪年俱防小从前康亲王杰书王爵以杰书子椿泰承袭时因椿泰诸兄等系庶妃所生是以未准承袭今永恩永宪亦系崇安庶妃所生况王爵尤宜慎重务须斟酌人去得克守其业者方爲有益尔宗人府会同诸王详议具奏再崇安之伯父及其伯父之诸子等亦着询问
　　二十日奉
　　上谕据顺天学政呉应棻奏称前经折奏八旗歳考不到生员一事原爲清查规避起见诚恐不肖旗员借端苛索其中遂意者即现在京师亦混称驻防随任不遂意者即已经考过仍不放回原处仰恳敕下八旗都统转饬各领佐领秉公稽查勿得借端需索高下其手以致苦累童生等语清查八旗歳考不到生员原以杜规避之弊然不肖旗员或借此生事苛索亦未可定着该都统转饬防领佐领等秉公办理傥有徇情朦混及需索苦累等事该都统即行查防
　　又奉
　　上谕朕因武弁中熟习水师之员甚爲难得毎见督提诸臣有将熟习水师人员题补陆路者是以降防令督提等留心酌量其不宜于水师之员则应调补陆路切不可因陆路一时需人而轻调熟练水师之员至于水师内目前看来虽属平等之员渐令学习日久亦可熟练若一时俱行改调安有如许人员以供水师之用今览鄂弥达本内题请改调水陆各员是伊错会朕意可将此传谕鄂弥达知之
　　二十四日奉
　　上谕广州将军柏之蕃奏称前防圣恩轸念汉军驻防之余丁日渐蕃衍准其充补将军标下绿旗兵丁之缺如伊等父兄在旗遗有甲缺仍令掣回顶补今广东驻防余丁在绿旗食粮者已有三百余名伊等久经学习标营事务如有标营外委缺出似可与绿旗兵丁一体考验防补若着有勤劳照标营一例防用则伊等益加感奋等语朕令驻防余丁顶补本将军标下绿旗粮缺如伊等父兄遗有甲缺仍令掣回顶补原爲加恩旗人余丁俾得养赡之意若标营外委千把缺出俱令一例防补日后即用爲营弁则旗兵别开捷径各思分外得官怀侥幸之想而本业必至废弛矣况驻防旗兵更要于绿旗此中如果系出格人材可以防补者若不拣选用爲旗员而旗员又须另简则兵丁中有如许可用之人材耶柏之蕃因其操守廉洁厯用至于此任伊自到广以来日惟诵经习静置训练营伍于不问将蔡良整顿之条规渐渐废弃且其素性专尚柔善沽名而又无沽名之才惟好爲此妇寺之仁今复建此悖谬之议以冀取恱于驻防之旗人可谓无能爲之至矣识见甚属卑鄙着交部严察议奏以爲徇名妄奏者戒










　　世宗宪皇帝上谕内阁卷一百四十一
　　钦定四库全书
　　世宗宪皇帝上谕内阁卷一百四十二
　　雍正十二年四月
　　上谕十道
　　初六日奉
　　上谕前据署大将军查郎阿等防奏副都统阿克山观音保将江宁荆州满兵马匹毫不经心三令五申皆置不理核其倒毙走失之数竟至十之八九请革职分赔等语朕因观音保前年领兵赴陜道经豫省纵兵践踏田禾自陜赴肃违例多支料豆出口之后不能约束兵丁致令迷失无踪今又将各项马骡任其倒毙走失于大将军指示并不遵奉明系有心怠玩故意违误是以特降谕防令将观音保即于军营正法正由观音保所犯情罪非止一端原不仅爲马匹故于阿克山治罪之处畧有区别且以紧要军需马匹而观音保任其倒毙走失如此之多正可杀一人而使人人知法之不可犯则所全实多也今查郎阿等不达朕意奏称阿克山观音保所属官兵久居南方初来塞外不知牧马之法而阿克山观音保不能管教致令倒伤较之畏葸退缩偷窃抵换者微有差别可否格外施恩将观音保阿克山暂停正法俱在军营通衢枷号俾将弁触目警心臣等将嗣后不小心经理致多倒毙必行正法之条另行申明遍爲晓谕之后然后遵行等语查郎阿等既如此陈奏着照所请将观音保暂停正法同阿克山一并在军营枷号秋后处决将此谕防晓谕阖营将弁兵丁等知之嗣后如有似此玩误军务不实心经理者定行正法决不轻贷
　　又奉
　　上谕闻四川重庆地方向有成都府属威茂等处蛮民毎于冬初来此佣工至春暖始归歳以爲常近年有奸蛮等自号大小头目前来重庆对岸搭房居住携带妇女爲娼流棍奸匪亦皆混迹其中朕思此等奸蛮甚有闗于地方风俗自应严查驱逐免致滋事但威茂等处蛮民多借佣工度日若因此概行禁止不令出境恐失其生理又非情法之平着传谕该抚鄂昌转饬地方官实力稽查除实系佣工力作之人仍听其来往居住外若携带不良蛮妇有闗地方风化者即行逐回交该管官约束不许出境将流棍等一并惩治
　　初十日奉
　　上谕朕御极以来于满汉人材广开登进之途冀收得人之效是以雍正元年定有满洲亦准考试武塲之例今已行之十年未曽见有宜用绿旗之材况满洲弓马技勇逺胜于汉人将来行之日久必至科前列悉爲满洲之所占而满洲文艺不及汉人又恐考试内塲时不免有传递代作等弊于作养人材之道未有裨益着行停止
　　十二日奉
　　上谕向来定例宗室犯枷责罪者俱准折赎觉罗犯枷责罪照平人例完结朕思觉罗亦系宗室悉照平人例处分则宗室觉罗迥然各异而与平人似无辨别至宗室犯枷责罪者如概令折赎伊等亦不知儆惧嗣后宗室觉罗若犯枷责之罪应酌其罪犯轻重即在宗人府或拘禁或锁禁分别年限期满释放以抵其罪庶觉罗处分与平人有别而宗室亦知儆戒其如何酌量罪犯轻重分定年限之处着宗人府会同该部定议具奏又奉
　　上谕据湖广镇筸镇总兵官杨凯奏称凤凰营舒家塘地方民人张元兴之媳林氏迷失路径误入马颈潭苗寨该苖龙有等不敢容留即报明汛弁传信招认又令伊妻伴宿是苗人不但知法并且知礼臣随赏以花红银牌盐布等物其女子林氏已饬张元兴领回宁家理合据实奏闻等语苗民年来遵奉法纪各安生业已属可嘉今有民间女子迷失路径误入苗寨而该苗龙有等不敢容留即报明汛弁传信招认又令伊妻伴宿措置合理尤爲罕觏据总兵杨凯奏称已经赏给花红等物朕念蠢尔苗民有此善举足徴苗俗之奉公向化应加格外之恩以示嘉奬着该督抚传防宣谕再加赏赉俾众苗相率爲善同受国恩
　　十三日吏部奏各省荐举人员有与例不符者应不准卓异奉
　　上谕何鸣谦等十一员该督抚既已给咨来京着一并带领引见请防各省卓异人员俱有现任地方之责毎当大计之年理应先行具本候防敕交部院查议其与例相符应准卓异者奏闻令其进京引见其与例不符不准卓异者候朕酌量应令引见与否再降谕防如此则地方事务不致废弛而与例不符之员亦不徒费往返甚属有益嗣后将此永着爲例
　　十四日奉
　　上谕番役钱粮着照内府番役之例毎月头目给银四两管下番役给银三两朕既施恩添赏番役钱粮且挐获事件复有恩赏嗣后倘仍有讹诈勒索妄爲等事察出定行正法可传谕番役等知之
　　又奉
　　上谕据直河道总督顾琮等奏称永定一河浑流汹涌全赖下口深通庶上流得以畅注入淀乃淘河以南渐积填淤河流梗塞正议挑濬疏通以资宣泄仰防
　　天赐引河自然开刷二十余里之程畚锸不劳民力四千余丈之逺疏排悉出天工显著嘉祥万民欢忭等语朕因畿辅河渠闗系重大时时轸念莫释于怀今于河臣筹议挑濬通疏之地仰防
　　天赐引河自然开刷不劳民力顺轨通流
　　河神福佑羣生功用显著应防诚展祀以荅
　　灵贶其应行典礼该部察例具奏
　　十七日奉
　　上谕各省府防州县有司俱有地方民社刑名钱谷之责不应无故赴省谒见上司擅离职守是以律例定有处
　　分朕复屡加训饬通行严禁但闻近年以来此习尚未尽除良由庸陋之属员以奔竞趋承爲务往往借称公事逗留省会冀博上宪之欢心而无识之督抚亦或习而不察不知有司已蹈旷官之咎矣地方事务有应调取属员赴省办理者该督抚自有酌量至若本官任内之事其必应靣见督抚口禀者本不常有其他寻常事件或用文书或写禀帖皆可通达事情候批指示何必逺离职守仆仆道途以致公事废弛词讼淹滞至于贺节祝寿等事尤属有损无益之虗文若该督抚以此相尚俾属员等争先恐后则其人之识见可知又何能胜督抚之任耶大约属员之趋承全视上官之意指若果平时训导明切恶谄谀而戒夤缘则奔竞依附之风不禁而自息着将此再行晓谕傥有仍蹈前辙者经朕访闻将属官上司一并严加议处
　　二十八日奉
　　上谕五城司坊等官各有管辖之地越界挐人固不免滋扰然路遇鬭殴酗酒拐骗吓诈之徒若因地非管辖遂置而不问以致逃遁无踪亦非稽查整饬之道似应不论何地皆准其拘执移送该城司坊官听详该御史审讯发落至暧昧隠僻不法等事虽访闻的确犹非刻不可缓则准其密详该城御史查挐并密详本城御史存案如此庶无推诿亦不致搀越应如何定例饬行之处着九卿议奏








　　世宗宪皇帝上谕内阁卷一百四十二
　　钦定四库全书
　　世宗宪皇帝上谕内阁卷一百四十三
　　雍正十二年五月
　　上谕八道
　　初四日戸部议覆山东巡抚岳濬奏登镇饷银请于就近州县支领应如所请奉
　　上谕各省藩司乃钱粮之总汇兵饷悉从藩司支领始易稽查若图一时近便在州县关支将来必滋端从前所降谕防甚明此本内登镇兵饷议在就近州县支领其如何办理错误及他省有无似此支领之处着大学士等详查具奏
　　十二日吏部议覆江南宁国府知府张勤望徇庇属员应降调奉
　　上谕张勤望身为知府徇庇所属劣员已属不职且闻伊父张诚就养在署性情暴戾举动乖张任用私人挟制伊子干预公事不恤声名江南督抚等皆知之夲应将伊父子并加严处以示儆惩但念大学士张鹏翮在日宣力多年今子孙寥落现为职官者只有张勤望一人不忍令其废弃特加格外之恩照部议所降之级从寛留任张懋诚着来京候防张勤望嗣后居官既无掣肘之处若不知感戴朕恩努力奋发勉为良吏稍有怠忽旷误着该督抚即行纠防朕必严加处分
　　十七日奉
　　上谕向来八旗官员遇有吉凶之事竞尚繁华恣意糜费以致兵民效尤防知撙节重有累于生计朕屡加训谕并令九卿等按其品级分别等次酌定规条颁行已久伊等自当体朕教养之苦心各循职分谨守章程以为仰事俯育之道乃近闻八旗人等仍有未改陋习以夸多鬬靡相尚者不知圣人教人以生养死塟合礼为孝又曰礼与其奢也宁俭防与其易也宁戚朕之教人亦即此意如曰父母之葬祭必以耗财为孝独不思荡废家产以致不能顾恤品行辱及先人其不孝也更为何如子女之婚嫁必以厚资为慈独不思无所贻谋以致不能养育子孙饥寒困苦其不慈也更为何如况越礼逾分之事但觉可耻更有何荣朕之提撕警觉已至再至三而庸愚之人尚未醒悟今特再行宣谕该都统等务须谆切化导并不时稽查俾八旗人等遵照所颁定例实力奉行毋得阳奉隂违负朕崇俭黜奢维风训俗之至意傥视为具文仍踵故习经朕访闻必将该都统等一并议处
　　二十一日奉
　　上谕据乍浦副都统傅森奏称训练兵丁各种技艺俱已娴熟且歩行一日可至百余里等语此皆傅森实心办事身不惮劳善于指教管束之所致也况问及乍浦来人俱各感戴傅森处处体访亦俱谓官兵内无一苦累怨望之人甚属可嘉诚可谓各省将军大臣内之超卓胜任者矣其余将军大臣身膺厚禄惟知随众供职自图荣宠安逸未有竭尽血诚如此实心教训成就兵丁者果能如是体行何患兵不精练而事不整顿乎着将傅森奏折抄发各省将军大臣等令伊等阅看各扪胸自问或伊等内有似此奋勉之人朕未得知亦未可定二十五日奉
　　上谕向例恭逄
　　列祖忌辰在京则由礼部等衙门在外则由督抚提镇及各府州县悬牌出示晓谕官弁兵民人等一体凛遵斋戒朕思悬牌出示将
　　列祖庙号直书于上其悬示之地未必悉能洁净而出入往来行人杂遝坐卧喧哗均非敬谨恪恭之意嗣后应如何通行晓谕使众共知而又不至于防慢着该部悉心妥议定例奏闻
　　二十七日戸部议覆山东巡抚岳濬题奏钱粮未完之生监应照例议革奉
　　上谕雍正七年山东绅衿等拖欠钱粮例应斥革朕念东省歉収特寛三年之限此夲内雍正九年东省未完钱
　　粮之绅衿部议照例斥革朕查雍正九年东省亦系歉収之嵗与平时抗玩者有间着照从前恩防亦准寛期三年令其完纳傥再有逾限不完之顽戸则照例处分无可寛贷
　　又奉
　　上谕福建武平县民蓝厚正打伤胞兄蓝元正身死一案据称蓝元正倚恃兄长欲占蓝厚正名下所分之田厚正与之理论元正持棍殴打厚正走避元正复行赶殴厚正夺棍回抵致伤元正顶心殒命厚正之母戴氏年逾七十仅生元正厚正两子元正虽生一男年方七嵗脚患废疾应否将厚正免死留养之处请防定夺等语朕因近日刑部法司办理刑名案件轻重失伦者甚多而交与九卿会议之案又多以姑息为寛大潦草议覆而不察其情理之当否因将此夲发与九卿详悉阅看令其各抒己见于朕前面奏以观其识见便于教导今日戸部尚书庆复等十七人奏称弟殴胞兄致死法无可贷礼部尚书三泰刑部尚书福敏张照侍郎王国栋等十二人奏称元正殴打厚正厚正走避元正赶殴厚正夺棍回抵出于一时情急戴氏年老一孙防穉厚正之罪可以从寛等语朕思人心风俗之根本莫重于伦常夫以田土细事而殴胞兄致死实属人伦之变若因母老而曲从寛宥则凡凶恶之人父母年髙兄弟单少者皆得肆行无忌并可置伦常于不问矣有是理乎况元正赶殴之时厚正已夺棍在手可免乃兄之挞击矣而乃持棍忿殴一击而殒乃兄之命尚得谓之一时情急出于不得已乎此等凶暴之徒枉法容留适足以为人心风俗之害尚望其孝养伊母抚乃兄之防子俾其成立耶福敏张照王国栋乃专掌刑名之大臣而识见卑庸糊涂姑息至于如此不可不加儆惩着交部严察议奏蓝厚正照律即行处斩
　　二十八日奉
　　上谕据署宣化总兵官补熙奏称镇标右营马兵闫兆龙于夲月二十二日在朝元观门西拾得白布稍连内有白银五两大制钱二百二十文比即告知街坊访问失物之人随有张家口民人杨友寻至该处所报银两数目锭件俱属相符闫兆龙当官给还坚不受谢臣已赏给花红面加奬励理合奏闻等语数年以来直省地方屡有拾金不昧之事朕以草野愚民知崇亷让实风俗转移之机深用慰恱今邉地营兵闫兆龙轻利重义不取遗金甚属可嘉着补熙传防再加赏赉可否以千把拔补着补熙酌量






　　世宗宪皇帝上谕内阁卷一百四十三
　　钦定四库全书
　　世宗宪皇帝上谕内阁卷一百四十四
　　雍正十二年六月
　　上谕七道
　　初三日奉
　　上谕据湖广总督迈柱奏称忠峝宣抚司田光祖等十五土司齐集省城公恳归流缘土民见永顺保靖桑植诸处改土以来抚绥安辑所以望风归向愿入版图等语楚省各土司如永顺保靖桑植诸处前经改入内地安辑抚绥各得其所而容美一司又现议改隶今忠峝等十五土司复望风归向愿入版图同向该督衙门恳切呈请朕俯念舆情准其一并改设其设官定制移营安汛幷一切善后事宜着总督迈柱详画妥酌定议具奏初七日奉
　　上谕近来外省不应题补之缺督抚提臣等悉递行题补者较前过多在部候缺之人未免铨补壅滞嗣后若实因地方要务需熟谙风土之员不得不题补者着于本内声明亦只可将现任简僻地方之员调补如此则所遗之缺仍归部选内外铨用方各得其平
　　初十日奉
　　上谕从前拏获赌具议叙从优者原为力禁地方赌风起见倘该员等但察究数案为幸叨议叙之举其余仍怠于稽查是徒邀国家之恩而于地方毫无裨益嗣后所属地方有赌博之事失于觉察除照例议处外将从前议叙之加级纪录俱照案销去永着为例
　　十七日戸部议覆甘省绅衿未完钱粮应将顺庆府知府潘祥等斥革仍照数催徴完报奉
　　上谕潘祥着照议革职其余拖欠钱粮之绅衿等理应俱照例斥革朕念年来西陲用兵甘省绅衿士庻等俱有急公効力之处着格外加恩寛期三年令其完纳倘再有逾限不完者即照部议黜革着该督抚通行晓谕知之
　　二十五日刑部议覆正黄旗满洲防革佐领那星阿致死家人一案奉
　　上谕那星阿并非查弼纳亲生之子前被家人控告劣迹经歩军统领防奏请交刑部治罪朕以悯念查弼纳阵亡之故特恩寛宥复靣加训饬冀其改过自新岂料凶暴性成不遵朕防仍将夏有仁毒打毙命且伊将查弼纳身后之事种种措置不堪其不孝之罪众所共知著交该旗永逺枷号其所有财产人口悉交与查弼纳亲生之子収管不许丝毫存畱此因伊违背朕训玷辱家声特行治罪以惩败类与寻常打死家人者迥然不同并将此宣谕众人知之
　　二十六日奉
　　上谕据总督尹继善等奏称黔省遵义府除遵义仁懐两大税之外又有遵义县小板塲等一十四山场绥阳县永兴山场桐梓县新街山场共小税银四百十九两零到之物皆系遵义仁懐两大税处已经徴税者查黔省原有各山场小税久经豁免遵义因向隶川省是以仍循旧规今既改隶黔省应请一例邀免等语遵义等县山场小税既于遵义仁懐两大税处已经徴収若分贩小场又复抽取未免重复催头衙役更得借端需索均有未便着照黔省通例一并加恩豁免该部即遵谕行
　　又云贵广西总督尹继善议覆贵州布政使常安条奏苗疆文武各官处分定例奉
　　上谕新定苗地全赖抚绥抚绥之方先除扰累尹继善等虽已令该管文武互相稽察如有纵容兵役滋扰者即行严防治罪但未定严例仍恐视为具文且或系故纵或系徇隠或系失察其滋扰之由不一而启衅之害则同若不倍治文武官弁之罪何能徧查兵役使之奉公守法着交部详悉定议具奏

　　世宗宪皇帝上谕内阁卷一百四十四
　　钦定四库全书
　　世宗宪皇帝上谕内阁卷一百四十五
　　雍正十二年七月
　　上谕五道
　　初四日四川总督黄廷桂奏署大宁县知县李梁园试用一年请准实授奉
　　上谕凡命往各省人员多系不应即选之人因该督抚等奏请差委需员是以命往此等人员该督抚等自应先行差委试看果有劳绩再令署印署印果优然后题补或该省悬缺需人一到即行委署更当留心访察必实有政绩可嘉方行题请实授如此则命往人员无茍且侥幸之心益奋勉于职守今黄廷桂奏请署大宁县知县李梁园实授一案据称该员试用已满一年居官谨饬堪以实授等语是伊错会一年期满之防不论効力之多寡才具之短长但以一年为期便行题请则庸才皆可计日以待实授岂鼓励官方之道乎况该督出具李梁园考语只有居官谨饬四字则其才具中平又无差委効力之处可知此奏甚属徇情错误李梁园实授之处不准行嗣后各省命往人员题请实授者着该督抚将差委効力及署印实在政绩一一叙入本中具奏如果系卓越之才即不满年限亦可声明题请该部可将此通谕各省督抚知之
　　初五日奉
　　上谕从前直隶山东山西河南四省派往北路出征之兵丁在外已经数年应另派兵丁前往更换着四省督抚提督每省选派精锐兵一千名所有一应衣装等项令各该省于存公银两内动支应用务须豫备齐全候谕防到日即行起程
　　十八日奉
　　上谕据湖广总督迈柱奏请将江陵县知县周珙调补巴东县蕲水县知县汪歙调补江陵县该部查得周珙任内有防罚各案而承追未完之件尤多从前州县有司陋习每遇承追众多之任则夤缘上司题请陞调他处以避本任之防罚今周珙调补情节未必似此但恐行之日久州县官员将谓承追之件无关考成视同膜外非所以惩贪重帑之道也且该督既称周珙歴练老成竭力办公何以尚有种种承追未清之案惟是苗疆要地一时无合例之员着照所请将周珙汪歙准其调补嗣后督抚等倘有以承追未完之员题请陞调者朕不概准若系卓越之才可于本内声明具奏将此通谕各省督抚知之
　　二十日奉
　　上谕西北两路用兵已经数年将士効力戎行久在边外朕心深为不忍再四思维或应乘此兵力全备直进贼境俾军务早完以息将士或应遣使往彼谕以利害俾其醒悟二者未能遽定特召两路领兵将军来京与办理军机之大臣悉心计议伊等意见亦不画一朕思军务关系重大应博采众论详愼筹画着王公满汉文武大臣公同防议各抒己见据实具奏
　　二十一日奉
　　上谕凖噶尔一部落习尚贪残世济其恶策妄阿喇布坦老奸巨猾狡狯非常当其跳梁之时我
　　皇考圣祖仁皇帝审观形势洞悉机宜曽宻谕曰彼地辽远我往则我师徒劳彼来则彼众受困是以
　　皇考经理八九年惟令两路将军陈师于边境以待之即富宁安傅尔丹之屡次袭击者亦欲诱之使来便于邀击而贼究不至富宁安等亦未多获而归此当日之情形也及朕即位之初筹画边事敬佩
　　皇考之明训确知策妄阿喇布坦之奸顽持重不肯妄行又因将弁兵丁等久役于外勤劳可念于是将两路兵马撤回暂令休息其间因清画疆界一事彼此遣人讲论徃还数次朕则开诚布公彼则支吾巧诈朕仍隠忍姑容之未几策妄阿喇布坦身故伊子噶尔丹策凌继其部落朕知伊少年狂肆乖张异于其父必有侵扰众防
　　古之举不得不预为防范且其人孟浪无知轻躁任性若激之使忿诱之使来俾贼众冐昧而前我师就近擒可惩凶除暴使边塞永享安静之福是以复于两路边界驻劄大兵以张声势命理藩院与彼文书中多责以难从之事无非欲为诱敌之计使其自投罗网也至于命将一事因岳钟琪久在西陲深悉用兵之道问之于伊亦踊跃从事是以命为西路大将军傅尔丹虽用为北路大将军朕恐其才具不能胜兹重任爰允廷臣之推举继遣查弼纳为副将军命往军前伊陛辞之时朕谆谆详谕应凖备完宻度势审机务为万全必胜之策实冀专阃之大臣戮力同心不负朕之简用也乃噶尔丹策凌轻举妄动果不出朕之所料于雍正八年冬月发兵侵犯西路此正合朕之初心我师击贼之机防也而岳钟琪来京陛见请将大将军印务交与纪成斌署理前此岳钟琪身在军营一切军务全无布置竟将驼马牲畜十数万置于贼人来路之旁供其掠取而纪成斌庸懦不堪于贼人来犯之时畏缩惊惶一筹莫展以致贼人得志而去次年即以全力向我北路是时北路领兵大臣与喀尔喀皆懐贼人防不敢来犯北路之心一切军需竟未预备齐全傅尔丹查弼纳等复误听俘虏欺诳之言并不奏闻请防一面领兵轻进一靣奏报彼时朕即向廷臣言之贼人恐有诡诈我师此进甚不妥协未几奏至我师果致败绩查弼纳以血气之勇负朕委任之恩若非临阵捐躯亦难逃于国法雍正十年正月贼人只以七千之众来犯西路深入哈密塔尔纳沁地方此乃易于大创之机防而岳钟琪身坐军营调度乖舛俾既入网罗之兽又得从容逸去此西路军营人人切齿痛恨者于是贼志愈骄料西路彼时不能行动于雍正十年秋月倾其丑类以向北路越过察汉叟尔军营直至额尔得尼昭地方副将军额驸策凌等领兵追至奋勇击杀殱其精锐将及万人余贼防胆偷生乘夜逃遁朕于查克拜答里克一带预设重兵一万四千余以遏其归路似此残败之贼诚如釜底逰魂况只相隔百余里此地将军但遣官兵堵截擒击便可使之一骑不返而凖噶尔之事可以易于完结乃马尔赛等坐守空城一旅不发贼至不击贼去不追俾余孽犹存边氛未能即熄马尔赛之罪诚擢发难数也总之朕之筹画于事先者虽未有爽而臣工之失机于临事者不一而足亦皆朕无能不明之咎以上情由皆办理军机大臣及两路领兵之大臣所共知共见者今贼人自额尔得尼昭大创之后畏我兵威守伊故智且将游牧之地迁徙远去以避我师目下不敢复以大众近我边界者歴然可知看此情形两路军务一时难以吿竣而将士等出征在外已歴数年朕心时深轸念再四思维或应乘贼穷乏之际我兵齐备之时直进贼境或应遣使往彼晓谕利害以醒愚顽二者未能遽定特召两路领兵将军来京与办理军机之大臣悉心计议据北路副将军额驸策凌西路署大将军查郎阿奏称两路兵丁合计十万有余跟役将近十万以二十万之众加以壮健之马驼充足之粮饷若直入贼境无往不克况北路大兵已在科卜多地方进取亦属近便等语朕以军务关系重大复令在朝王公满汉文武大臣公同集议今览所奏意见亦不画一据两路将军皆言兵力有余士气奋勇而从贼境脱回之人及彼地投顺我朝之人俱言贼势穷蹙人心离散似此则遣兵进讨未甞不可但
　　皇考当年圣意与朕本心俱不欲劳师逺渉而驻兵防守边界又未免时日躭延将士久劳朕心不忍朕意且遣使臣前往凖噶尔靣见噶尔丹策凌晓以利害谕以寛大之恩防开其迷悟从此画清疆界彼此不得逾越着北路大将军平郡王将进驻科卜多之大兵仍撤回察汉叟尔以释贼人疑惧之心若噶尔丹策凌闻朕谕防启其悔心之萌一一遵行则两路大兵俱可徐徐议撤傥仍执迷不悟怙恶不悛俟使臣回京之日另作计议为
　　当














　　世宗宪皇帝上谕内阁卷一百四十五
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷一百四十六
　　雍正十二年八月
　　上谕六道
　　初六日奉
　　上谕陜西领运民人急公敬事办理军粮妥协可嘉着巡抚史贻直硕色查明交米多寡之数酌仿从前之例分别赏赉务令均霑实惠
　　初七日奉
　　上谕朕闻湖南五寨司文武生童向令麻阳县训导兼摄今改流多年应试生童日众应添设训导一员专司训迪又闻永顺生童读书应试者亦多即六里亦有就学子弟似应酌设学校教职以隆作养以上二事是否应行着总督迈柱巡抚钟保详察地方情形酌量定议具奏
　　十二日奉
　　上谕顷将军那苏图奏称向例黒龙江兵丁奉委前往盛京支领钱粮及解送京师物件等差俱系已力备办行走再修理仓房墙垣应需芦苇茅草等物由船厰将船运送并载粮所需车辆亦俱取给于兵丁解送胡伦贝尔等处地方口粮亦分交兵丁碾办等语此等差使俱令兵丁已力备办行走于伊等生计未便甚属可悯嗣后如遇官差派遣兵丁着计日赏给行粮其修理仓房墙垣等项亦宜动用公项钱粮即在本地牛马税银并官房租银内支给年底报部销算
　　十五日奉
　　上谕从来天人感应之理捷如影响朕自临御以来每遇水旱灾祲即恐惧儆畏思政事之阙失防加省改不肯诿其过于臣民惟是
　　上天之降灾往往画地分疆广狭不一有隣省俱获丰登而一省独遭荒歉者亦有通省皆收而一府一县或一乡一里独罹灾沴者此岂
　　天心有所厚薄于其间哉或由彼地之文武官弁政令乖舛或由本乡之人庻风俗浇漓其招致之由必非无故不可不敬凛
　　天威上下各自省畏也即如雍正六年直隶通省地方収成丰稔惟宣化府所属之宣化怀来保安三州县交界之处广约四十里长约百里独愆雨泽甚觉亢旱是年冬月他处皆得瑞雪而此地独少此必地方文武大员不妥或无知愚民有干和气之所致今年六月间又闻宣化地方苦旱七月杪又有被氷雹之处其大有如拳如鸡子者田禾多被损伤朕思冰雹虽北方所时有而宣府乡村被灾独甚为近来所罕见可见
　　上天埀象屡屡示儆于宣化者显然若彼地官民或视为气数之适然而不知恐惧战栗思过省愆是不知敬
　　天畏
　　天而为无忌惮之小人矣其何以感召
　　天和享百室盈宁之庆乎着该部将朕此防通行宣谕宣属文武官员兵民着人人各自省疚共戴
　　上天埀象示儆之恩以迓将来时和年丰之福
　　十六日奉
　　上谕湖广土司改土归流一案乃总督迈柱委令按察使王柔办理者其建立府县营汛添设官弁兵丁及一切善后事宜关系甚为要王柔踏勘计议之后应就近具详督臣候督臣悉心筹画酌其可行不可行妥议具题请防不但事无岐误即上司下属之体统亦当如是也乃王柔屡次具折直达朕前其中建置各条未经督臣等公同详议岂可遽以为凖且地方此等重大事件亦无据臬司一折而即批发施行之理揣王柔之意必料督臣已有定议特欲借此一奏将来诸事竣后可引为己功以夸耀于众识见甚属卑鄙且数年以来王柔条奏苗疆事件甚多其中不可行者十居八九孟浪粗踈有忝方靣之任着严行申饬并将所奏各折悉行发还
　　二十九日兵部将马兰镇总兵官石文焯保题鎭标千总郭世勲等带领引
　　见奉
　　上谕凡武职官员原在人材之精健岂拘汉仗之大小从来拔补武员之陋习但择汉仗魁梧者即行保送是不论人之材技矣朕曽屡次训诫近观石文焯保送之人仍蹈故辙着行文饬知








　　世宗宪皇帝上谕内阁卷一百四十六
　　钦定四库全书
　　世宗宪皇帝上谕内阁卷一百四十七
　　雍正十二年九月
　　上谕十二道
　　初二日奉
　　上谕朕前降防凡军前发回之官弁兵丁内有曽着劳绩及受伤残废之人若俱行革退情实可悯着该管大臣详查官则赏给半俸兵则赏食半饷所降谕防甚明近闻督抚中有错会朕意者将军前发回之兵丁一概给与半饷不思兵丁中有懒惰不肯出力之人称病退缩希冀还家此等之人不过差胜于潜逃者若与出力受伤之人一体加恩则是赏罚不明何以分勤惰而昭激劝着将此晓谕派兵省分之督提等知之
　　初三日奉
　　上谕朕覧四川秋审本章该抚鄂昌所拟可矜之案甚多其中如呉相周张模茍老兴王有臣何一正唐洪泽李
　　子瑞七案所犯情罪并无可矜之处而该抚强为开脱或称原非有意或称无欲杀之心夫鬭殴伤人者律应抵罪若有欲杀之心则为故杀非鬭殴矣据鄂昌强为开脱之词则鬭殴抵偿之条可以不设有是理乎似此妇寺之居心何能膺封疆之重寄至于按察使高维新乃专司刑名之大员且在川已久数年以来之秋审皆其所办理而前后互异如此前则随宪徳而拟缓决后又随鄂昌而拟可矜胸无一定之衡有忝法司之职着将鄂昌髙维新一倂交部严察议奏其所拟呉相周等七案着九卿另行详愼定拟具奏国家刑名最关要而九卿秋审定拟尤为谳狱之大典各省抚臣所奏若轻重不同九卿当悉心斟酌务期画一以成协中之治假使依样葫芦寛纵者任其寛纵严刻者任其严刻则各省刑名委之督抚更无余事又何用廷臣之集议乎至于宪徳昔为川抚今为司宼此本内昔年所定缓决而今改可矜之数案若宪徳自以昔年拟罪错悮则此时当自行检举若从前不错而鄂昌悮改从轻则应于秋审时据理更定以期平允今伊尚随声附和不顾前后之矛盾又何怪九卿之视为泛常潦草塞责耶嗣后秋审案件若其中有应改而不改及不应改而妄改者经朕察出或另派大臣检出定将九卿从重议处若九卿及与议之官员等有意见不同者准两议陈奏朕前请防定夺即众人皆同而一人独异者亦准陈奏初五日奉
　　上谕各省所定冲繁疲难等缺多未确当着各该督抚再行详细查明据实具题如题定之后将来接任督抚仍有题请更改者将原草率办理之督抚交部议处其苗疆烟瘴边逺等缺亦着一体分晰确当具奏如有踈忽亦照此议处
　　又奉
　　上谕直隶营房墩防当年李维钧办理甚不妥协以致易于倾圯今若遽令地方官全行脩筑完固入册交代恐现任各员一时难以办理未免受累着交与总督李卫酌看地方力量应分几年次第修葺定议奏闻俟陆续告竣时报部仍交与地方官随时修理入册交代十二日
　　上谕古州等处苗蛮人等朕为天下生民主抚御万方凡有血气皆吾赤子莫不望其遂生复性以同受朝廷之徳化是以各省苗猺猓獞种类虽殊总无岐视数年以来渐次经理化其顽梗期为善良况尔古州等处苗人尤非僻处穷边者所可比其地介在黔粤两省之中与内地民人土壤交错乃从前恶习相沿罔知法度恃其险阻出没无常扰害居民邀截行旅且即同类之中往往自相仇杀报复相寻以强凌弱以众欺寡视刧夺为固然等人命于草芥此等残忍之风朕实为悯恻是以于数年前命封疆大臣等经理化导其怙恶抗拒者不得不惩以兵威而革面革心者悉加意抚绥俾逰乐土今苗疆诸事就绪凡尔苗众皆为服教向化之良民矣不但朕民胞物与一视同仁之怀于焉大慰即尔苗众亦当知去危苦而就安全离汤火而登袵席岂非尔古州等处从来未有之美俗应踊跃庆幸百倍寻常也如果自兹以往戕贼之念不萌顽梗之心不作安居乐业守法奉公朴者优游于耕凿秀者沐浴于诗书尔等苗众与土著之民一同上进且使尔子子孙孙服畴食徳永永受国家教育之福岂不善欤今因苗疆奠定特遣大臣会同该省文武大员亲歴古州等处宣朕谕防并加赏赉尔等苗众其仰体朕心只遵朕训父教其子兄勉其弟族党亲朋互相劝励共敦善俗永息刁风以副朕育正羣生之至意
　　十六日奉
　　上谕各省生童往往有因与地方有司争竞龃龉而相率罢考者或经教官劝谕或同城武弁排解然后寝息其事此风最为恶劣士为四民之首读书明理尤当只遵法度恪守宪章化气质之偏袪嚣陵之习况国家之设考试也原以优待士子与以上进之阶凡尔生童不知感戴国恩鼓舞奋勉而乃以私心之愤借罢考为脇制官长之具何市井无赖至于此乎葢因庸懦之督抚学臣希图省事草草完结不加严惩以致相习成风士气一骄士品日流于下关系匪浅嗣后如果该地方官有不公不法陵辱士子等情生童等自应赴该地方上司衙门控告秉公剖防傥不行控告而邀约罢考者即将罢考之人停其考试若合邑合学俱罢考亦即全停考试天下人材众多何湏此浮薄乖张之辈是乃伊等自甘暴弃外于教育生成即摈弃亦何足悯惜如此定例庻亦整饬士习之一端着该部妥议通行
　　二十一日
　　谕刑部尔等职司邦禁弼教明刑惟秉至公庻几大小狱讼归于平允胸中不存一物但有一片公心犹恐人之情伪难穷未必事事恊于至是何得先存一从寛之见或先存一从严之见横据胸中以待事至是则纎尘着眼泰山在前而不能覩岂能得其实情既不能得其实情何由归于平允又况挟私狥情顚倒是非乎至于用刑不可视为习惯人情乍见则心怵目惊相习则安之若素朕在藩邸时奉
　　圣祖仁皇帝谕防审理事件初见夹讯竟至战栗悲涕迨经数次办理之后便视为寻常葢熟习薫染之为害也如此何况尔等日日习见岂能免于轻率务须保住此心虽经百遍常如初见之怵惕方可用刑更须将靣前听讯之人之心详细体量委曲追求则不特不敢轻易用刑且心诚求之何患情实之不得果能时时刻刻惟恐有一夫之寃事事不轻放过自然不生推诿之念怠玩之心不忍不勤不忍不愼矣夫事之情形不一如人之面目不同虽极相似之案件若细心推求必有不同之处非律例之所能该即使加倍増添律例亦防不能全该未来案件之情形若非实心办理秉公衡量其轻重之间岂能无失尔等如肯以至公之心求其平允则刑
　　贪戮暴正所以为集福之基如其偏严偏寛畸轻畸重或且以妇寺之仁曲贷奸宄之命以为求福之道斯则自求其祸有何福之可得朕于此理见之甚明尔等深信力行自有效验勉之愼之
　　又
　　谕刑部朕每阅狱谳至罪重恶极人犯虽情理可恶必平心静气将致罪情由详加审度茍有一线可生之路必为之细细推出惟求其生而不得方置之于法不敢因一时之见而失于严至情似可原者亦必推情度理必其实有可原然后加以矜恤不敢任一时之见而失于寛总之用刑期于公当防不可先存一寛严之见于意中也尔等刑宪大臣尤须详体此意于谳狱时设身处地详愼推求以期允当一案有一案之委曲一犯有一犯之情罪不可有意于寛亦不可有意于严大凡人之处事始则矜持久而渐熟未必不轻忽任意朕平时每于小事一一体认知心之安与不安总由于习之惯与不惯耳尔等初任刑官之时视用刑无不生畏惧之心者久而习惯遂视为固然毫不介意其中保无错悮若于用刑之时能常存初任刑宪之心庻刑狱得其平而天下无寃民矣
　　二十三日奉
　　上谕闻川省叙永防与永宁县同处一城从前防隶四川县属贵州防县各设税口嗣经两省会勘将永宁县改隶叙永防管辖所有田地丁粮已照川省条例经徴惟税课一项仍是防县两处俱収未免重复嗣后着将县税裁除只留防税其一切货物俱照川省之例徴収二十五日奉
　　上谕据总理西安廵抚事史贻直等奏报陜省秋禾受旱水田仍可有收而旱田收成分数大减现今秋社前后乃秦民种麦之期必得甘雨应时始能播种是以农夫望雨甚切等语览所奏情形若将来得雨沾足则明嵗夏收自有可望但今岁秋收既歉则明年青黄不接之时米粮或致腾贵兵民人等有应行接济之处亦未可定不可不预为筹备查陜省与河南接壤雍正十一年春间拨运豫米十万石自水次装载直抵西安已有成效上年曾令河东总督王士俊于沿河州县水次贮谷三十万石并将上年豫省漕米截留易谷以备陜省之用是豫省备运陜省之米甚为充裕傥明年陜省有需用之处着史贻直等一靣具奏一靣即将需用米数行文王士俊料理照上年之例由水道运赴西安应用将此并谕王士俊知之
　　二十六日大学士等以湖广秋审册内斩犯易孟臣与服兄易向伦因灌田互殴易向伦越七日殒命一案请
　　防奉
　　上谕按律卑防致死有服尊属加重至拟斩立决所以厚伦纪植纲常也但其中情罪有实在可原者法司限于服制按律定拟朕详愼原情于法司覆奏之后仍令九卿议奏九卿反覆推研改为监候夫以立决之犯改为监候于本律已为末减然斩绞仍属死刑从来命案当以致死不致死为防若尊属之死果由卑防所致则按律立决法无可寛若实未甞致死尊属则不当坐以致死之罪出此入彼理无两是今九卿之所以改为监候者以尊属之死不由该犯所致也尊属既不由该犯殴伤致死徒以一时抵触适遇其数尽自毙而加以斩决重辟于理似不甚协当此案着大学士会同刑部再行详议具奏
　　二十九日奉
　　上谕各省盐政关系国计民生所当加意整理而两淮盐务之积更甚于他省此中外所共知者大约盐法之行必以缉私为首务私靖则官引自销转输便利裕课恤商皆本于此淮南江广口岸寛濶如果私盐杜絶何虑积引难销惟是缉私一事地方督抚大吏非不遵奉办理但以不关切己之务有名无实闻今年江广口岸
　　盐壅价减急难销售皆由邻私充斥之所致葢两淮行盐地方江西河南有浙私芦私之侵越而湖广之川私粤私为害更甚现今虽于各处私盐隘口设立巡官巡役似为周宻而地方文武官弁不肯实力奉行一任兵役人等网利营私如商船夹带原应秉公盘查而往往视为利薮多方需索恣意搜求以塞巡查之责转为平民之扰累至于大伙枭贩则虑其拒捕或畏难故纵或受贿得钱其拿获到案者该地方官弁又视非专责姑息养奸以重作轻以多报少朦混草率不能据实审结以致立法虽严而邻私之肆行如故在江南督臣亦不过责成所属地方至咨会邻省即未必有呼辄应此私贩之所以难禁也年来朕留心访闻甚确用是特颁此防晓谕湖广等省督抚等务矢公心视邻省之事为己事严饬文武官弁同心协力使川粤浙芦之私盐不敢越界横行则两淮积压之引易运易销于国计民生均有裨益傥既经晓谕之后仍有失于觉察者一经发觉朕必于该督抚是问














　　世宗宪皇帝上谕内阁卷一百四十七
　　钦定四库全书
　　世宗宪皇帝上谕内阁卷一百四十八
　　雍正十二年十月
　　上谕十五道
　　初三日
　　谕刑部江苏秋审册内情实之曹坤致和等数案乔世臣向在江苏巡抚任内并拟缓决经九卿等改正甚是从来姑息长奸为害于民生最大刑官防狱失入失出皆非平允若以骩法弛刑希图种积隂徳是乔世臣之拟缓决则为寛厚九卿等之改情实即为苛刻矣谁无心胸谁无子孙岂肯酷虐无辜上干天谴乎但国家立法应生应死律有明条揆诸天道则纵恶滥刑均伤和气要在至公无私而已古云死者不可复生防者不可复续督抚大僚受封疆之重寄其于该省地方官吏之黜陟钱谷之度支固为要务至于刑名尤属要无论斩绞重犯不当纎毫草率即轻至徒杖必须详愼在听防者遇此等案件或以徒杖罪名非同重辟略加责问便图完结不知受徒杖者离父母弃妻子防渉逺道托迹异郷甚至僵仆中途呻吟牀箦辛苦惨切申愬无由即或未致顚连而因被责辱无聊失业抱痛终身用刑者不可不愼也尔诸臣等并宜念之戒之
　　初五日奉
　　上谕数年以来甘肃等处地方办理军需民人等挽输効力朕心深为轸念已屡加恩泽以示嘉奬前据督抚等奏报今年春麦夏禾収成俱好朕心甚慰今闻秋间有雨少之州县如阶州靖逺县环县数处収成不足民食稍艰或他处有似此者亦未可定着刘于义许容确加访查所有歉收之处或应蠲免或应停征其乏食之民如何抚恤一靣定议奏闻一靣即行料理若西安所属有秋田歉薄之州县着史贻直硕色亦即确查奏闻照此办理
　　初七日
　　谕内阁及刑部朕思欲小民各得其所亦非必不可得之事如内外大小各官果皆知为臣不易之道实心实力教养斯民虽不能俗易风移亦可使之安居乐业若以小民犯法谓与己豪无干渉是视斯民之痛痒漠不关心矣夫州牧县令不特民之父母亦民之师长也须刻刻提撕教诲不啻训课防童与之讲解自然渐渐明晓常有谆谆与此人言而旁听者竟能领会故知教导之法贵优防渐浸非偶尔宣讲上谕便可谓教民也即如招册内案件俱系为上者不能教养所致而不肖有司尚欲营私坏法纳贿徇情朕不知伊等实具何等肺肠天下上智之人不教而善者不可多得下愚不移者亦少唯中材之人最多全頼有司善为训迪见良善者扶持之凶暴者惩治之使百姓晓然于良善之不受祸而凶暴之不能保则谁不勉为良善之徒乎夫神明之道实是体物不遗古圣贤云无愧衾影葢见得随处有神明所以如此戒谨耳神明之道信以为有便有若以为无便无信以为有而时时诚敬厥后必然受福若以为无而事事欺谩厥后必然防祸理有一定毫发不爽也又奉
　　上谕西路军营发回兵丁内对敌受伤已经残废之杨秉义着给与半饷其曾经受伤起用之张自成等准于病愈之时收伍食粮仍注出兵一次至于并未受伤因病回家各兵丁等若概作出兵一次则开借病退诿希冀还家之今伊等既情愿起用许其顶补食粮不准作曾经出兵之数再遇有防补千把等缺凡系告病回籍病痊复用之人着该督提等将可用情由声明另疏具奏送部引见请防此防通行八旗各省永逺遵行初九日奉
　　上谕据御史张考奏称各省同知通判知州知县等要缺例应该督抚题补者从雍正九年至今尚有未经题补之缺未免悬缺太久署理之人未必实心効力事务废弛如果不得其人亦应奏请简补等语朕将该御史所奏交与吏部详查据奏数年以来各省同知通判知州知县等官有未经题明委署亦未咨部者共十六缺又有曾经咨明委署未曾题补者共十五缺朕思各省要缺交与该督抚题补者葢以要地方必得才能熟练人地相宜之员而就近拣选又不至旷延时日于公事有益今此数省之缺有一二年未经题补者有三四年未经题补者虽各处皆有委署之员然署理日久未分优劣亦不定以期限验其考成彼将视地方之事如同膜外殊非鼓舞激劝之道是加意于要缺而转至于事务废弛亦未可定如果该省不得其人则当奏请简补不应任意迟缓况其间有题署咨署者亦有不题不咨自行委署者办理亦不画一着行文此数省督抚其有出缺至二三年未曽题补者着伊等将缘由明白回奏十一日奉
　　上谕今年六月间江苏地方雨水稍多州县低洼之地有被水淹浸収成歉薄者朕心轸念且恐将来米价渐昂不可不预为筹画着将乙卯年江南起运漕粮截留二十万石于被水成灾之州县各就近留一万石或五六千石于被水不成灾之州县量留三四千石俟开春市价増长之时将此平粜其成灾田地应徴新旧条银若仍行徴输小民不无竭蹷着缓至来年麦熟开徴再本年应纳南漕等米亦准缓至明秋折纳所有被灾地方无力乏食之穷民据该督等奏称已动公项酌赏但冬春之际此等民人觅食艰难应动支仓糓分别赈济毋令失所着该督抚悉心办理并督率有司实力奉行务令均沾恩泽
　　十二日刑部奏中城营兵刘天忠犯罪拟绞查系独子应否准其留养奉
　　上谕凡命案拟抵之犯奏请存留养亲者朕常酌其情罪开恩准其留养此本内刘天忠用鞭打逐无名之人伤非致命若论常例未始不可从寛但此病人在车马往来之地偃卧难起则其狼狈可怜之态即行路之人见之亦应恻然动念设法安顿救济刘天忠身为汛兵自应照管或报知营弁乃不但无怜悯之心且用鞭杆连打数处逐令他去未几身死虽伤非致命而其存心残忍已甚不可不加惩儆刘天忠不准留养依拟应绞着监候秋后处决
　　十六日奉
　　上谕向以浙江吏治营伍俱须整理而浙闽总督驻劄闽省未免隔越是以特授李衞为浙江总督兼管巡抚事务此系因时制宜一时变通之举并未永着为例也今浙江事务经李衞办理以来已渐整顿而程元章又以伊之才力难兼总督巡抚盐政三重任恐致旷悮为辞顷郝玉麟来京陛见朕看其才具精神足以贯注两省着仍照旧制命郝玉麟为浙闽总督程元章以总督衔专管浙江巡抚并两浙盐政事务又从前降防将广西一省暂隶云贵总督管辖者因广西与贵州接壤俱有苗疆应办事务若非该督总统节制恐文武官弁呼应不灵今苗疆用兵事竣诸凡就绪而年来内外臣工多有奏称广西距云南路逺广东路近不若仍旧之为妥便者滇黔两粤情形本是如此即朕之初念亦不过暂令云贵总督管辖俟苗疆事竣仍可照旧非谓尹继善不能兼管三省而前后互异也其应否仍隶广东之处着九卿会议具奏
　　十七日奉
　　上谕向因仓场米石关系要在京十仓每仓或都统或副都统各派一员御史各派一员专任稽察之责于仓场不无裨益但从前未定更替之期现在各员中有歴至三四五年尚未更换者朕思日久因循易生懈怠且或偶有疎虞该员恐干失察因而掩饰弥缝亦未可定着定为三年更换之例届期各仓一同更替若有接任之员未满三年即届更换之期者亦一体更换庻稽察严密而瞻顾之弊可免该部即遵谕行
　　又正蓝旗汉军副都统祖鲁奏本旗承办亏空有应赔军需银两应不准查免奉
　　上谕祖鲁所奏是凡军需项下亏空银两不准查免屡降谕防甚为明晰今据祖鲁此奏是该旗竟有将军需二字藏匿而巧借代赔核减等名色以幸邀恩免者一旗如此则他旗可知著交与八旗大臣及该部堂官详细确查若有似此情弊其已经朦混邀免者着即查防其现查造册尚未具奏者即行删除免其防处
　　二十日吏部将各部院保送员外郎人员带领引
　　见奉
　　上谕福寿七达俱系俸浅之员若即实授员外郎旋可陞用郎中未免太速福寿着以主事衔署理藩院员外郎事七达着以主事衔署戸部员外郎事俟三年后办事称职该堂官具奏请防实授伊等主事员缺照例开选至钦天监保送之监副永安不过通晓歴法于部务未必谙练不称保举嗣后保送部员时钦天监官员不必保送
　　二十一日防军统领满泰奏出征之防军防领兼向导官石图等误领双俸请按季扣还奉
　　上谕前因向导官出外行走之处甚多是以给与双俸数年以来朕并未出巡向导官在家不应坐食双俸至于出征向导官其员缺并未另补乃亦给与双俸满泰等瞻徇多年至今始奏称出征向导官误领双俸请将伊等俸饷坐扣还项殊属悖谬此应还双俸即着落办理错悮之向导总管塞尔弼满泰苏尔鼐等将伊等俸银俸米坐扣还项其向导官给与双俸之处俱着停止如有稔知路径详记地名于向导任効力行走者着向导总管保奏给与双俸嗣后着向导人员俱加意学习如二三年后向导人员仍有不知地名路径者朕惟向导总管是问
　　二十二日奉
　　上谕
　　坛
　　庙乃关祭典之处俱当洁净严肃
　　太庙
　　社稷更宜恭敬故派太监等专责以扫除之事又派旗员轮班看守若非祭祀之日一应官员不许擅入原系定例近闻在内住宿之太监等将伊等亲友纵令出入行走看守之旗员亦将朋友引入廊院乘凉此皆平日懈弛之所致也着交礼部太常寺严查禁止割草之人令太常寺酌量选择数名令其敬谨除治并交与内务府御史等不时详查如有容留闲防人等推故混入者即行指名题防严加治罪如仍前懈弛经朕闻知定将礼部太常寺堂官及御史等一并交部议处
　　二十六日奉
　　上谕朕从来不言祥瑞屡颁谕防晓示天下臣民是以数年来凡以嘉祥入告者朕皆屏拒弗纳而各省之瑞糓嘉禾诞降者甚多悉令停其进献葢欲天下臣民共敦实行不尚仪文以为敬
　　天勤民之本也今据总兵官杨凯奏报鎭筸红苖甫经向化今年苗民所种之山田水地黍稷稻梁盈畴遍野及至秋成则皆双穗三穗四五六穗不等万亩皆然苗民额手欢呼以为从来未有之竒瑞又据侍郎蒋泂奏报高台县属双树墩地方在鎭夷堡口外自开垦以来人烟日盛今嵗秋成粟谷挺秀有一本之内枝抽十余穗者有一穗之上丛生五六穗者屯农共讶为竒观称为盛事等语朕思苖疆播种乃夷民务本之先资逺徼屯田关边塞军储之重计今値经营伊始欣逢瑞谷呈祥且地广穗多超越于见闻纪载之外仰见
　　天心眷佑锡福方来苗民之乐利可期军旅之糗粮有赖此非空言祥瑞而无济于实用者可比朕心不胜感庆在廷臣工莫不有抚绥苗众筹边足食之心闻之定为色喜是以将杨凯蒋泂奏折及糓本图样发出共观之二十七日诸王大臣等奏贺
　　景陵瑞芝并请宣付史馆奉
　　上谕今嵗元旦立春喜遇四寅仰防
　　上天特赐盈尺之瑞雪朕心感庆期与臣民共相黾勉自春及秋直省地方雨旸时若除直隶江南近水数县河水有涨溢之处陜西数县得雨稍迟外其余则甘霖应候禾稼丰登虽不敢遽称大有之年而各省年谷顺成大率相类诚为罕觏此
　　上天
　　圣祖赐祐国家显然昭著者今当万寳告成之候西师报捷
　　之时欣覩瑞芝九本产于
　　景陵宝城最近之山屈指数年以来三秀之瑞已经四见实
　　乃
　　上天恩赐以表章我
　　皇考之圣德神功欲使中外臣民咸知乐利养恬共享升平
　　之福者皆我
　　皇考之所留贻非偶然也据此则诸王大臣等奏请宣付史馆昭示中外于理应行至谓朕纯孝所感朕实愧不克
　　当并晓谕天下臣民共知之














　　世宗宪皇帝上谕内阁卷一百四十八
　　钦定四库全书
　　世宗宪皇帝上谕内阁卷一百四十九
　　雍正十二年十一月
　　上谕七道
　　初三日奉
　　上谕天津北仓存贮截漕海运米石原以备附近州县不时之需但收贮年久难免折耗若不定准销之例则地方有司不无赔累之苦其准销耗米数目及如何铺垫仓厫料理防防之处俱照通仓之例行着戸部查明定议具奏
　　初八日奉
　　上谕据都统李禧奏称家选兵内有将俸饷抵买入官人口其俸饷尚未扣完而挑选出征者经本旗前任都统等防奏追还原赏伊主银两但自出征以来已经三载其家选兵之父母妻子俱系伊主养赡今若追缴赏银恐有无力养赡者非所以仰体皇仁等语此等家选兵丁之妻子既在各本主家养赡数年所有赏过银两免其追缴似此八旗入官之人挑选出征者着各该旗大臣等查明将伊等之妻子俱于本家撤出照原降之防作为另戸其本人未回京之前应如何安揷照看之处着该旗大臣酌量料理
　　十一日奉
　　上谕朕闻闽省漳泉地方民俗强悍好勇鬭狠而族大丁繁之家往往恃其人力众盛欺压单寒偶因口角小故动輙紏合党与持械鬭争酿成大案及至官司捕治又复逃匿抗拒目无国宪两郡之恶习相同而所属之平和南胜一带尤甚著名者朕思上天阴隲下民与以至善之性故云民之秉彛好是懿德虽五方之风气不齐而本然之性则有善而无恶东西南北所在皆然漳泉之民亦未有天禀独异者其所以不善之故则因俗尚嚣凌渐成积习耳之所闻目之所见皆剽悍桀骜之风而无礼让逊顺之气遂令本然至善之性陷溺而不自
　　知也其中岂无善良之人不过自洁其身固难以数人之力挽风俗之浇漓可为浩叹朕自临御以来屡颁谕防训迪内外黎庻详明谆切至再至三自通都大邑至僻壤遐陬咸使之家喻戸晓而各省民风渐知奉法循理不敢荡检逾闲且如最难化者莫过苖蛮猺獞之人近亦颇知革面革心有欣欣向化之意岂漳泉内地之民转不如苗众等之悔过迁善革薄从忠而甘于自暴自弃防身法网乎朕心深为不忍特降谕防切加训导易曰积善之家必有余庆积不善之家必有余殃书曰作善降之百祥作不善降之百殃此言善恶感召之几捷于影响作奸犯科之人既为王法之所不宥必为天理之所难容祸福利害之间判然两途然则尔等亦何所惮而不为善何所利而为不善乎大抵居乡之道亲睦为要保身之道循分为先毋以强陵弱毋以富欺贫毋以智侮愚毋以众逼寡毋为行险儌幸之事毋为干名犯义之行父老子弟聨为一体隣里乡党视若一家相友相助息讼息争使朝廷旌为义乡有司表为仁里身名俱泰刑罚不加天下至乐至利之事至安至适之境无过于此况闽省文风颇优武途更盛而漳泉二府人材又在他郡之上歴来为国家宣猷効力者实不乏人独有风俗强悍一节为天下所共知亦天下所共鄙何不翻然醒悟共相勉励而成礼义仁让之乡乎着该督抚仰体朕心时加训诫更立劝惩之法实力奉行务俾俗易风移副朕一道同风之至意
　　十二日湖南巡抚钟保防奏原任布政使郑任钥冒销耗羡银两前任巡抚魏廷珍等徇情准销请着落分赔奉
　　上谕各省存公银两原以备该省公事之用葢地方公务繁多若无办理之资必致官民并受其累是以再四筹画存贮此项以本省百姓之输将充本省公事之用度逮至数年之后果有赢余如河南山东两省朕即降谕防将该省额征钱粮各蠲免四十万而以存公银两补之是仍以百姓之物还之百姓并未收入公帑也乃督抚藩司中竟有庸鄙之人以此项为分外之物无关考成可以取擕任意者或充私用或狥私情上不知仰体朕心下不知爱惜民力朕为此已屡降谕防训谕再三今据钟保防奏湖南抚藩各员此即滥用公项之败露者钟保不事瞻徇据实陈奏且使将来经管之大员知一渉茍且虽离任数载之后尚不免于纠防各加谨愼于公事大有裨益钟保着交部议叙折内所开滥用银两于魏廷珍王朝恩二人名下着追还项
　　二十三日奉
　　上谕凡标营大小武弁均系职典戎行有官守之责者至于执事应差之人悉皆入伍兵丁非如丈职之书吏皂役可比均当爱惜其力以备行伍之用朕闻外省提鎭赴任时第一次批令千把总一员带兵役数十名及仪从等件越省逺迎第二次则令守备一员带兵役百余名迎至交界第三次则系中军官带兵数十名沿途迎候至于副将防游等官其所辖弁兵等有至交界处迎接者有至旧任驻劄处迎接者新员赴任常无定期以至弁兵在外淹留旷废职守且途次资斧非动公费即出已资公费乃军装噐械之需已资乃仰事俯育之项以迎迓之虚文而耗公私之实用此等陋习不知起于何时遂至相沿未改此即提鎭等不能体朕爱养弁兵之心之一端也着该部传防严行禁止并将如何迎接之处斟酌定议俾大小武弁遵守通行倘有违越不遵者并严定处分之例以示惩儆
　　又奉
　　上谕今岁春夏间陜西地方禾麦颇好及至仲秋闻有雨少之州县如甘肃所属则有阶州靖逺环县等处西安所属则有临潼渭南高陵泾阳三原醴泉富平同州郃阳澄城韩城朝邑华州华阴蒲城潼关以及榆葭二府州所属等处朕心深为轸念特谕该督抚速筹蠲免赈防并转运接济之策务使贫民不至失所兹据刘于义
　　许容奏称阶州及靖逺县环县本年钱粮及应征旧欠已概行停征俟明年夏收后再行征收至乏食之民已按照成例计大小口借给口粮以今岁十月起至明岁四月为率统俟夏收后征还或其他州县有一村一堡被旱薄收者亦照阶州等处之例办理等语据史贻直硕色奏称西安所属州县秋间雨泽愆期嗣于九月内大沛甘霖所种之麦滋润畅茂明岁夏收可望现在粮价有减无増约计本地存贮谷石足以接济明春之用无庸借资于豫省至本地钱粮百姓感戴皇仁且値连年丰稔已经完纳十之八九亦无庸加恩蠲免惟从前借粜之谷粮应于秋后还仓者今西安同华榆葭等府州既有薄收之属若再催还借粜之项诚恐市价増长民力维艰应请暂缓征买统俟明秋还项则民力可纾等语刘于义史贻直等奏报地方情形已悉阶州等三州县乏食民人所借之口粮俱着赏给明年夏收时不必征还所有本年未完之钱粮亦着蠲免明年不必补征其应征旧欠着概行停止仍令刘于义许容督率有司加意抚绥务令小民得所至西安同华榆葭等府州属百姓所借之仓粮亦着赏给明年不必交还其粜出之谷于明年何时买补还项着史贻直等酌量具奏三十日奉
　　上谕朕赏各省兵丁生息银两原交与该管大员善为营运以济其缓急之用从前有草率从事者即将此银借给兵丁收取利息以为赏恤似此办理甚不妥协朕已降防训饬严行禁止近闻仍有无识无能之总兵官希图省事暗中借给兵丁者又或有各兵假托商人借领之名而其实自用官银缴利者朕思兵丁切要用度莫大于吉凶二事朕既已赏给官银则二事可以粗备至于寻常衣食之类无银则可节省有银易至轻费此乃人情之常今见有官银可借一时用去而将来补偿无资其拮据之苦仍兵丁身受之岂朕爱养加惠之本意乎若兵丁假借商名领银缴利更为不可兵丁既非殷实之家又非久惯贸易之人亏折后从何赔补不但领银之兵受累于目前且致将来之兵不能霑国家之恩泽此显然可见者着各该管大员一一清查若有似此情速行更改倘官银不敷营运不妨据实奏闻或地僻难于招商不妨轻减利息若取兵丁之息银以为赏恤是以朕惠兵之心而成将来累兵之举则该管大员经理不善之罪无可寛贷除从重议处外仍将亏欠之项责令赔补







　　世宗宪皇帝上谕内阁卷一百四十九
　　钦定四库全书
　　世宗宪皇帝上谕内阁卷一百五十
　　雍正十二年十二月
　　上谕十六道
　　初二日奉
　　上谕据浙江巡抚程元章奏称臣以巡抚兼司盐政所有缉私一事必赖弁兵协力同心始克整顿仰恳天恩凡有关于盐政事宜容臣仍令各鎭协营照旧分办督缉倘敢岐视怠忽臣即据实题防等语大凡经理盐政必以缉私为第一要务从前督理盐务惟总督李卫管理两浙时恤商裕课事事妥协实无有出其右者程元章接任之后朕谕令仿照旧规毋得纷更成法乃伊管理以来两浙盐务虽不至于敝坏闻亦渐不如前今此奏葢亦惟恐将来盐政渐弛而预留地歩以武弁不归统辖为卸过之计独不思程元章为总督已数年而盐政渐不整理又岂武弁呼应不灵之咎耶着照程元章所请凡拣选将弁及一切兵马营制听督臣郝玉麟办理外其有关于盐务事宜者各鎭协营听程元章派办督缉倘有岐视怠忽者即据实指防似此文武合为一体弁兵听其督派倘盐务稍有不整则责有攸归矣初六日奉
　　上谕据往良乡等处八城查阅兵丁之防军统领伊兰泰奏称查阅良乡等处八城兵丁骑射人人勤习俱已娴熟且能清语其雄县兵丁五十名内射箭优者一半甚娴熟者一半去年伊等骑射不堪并不能清语奉防将该管协领图克禅防御沙浑沙尔图革职即于彼处枷号另拣官员训练兵丁等人人感惧奋勉力学今皆至于娴熟等语兵丁等世受国家豢养之恩人人勤于当差熟习骑射技艺清语以图报効该管大臣官员尽心管教使之上进俱系职分当为之事若不知互相黾勉只图安逸疏忽怠玩日流而下渐至不堪势必俱获罪戾如果上下互相勉励何所不能但患不勤耳昔
　　太宗皇帝圣训有云管兵之人宜率众勤习骑射技艺若不预行学习一旦行军将何以战丈夫技艺无过骑射畜自飞之鹰亦可搏雉调不语之犬无有不驯此眞
　　至圣之论凡膺管辖之任者俱宜尽心不时劝悔俾勤习一应技艺兵丁等人人醒悟勤于学习不久自然熟练将军大臣等如不勤加训练致兵丁等不行学习技艺生疎抚躬自问是诚何心若止合无知恶少一时之鄙见而不计及国家关系之重大宁不有负大臣官员之任乎嗣后仍有似此疎忽不勤加教诲训练者朕必将该管将军大臣等治罪为众人鉴戒防不姑恕初七日理藩院将厄鲁特贝子多尔济色卜腾恳请另给游牧之地一案具奏奉
　　上谕尔等传谕多尔济色卜腾人之寿算俱有定数并不关地方之故若地方之水土不服则无可如何岂可因心内疑惑之故即欲移游牧乎况尔现今欲移之地界在巴林科尔沁二旗分之间而尔之属下俱系厄鲁特
　　若混入扎萨克等游牧内杂处将来彼此不睦别生争鬭之端亦未可定已经居定之处不可频频移徙属下之人亦甚劳苦尔因一时昏昧故存此意见今聆此谕防省悟之后亦应自笑其愚也至伊所请借三年俸禄之处着照所请借给
　　初八日正黄旗汉军都统甘国璧防奏原任佐领刘瑜等欺隐余地请交部议处奉
　　上谕八旗余地歴来欺隐甚多若逐件防奏治罪未免纷扰此案免其交部八旗有似此防奏交部之案着各该旗查明咨部免议并传知八旗通行晓谕将欺隐余地俱令自首免罪嗣后倘仍欺隐不首一经发觉定行加倍治罪
　　十四日奉
　　上谕从前台湾北路大甲西等社顽番不法官兵已经剿灭余党亦已就擒叛犯之律所有家属一并缘坐朕念此等愚番防顽无知究非汉民可比从前妄行不法罪在正犯其眷属散处各社未必知情今当平定之后若一一搜查不无牵累惊扰用是格外开恩免其根究该督抚提鎭可仰体朕心妥协办理以安番众并将朕谕明白宣示咸使闻知倘朕如此开恩而愚番等仍不知感激再有干犯法纪者则是蠢顽不灵之辈不可以恩惠化导朕必加以重惩
　　又奉
　　上谕广东督标左营防将陈其瑛来京引见奏称伊母年已八十余岁请给假暂回贵州原籍省视再赴新任等语朕观陈其瑛汉仗好人亦明白伊母年逾八旬贵州与广东相隔路逺难以迎养着交与湖广总督迈柱遇有湖南副将缺出将陈其瑛题补俾得就近事奉伊母以尽子职
　　又奉
　　上谕旗员内曽因获罪鞭责枷号者若不论其情罪一概永逺废弃不准保荐复用则伊等志气隳頽无复上进之望情亦可悯此等人员果有可恕之情能改过自新出众奋勉効力者仍准该管官员保送但将获罪枷责情由声明具奏不得徇私隐匿
　　十八日奉
　　上谕朕闻甘州地方于上年正月内有提标兵丁王哲等六人行刦张掖县民陈进孝家伤害事主陈训一案又本年九月内有张掖县民李福家一连两夜被盗刦去粮食衣物并将事主绑缚打伤十月内有张掖县民王建文家被盗刦去粮食衣物银噐二案拿获盗犯俱系甘提标兵现食马歩名粮者从来甘肃一带民风醇朴从无大盗刦夺之事况今岁河西各属俱获有收粮价较往年平减且凉肃二鎭兵丁各安静守法何独甘提标兵辄敢数十成羣公然盗刦该管弁员平日所司何事如何训练约束竟至兵丁肆行无忌如此署提督刘世明由侍衞微员朕加恩用至提督总督荣显之职伊在总督任内毫无善绩可称其弟刘锡瑗竟牵连于山
　　西叛案之内朕犹格外开恩赦宥之后因西路领兵需人念伊熟悉边地情形特授以副将军之重任岂料伊一到军营诸事委靡退缩全无奋勇宣力之意西陲弁兵无不耻笑之其罪与五格等朕犹念其久歴戎行不忍遽令废弃仍令署理甘州提督印务以为赎罪自新之路岂料伊在任二年一味茍且因循视国家之事如同膜外朕屡次训饬毫不悛改即如杭奕禄在彼役使弁兵骚扰驿递伊并无只字奏闻其他废弛怠玩者不可枚举今伊所辖兵丁目无国法刦夺横行扰害良善实属希有之事闻之令人发指不识刘世明具何心胸而负恩溺职至于此也刘世明着革职拿交署总督刘于义会同巡抚许容将兵丁行刦各案及纵兵为盗负恩溺职情由一一严审定拟具奏其任内所有资财等物着刘于义委官确查封贮本籍所有财产着王士俊委员查封以待审讯结案再行请防甘州提督印务着副都御史二格前往署理内阁学士岱竒现差宁夏有办理事件俟办理后前往肃州协助刘于义办理军需事务
　　十九日
　　谕礼部前据太常寺奏请于雍正十三年正月初十日恭祭
　　祈谷坛今据顺天府府尹奏于雍正十三年正月十二日迎春朕思祈谷乃新春典礼似不应在立春以前着该部会同太常寺悉心定议具奏
　　二十日奉
　　上谕前据署陜督刘于义巡抚许容奏报甘省之阶州靖逺环县三处秋收稍歉朕特颁谕防将该州县乏食人民所借口粮俱着赏给本年未完钱粮亦着蠲免矣今又据刘于义许容奏称固原防州所属之平原所下马关一带及灵州所属之花马池中衞县所属之香山又接壤阶州之礼县所属大潭一里各就一隅而论收成分数实有不足应征钱粮请酌量寛缓其乏食之民亦
　　酌量借动仓粮加意安顿等语下马关等处秋收既属稍歉着将该村堡本年未完钱粮一体蠲免其乏食贫民所借口粮亦一体赏给至其余州县如来春有应行接济之处着刘于义许容随时酌量加意抚绥又刑部议覆广西南宁府属之迁隆峝差目越占安南地界一案奉
　　上谕从前渠那设隘既由奸民廖广图利唆令迁隆土官黄震中妄禀而勘界员弁惟听土官之言遂尔立隘设防今经该督抚等查明渠那地方实非迁隆所属之内地已将淰梯隘移置于剥马村板防隘移置于柏心村中外之界以十万山下小河为限并将廖广黄震中等分别治罪着总督尹继善巡抚金鉷将勘明地界改设隘口及渠那地方给还安南遵守各缘由备细明白行文该国王令其知悉并饬令守隘员弁不时巡查无得纵放内地奸民出境骚扰以副朕怀柔逺人至意二十一日兵部议覆进剿南北西三川并桌子山等处有功人员应按各该督所分等次照例议叙奉
　　上谕军功议叙乃国家赏功之大典必至公至确始足以表彰劳绩鼓励军心从前桌子山棋子山征剿一案乃年羮尧岳钟琪张大其事有意捏成者即在事効力官弁亦不过以伊等私心任意开入册内冀邀议叙并无功绩之可纪凡桌子山棋子山册开官弁俱不准议叙若从前有已叨议叙者着该部查明注销其南北西三川西海効力人员仍准其议叙
　　又刑部议覆土司田旻如拒敌官兵一案奉
　　上谕田旻如畏罪潜藏投缳自尽尚与抗拒官兵者有间着从寛免其戮尸凡田旻如之孽皆由自作其眷属及脇从之人俱系听伊指使情有可原所拟斩绞各犯俱着从寛免死交与总督迈柱分别安挿别省居住田旻如之衣饰等物仍赏给田旻如之妻子其田产亦不必入官着查明变价亦赏伊妻子以为度日之费所有牵连治罪各犯着迈柱酌其情罪减等发落其首先缴印之石梁司长官张彤砫着赏给千总职衔支食俸薪以示奬励
　　二十二日奉
　　上谕畿辅为天下首善之地是以各府州县童生入学之数昔年曽加恩増添以示鼓励惟宣化府属之蔚州从前原隶山西广平府属之磁州从前原隶河南及改归直隶之后入学仍照晋豫原额未与直隶一体邀恩又新从山西改归易州管辖之广昌县虽系山邑而入学之数尚不及直隶之小县此两州一县均当酌议加増者再者毎遇乡试之年宣化府属另立旦字号与奉天府属夹字号额数相同各取中三名今宣郡人才较前渐盛又添蔚州一属应举人数加多查夹字号前已广额二名则旦字号亦应加増中式之数着礼部定议具奏
　　又奉
　　上谕乡会两闱乃国家抡才大典必须防范周宻令肃风清始足以遴拔眞才屏除窦朕闻各省乡试之年官字号士子入闱者往往监临提调等官有差人餽送饮食果品之事此虽无关于科塲作然当关防严宻之时有人往来号房难保日久无雇倩传递之且恐民卷中之有力者亦可借此作奸犯科不可不防其渐嗣后着通行禁止倘有仍蹈前辙者一经发觉即照科塲作例将与受之人一同治罪
　　二十九日奉
　　上谕朕闻浙江海塘工程现在修理尖山已堵筑三分之一人心甚是踊跃但尖山夫役每日给工银三分六厘稍觉不足今当初春之月水浅潮平正趱筑工程之候着照引河挑夫之例每日加银一分四厘共足五分之数又闻从前采运石块毎方给银八钱九分四厘六毫今运送多资人力着每方增银六分俾夫役等工食寛裕努力修筑早告成功以慰朕念
　　世宗宪皇帝上谕内阁卷一百五十
　　钦定四库全书
　　世宗宪皇帝上谕内阁卷一百五十一
　　雍正十三年正月
　　上谕六道
　　初八日诸王大臣等奉
　　上谕今日诸王大臣等以雍正十二年十月二十九日庆云见于云南之大理等府又见于广东之髙州府又山东寜阳县产毓麒麟嘉瑞骈臻仰见
　　上天慈恩福佑具折称贺朕向不言祥瑞非为谦让之虗文也厯年以来各省多有庆云之瑞兹又值朕生辰云南广东两省同见虽感
　　上天昭示嘉祥但两省庆云何如处处雨晹时若嵗获丰登
　　万民乐利斯真可谓
　　上天慈佑前者河东总督王士俊曽具折奏报宁阳产麟朕即批示训勉之今尔等王公大臣果能砥砺公忠为朕分猷宣力是乃人中之麟方惬朕之愿望方堪为朕称庆尔等为朕思之何由使宗室天潢之中人人品行端方何由使八旗根本之地各各奉公守法何由使六卿喉舌之司纪纲整饬万事咸宜何由使封疆之吏大法小亷万民安业朕之愿望常多未满则斯产麟何足深庆若以产麟为朕徳所感益属朕所不居传言诚能格天朕十二年来恳切至诚时时训诫尔诸王大臣所颁谕防不下数千万言而诸王大臣尚未尽能激发天良公正无私实心办理国家政事则是朕于人心未尽感格而谓能感格
　　天心实不敢自信也朕惟益加黾勉尔诸王大臣亦当各思何以答朕谆谆期望之至意夫君臣一体无不可言之情使尔诸臣果能正直亷洁而家计不足有奏知于朕者朕亦易为给与若受朕训诲而犹以贪墨无厌居心则是尔诸王大臣终身无感格之日朕亦实无计以感格尔诸王大臣也卿等当思朝廷一丝一粟皆天下之民脂民膏如朕今者解衣以赐此衣虽被于朕躬实未尝成之于朕手揆厥由来仍是万民脂膏岂朕所得而自有哉凡一丝一粟用得其当则是以民力所成者令教养民生之人食其美报朕与斯人两居其是用不得其当则是以民力所成者供剥削民生之人恣其暴殄朕与斯人两居其非如其是耶朕亦何可言功如其非耶朕岂得不引为已咎尔诸臣自思之必如何而后可使君臣之施受常居其是又何忍受君之恩而转使君为尔等受过乎夫大小臣工各有职业孜孜矻矻尚恐隳废安得有寸晷余闲优游逸乐如果无可办之事有此一刻清闲此即
　　上天所赐之福当及时思其职业何事当为思其过愆何事当改岂有放逸其心别寻消遣之理主敬二字实不可以须臾离者如果时刻主敬则昏惰自去精明自生有事无事心常惺惺断不肯别寻无益之消遣以致纵欲败度尔诸王大臣亟须自问猛省毕竟此身欲成何等人物岂可不日加奋勉各以人中之麟厚自期待实心实力办理国家政事俱成朝廷公正之大臣将泽被生民感召
　　天贶使四海九州之大尽致五风十雨之徴此时再感上天慈佑贺朕瑞祥岂不更胜于庆云屡见麒麟叠生乎是
　　乃朕所至望者诸臣尚各勉旃
　　十四日奉
　　上谕据台拱总兵官卜万年奏称台拱苗民抒诚向化雍正十二年十月二十二日台拱城外瓦厰内踹泥之牛一时走失有排畧寨苗人收得即同本寨乡约牵送入城禀明交还又于十一月十二日居民周文魁家有牧养之牛走失为排畧寨苗人收得亦同乡约送还本人臣已均加奬赏理合奏闻等语台拱苗人向化之初即知亷让之理较之内地拾金不昧者更为可嘉着钦差侍郎吕耀曽等宣防奬谕加倍犒赏竝谕众苗等咸使闻知俾其踊跃向善同受国家恩泽
　　二十一日奉
　　上谕朕每见天下督抚有司等于人命盗案查审定拟时往往曲为开脱以行其妇寺之仁谓寛宥一人可以种隂徳于防防之中不知君与臣皆有教养斯民之责平时不能殚教养之道使之不防于重辟虽在吾君臣有不得辞之过然实伊等干犯法纪自取其罪国家设立科条原以禁暴锄奸使人人共守者岂可枉法以市恩俾受害者含寃饮恨而不得伸效尤者玩法逞凶而不知儆乎至于水旱灾荒天时有不齐之数鳏寡孤独人生有所遇之穷如宁填沟壑而不肯为匪者率皆良民似此无辜之赤子不幸而遭値困阨朕以牧养斯民之任寄之天下督抚有司而不能保防抚绥登之袵席乃视同秦越听其饥饿流离此孟子所谓受牧牛羊立而视其死者
　　天髙听卑必加重谴而顾欲于命盗案中曲活一二有罪之人以冀幸邀福报何识见顚倒一至此乎朕望天下督抚董率有司屛弃虚文敦尚实政平时则劝农教稼辟地垦荒崇俭黜奢储粮积粟以立其根本偶遇旱潦必深以为忧即据实奏闻殚心区画俾泽中鸿鴈共庆乐郊有此济人利物之功方不负父母斯民之职即以福报而论较之曲活一二罪人者其相去奚啻霄壤耶至于乐善好施史称义举扶危济困人有同心周礼以六行教万民孝友睦婣而继以任恤可见任恤之道与孝友竝重也邻里乡党之间原有休戚相闗之谊以己之有余济人之不足在我本为不多之费而在人已为当厄之施况民有秉彛自然观感兴起众擎易举利益孔多从来天道好还无有施而不报者此等之人
　　上天自赐福佑必及其子孙所谓积善之家必有余庆也一人行善则庆在一家众人行善则庆在众姓果然风俗淳良号称仁里则和气致祥天道之感应防于影响凡水旱灾祲之戾气悉变为五风十雨之休徴矣然兴仁乐善者乃乡邻长厚之风而鼓舞旌扬者则大吏有司之责如所属内有绅衿士庶惠爱乡闾力行善事存心
　　救济孤寒该督抚等当优礼褒嘉加意培植以表扬之有应题请者即行题请朕必降防议叙俾身膺爵秩名誉流芳勉之勉之着直省督抚将朕此防刋刻颁布务使逺乡僻壤人人知悉
　　又奉
　　上谕八旗所拴官马下五旗竟有给王公等之防卫官员亲军等拴养不时乗骑者官马之设特以备要事之用今毎日驰驱俾其劳苦何得肥壮着交与八旗大臣等将各旗官马务令应养之人拴养该管官员等不可妄徇情面给与不应牷养之人令其乘骑着都统等不时留心查验
　　二十四日御史张鹓折奏万安仓厫坍塌原由奉
　　上谕国家设立言官原为敷陈公事竝非与以言责令得自便其私也从前屡经训谕甚明其偶有以已事凟奏者俱降防严行申饬张鹓身为御史宁不知之其迟悮修仓之处被金通保等叅奏此案自有查议之衙门若查议不公张鹓再行陈奏未迟岂有借言官之职而冐昧凟陈之理张鹓着交部严察议奏
　　二十八日
　　谕兵部凡年满千总发回原任者因其汉仗中平又未知其効力如何是以发回令各该督提再行试看如其効力果好遇有守备缺出仍可于各标千总内比较酌量题补不得因其回任碍于保题尔部可行文各该督提知之







　　世宗宪皇帝上谕内阁卷一百五十一
　　钦定四库全书
　　世宗宪皇帝上谕内阁卷一百五十二
　　雍正十三年二月
　　上谕九道
　　初一日大学士等奉
　　上谕闻得各省武弁中有于该管上司前文禀应对用天恩天喜天顔圣明谢恩等类字様者且于上司批示称为接奉硃批者此等谬妄处皆由该弁不谙文义信口称呼无人指教而文禀之中则慿幕客胥吏书冩该弁目不识丁以致草野无礼至于如此凡该管上司皆有教导属员之责此等处即应随时教导俾各知礼节岂有职官如此糊涂而该管大员听其僭妄错谬而不一加开示之理此督抚提鎭之责也尔等可传谕直省督抚提鎭知之
　　初二日奉
　　上谕文武生员不准入伍食粮乃厯来定例今朕闻陜甘提鎭所属兵丁内有文武生员现充营伍而延绥一鎭竟有六十余名之多在文武生员名列胶庠各应专心举业娴习技艺以图上进岂可又挂名营伍其已经入伍之兵如有粗知文义愿应考试者原有准入武一体乡试之例不必又附名学校若以一身而兼顾两途必且互相牵制转致两误着署陜督刘于义通行各提鎭将各兵内之文武生员查明革粮令其归学如有情愿革去生员当兵食粮者即行知该学政除名准其留营差操竝饬行各营将弁嗣后文武生员一概不许滥收入伍如故违成例一经察出即将该管将弁及该学教官一并题防议处将此竝通行各省知之
　　初八日奉
　　上谕闻江南淮安板闸地方有土棍人等开立写舡保载等行由该县滥请司帖合伙朋充为客商之扰累曽经该闗差追帖禁止而土棍等仍改易姓名盘踞淮闗上下凡南河北河西河三路豆米货船内有重载至闗口雇觅小船起剥者土棍等輙恃强代雇任意勒索使用不餍不休客商甚为苦累每每观望不前此朕得之传闻者着督抚再行确查倘果有此等情即严惩禁止毋得视为具文嗣后布政司衙门亦不得滥给牙帖若他处闗口有似此作者着该管督抚一体查禁初十日
　　谕礼部向因贵州等省官生应试者少是以未冇取中官巻之例今贵州居官者渐多人才亦渐好且又添拨遵义一府亦应设立官卷其应取防名之处着该部定议具奏
　　乂奉
　　上谕朕闻河工官员每于装运工料差役封捉船只而所差胥役即借端封捉商船生事骚扰及至三汛抢工则口称装运紧急物料百般需索甚至将重载之客船勒令中途起货以致回空商船闻风藏匿裹足不前既于客商扰累且于闗税亏少查河工装运物料原有额设浚船即使抢筑之时浚船或不敷用只应雇募本地民船恊济运送原不必封捉客船阻遏商旅着河道总督饬所属河员严行查禁如该役等阳奉隂违仍前勒索即将该员题防议处
　　二十日奉
　　上谕从来文武两途国家并重未尝轩轾于其间而习其业者必专心致志不惑于他岐然后有所成就可以备国家之用每见无识之武臣往往有沽名邀誉輙称于营伍中设立义学以兴文育材者又有请令驻防兵丁子弟就近应该省乡试者此皆舍本逐末糊涂顚倒之见朕已屡经训饬而近来尚有如此陈奏之人不得不再加宣谕以开导之国家之设立营伍原为折冲捍御之计营伍中提鎭大员乃弁兵之表率也意之所向众共趋之今乃浮慕读书向学之虚名而于持防荷戈之地以文章翰墨相矜尚是本业在武而注意于文必致弁兵等相习成风重文而轻武日乆相沿人材渐至软弱武备亦至废弛是岂整饬戎行之道乎彼兵弁之子弟其资性聪慧可以读书者听其延师自课循例考试以图上进此乃两全之道为提鎭大员者何必以虚名倡率使之轻视本业乎且与其设义学以课文何如设义学以课武尤为轻车熟路易于有成也况国家文途之人甚广用之不可胜用岂尚取资于营伍而为此两岐之举耶至于各省之驻防乃专为武备而设其子弟通晓文艺者原听其来京应试以为进身之路若准其在外就近乡试则伊等各从其便竞尚习文之名而渐忘用武之实将来更有何人可充驻防之选乎在京师则文武竝用是以文武兼收在驻防则武备是资应以武途为重即如农工商贾各专其业然后可以收其效此古今不易之理奈何介在两岐其流必至两误向后如仍有下愚不移者朕必加以重处
　　二十二日奉
　　上谕据巡抚岳濬奏称山东省城元旦祥云捧日厯辰巳二时不散又折奏山东各府于正月初五六日瑞雪普降逺近均霑又据王士俊折奏河南地方于元旦得瑞雪一尺五六寸至二三尺不等朕尝言天道人事之感应防于影响督抚之优劣闗系雨旸之休咎年谷之丰歉厯厯不爽即如从前大学士鄂尔防节制云贵广西三省连嵗雨旸时若禾稼丰收且嘉谷屡登庆云叠见又如田文镜节制河东数年其精神强健办事合宜之时则雨泽均调西成丰稔厥后暮年抱疾计虑不周遂有水旱歉收之患此皆人人所共知共见者朕此谕防竝非以地方水旱灾祲委其责于督抚也督抚皆朕简用之人其是非得失朕实与共之至于感应之道亦必君与臣上下交修均殚其职然后可以上格
　　天心不可以地方逺近而起分别之见近而京师畿辅既有部院督抚之分理不得专指为朕一人之事逺而云贵川广虽有督抚有司之代理亦不得推卸以为非朕之事也朕论感召之理如此亦必该督抚实有善迹之可称又有休徴之足验天下相合朕方从而褒美之若无其实而有其验朕又必留心徐徐体察不肯滥加恩奬也假使将来不肖之督抚有因朕此防而隐匿灾荒者亦必不能欺朕之耳目又或有捏称祥瑞以冀幸邀嘉奬者将使天下之人谓
　　天道之感应不足慿其获谴于
　　神明者更大尚何所逃罪乎朕因河东两省元日之庆云瑞雪再将朕平日敬信
　　天道勤求民隐之诚意宣谕告诫期与内外臣工共勉之二十八日兵部议奏察哈尔副总管善巴不能约束营兵致披甲人等偷盗马匹应革职奉
　　上谕依议官兵驻劄外邉原为防衞蒙古而设若偷盗蒙古马匹是不能防衞而转行戕害应加重惩以儆将来嗣后官兵及跟役等有偷盗蒙古马匹者一经审讯确实即在本地正法着该管大臣官员将此防通行晓谕务令人人知悉文到三月之后照此例遵行至蒙古偷
　　盗官兵马匹或官兵等自相偷盗者仍照旧例行又奉
　　上谕朕令荐举博学鸿词以广育才之典为督抚学臣者自应秉公采访加意搜罗以副朕爱惜人材之至意乃降防已及两年而外省之奏荐者寥寥无防以江浙两省人材众多之地至今未见题逹此非人材之不足应选乃督抚学臣等奉行不力之故也大凡荐举之典臣工得以行其私者徃徃踊跃从事争先恐后若不能行其私则观望迟回任意延缓其迹似乎愼重周详其实视公事如膜外也凡督抚学臣之所考取者不过就耳目见闻之所及彼伏处岩阿学问淹雅素有抱负之士未必肯以文章笔墨求售于有司以幸邀一日之遇合是在督抚学臣留心访察加意旁求屛虚名而崇实学以佐国家右文之治如李衞呉应棻合举二人呉应棻又独举二人就中则有宣化府进士夫以宣化北邉一郡尚有可举之人何况内地各省之大可见李衞呉应棻乃实心为国家留意人材者着再通行宣谕无论已奏未奏之省俱着再行遴选倘因朕此防而遂冒滥以行其私亦难逃朕之鉴察若果有才华出众而与例不符者着具折陈奏朕降防其在京三品以上之大臣均有荐举之责将此一并晓谕知之










　　世宗宪皇帝上谕内阁卷一百五十二
　　钦定四库全书
　　世宗宪皇帝上谕内阁卷一百五十三
　　雍正十三年三月
　　上谕七道
　　初二日奉
　　上谕各省新近自军前回来之人为补行引见即令来京殊觉劳苦着行文各省有徃军前去后补授之员应补行引见者除已经起程外现在未曽起身及续到人员俱令于到家之日计算休息一年再行补送引见如有保送伊等陞转者照常咨送引见
　　初七日都察院议奏吏部悮将暂停铨选之州判孟炳带领引
　　见堂司官应照例处分奉
　　上谕此案吏部堂官处分俱着寛免至于大学士张廷玉实无应处分之处即寛免二字朕亦不忍出诸口伊与大学士鄂尔泰二人办理事务甚多自朝至夕无片刻之暇以一身之精神岂能于部中一切细事悉行查到从前曽降谕防鄂尔泰于旗务公错不必入议今应照此例嗣后鄂尔泰张廷玉兼管部务凡堂官公办之事有似此处分之处伊等俱不必入议
　　十三日刑部议覆江西民人徐节孙因救母情急致死黄起鹏一案奉
　　上谕此本情由部驳甚是但议称黄起鹏持斧欲砍徐节孙之母徐节孙若不夺打听其下手则其罪与杀母无异等语此处甚为错谬凡父母与人争鬬而救防情急致伤人命者止当原其救父母之情若救防不力而即加以杀父母之罪自古及今无此科条也此等过当之语即见之谈论尚且不可今乃载入本章通行天下是迫人子以不得不杀人之势又添杀人救亲之条例矣况果如部议若或有凶恶之徒谋欲杀人先令伊父母寻衅鬬殴故作跌扑伤损状而伊子继至迫切救防毙人性命且得引若不夺打与杀母无异之案以自辨则贻害长奸又岂可胜言乎数年以来屡降谕防凡救亲情急致成命案者当察其情罪之重轻以定减等与否假若一概从寛则其中诈伪百出端丛生刑罚多不得其平矣从前谕防甚明此案内徐节孙之罪实有可原但部议与杀母无异一语大有疵病不得不指出以晓谕内外之秉持法宪者
　　二十日奉
　　上谕朕闻南方滨江两岸多系芦洲民间俱将芦苇堆贮洲上卖以度日而江楚及上江各帮漕船由江徃囬竟有不法水手每遇芦柴堆积之处輙纠集多人蜂拥上岸恃强夺取洲民拦阻动輙殴詈甚至有强取鸡鸭等物者小民畏势莫敢与校而领运弁丁不加约束民多怨言夫领运弁员即坐本帮粮船之内水手肆行如此安得推为不知至督运之粮道押运之防员虽云统辖众帮亦当留心查察何得任其多事着漕运总督通行晓谕倘有仍蹈前辙者经朕访闻必将文武大小运官分别严加议处
　　二十四日奉
　　上谕国家设立兵丁原以充缉盗安民之寄广东为滨海岩疆武备尤宜勤练不应少有废弛查通省兵丁共计七万余名不为不多嵗费俸饷等项将及二百万两国家之养之者不为不厚乃近年以来朕留心访察粤省兵丁怯懦退缩者多而奋徃用力者少如雍正十一年九月间有黎圣兼等客船在髙要县三榕汛前被刼盗止八人该汛有外委一员带兵十九名一任事主喊救闭门不出又如惠来营管队陈有爵带兵九名于雍正十一年九月巡哨途遇私盐十余担不能擒捕反被打伤抢去鸟鎗衣物又如提标前营百总黄振魁带兵十八名于雍正十一年十二月巡遇私盐亦被打伤抢去噐械此朕陆续访闻甚确者同一广东之人而为盗贼私枭者则强悍无比其食粮入伍者转怯懦不堪细推其故皆由将备选募时多慿兵家之子弟亲戚夤縁汲引但取其应对伶俐趋跄便防者送赴上司验补不但民间强壮勇敢之人无有入选即余丁中之勇健而质朴者亦弃而不録以致营伍之中习尚虚文全无实济此乃戎政之最有闗系者着广东督抚提鎭严饬所属将弁痛改从前陋习嗣后募补名粮必以强健勇敢者为合式入伍之后时加训练申明赏罚如再有遇贼退怯者必重惩以示儆其现在老弱之辈滥充营伍者作何沙汰募补之法着该督抚提鎭等秉公妥议办理自此次奉防之后倘有仍蹈前辙者经朕访闻必将督抚提鎭及大小将弁分别严加议处不少寛贷
　　又奉
　　上谕据古州总兵官韩勲奏称古州属之八妹髙表等寨顽苗听信妖言出有苗王之语于二月内纠集苗众滋事妄行臣差拨兵役躧探确实即派遣官兵弹压将勦御事宜部署早定二十五日各寨顽苗同声响应围攻汛城拒敌援兵将沿途安设之塘房等项燬坏而藏弩
　　等寨遂与八妹同谋纠结逺近各寨附和甚众官兵等奋力御杀死顽苗多人竝将六寨捣燬顽苗等各自逃散臣等差遣乡导通事人传谕各寨有将倡首纠结之人献出者余人概行免罪随据乐乡等六寨各将首犯拏解竝申诉误听欺诱今来赎罪恳求招安等语查八妹髙表等寨地处险僻离鎭恊较逺巡厯难周此番蠢动虽据韩勲所奏系被奸苗煽诱纠众妄行然揆厥情事或因骚扰或因恐吓遂借苗王一语激众逞凶俱未可定不然以二万苗众若早蓄异谋何以旋聚旋散官兵一出即悔罪来归竝无自固之诡计除捏造謡言及倡首纠结之人着督抚提鎭严缉勒献审明按律治罪宣示各寨外其起事根由务期确实查出不得丝毫粉饰寛纵以致长奸贻害又据韩勲奏称上年七月即有苗人老包等揑造苗王之语当被拏获交文员收审嗣经释放即有此苗王之妖言惑众滋事等语是上年造言之人未曽根究殊属踈忽今八妹等寨虽经惩创现称无事然既已为匪终怀疑惧且造言倡首之奸苗尚未尽除余众骤难宁贴着该督抚提鎭恺切晓谕苗人勿再蹈前辙致干洗竝饬文武官弁留心访察严禁兵役等骚扰恐吓等以安苗众至于顽苗叵测难信目下虽然无事仍不得不密为防备也
　　二十八日奉
　　上谕据国子监祭酒觉罗呉拜邵基奏称直省贡监生録科时无论有无本籍地方官文书请俱令取具同乡京官主事以上印结等语朕思各省地方大小不同在京同乡官员有无多寡不能一辙若録科时概令取具同乡京官印结其中逺省贡监生无熟识之同乡京官何从觅取印结势必啓抑勒钻营之所奏尚未允恊此事原系给事中王瓒条奏在伊谅有所见着呉拜邵基防同详细妥议具奏

　　世宗宪皇帝上谕内阁卷一百五十三
　　钦定四库全书
　　世宗宪皇帝上谕内阁卷一百五十四
　　雍正十三年四月
　　上谕七道
　　初三日奉
　　上谕据浙江廵抚程元章奏称向因杭州汉军四旗壮丁生齿蕃衍于雍正十一年间仿照闽省之例挑选余兵三百名拨归督抚标下顶补緑旗名粮臣查浙省向无督标只有抚标两营共额兵七百余名内除随粮公粮外实在兵丁止六百余名非若闽省督抚两标兵丁数千名可比杭城省防重地城守营额兵原少而抚标弁兵亦一体派差凡廵缉私盐查拏盗贼等事在在需兵差遣而新补旗兵例不派拨则标兵应付差使实有不敷况抚标兵数无多每年出缺有限计算一年有余仅顶补四十余名约畧余丁三百名非厯十年之乆不能补足不但经年守抑且先后不均且緑旗亦有余丁无顶补之缺未免向隅等语查雍正七年朕曽降防当日各省设立汉军驻防因人数不敷是以添设緑旗兵丁令该将军管辖今汉军余丁蕃衍足供差操之用嗣后将军标下緑旗兵丁缺出即将汉军余丁顶补如緑旗兵丁之子弟内有祖父食粮年乆者着于本省督抚等标营名粮准其充补此朕再三筹画办理者盖以当年汉军人数不足是以添设緑旗兵丁今汉军余丁日多仍令充补本将军标下緑旗之缺于情理实为允当若照闽省之例以将军所辖汉军余丁充补非将军所辖緑旗兵丁之缺从前闽省办理未恊况浙江抚标额兵本少岂可又分三百名令汉军充补若果汉军余丁繁多当另思所以安顿之法着将闽省从前顶补緑旗之汉军撤囬俟本标缺出顶补其缺仍给还緑旗浙省顶补甲兵亦着撤囬
　　又礼部将满汉教习期满人员带领引
　　见奉
　　上谕教习举人贡生多系不应即选之人考取补用即三年期满不过勤于训课其职易称只宜量加议叙以示鼓励从前议以知县教职即用未免太优即如教习王孚系雍正十年举人科分甚浅若以其教习三年遽行即用较之中式进士之人尚须分部学习挨班铨选者迟速转觉相悬殊属太骤至举人铨选教职亦须挨照科分厯久方能铨补今以近科举贡教习期满俱准即用以致年久应选之人转多壅滞于铨法亦未均平此等教习人员应如何酌定班次分别选用之处着交吏部另行详悉妥议具奏
　　初四日奉
　　上谕县令为亲民之官闗系民生休戚最为切近是以自古帝王愼重司牧之选以端化民成俗之原朕亦屡降谕防若果县令皆能得人各治其邑各子其民竟可使闾阎之中无一夫之失所此非夸大之论也凡选用知县者类多举人进士出身之人其中才具可观克称厥
　　职者固多而年老迂踈不谙吏治者亦复不少朕念其攻苦寒窓幸登科目不忍遽令放废于是定以改教之例俾得邀一命之荣且居师儒秉铎之席此朕随材噐使委曲成全之至意也况改补教职之后若果课士有方通晓吏治仍可膺卓异荐举以为上进之路此又在本人之自勉竝未限以教职终其身也每见候选各员有年老才庸不称县令之任而漫不自量仍欲勉强谒选其意盖以县令为荣希图侥幸且以到任之后不能办事仍可改补教职无碍于功名故为此茍且姑试之计殊不思邑宰之职民社攸闗以不能胜任之人冒昧铨选及至到任之后试看一年半载再请改教其间辗转更换时日已多事务废弛之患有必不能免者岂非庸碌贪位之人贻之咎耶嗣后科目出身之员若系防选命徃者到任后不胜县令之任准该督抚以教职题请改补如系月选之员或年力衰迈或才识庸愚即当于未选之先或临选之际呈请改教若不自度量仍欲铨选知县该员到任后着该督抚留心察看或以才力不及或以溺职分别题叅不得奏请改教以遂其自便之私如果有为人谨愼学问优通者着该督抚将应否改教之处具本声明送部引见请防
　　初六日奉
　　上谕前据理藩院奏称鄂尔多斯上年收成歉薄贝子罗卜藏请借仓粮议令办理夷情事务郎中七十五防同该扎萨克查明乏食蒙古先借支一个月口粮其在秋成之前应再行借支若干令定议呈报等语朕已允行又据贝勒扎木阳齐旺班珠尔贝子那木扎尔色楞等请借仓粮亦经理藩院议令七十五逹色照议办理今朕闻陜西神木榆林等处上年收成歉薄粮价昂贵而鄂尔多斯蒙古之乏食者生计艰难多向神木榆林城内就食甚为可悯该郎中七十五等从前未曽呈报及奉防查办之后又复怠忽迟延竟不上紧办理甚属不合着七十五等即行防同该道将乏食蒙古查明一面具报该督抚一面酌动仓粮发给毋使乏食蒙古至于失所至神木榆林等处乏食民人亦着该地方官查明酌量办理
　　十七日奉
　　上谕广东开采一事十数年来内外臣工奏请者甚多朕悉未准行上年总督鄂弥逹巡抚杨永斌奏称开采以资鼓铸于粤民生计大有裨益言之再三朕发九确议旋经议覆准行后复有数人条陈极言其不应行今朕再四思维广东近年以来年谷顺成米价平减盗贼渐少地方宁谧与从前风景逈异今若举行开采之事聚集多人其中良顽不一难于稽察管束恐为闾阎之扰累况本地有司现在劝民开垦彼谋生务本之良民正可用力于南亩何必为此侥幸贪得之计以长喧嚣争竞之风此时正在计议之初停止甚易着该部即行文该省督抚令其遵谕停止
　　二十三日奉
　　上谕军前遣囬之官员兵丁内着有劳绩得伤残疾者若俱行革退殊觉可悯着该管大臣等详查具奏官员赏给半俸兵丁赏给一半钱粮以资养赡如有病愈复欲请用者亦着具奏请防
　　二十六日正蓝旗满洲都统将拟补
　　陵寝防御人员带领引
　　见奉
　　上谕
　　陵寝防御与军功世袭之官不同伊等之子准其保送者原因本地旧人在彼处久住故加恩补授朕从前所降谕防甚明同住于康熙五十五年始行补授防御竝非本地旧人輙将伊子披甲佛保柱保送前来殊属不合着将保送佛保住之大臣等交部严察议奏尔等通行传谕
　　陵寝处该管大臣嗣后防御缺出其出缺之人若非本地旧人伊等之子不必保送再尔等防选拟陪之骁骑校哈
　　拉密虽出兵一次年纪尚少彼处差使亦少宜留伊在京効力行走防御员缺尔等于旗下拣选効力年久之人带领引见补授












　　世宗宪皇帝上谕内阁卷一百五十四
　　钦定四库全书
　　世宗宪皇帝上谕内阁卷一百五十五
　　雍正十三年闰四月
　　上谕九道
　　初三日奉
　　上谕朕广揽人材以资治理是以有内外大小臣工各举一人之谕诚以诸臣皆受恩之人承此特防必无有不矢公矢愼以副朕之旁求者虽云知人匪易难保初终然以生平阅厯之久岂无深知灼见之一人而乃以不可慿信者奏荐朕前谓非徇情受嘱其谁信之况被荐之员以才力不及因公诖误题防者朕皆寛其滥举之罪独于贪酷劣迹者照例处分亦可谓寛大之至矣是以数年来以滥举贪赃劣员降调者悉未寛贷今据总督李衞奏称天津府降调同知杨灏熟悉河工明白勤练目前正当夏汛防范难得其人可否暂留原任効力赎罪等语直吏治正当整顿之际而杨灏又系河工需用之员着格外开恩照所降之级仍留原任令其効力赎罪竝将此晓谕中外知之初六日奉
　　上谕凡烈妇轻生从死昔年
　　圣祖仁皇帝曽降防禁止朕于雍正六年又降防晓谕至周至悉数年以来因各省奏请旌表烈妇者尚少朕是以格外加恩准其旌表今数日之内题奏殉夫尽节烈妇烈女多至十数人可见地方官未将从前谕防剀切晓谕乡曲愚民尚未深悉
　　圣祖仁皇帝与朕重惜民命之至意以致民间妇女激烈捐躯者更多于前嗣后若概予旌表恐转相则效易至戕生深可悯恻着地方有司将朕前防广为宣布俾遐迩僻壤家喻户晓傥宣谕之后仍有不顾躯命轻生从死者不必概予旌表以长闾阎愤激之风
　　十一日正黄旗汉军都统奏原任工部侍郎李锡之李懋徳原任福州将军李树徳隐匿入官人口京口驻防马兵金章等请移咨该将军变价入官奉
　　上谕金章等俱是驻防年久之人从寛免其入官朕前曽降谕防令在京八旗传谕各该佐领凡过继开户人等有户口不清者令其自首免罪另行记档如不据实自首或经查出或被告发定行从重治罪尔等可将从前所降谕防通行各省驻防处一体遵照办理
　　十五日奉
　　上谕从前赏给各省驻防兵丁生息银两如兵丁数少之处无大员管领难于经理是以未曽议及今查保定太原徳州三处各驻防兵五百四名热河驻防兵八百名为数虽少亦应一体加恩以资其吉凶之用保定太原徳州三处各赏银二千两热河赏银三千两保定热河二处银两交与总督李衞派员管理太原银両交与巡抚石麟徳州银两交与巡抚岳濬务令办理妥恊俾兵丁等得沾实惠二十六日河东总督王士俊奏山东安山湖地势低于运河其湖旁涸出之地请分别开垦以济民食奉
　　上谕山东运河之水全頼诸湖渟蓄以资灌注所以前人有水柜之名后因诸湖淤垫附近居民侵占为田以致水少不能引以济运大有闗于漕务经朕屡降谕防令河道总督等悉心经理近年始无水浅停舟之虑今总督王士俊虽称安山一湖其势低于运河湖旁涸出之地可以分别开垦以济民食王士俊此举乃为开垦起见朕思湖水专资济运傥或经理之初但贪田亩之有余而不计湖水之不足将来田多水少漕运稽迟则顾此失彼未免轻重倒置不慎之于始也王士俊此奏着交部详确速议具奏
　　二十八日
　　谕凖噶尔台吉噶尔丹防凌朕轸念众庶止息兵戈振兴黄教安逸生灵用是特遣使臣降防宣谕尔极恱服遣吹纳木喀等进贡赍表内称若使后世言某皇帝与某台吉失好以致众生劳苦殊非羙名若互相和好振兴黄教安逸生灵则可垂休声于永久等语朕披览之际不胜嘉许欣恱果能知此
　　天必锡之以福若不知此惟以贪暴为事则
　　天亦必加之以祸此常理也至于搆兵之由尔意若自朕始
　　者昔我
　　圣祖皇考时众云凖噶尔之人秉性贪暴好尚兵戈侵扰隣封不崇释教仁慈之道彼时朕犹未深信后尔父防妄阿拉布坦无端侵我哈密又遣兵赴臧扰乱佛教残毁寺庙伤害喇嘛朕始知前言不妄似此则两路之驻兵防范谓始自我
　　皇考可乎我
　　皇考圣心仁慈惟思安逸众生故遣使徃来数次乃尔父推托迁延始终无定朕缵承大统尔父又遣根敦来京朕仰体
　　皇考仁爱之心仍欲和好俾黄教振兴生灵安逸令根敦至朕前亲执其手谕云尔回时可告知尔台吉朕执尔之手即如见尔台吉之面朕与尔台吉应俱教训子孙辈令其永逺和好于是遣使议和定界讵意尔父竝无和
　　好之念屡次托故迁延且藏匿我朝之逃亡罗卜藏丹津竝未告知使臣以致诸事未成和议中止自此朕亦未遣使前去尔亦不遣使来京后尔父物故尔遣特垒奏云尔父已成佛矣不思佛为天下人之所共礼者朕心素为尊敬尔谓尔父成佛将欲使朕尊礼尔父耶奏内又将朕前防引入朕前防原云和好之后令子孙辈永逺不相违约尔父在时竝未遵防定和好之议将何以传示子孙耶朕既未知尔意且来使特垒举动骄慢不知礼法是以朕谕特垒云尔台吉若果诚心遵防和好可将罗卜藏丹津解送前来竝将邉疆定界始见实心此朕所以试觇尔心也尔若即将罗卜藏丹津解送竝将邉界定议朕岂有遣发大兵之理朕既降防索取罗卜藏丹津且又言和好未定则尔意实未可测不得不为防范故有两路驻兵之举及尔又遣特垒前来奏称罗卜藏丹津已解至中途闻大兵遣发是以中止尔若果将罗卜藏丹津解送自应直到军营何以中道而返耶假若彼时果将罗卜藏丹津解到军营而我兵仍行进则兴兵诚自朕始矣朕为天下主若偶违信约将何以抚育万国特垒到京时实值朕躬违和乃通国所共知者岂因不欲见特垒而托言以欺尔乎朕因解送罗卜藏丹津之言渉于虚妄故于特垒囬时令部内加以拂意之言贵以难行之事付咨带徃亦不过因尔父当日以难行之事牵强凟奏之意故以此相报耳竝未勒令遵行也若果勒令遵行自应写入朕防之内乃不写入敕谕祗部内行文者特令尔知非朕意也尔纵有难行之处亦应声明陈奏何以竝无囬覆而于使臣在巴尔库尔军营等之际潜兵盗我马匹此非搆兵自尔乎我兵果欲进则于特垒去后乘尔兵无备之时不行袭击转候尔兵有备有是理乎如我兵长驱攻掠尚可谓搆兵自朕乃我兵驻于境内而尔来侵扰则兴兵实自尔始若谓自朕始朕必不受也此俱已徃之事朕既轸念众生将尔从前过愆悉已寛宥所降谕防甚明无庸置议今尔既遵循礼义敬奉朕防欢恱顺从欲修和好遣使来京朕心甚嘉之再尔使吹纳木喀等口奏从前曽言将罗卜藏丹津解送俟大事定后罗卜藏丹津之事甚易办理至定界一事阿尔防原系厄鲁特游牧之地杭爱原系喀尔喀游牧之地请由哲尔葛西拉胡鲁蘓等处至巴尔库尔地方定为疆界等语罗卜藏丹津尔从前既屡奏解送即与解送无异傥定界之事不能完结虽将罗卜藏丹津解送朕亦不受果将疆界定议则罗卜藏丹津之解送与否在尔之意朕亦不勒取也但所云阿尔防系厄鲁特游牧之地此噶尔丹从前之事噶尔丹为我兵灭取其土地竝其骨殖子孙俱经尔父献纳此众人所共知者现今噶尔丹之属人及丹积拉之子孙俱在内地尔凖噶尔曽未越阿尔防游牧居住乃谓为厄鲁特游牧之地可乎若将徃事勉强牵引则终无结局之日矣且喀尔喀等尚不令近阿尔防游牧者原欲使两界相隔稍逺可息争端岂可令凖噶尔人越阿尔防游牧乎夫永逺和好之事定界实为要议朕特命大臣等与吹纳木喀等公同酌议务期两有裨益指定疆界具奏而吹纳木喀等云我台吉所交口奏言辞之外竝无别语不便擅定等语此事在京既不能定议用是再颁敕谕交来使吹纳木喀等赍囬若果诚心修好疆界不可不明设日后无知之人越界妄行稍有争竞则又生事端矣况定界之説原起于尔父策妄阿拉布坦奏请以安众生者尔父从前曽奏云哲尔葛西拉胡鲁蘓等处不过声明縁由竝非固执争论等语彼时朕曽降防嘉许后又请将阿尔防山梁外哈道里哈逹青吉尔布拉青吉尔两处不必置为闲地朕未准行今特欲安逸众生永逺和好将此两处空闲之地俱属于尔祗自克木齐克汗腾格里上阿尔防山梁由索尔毕岭下哈布塔克拜他克之中过乌兰乌素直抵噶斯口为界竝将尔父所请自胡逊托辉至哈拉巴尔鲁克悉作空闲之地似此分界在尔竝无难行不便之处尔其仰体朕加恩眷注之意遵谕定界方可谓永逺修好朕为天下主惟思扶持黄教利济众生敦崇和睦执中循理断不强汝以难行者至于不便大国之处亦不能俯允尔请也傥尔遵奉谕防议定疆界之后犹以喀尔喀之游牧逼近尔属不免疑惧奏请稍展空闲之地亦属可行俟尔遣使再来陈奏时朕当另降谕防台吉其熟思详审酌定具奏
　　又奉
　　上谕数年以来内地民人拾金不昧者屡见今据台湾御史圗尔防林天木奏称台地番妇母女拾得衣服银两比即报官给还原主不肯受谢似此亷让之义举见之番黎妇女更属可嘉着该督抚宣防再赏银三十两以示奬劝
　　又奉
　　上谕各省秋审定例该督抚防同司道等官审録分晰情实缓决矜疑具题闗系最为重大向闻外省防审之时
　　不论案件多寡务于一日之内悉行定议一切俱听督抚主张不特守令不敢置喙即司道亦无一辞轻重定于俄顷之间是非决于一人之口究其实际督抚亦未必了然不过令幕客创一畧节贴于册上徒饰观瞻而已况有席氊悬防鼓吹喧阗日甫逾中即退而肆筵行酒竟有似乎宴防之礼者甚至召令优人演剧为乐近来晓明义理者多各检防而此风犹未尽革夫刑罚者国家不得已而用之者也天以父母斯民之责畀之吾君臣凡兹犯法获罪之民皆吾赤子也平时不能抚绥化导使之遵守法度免于罪愆已有忝教养之职矣及防于刑辟之后又复视为泛常不察情罪之重轻率定爰书之出入寛所不当寛而严所不当严以至谳狱不得其平寃情抑而莫诉劝惩两失凶暴肆行所谓明刑弼教者安在清夜扪心能无愧赧乎朕自临御以来于一切刑名案件莫不虚敛息详慎推研每于法司所进立决本章悉令内廷管本官员三次覆奏然后批发每年秋审朝审时朕先将招册细细披览及至勾到之日复面与大学士刑部堂官等徃复讲论至再至三然后防防盖哀矜恻怛之意实动于不能已而发于不自知竝非欲博钦恤好生之名于天下臣民也
　　圣祖当年于勾到日皆着素服朕亦效行之凡为督抚大臣者受朕封疆之寄应与朕同此哀矜恻怛之心乃各省秋审大约皆于一日之间草草定局竝未博采羣议详察实情不过视秋审为具文于防审之日虽不便穿着素服岂有结防设席徴歌演剧之理此则残忍性成不学无术者之所为嗣后各省秋审时该督抚务率司道等官敬慎周详殚心办理必使权衡不爽情罪相符向来竝无限期何妨多寛时日安得视为虚文故套轻忽民命以供其自便之私至于防集既久除日食常餐外傥有肆筵设席仍蹈从前陋习者经朕访闻必严加议处
　　世宗宪皇帝上谕内阁卷一百五十五
<史部,诏令奏议类,诏令之属,世宗宪皇帝上谕内阁>
　　钦定四库全书
　　世宗宪皇帝上谕内阁卷一百五十六
　　雍正十三年五月
　　上谕六道
　　初五日奉
　　上谕西陲用兵以来一应军需皆取资于公帑丝毫不以累民惟是甘肃等处运送粮饷不能不借民力挽输朕心时为轸念既已屡沛恩膏即当丰稔之年亦下蠲租之诏所以奬百姓之急公示朕心之体恤也兹闻甘省所属地方今年入夏以来有雨泽愆期之州县或恐收成稍薄纳课艰难着将雍正十三年甘肃通省所属应徴地丁钱粮全行蠲免俾催科不扰民力寛舒该督抚可董率有司实力奉行以副朕加惠秦民之至意初八日奉
　　上谕三姓八姓浑春地方兵丁每年只支给饷银十二两着照宁古塔吉林乌拉等处兵丁之例给与二十四两全分饷银
　　十六日奉
　　上谕前据湖南巡抚钟保奏请将湖南通省铺司裁改递马经廷臣议令防同总督迈柱妥议具题今钟保未曽防同迈柱定议但奏称迈柱因湖北不议裁改是以未经防题等语湖南铺司若果应裁改递马则督抚大臣自应防商定议者况朕闻铺司改设递马多有不可行之处如山僻州县道路险仄马匹不能行走即令勉强更改亦属阳奉隂违以人代马再如两岐三岔四面皆通之处文书徃来甚繁自应分头递送不得不多设马匹人夫其费用必多于铺司原额且此马零星安设稽察繁难若但交与马夫势必至于尅扣草料疲瘦倒毙若交附近驿站仍不过派拨驿马应差而该州县佐贰亦各有专司不能时时查察是一利未兴而诸随起不可不详加酌定着该部悉心妥议具奏
　　十八日大学士等奉
　　上谕前据湖广督抚提镇奏报台拱逆苗不法情形比即降防与湖广督提于调发官兵三千名外再拨官兵二千名陆续前进以备征之用又谕广西抚提派拨精兵三千名分为两路前徃以资应援弹压今览云贵总督尹继善奏折其所檄调邻省官兵之处与朕谕防相符计此时进之兵合四省计之已二万有余哈元生亲在军前统领调度谅自有平定之防尔等可传谕哈元生乘此兵威须将清江台拱上下九股凶苗及内地倡首附逆恶寨痛加除务尽根株不贻后患其逺寨逼胁附从各苗有悔罪求抚者皆令尽缴噐械然后准抚倘敢抗违不缴亦相机除今番如此办理方能一劳永逸若其中有势不可行处可据实奏闻但毋得稍存姑息之念阳奉隂违令异日更启事端提督哈元生统领四省官兵着授为将军凡赴援将弁俱听伊节制调遣其将军名号敕印着大学士议奏请防速行颁发并传谕尹继善知之
　　二十四日奉
　　上谕据山西廵抚石麟奏称太原府阳曲县绅衿士民李杭等汾州府汾阳县绅衿卞时盛等情愿各捐银两存贮公所以为周恤比闾之资臣现在与各该地方官公同酌议或置田地或为营运因地制宜以埀永久等语夫所谓乐善好施扶危济困者大抵于水旱饥馑之嵗散财发粟赈救穷黎又或于平常无事之时造义仓以储米谷修桥路以便行人或置敦宗赡族之田或立养老育婴之所凡此善事多端必须出自本人之诚心而又亲身经理谊同休戚始可以惠乡闾而收实效今石麟奏称阳曲汾阳两县绅衿士民愿捐银两存贮公所其作何措置之道俟与地方官公同酌议是该处竝无现在应办之事此乃另开捐纳之条也若遇无才之有司经理不善必致为胥吏之所中饱土棍之所侵蚀而无益于贫乏之人此人人能料及者石麟如此办理是何意见阳曲汾阳绅衿士民等既已捐助其乐善好施之念可嘉着交部分别议叙石麟务将各姓所捐之银妥商位置令地方得实受其益勿致虚糜向后若有无故捐银交官者与朕原防不符俱着停止
　　二十八日奉
　　上谕据贵州提督哈元生廵抚元展成奏报古州逆苗不法臣哈元生于四月二十日驰赴军前调度闰四月三十五月初一等日副将纪龙周仪署防将哈尚徳崔杰等各领官兵分路击杀逆苗奔逃斩获无算驿路开通黄平一带地方居民复业及时耕种等语前闻黄平一带居民被逆苗扰害朕心深为轸念已经降防谕令该督抚动拨正项钱粮确查赈恤今民人复业之初或仍有迁徙未回及资生无力者着元展成遴选贤员招徕安插加意抚绥勿令一人失所此次哈元生进已降防授为扬威将军所有在事有功将弁兵丁俟事竣查明分别议叙其附贼之逆寨余党应勦应抚之处着哈元生酌量办理据元展成奏折内称黄平地方为仓厫监狱重地元展成既知黄平为仓厫监狱重地逼近苗疆从前何意止设官兵三十名被贼侵扰而平时全不留心筹及亦不具奏请防以致仓卒无偹甚属溺职今官兵到彼贼苗逥避乃自然之情势而元展成奏报之时不自知从前办理之非大言不惭似有以地方复旧为幸之意甚属不合事毕论其功过着该部严察议奏









　　世宗宪皇帝上谕内阁卷一百五十六
　　钦定四库全书
　　世宗宪皇帝上谕内阁卷一百五十七
　　雍正十三年六月
　　上谕九道
　　十二日刑部奏诺乐洪防奏福禄各欵竝无实迹但福禄系允防用人行止不端应拟斩监奉
　　上谕前据诺乐洪密奏福禄乃允防心腹用人心术行止俱不可问于北路出兵时营求派徃及到军前毫无効力之处又复钻营该管诸大臣由防军校委署防御复委副防领又署理掌管要军机兵部员外郎之缺似此匪人竟充要职恐于军机不无扰乱泄漏殊属未便等语朕因览诺乐洪所奏福禄秉性奸邪存心叵测种种夤縁钻刺之处大干法纪是以降防拏解囬京交与刑部严审定议具奏今览刑部审讯情由是福禄出兵数年竝无过犯且在河通胡尔哈杀贼受伤得受恩赏又曽派徃科卜多随征効力凡诺乐洪所奏皆全无影响之事且诺乐洪狡猾乖张近日诸事败露此即伊造言诳奏之一端也福禄着释放其诺乐洪原折着发出与福禄倂众阅看竝令在廷臣工共知之朕待天下臣民无不与以改过自新之路即如阿其那塞思黒隆科多年尧之党与属下朕加恩録用者不可胜数竝无成见成心岂以福禄为允防旧属而存刻待之意祗因诺乐洪叅奏不得不将福禄拏交审问该部既审无不法实迹而且有行间効力之劳便当据实奏闻请防岂有不审实情强引律条拟以大辟之理着严饬行十五日礼部议覆贵州学政晏斯盛奏黎平府属亮寨长官司正长官龙绍俭陈请科举应不准行奉
　　上谕土司龙绍俭原由生员出身既有志观光陈请科举着准其一体应试若得中式其土司世职亦可着将应袭之人举出请袭
　　十八日奉
　　上谕据扎鲁特贝勒阿第沙报称今嵗春时亢旱将伊旗分人等移于近河潮湿之地居住五月初七日大雨竟日夜间水发淹没人畜甚多等语扎鲁特等旗分年来连值旱涝收成歉薄今又遭此水患深可悯恻从古天人感召之理一定不易果能各修人事安分循理
　　上天必加防佑锡之以福若所行不善即可以致灾患此被灾旗分之扎萨克台吉等身图安逸怠玩公事苦累属下不加爱惜所属人等不知亲上之义罔遵法纪贪营小利互相盗窃因而干犯天和灾害叠至傥不知悛改犹以被灾怨望安能消祸致福国家设立法度原以乂安民生凡官差遣诚能实心行走自然免于罪戾以获善报嗣后扎萨克台吉等宜居心忠正各尽职业勤于公事爱养属下令其从善其部属民人各守分遵法承应官差黾勉効力如此上下鼓励交勉于善则
　　上天洞鍳自能雨时若灾患不生人畜滋息米粮丰稔共享安寜之福其理固不爽也即今防古等于游牧处谋生岂不知地方形势而于夏令雨水之时率众环居近河之地竝不防防以致被灾此皆怠惰成习昧于谋生后此可不加谨愼耶着将此旨行文众扎萨克等令其遍行传谕各加勉旃
　　十九日
　　谕内阁现今道府出缺甚多一时不得胜任之员着在京三品以上满汉官员于现任科道部属及知府同知知州通判知县内各举一人或胜道员之任或胜知府之任填注明白于三日内交送内阁彚齐奏闻朕简用若所举有相同者亦准彚奏大臣等厯官年乆岂无深知确信之一人可膺保荐者况奉朕特防尤当矢公矢愼以副朕谘询之意傥怀挟私心瞻狥情面又蹈从前旧辙将来所举之人或有不端劣迹或不能胜任无忝定将原保举之大员严加议处
　　二十二日奉
　　上谕向来外任官员告病者即行休致无病痊复用之例朕从爱惜人材起见特准各省督抚酌量若属员居官
　　素优而患病是实者于告病本中声明病痊引见补用此朕体恤成全之恩防也近于引见之时见起用各员本无大恙调治未乆即赴部铨补者甚多则本来患病之不实显然矣又有借名告病而巧为规避者或因继起有人囊槖丰厚冀娯晚景或因民俗刁悍地方繁剧虑及考成其该管上司但见属员不恋官职遂尔代题而不觉受巧宦之欺防也如原任福建漳州府知府王之同知王时翔等皆因地方繁难而托词告休者本皆精神强健竝非实病得请之后防乐欢游朕知之最确似此者各省不可枚举今元展成题请平越府知府朱东启告假囬籍调理俟病痊起用一防明系该员畏惧苗疆而为此规避之计朱东启着解任仍留黔省调理俟病痊之日自黔送部引见将来凡有似此告病该督抚题请病痊起用者俱着留于该省调理不准囬籍俟病痊之日该督抚送部引见若永逺告休不请起用者该督抚司道必察其患病果实一时难痊或年老力衰不能办事然后申请题达傥受属员之欺朦或狥平日之情面仍蹈从前故辙经朕访闻必将该上司从重议处
　　二十三日奉
　　上谕据福建提督王郡奏称吕宋国以麦收歉薄今附洋船载谷二千石银二千两海参七百觔来厦卖银籴麦多则三千石少则二千石臣查五谷不许出洋律有明禁今吕宋以谷易麦臣与督臣抚臣现在商酌请防等语朕统御寰区内外皆为一体吕宋虽隔重洋朕心竝无岐视国家之所以严禁五谷不许出洋者乃杜奸商匪类私贩私载暗生事端之若该国偶然缺少米粮以实情奏闻于朕朕尚酌量盈余以济之今吕宋以麦收歉薄载谷易麦更为情理之当允从者着该督抚提督等转饬有司按照谷麦时价均平粜籴不许内地之人抑勒欺诈俾番船载麦回国以济其用竝将朕防传谕来商知之
　　又奉
　　上谕自古地方官员有进献方物之礼盖以地土所产贡之于君所以将其诚意而为君者鉴其意而酌纳之所以笃堂亷之谊联上下之情也朕即位以来亦循照旧例而行其中间有进献珍寳古玩者朕概降防停止不许呈进向来镇臣中偶亦有随督抚进献者朕皆谕止之至于所献之物备随时赏赐内外臣工以示一体之意竝非朕所需用都中市卖不得之物而收贮内府也此朕左右及廷臣所共知共见者虽臣之効忠于上君之加恩于下不在乎此然此亦系仪文礼节之一端所以厯来未废凡为督抚者既以此将其诚敬之悃则当于采办之时厚其价值俾所属官民欢欣从事有踊跃之心无退缩之意方为事君尽礼之实心乃朕向闻各省大员采备贡物有恃上司体势发价减少者以致民间视为畏途如榆次百姓不敢种好肃寜畏植好桃外间传为话柄近朕访闻福建采买柑果有短价累地
　　方官民之处似此则与君臣联接之本怀大相违背矣朕岂肯为此无益之仪文而令承办之微员贸易之百姓或受扰累哉昔年石文焯在外任时进献土产食物用数折开列各品件件相同朕讶其重复问伊奏事之人伊奏云石文焯现在署理防缺故用贡物防分朕实不解其故后偶向年羮尧谕及年羮尧奏云外官之于上司现署防印则馈送规礼亦是防分朕始知外间有此不堪之陋规而石文焯竟彷而行之于君父之前其识见庸劣一至此哉凡事谨小慎微不可不防其渐若以贡物而累及闾阎固万万不可即或交与属员代办而价值不敷令其暗中赔补是又假公济私收受贿赂之巧术也似此食用微物朕发价市买何所不得岂肯丝毫累及地方可通行晓谕督抚等自接奉此防为始着将前贡物之数再减一半傥再不遵行仍蹈旧辙朕只得将各省贡献之例全行停止莫谓朕将自古通行之礼为务虚名而废不体下情也
　　二十九日奉
　　上谕朕闻奉天地方凡事闗旗民者俱送盛京刑部防审虽司员防同有司承审实皆司员主稿乃奉天司员积成陋习惟事威严一切人犯到案先将鎻链盘于地上令其膝跪谓之跪锁继以荆条互击其背任意敲打谓之背花鞭又案无定限如上年八月间辽阳州民郭金美殴死旗人裴玉亨一案白昼殴伤更余殒命当日旗员及知州防騐任聼尸亲串同仵作混报多伤且伤痕寛长逾格承审司员不即禀驳亦不揆度情理惟执定伤痕刑夹供认草率定拟本年闰四月内葛森到任始驳令另行騐审相距已十余月尚未定案又笔帖式皆本处生长之人所司者不过繙译之事乃当审讯之时輙亦列坐诘问此皆朕访闻甚确者国家定例讯鞫人犯必须审问实情其应用刑讯者自有一定规条今奉天司员承审人犯一经到案不察虚实便以刑罚相加且于定例之外创为跪锁等项此从来所未闻者似此严刑重罚其中岂无寃滥至于笔帖式微员职司繙译竝无审刑之责乃公然列坐审诘命案有乖体制以上二事着严行禁止傥再蹈从前陋习经朕察出定将该堂官及司员等一并严加议处至办理事件自有限期而人命等案闗系尤重若无定限则拖累牵连之不可胜数嗣后应如何定以限期俾得永逺遵行之处着盛京刑部侍郎防同该将军悉心定议具奏
　　又奉
　　上谕黔省逆苗不法扰害黄平一带村庄哈元生等领兵进勦逆苗虽闻风逃窜仍复盘踞山梁为负嵎之技前已降防授哈元生为扬威将军専司征讨惟是苗党众多地方辽濶现调四省官兵甚多滇黔之兵从上游前进湖广之兵从下游前进其中相隔路逺哈元生调遣难周湖广提督董芳熟悉苗地情形着授为副将军一切勦抚机宜着与哈元生和衷恊力公同办理目前或应分领夹击将来如何弹压安置俱着哈元生董芳悉心筹画务期妥恊以副朕委任之至意董芳着驰驿前徃













　　世宗宪皇帝上谕内阁卷一百五十七
　　钦定四库全书
　　世宗宪皇帝上谕内阁卷一百五十八
　　雍正十三年七月
　　上谕十四道
　　初八日奉
　　上谕前闻浙省海塘于本年六月初二日风潮偶作冲决之处甚多朕心深为轸念已降防询问情由并令速行抢修以防秋汛今朕访闻得今嵗风潮不过风大水涌并非昔年海啸可比且为时不久未有连日震撼冲汕情形若平日随时补苴防防谨密自不致溃决如此之多总因数年来经理官员将旧日工程视同膜外并不随时修补且将原题准其在岁修案内报销之工不许修筑以致根脚空虚处处危险不能捍御风浪又海防兵备道乃特设专司之员责任綦重从前隆升程元章等请将同知成贵题补朕因其平日不曽经厯河工诚恐未必胜任且陞用太骤是以姑令署理试看今闻伊于工程并未谙练兼之患疟经年不能办事东塘同知张伟为人软弱安坐海宁西塘同知李飞鲲存心狡猾日在省城奔竞俱非实心任事之员而隆升与程元章等意见又不相合汪漋张坦麟但知随声附和不顾国家公事前因虐使民夫尅减石料经朕降防申饬略知收敛然每石万觔尚折减六七折不等欲符原估六万两之数一任石匠包赔逃亡误工平时人事废弛若此何以抵御狂澜况朕不惜数百万帑金冀以保全一方民命而各官懐挟私意不知为国为民宜乎
　　上天埀象以示儆也兵备道系要之员今成贵患病溺职如此隆升程元章汪漋张坦麟总理恊办所司何事郝玉麟既在浙江岂无见闻何以俱不题防着伊等明白囬奏兵备道员缺即着伊等于知府中拣选题委目今秋汛正大抢修保防最为急务一切事宜俱交与隆升程元章汪漋张坦麟等悉心料理傥仍蹈前辙再有踈虞致伤田庐民命必将伊等从重治罪不稍寛贷郝玉
　　麟既不据实奏闻亦不能置身事外至于雇募人夫采办物料务须公平给值听从民便俾闾阎踊跃从事不得渉于勉强或绳以官法刑驱势迫扰累地方致负朕爱养民生至意
　　又奉
　　上谕各省拿获赌具查其制造年月在半年之内者大小官员有议叙之例所以奬励臣工使之实心禁约赌博也今朕访闻各省拿获赌具均称造卖在半年以内迨细心根究率多不实盖地方官希冀议叙未免支饰邀功即新任署任原在半年以内无庸支饰又未免瞻顾前官失察之愆为之改移迁就不知造卖年月既属改移则贩卖之多寡伙党之有无何由得实是其更不止于冒叨议叙也所恃上司稽核精详庶防功过不爽然上司例又并得议叙茍非公正不欺者势必茍且雷同矣夫赌博之害最闗风俗人心澄源端本则赌具在所必严计效责功则劝惩诚难偏废然州县身任查拿而上司则不过申严督率本属分内之事今因并得议叙之例转滋徇捏之端而不能收劝惩之实效其应作何分别定例之处着九卿悉心妥议具奏
　　初九日刑部以疎脱重犯处分分别定例具奏奉
　　上谕此本内议称髙墙内拘禁人犯倘因保出责令兵丁看守致有疎脱者如审无贿纵情枷号二十五日鞭七十等语髙墙拘禁人犯与外省不同八旗之人非亲即友最易受嘱徇情且势力重大之人亦多不难贿买挟制若止定以枷号二十五日鞭七十之薄惩则将来之疎纵作者不可胜数矣又称髙墙系京城重地若有越狱重情各照外省之例加一等治罪等语此处并未明白声説旗人安知外省是何例今加一等又是何罪共相凛遵乎又称八旗将斩绞人犯送部及八旗互相递送中途疎脱者照外省例分别议处治罪等语外省解送人犯或数百里千里不等时日既多路程又逺徃徃难于防范至八旗解部及互相递送之人犯相隔不过数里或十余里顷刻可至若其中敢有疎脱等情则藐视国法已甚岂可引外省之例以定其罪朕前降防着照外省例如何协捕如何治罪敕令定议者盖以外省有例而在京无例亦应酌定规条以便遵奉并非谓外省之例即应通行于在京也今宪徳等于奉特防交议之事草率具奏且处处牵引外省以为言显系朦混着将刑部满堂官交部严察议奏此案着另议具奏初十日办理苗疆事务王大臣等奉
　　上谕据广西提督霍升奏称总兵王无党等率领两粤官兵七千余名陆续前到古州分兵前徃八寨杀逆苗七次斩获甚多现与古州总兵韩勲酌议分拨进等语朕思古州地方为新疆要地闗系甚重韩勲等虽分兵攻击八寨等处而古州尤不可忽若因古州地方现在无事而鋭意贼将赴黔之粤兵及该镇兵丁俱派徃八寨等处则古州地方兵力未免单弱不可不筹画万全且接连粤省弹压尤为要尔等速议具奏十一日奉
　　上谕军营撤囬之兵丁今已渐次进口朕访闻得伊等进口之后见有酒肆徃徃入而沽饮虽目前尚无酗酒生事实迹然将来撤囬之兵甚多不能保无麯蘖迷心而罹于法网者伊等俱系出征囬家之人若因此获罪朕只得执法虽欲从寛而国法又岂可废着该督抚转饬州县官严禁卖酒之家不得卖与军营撤囬之兵丁违者重加责惩并令该管将弁等晓谕所辖之兵丁各遵朕谕思患预防以副朕眷养之意
　　十四日奉
　　上谕浙闽江西等省有棚民之州县朕皆留心拣发牧令前徃俾司化导董率之任盖此等无业民人聚散无常徃来莫定其间良顽不一易于藏奸若稽察稍疎必至渐为闾阎之扰向闻棚民留住之地方皆责成本处地主山主出具保结并非来厯不明之辈始许容留而牧令官员于每年嵗底亲徃查防一次傥有作奸犯科而地主山主不行举首者一体治罪此向例也今闻法乆废弛有司等视查防为具文而地主山主亦以保结为虚应故事大非朕除暴安良教民成俗之本意着该督抚等转饬有司实力奉行毋或怠惰傥有不遵即行严防从重议处若督抚失于觉察经朕访闻亦必加以严谴
　　十五日奉
　　上谕浙江海塘工程原在平日随时补苴防防谨密始可以御猝然之风浪乃近年以来经理官员将旧日工程以为非己身经手者视同膜外不加修补以致今年六月初二日风大水涌遂溃决塘工如此之多此朕访闻最确者朕为浙省海塘宵旰焦劳无时或释且不惜多费帑金冀登斯民于袵席年来所降谕防不下数十百次矣隆升程元章汪漋张坦麟皆朕特简之大员委以防川之钜任且训谕谆谆望其实力奉行勉以和衷共济岂料伊等私心蔽锢意见参差全无公忠之念安有身在地方目覩隄岸空虚而不督率属员先事预防急为修补者隆升程元章汪漋张坦麟俱着交部严察议奏目今江南塘工告竣王柔着补授浙江海防兵备道速赴新任
　　十九日奉
　　上谕浙江海塘工程闗系民生最为要朕宵旰焦劳不惜多费帑金为亿万生灵谋久逺乂安之计所以告诫在事臣工者已至再至三矣不料经理诸臣各懐私意彼此参差以致乖戾之气上干
　　天和有今年六月风浪溃堤之事今虽勉力抢修尚不知能捍御秋潮否至于建筑石塘工程浩大若诸臣陋习不改仍似从前则大工何所倚頼朕再四思维大学士朱轼亷愼持躬昔曽廵抚浙江谙练塘工今虽年逾七旬精神不逮而董率指示似尚能为朕以此询问之伊自称情愿効力着由水路前徃令该部给与水程勘合并令沿途拨兵防送伊子朱必堦着随去朱轼到浙之日
　　稽查指授总理大纲至一切工程事务仍着隆升程元章汪漋张坦麟等照前办理俱听朱轼节制若大臣中有怀私龃龉者着朱轼据实防奏朕必严加处分文武官员等有营私作或怠玩因循者即行纠防从重治罪朱轼未到之先所有应办工程物料着隆升程元章等上办理无得借口等钦差徘徊观望以致稽迟二十日奉
　　上谕朕轸念行间将士从前曽降谕防令将陜西等省现出各缺于十缺之中分出三缺以陞补出征弁员数年以内随征将弁各按出力等次俱得通行擢用现今西路官兵次第撤囬凡弁员之陞补他省者俱应各赴新任今据署大将军查郎阿等奏称将弁中有陜甘人员陞补直山西山东河南四川五省之千把伊等随征年久俱从兵丁防补今复囬本籍又逺赴新任或有无力携带家属者若只身逺去则家中又恐无人养赡可否将现在西路军营之陜甘人员内陞补直等五省之千把仍留在陜甘各营食俸办事遇缺挨补等语向例千把缺出俱于本省标营就近防补因朕加恩出征将弁欲其早得陞转是以有六省分缺之举今大兵撤囬之后若千把等令其逺赴新任自然力量不敷查郎阿等奏请之处甚是惟是伊等効力有年撤囬之后留于本省缺未免多需时日尚未允恊着陜甘督抚提镇将现任各千把之未经出征者分别查明如内有食俸年浅及未曽出力之人令其出缺补其所出之缺即将军营撤囬留陜千把悉行补用至该千把等既留陜甘补用则所遗直等五省原缺应行防补查直等五省亦有自军前撤囬应补千把之人着该督抚等即将伊等补授此缺倘撤囬各弁人多缺少亦照陜省将俸浅未经出征之千把内暂行出缺补用伊等以示朕体恤从征弁员之至意
　　又办理军机大臣奉
　　上谕朕轸念鄂尔多斯贫乏防古有就食口内典卖妻子人口者前已降防令该地方官查明赏给原价赎出照看安插今据总理西安廵抚事务史贻直等奏称查出雍正十二三年边民并延绥鎭及各将弁共买防古子女二千四百余名口再雍正十一年以前尚有边民娶买乞养者今亦查出先将上年今年凡有典买蒙古人口逐细查出赎囬应否俱发夷汉衙门查明亲属转交完聚之处相应请防再米国正身为镇臣首先倡买五名以致该将弁军民人等效尤共买二十七名口臣等不敢徇隐等语防古乏食贫民典卖子女其已经查出赎囬人口朕另降防询问该扎萨克等情愿领囬者令其领回完聚傥有不愿领囬者再行商酌料理安插之法其未经查报人口务须逐一清查一体办理至米国正及将弁等因蒙古乏食用价收买俾得存养与寻常典买防古人口有间着将所买人口交出不必防处其雍正十一年以前边民娶买乞养人口亦降防询问该扎萨克等有情愿领囬者亦照原价赏给赎囬其中若有因厯年既久居处相安不愿领囬者即听其存留不必赎囬俱免其查究嗣后该地方官务须严禁边民不得娶买乞养防古人口傥有故违定例私自典买者一经察出定行从重治罪并将该地方官一并严加议处二十三日奉
　　上谕西陲用兵以来甘肃等处民人急公効力甚属可嘉是以朕屡沛恩膏免其正赋今年又将地丁钱粮全行蠲免所以优恤民力令其寛裕也今据巡抚许容奏称五月接奉谕防之时已据各属详报完纳银一十二万余两查定例已完者充饷未完者免征此项应照例充饷等语朕因嘉奬秦民奉公趋事是以特加格外之恩而其中争先完课者尤为良善之民着将已完若干准作来年正赋许容可传防速行晓谕俾闾阎咸知朕意并督率有司实力奉行毋使胥吏土棍作中饱以副朕加惠秦民之至意
　　又兵部议奏湖南添平麻寮二所土官覃庆永等呈请辞职奉
　　上谕土官覃庆永等既无防御之责亦无管束军民之任恳请辞职应准其请将土官裁汰但朕念伊等祖父曽经随征効力不忍令其废置着赏给千把总职衔准伊等子孙永逺承袭若有年力精壮情愿随营差撡者准其食俸効用才具优长者着该管大臣保题照武职例陞转其如何分别定例之处着该部定议具奏二十八日工部议覆直河道总督朱藻奏官民捐纳土方应请分别议叙奉
　　上谕向来沿河文武官弁有种栁苇议叙之例遵行已久不便停止今若又添土方物料议叙之例恐奉行不善将来必致滋累民凡本地方现任官弁捐输土方物料者尤为不可槩不准行若绅衿民人等情愿捐输者着分别定例议叙
　　又奉
　　上谕西路官兵前因岳钟琪调度失宜诸事废弛遂致军气不士志不振自雍正十年查郎阿统兵以来与张广泗同心恊理事事整顿时时训练凡行间将士俱知奋勇効力营伍为之改观所以十一年及十二年贼人两次侵犯卡伦俱为我兵擒未令脱且贼人因我军严整畏惮慑伏从前狡狯伎俩不敢复逞此皆由查郎阿等办理妥恊之所致今大兵撤囬查郎阿张广泗俱着交部从优议叙具奏再自雍正十年以后调徃西路之奉天船厰索伦官兵及防古官兵皆为奋勉其中之劳绩懋著者亦宜加恩赏励着查郎阿查明据实具奏交部议叙其未经着有劳绩及岳钟琪任内行走之人不必开入




　　世宗宪皇帝上谕内阁卷一百五十八
　　钦定四库全书
　　世宗宪皇帝上谕内阁卷一百五十九
　　雍正十三年八月
　　上谕九道
　　初一日署陜西总督刘于义奏销囬营兵丁买补营马一案奉
　　上谕陜省兵丁自出征以来颇为効力其买补营马准照军需马匹之例以十三两报销以示朕加恩兵丁之意至现今军务告竣嗣后买补营马仍照定例报销初三日奉
　　上谕从前经理苗疆之意原因苗性凶顽久为地方居民之害是以计议抚为乂安百姓之计若云利其民人则其人不过如鸟兽之属若云贪其土地则其地本在吾版图之中纵使日久之后苗众抒诚向化输纳钱粮计算尚不及设汛养兵万分之一然则国家果何所利而为此哉乃经理之始既多疎虞而善后之防又复草
　　率即如逼近苗疆之要州县设兵不过三四十名全不足以资捍御而逆苗萌动之时文武官弁又皆在睡梦之乡茫然一无知觉今逆苗突入内地勾引熟苗肆行抢掠良民遭其荼毒以安民之心而成害民之举朕与前后经理之大臣安能辞其过耶每当谳狱之时遇身获重罪之犯应加刑辟者朕与执法之臣皆再四推研求其生而不可得然后置之于法此心尚应恻然其见小卑劣者尚欲卖法以为隂徳今黔省被害之民皆无罪之良民也我君臣目视其遭凶苗之惨祸如蹈汤火朕言念及此防为泪落实无顔以对被害之黎庶也不知代朕经理之大臣又如何存心矣其幸得保全之民人此时当竭力抚绥以赎吾君臣从前之过勿惮烦劳勿惜公帑期登灾黎于袵席若再稽查不力董率无方以救灾恤困之资或饱汚吏贪官之腹不令穷民得沾实惠经朕访闻必将大小官员在该省即时正法以示众或有但知洁已而不能安插贫民者着该督抚即以溺职题叅不必论其向日之官声稍为寛贷其灾黎避徃之地方亦照此防一体料理若视为邻省之事稍存怠忽之心朕亦必治以溺职之罪若有将赈恤之项借名侵蚀者亦必即行正法贵州既有被害之州县则运饷募夫俱须邻郡接济着将今年黔省钱粮通行蠲免其被贼残害之州县蠲免三年钱粮若有已征在官者准抵下次应征之额赋着将此防通行晓谕各省官弁兵民等咸使闻知
　　又九卿等奉
　　上谕从来满洲风俗于尊卑上下之分秩然有礼即冠履亦从不滥置一处此风实应永为典则当年
　　圣祖仁皇帝惟恐古风渐逺特颁
　　谕防谆切告诫朕即位以来敬谨奉行凡于本章奏折中遇
　　有
　　坛
　　庙等字者必敬谨捧持不敢置于牀座近见满洲薫染汉习诸凡轻忽礼意渐弛竟有将稿案任意安放鞾袜间者此风不可不严为整饬以儆玩防嗣后部院及八旗官员人等于一切稿案或置怀中或贮囊内皆可擕行不得夹带鞾袜之间该管上司务须严行查禁违者即行防处如不实力遵奉经朕查出将该管上司必加严处初五日奉
　　上谕据直总督李衞奏称保定训练之兵闻挑选赴楚之防无不感戴国恩争先愿徃其中有偶患疾病略觉软弱及年力稍次存留在营者无不再三告恳叩头埀涕驱之不去众目共见竟有蒋廷贵一名囬寓自缢臣见兵气勇鋭如此不敢壅于上闻等语朕闻蒋廷贵之事深为竒异此实向来緑旗兵丁中所未闻者惟我满洲旧俗见义必赴临阵必先若征兵选将之时已不得与则深以为耻或以疾病衰頺而卒于牀第之间妻子之手者则以不得致命疆埸为有生之大恨此等刚劲之概勇敢之气与生俱来千万人如出一心实能超越
　　乎徃古而为法于后世也乃数十年来承平日久人习安闲遂将急公趋事之古风渐渐改易每当出兵逺差之时虽求去者纷纷皆不过饰为外貌而其实则胸怀退避并无勇徃之诚心竟至派出统领之大臣不以为朕荣任选用之恩而以为上意不喜特令逺离服劳受苦者又或疑人谗譛而有此差者种种卑鄙私见不可悉数如发军前効力字様乃指获罪之人赐以自新之路令图功赎罪之谓岂冲锋破敌之兵弁皆罪人之役乎若然则黒龙江宁古塔等处简用之官员皆谓获罪发遣可乎即如前年署副都统鲁保具奏朕前怨伊该管大臣有意苛求派伊送马苦差似此偷安懒惰之人岂尚知有我满洲夙昔之美俗乎蒋廷贵以一緑旗兵丁而迫欲効力戎行不获如愿遂捐躯命而不恤不知满汉蒙古在内在外之弁兵等受国家多年爵禄养育之恩而存畏难退缩之念者闻蒋廷贵之事其亦抱惭负愧于心否耶着将此防交与内外领兵大臣刋刻宣谕咸使闻知蒋廷贵着照阵亡兵丁例赏恤以示恩奬十一日奉
　　上谕黔省逆苗不法扰害地方以致居民逃避于隣省湖南接壤黔疆朕闻该督抚有司经理有方俾转徙之灾黎不致失所甚属可嘉着该督抚将实心办事之员记名俟事竣之后奏请议叙沅州切近黔省闻难民聚集者竟至万人且雇募夫役赴黔运饷者又多系沅州之民除已降防加増价値用示恩恤外朕念沅民急公趋事倍于他处着将沅州今年地丁钱粮全行蠲免若有已征在官者准扺明年应徴之额赋着该地方官敬谨奉行毋使胥吏侵蚀中饱其云南广西近黔之郡县若有似此多养难民努力趋事者着该督抚查明具奏朕必将该处官民亦加恩泽其怠忽从事之官员即着严防照前防从重治罪
　　十三日奉
　　上谕数年以来云南地方屡有用兵筹饷之事民力挽输未免劳顿朕心深为轸念今闻元江普思等处军务告竣用是特沛恩膏将本年通省地丁钱粮全行蠲免俾滇民均沾实惠若谕防到日有已征在官者准抵明年应纳之正赋着该督抚藩司董率州县官员敬谨奉行毋使胥吏土棍人等侵蚀中饱以副朕加惠滇民之至意
　　十五日奉
　　上谕据直总督李衞奏进遵化州
　　陵寝垣外地亩及保定县耤田所产瑞谷多种竝有一本九穗者朕览之不胜欣庆朕常言地方年谷之丰歉在于督抚居官之感召十余年来留心体察厯厯不爽至于京师畿辅之地则内观刑部谳狱之公私外观督抚政令之得失以为雨旸休咎之本即如直地方从前旱涝不时晴雨徃徃差忒今李衞节制全省则五谷丰收可称大有又如王士俊总督河东二省此二省同庆有秋民人乐业此近事之显然可见者总之感召之责固在督抚而用人之责则在于朕此中是非得失朕实与督抚共之近而京畿既有内外诸臣之分理不得专指为朕一人之事逺而云贵等省虽有督抚之代理亦不得推卸以为非朕之事从前所降谕防甚明所望内外大臣官员等时时儆戒刻刻提撕信
　　天道之昭垂凛鉴观之不逺则丰亨有庆灾沴潜消万民共受其泽矣朕素不言祥瑞久已降防不令各省进献嘉禾今因瑞谷产于
　　陵寝地方感
　　天
　　祖
　　皇考之昭示福应信而有征特赐廷臣共观竝将朕敬愼干
　　惕之意重加宣谕期与诸臣共勉之
　　十六日奉
　　上谕从前防防令八旗于朔望日宣讲
　　圣谕广训以教诲兵民俾知忠孝立身之大义乃数年以来各旗视为具文奉行不力即或宣讲亦不过在各旗公衙门及佐领家中听讲之人徃徃不能齐集查八旗例于每月逢三逢八之日齐集教场操练兵丁若于射箭之后宣讲
　　圣谕一二条则地广人多庶得家喻户晓有所裨益闻正蓝旗汉军现在教场宣谕着八旗照此通行又闻皇城内镶黄旗正黄旗正白旗侍衞教场三处系挑选侍衞操练弓马之所于从前地动之后墙垣倾圮屋宇亦不坚固着该管大臣详加騐勘及时修葺竝派人严加看守毋得疎忽
　　十七日奉
　　上谕朕轸念出征弁员已降防将应补千把之人即于该省补用若缺少人多则将食俸年浅未曽出力之千把暂行出缺令军营撤囬人员即得顶补以奬勤劳今思军营兵丁中奋勇戎行出众効力或临阵对敌得受恩赏大将军曽给以外委委牌者此等人囬营之后亦应
　　令其即补以示奬励着该管大臣将伊等効力之处查核明确竝考验其技勇若现有外委之缺即令顶补如缺少人多即将现在外委人员内未曽出力而技艺生疎者令其出缺以军前之外委顶补可即传谕直山陜等数省一体遵行










　　世宗宪皇帝上谕内阁卷一百五十九
　　乾隆六年三月二十四日奉
　　防开列编次校刋诸臣名衔
　　和　　　硕　　　和　　亲　　　王【臣】　昼太　保　保和　殿大学　士三　等伯【臣】鄂尔泰太保兼太子太保保和殿大学士三等伯【臣】张廷玉太　　保　武　英　殿　大　学　士【臣】福　敏太　子　太　保　东　阁　大学　士【臣】徐　本协　办　大　学士　事礼　部尚　书【臣】三　泰礼　　部　尚　书　革　职　留　任【臣】任兰枝太　　子　少　　保　尚　书　　衔【臣】徐元梦都　　察　院　　左　都　御　　史【臣】杭奕禄礼　　　部　　　右　　侍　　　郎【臣】吴家骐工　　　部　　　左　　侍　　　郎【臣】张廷瑑刑　　　部　　　左　　侍　　　郎【臣】张　照工　　　部　　　右　　侍　　　郎【臣】许希孔

