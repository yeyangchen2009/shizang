　　钦定四库全书　　　　　史部十五
　　十七史纂古今通要　　　史评类
　　提要
　　【臣】等谨案十七史纂古今通要十七巻元胡一桂撰一桂有易夲义附録纂疏已着録是书自三皇以迄五代裒集史事附以论断前有大徳壬寅自序并地理世系等十三图钱曽读书敏求记曰宋以来论史家汗牛充栋率多厐杂可议以其不讨论之过也此书议论颇精允絶非宋儒隅见者可比一览令人于古今兴亡理治了然胷次朱子称稽古録其言如桑麻菽粟小儿六经了好令读去予于此亦云其推许是书甚至至议其当从资治通鉴帝魏不当从朱子纲目帝蜀则又以久经论定之事务持异议以骇聴不足为一桂病也熊禾勿轩集有胡庭芳史纂通要前序即为此书而作庭芳一桂字也其称史纂通要省文耳此本不载禾序殆偶佚欤乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀











　　钦定四库全书
　　史纂通要巻一
　　元　胡一桂　撰
　　三皇总论
　　三皇之号昉于周礼外史掌三皇五帝之书【周礼注云楚灵王所谓三坟五典是也】而不指其名其次则见于秦博士有天皇地皇人皇之议【史记秦初并天下令议尊号丞相绾御史大夫劫廷尉斯与博士等议曰古有天皇地皇泰皇唐司马贞索隠谓泰皇当作人皇今从之】秦去古未逺意三皇之称此或庶几焉汉孔安国书序乃始以伏羲神农黄帝为三皇少昊颛顼髙辛尧舜为五帝不知果何所本盖孔子于家语自伏羲以下皆称曰帝【家语有宰我问五帝徳季康子问五帝二篇或疑家语非孔子书恐不可以为据然亦甞思之矣西汉去夫子未逺太史公明言孔子所传宰予问五帝徳史记又多引用五帝篇语固已信之况大戴礼亦有五帝徳篇又与家语合纵家语未必真夫子书而皇与帝名称自不可杂也】易大春秋内外有黄帝炎帝之称【易下系称黄帝春秋内左氏外传国语皆有炎帝黄帝之称】吕氏月令虽不可为据然有曰帝太昊帝炎帝帝黄帝亦足以表先秦未尝以伏羲神农黄帝为三皇也至宋五峯胡氏直断以孔子易大以伏羲神农黄帝尧舜为五帝不信而信经其论始定然三皇之号不可泯也则亦以天皇地皇人皇言之但此三者夲无所稽意混茫初开先有天而后有地既有天地则气化而人生焉皇极经世书以元经会所谓天开于子地辟于丑人生于寅至寅始为开物之初意三皇之号由此而称而所谓三坟者亦必因文籍既生之后述上古之事而有是书大抵鸿荒阔逺不可得而详矣【索隠三皇补纪曰天皇氏兄弟十二人地皇氏兄弟十一人人皇氏兄弟九人皆分掌九州然亦不知其何所据今姑附注以偹观览大纪又谓人皇后有有巢氏教民搆木为橹巢夏暑居之亢地为营窟冬寒居之未知稼穑食草木之食未有火化饮禽兽之血而茹其毛先取其皮蔽前后取而蔽后又有燧人氏始教民出火民未知衣服夏多积薪冬则之未有烹炮饮血而茹腥始教之燔炙后世圣人遂有鑚燧改火之法】况夫子于书首唐虞于易首伏羲伏羲以前皆未尝道阙之可也胡氏曰鸿荒之时亦犹日之夜月之晦时之冬焉生消升降终而复始于穆天命不已而成四时之造化于皇羣圣体是以为三纲之礼乐事本乎道道藏于事天生人人成天三皇尸其体五帝妙其用禹汤文武成其功孔子孟轲其学轲之死虽未有得其者惟皇上帝降衷于下民若有恒性何莫由斯道也【此下只称胡氏曰者并系五峯大纪】
　　五帝总论
　　天地肇判邃古遐邈厥详曷闻孔子定书断自唐虞他经则自周礼外惟易系辞称古者包羲氏王天下包羲氏没神农氏作神农氏没黄帝尧舜氏作如斯而已家语记孔子答宰我问五帝徳【家语五帝徳篇答宰我问黄帝颛顼帝喾帝尧帝舜】答季康子问五帝【家语五帝篇答季康子问大昊配木炎帝配火黄帝配土少昊配金颛顼配水】及春秋内外于黄帝尧舜间又有少昊颛顼帝喾焉大戴礼亦有五帝徳篇又帝世皆叙自黄帝次颛顼髙辛尧舜【见司马索隠】与宰我所问合司马氏史记纪五帝又与大戴礼宰我所问合意其本此二书也然皆缺而未偹【黄帝而上缺伏羲神农黄帝而下缺少昊不书】善乎胡氏之论曰皇者初冐天下者也帝者主宰天下者也自燧人而上即三皇之世也包羲神农黄帝尧舜是五君者有先天地开辟之仁后天地制作之义民到于今受其赐故孔子称之黄帝之后少吴颛顼髙辛虽尝帝天下孔子所以越而遗之必称尧舜者以三君居位仅可持其世而己未尝有制作贻万世故也则五帝之名实定矣今愚本之易参之胡氏以定五帝之世亦庶几仲尼之意云耳
　　伏羲
　　帝太昊伏羲氏【帝王世纪风姓母华胥】成纪人也以木徳继天而王【家语古之王者易代改号取法五行更旺相生先起于木太昊首以木徳王天下索隠木徳春令故易称帝出乎震月令孟春其帝太昊是也】都宛丘【今陈州太昊之墟】生而神明徳合天地其王天下也河出图洛出书则而画之始作八卦以通神明之徳以类万物之情因而重之为六十有四又幽赞于神明而生蓍参天两地而倚数观变于隂阳而立卦【见易下系説卦】教民决嫌疑定犹豫使不迷于吉凶悔吝之涂盖非特为万世文字之祖【朱子语録】实开物成务之学也造化之秘泄于此圣道之统亦始于此矣【陈栎寿翁増广通畧】又因龙图之瑞以龙纪官故为龙师而龙名【左昭十七年百官师皆以龙纪召号后同】教民佃渔【佃音田猎也】以罔罟为器教民防姻以俪皮为礼【伉俪之义双也】又教民豢飬六畜【马牛羊豕鸡犬】以充庖厨且以为牺牲享神祗故号伏羲氏亦号包羲氏焉【在位一百十　按胡氏曰世伏羲没女弟女娲袭据尊位循帝年　之迹无所革造始制笙篁号女帝女娲后又有骊连栗陆中央栢皇大庭赫胥尊卢啓统昊英朱襄葛天隂康无怀一十三代皆祖包羲此夫子所不道故不具载姑附见于此又按自伏羲至帝喾所称年皆不可详姑记之】
　　神农
　　炎帝神农氏【世纪姜姓长姜水故姓自黄帝始则羲农姓未可据姑存之母女登少典正妃游华山感龙首而生帝】火徳王【家语】都曲阜【鲁邑】有火瑞以火纪故为火师而火名斵木为耜揉木为耒以教天下之耕日中为市致天下之民聚天下之货交易而退各得其所【易下系辞】此后世农商所由起而斯民生飬之具畧偹矣【増广通畧】又尝百草以有医药而济其疾疢作五弦之琴以咏丰年之歌【大纪】帝崩号曰神农氏焉【在位百　按司马贞补纪四十年　谓神农氏后又有帝临魁帝承帝明帝直帝来帝哀帝榆防通八代五百三十年轩辕兴大纪同亦夫子所不道附见于此云】
　　黄帝
　　黄帝有熊氏姓公孙【史记云名轩辕】有熊国君少典之子【世纪母附寳索隠云长于姬水改姓姬居轩辕之丘因以为名有熊河南新郑是也】都轩辕之丘以土徳王【家语索隐黄龙地螾见土精大五六围螾音引】帝生而神灵弱而能言幼而狥齐【狥疾齐速】长而敦敏成而聪明于时神农氏世衰【世后世神农氏也恐非一君其后世皆称炎帝司马贞有八代之説然国语又谓少典娶有娲氏生炎帝黄帝二帝用师以相济则是兄弟争国也皆不可详矣姑记之】炎帝侵陵诸侯蚩尤【诸侯】肆为强暴轩辕修徳治兵三战而后胜炎帝于阪泉杀蚩尤于涿鹿【燕山路涿州】诸侯归之推轩辕代神农为天子是为黄帝帝披山通道未尝宁居东至于海【登九山及岱宗】西至于崆峒【山名又登陇西鸡头山】南至于江【登熊湘在长沙】北逐薫鬻【北蛮】合符釡山【会诸侯】邑于涿鹿之阿迁徙无常以兵师为营卫有云瑞故其纪官也为云师而云名举风后力牧常先大鸿以当辅佐【郑云风后三公力牧相大鸿鬼防区号佐也】命大挠作甲子【挠奴教反探五行之情又占斗纲所建始作甲子】容成造厯首理算数伶伦造律吕防区占星气容成兼而总之【外纪】六术之中律厯为要厯以斗柄建寅春正月为歳首律以黄钟之宫声发于自然为十二律之夲度量衡之所由出三者合律然后措之天下田可分禄可均礼可制乐可作故律也者万事根夲也又建左右史官以纪言动苍颉沮诵实当其任始作鸟迹篆谓之曰字【大纪苍颉沮诵见鸟兽蹄迹作鸟迹篆其文依类象形而生故谓之曰字】帝又上观天文大明时令乃周行天下以观地理画野分州立步制畒以防不足使八家为井井开四道而分八宅凿井于中以均生产塞欺陵弭闘讼【本纪】又济以舟楫导以服牛乘马门柝杵臼弧矢宫室棺椁书契罔不毕备【易系】夫然后制轩冕别章服使知贵贱有等上下有序各安其分焉其通变而使不倦神化而使民宜垂衣裳而天下治者如此至和氤氲羣生安乐鳯凰巢阿阁麒麟游于郊【大纪】盛矣哉五帝之世也帝四妃二十五子得姓者十有四人为十二姓【姬酉祈已滕箴任荀嬉姞儇依】生人以来得姓之始实由于此自今观之伏羲神农二圣人去洪荒之世未逺也其风犹为朴畧至黄帝之世实为文明之渐故昔之穴居野处者今始有宫室昔之汚樽抔饮者今始有什器昔之结绳而治者今始有书契文字昔之皮革蔽体者今始有冠冕章服其诸制器利用难以枚举骎骎乎非复前日朴野之俗矣胡氏曰是谓徳配天地道之至也制度之经也徳泽流天下至于今人防其惠虽死犹生也后世乃帝得僊术骑龙升天者真妖妄矣防哉言乎【在位一百年】
　　少皥
　　少皥金天氏姬姓黄帝次子【世纪谓嚣继黄帝立即少皥金天氏亦曰青阳氏母曰女节】以金徳王故号金天氏能修太皥之法象日月之明故又号曰少皥氏【大纪】都曲阜少皥之立也鳯鸟适至故纪于鸟为鸟师而鸟名【左氏】又以鳯知天时立鳯鸟氏为厯正【大纪】少皥氏衰九黎乱徳天下之人相惧以神相惑以怪家为巫史民渎于祀灾祸荐至胡氏曰邪説之为人害也乆矣以五帝之时九黎犹乱风教矧汉以来圣学絶灭世衰一世在上之人茍且侥幸功成而气盈利得而志怠崇尚势力而不知仁义者乎故释氏巫祝得以其説诳惑斯民为之荐死求生祈福免祸天下靡然从之在上者恬然不复知礼制刑赏之本在下者安然不复知正身修行之实鬼教浮虚之言徧天下风俗既移孰能不外饰事君之礼内懐背上之心志在伏节死义以三纲为己任临事不茍免乎
　　颛顼
　　颛顼髙阳氏姬姓黄帝之孙昌意之子【家语世纪云母女枢】以水徳王【家语】都帝丘【卫今濮阳后徙髙阳称髙阳氏】颛顼以来官师不能逺纪乃纪于近为民师而命以民事【左氏】帝渊静而有谋疏通而知逺养材以任地履时以象天依鬼神以制义治气以教化洁诚以祭祀北至幽陵南至交趾西至流沙东至蟠木【地理志流沙在张掖居延县海外经东海中有山名度索上有大桃树蟠屈三千里】动静之物小大之神日月所照莫不砥属【史记】盖自少皥之衰神民杂揉帝命南正重司天以属神【少皥子】北正黎司地以属民【髙阳氏子后帝喾使黎并掌重职赐氏祝融卒弟吴回嗣位】絶地天通使无相侵渎革九黎之乱神人不杂万物有序民安其生焉【在位七十八年】
　　帝喾
　　帝喾髙辛氏姬姓黄帝曾孙嚣之孙蟜极之子【史记世纪云帝生而骈齿张晏云髙阳髙辛以所兴地名号颛顼帝喾以字号上古质也】以木徳王都亳【今河南偃师是】生而神异自言其名聪以知逺明以察微顺天之义知民之急仁而威惠而信修身而天下服取地之财而节用之抚教万民而利诲之厯日月而迎送之明鬼神而敬事之其色郁郁其徳嶷嶷【索隠郁郁犹穆穆嶷嶷髙也】其动也时其服也士【索隐服士服言公且亷也】执中而徧天下日月所照风雨所至莫不服从【史记】帝四妃元妃有邰氏女曰姜嫄与帝禋祀上帝而生稷陈锋氏女曰庆都有赤龙之祥孕十四月而生尧于丹陵有娀氏女曰简狄祈于髙禖有飞燕之祥而生契娵訾氏女曰常仪生子贽帝崩贽袭位未乆而殂尧有圣徳初封于陶后封于唐即位是为帝尧【帝喾在位七十年夀百五歳】胡氏曰天地之间有气化有形化人之生虽以形相禅固天地之精也姜嫄克禋克祀以弗无子志之所至气亦至焉气之所至精亦至焉故若履天帝之武而敏歆其祀于是有子不可谓怪而诸儒不悟惑可知也至于防纬之书谓庆都惑赤龙之精而生尧简狄吞鸟之卵而生契则诬矣何者人也乃与繁气交而生子则无是理矣是以载其事而削其词焉西汉薄太后有苍龙据腹之祥而生文帝若非史氏记之详明则后世必谓薄与龙交而生子矣【髙帝召薄姬幸之姬曰昨暮夜妾梦苍据吾腹髙帝曰此贵证也吾为汝遂成之一幸生男是为文帝】是故儒者莫要于穷理理明然后物格而知至知至然后意诚而心不乱
　　帝尧
　　夫子定书断自唐虞以下迄于周于是论二帝三王之治者始有所根据帝尧陶唐氏帝喾子姓伊祈【史记尧名放勲舜名重华禹名文命先儒皆辨其非是】以火徳都平阳【今晋州年十六以唐侯即位邵氏皇极经世书元年甲辰七十二载夀百歳按以后纪年系并用邵氏云】书称其徳曰钦明文思安安者帝之心法也曰允恭克让者帝之身法也钦存于中恭见于外敬为圣学始终之要也不但是也克明俊徳以亲九族则身修而家齐矣九族既睦平章百姓则家齐而国治矣百姓昭明协和万邦则国治而天下平矣圣经明徳二字实自尧发之大学八条亦始于此又不但是也中者天下之大夲事事物物莫不有一中道举天下以与人大事也而授受之际不过曰允执厥中而已圣经中之为义亦自尧发之中庸九经亦始于此然则开千万世圣学之源者尧之功顾不钜乎仲尼祖述尧舜韩子所谓尧以是道之舜禹汤文武周公孔子者即此是也道散于三极之间所望于圣人者裁成天地之道以立人极云耳洪荒之世气浮而为天者不过茫茫一太虚耳固未有度数之分黄帝颛顼虽云造厯盖未详也至帝始命羲和分掌天地四时于是推步之法愈宻日月星辰之丽于天者始则而象之歳分为四时又分为十二月又分为三百六十日因其气盈朔虚又为置闰以应周天之度于是天道可得而成矣质凝为地者亦不过茫茫一块土耳固未有疆理之别也黄帝虽曰分州画埜亦未详也至帝始咨四岳举其能治水者以拯斯民垫溺一朝之命鲧不能治而禹继之其施功之最难者莫如冀壶口龙门等处此盖混沌初分水未有泄积之歳乆冲决奔放愈甚则懐防之害愈烈禹因其势防凿而顺导之若其次第则先青兖徐扬之下流而荆豫梁雍以次底绩弼成五服自甸侯至绥而封建之制以立咸则三壤自畎浍至川而井田之法以成于是地道可得而平矣自羲农黄帝开物成务之后又适当一元文明之会风气骎开剏制立法维其时也典中所载若时若采二节尤有可得而论者若时登庸此盖欲举而受之以登庸之大任也【亦犹舜之征庸禹之奋庸百揆之任也】畴咨之举不以属之他人而以属嗣子丹朱盖可见矣若采虽非若时之比书曰亮采曰载采采盖亦着于其事而有光华者也孔子曰巍巍乎其有成功焕乎其有文章其此之谓矣畴咨之举独以属之共工必其人之有剏法立制之能也此二职者一居道揆以论建于上一居法守以奉行于下二职举而天下之能事毕矣然天下之治得人固难知人尤难一曰嚚讼一曰象恭帝之见则明矣而卒无以当其选者直至七十载逊位之时始得其人曰虞舜舜又荐禹得益稷臯陶诸人以佐之考其事大抵皆在舜厯试之后摄政之时八元八凯之举四凶四罪之去与夫治水征苖又其事之最著者也五典敦五礼庸五服章五刑用法度礼乐彰彰然着明如日月行天亘古常见此又立人之道以叅賛天地化育之所不及者盖万世之功也【此篇系熊去非书说】舜既即位封尧后于唐而为虞賔【外纪封丹朱于实沈之墟以奉其先祀客见天子】
　　帝舜
　　帝舜有虞氏姓姚黄帝之后自昌意至舜七世【史记重华父瞽瞍瞽瞍父桥牛桥牛父句望句望父敬康敬康父穷蝉穷蝉父颛顼颛顼父昌意昌意黄帝之子愚按史记帝王世次昌意曽孙敬康与尧四从兄弟为舜髙祖则舜为尧四世从孙与尧同时尧以二女嫁之是舜以曽祖姑为妻已若可疑又禹与尧亦四从兄弟舜亦禹四世从孙乃先授尧之天下而后授之禹又舜五世从孙乃殛五世从祖于羽山容齐洪氏亦言史记称契十四世为汤弃十五世为文王汤与文王隔六百年为叔侄讥其无是理然则太史公帝王世纪恐未足据也】受尧禅以火徳王都莆阪【今河中府元年丙辰在位六十一载】瞽子父顽母嚚象傲常欲杀舜舜克谐
　　以孝烝烝乂不格奸耕于厯山【河东】厯山皆让畔渔于雷泽【雷夏】雷泽皆让居陶于河濵【济隂定陶陶丘亭是】河濵器不苦窳【游甫反病也】二十以孝闻三十尧欲巽位于四岳四岳辞众咸荐舜荛曰我其试哉女于时观厥刑于二女舜内行弥谨厘降二女于妫汭瞽亦允若尧将使嗣位厯试诸艰命之司徒而五典以从命之百揆而百事以序命之四岳而四门穆穆纳之大麓而烈风雷雨弗迷孟子所谓使之主事而事治主祭而神享者是也既厯三载尧以舜之言皆可底绩遂命舜陟帝位舜让不获乃摄行天子事首察玑衡以齐七政厯象授时所当先也类上帝禋六宗望山川徧羣神摄位致告所当谨也五载一巡守羣后四朝上下之情所当交通无间也仁以恤五刑之用义以断四罪之诛而天下咸服矣荐禹司空往平水土又举益稷以为之辅水土既平禽兽之害人者息人得平土而居之矣其疆理天下又有可言者禹之治水既已别为九州舜复析之为十二者盖以冀之东北为幽西北为并青之正北为营盖自古北狄为中国患此三州正系捍御要害之地于此可见古人经制天下之大畧矣【此意本熊去非书説大纪割青州碣石以北辽东之地为营州割冀州恒山以北燕蓟之地为幽州割冀州大行西北之地为并州南抚交趾西发氐羗北发山戎息慎东长岛夷】二十八载之间真所谓巍巍乎其有成功也尧崩三年防毕而后践天子之位南面而治端拱无为责成于九官四岳十二牧二十二人命禹宅百揆以统之帝不过执其黜陟之权考其成功而已天下之广万事之众初不以身亲之也五十年间有天下而已若不与岂非其得为君之道若是乎居摄以前犹任臣道之劳即位以后可见君道之逸迨夫耄期之后禹摄位之时虽有征苖之事而班师舞羽己为之来格盖至于此徳洽民心而有司不犯恩被动植至海隅苍生盛矣哉太和之极也禹摄位十有七年舜崩【蔡氏书传云史记言舜巡守崩于苍梧之野孟子云舜卒于鸣条未知孰是今零陵九疑山有舜冢云】三年丧毕而后践天子位封舜后于虞而作賔焉盖尝观尧舜禹三圣授受尧之命舜曰允执厥中舜之命禹复益以三言者盖以中之为道汨于人心之危者易陷隠于道心之微者难明故必察之以精而不杂守之以一而不离则危者安微者着自无过不及之差信能执乎此中则天下之大以之贤者此中也以之子者亦此中也推之而为汤武之放伐亦不外乎此中也此舜所以别白人心道心之危微而且诲之以精一用工之要者其虑至深逺矣吁精者明也即尧之所谓明徳一者诚也即尧之所谓钦敬此十六字之为万世心学之要曽谓圣圣相授徒恃势位之尊土宇之广云乎哉胡氏曰愚读五帝书而后知圣人泽及斯民之逺也后世有立功于一时兴利于一邦者人犹追思而祀之是数圣人者有功于天下万世曾不得推苗裔立宗子建庙庭春秋四时飨天下之报也有天下者端拱九重之内治其国家上之天文下之地理中之人伦衣食之原器用之利法度之章礼乐之则谁推明制作之也而忘之乎佛教之兴驾一偏空説失事理之正而其神像乃得蟠据中华名山巍嶪相望又听其雕梁画栋羣沦灭三纲之人而豢养之此何道也其不耕不植侵渔民利耗蠧民财乃细事耳为政者恬不以为虑可悲之甚矣






　　史纂通要卷一
　　钦定四库全书
　　史纂通要卷二
　　元　胡一桂　撰
　　夏
　　夏禹姓姒黄帝孙祖颛顼父鲧【史记颛顼父昌意昌意父黄帝世纪母有莘氏女曰志是为修已】受舜禅以金徳王【家语】都安邑国号夏仍唐虞以建寅之月为歳首【元年丁巳在位二十八年】初尧时洪水滔天下民昬垫试鲧治水九载绩用弗成舜摄位殛鲧羽山命禹嗣父职举益稷为之佐禹以司空治水益作虞掌草木鸟兽弃后稷教民播种禹劳心焦思八年于外三过其门而不入娶于涂山辛壬祭甲启呱呱而泣禹弗子惟荒度土功【涂山国名防稽山阴县厯四日往治水后生启过门不入惟以相度治水为急】陆行乘车水行乘船泥行乘橇【音蕝板为之形如其擿行泥上】山行乘檋【一作梮皆纪録反以鉄如锥头长半寸施履下以土山】首自帝都次兖次青次徐次次荆豫梁雍同九州宅四隩【四方深逺处可居】旅九山【旅祭山之名】涤九川陂九泽方其随山刋木也则暨益奏庶鲜食及其决九川距四海濬畎浍距川也【一畒之问广尺深尺曰方百里广二寻深二仭曰浍濬之至川】则暨稷播奏庶艰食【书益稷篇于艰食下仍有鲜食二字但暨稷只当言艰食鲜食疑衍文】于是别九州之分野差土田之髙下定贡赋之式度立封建井田之经界尽一时经制生养斯民之道矣于是贡金九牧以铸九鼎载所立九州之制度以垂万世【五峰胡氏曰左氏以为鼎者图象百物而为之备使民知神奸也愚切以为诬矣魑魅魍魉自古不以为天下患惟鄙夫鄙妇则或言之缙绅先生不道也王者协于上下以承天休乃以此为事而庸铸之于鼎乎然则禹所铸者何也始除洪水之害别九州之分野差土田之髙下定贡赋之式度立井田封建之经界尽一时生养斯民之道矣又铸于鼎以为万世准耳春秋之时晋郑铸刑书则知古人创立制度欲传乆逺者必于鼎矣】昔箕子有言曰鲧堙洪水汩陈其五行帝乃震怒不畀洪范九畴彞伦攸斁鲧则殛死禹乃嗣兴天乃锡禹洪范九畴彞伦攸叙夫以水土既平则九功修和【六府水火金木土谷三事正徳利用厚生合为九功】九畴锡彞伦叙天人之所闗系有如此者舜既受禅命禹宅百揆禹首进克艰惠廸之谟安止几康之告至于傲慢好游之戒凛凛乎为舜陈之真有忧治世而危明主之意勤于邦俭于家舜之称禹者不过切实之言予何言予思日孜孜禹之自述者初无过髙之论然而不徒从事于议论之间而必有事功之实盖可见矣舜老禅禹位曰天之厯数在汝躬汝终陟元后且致意于人心道心精一执中之禹拜稽首固辞帝曰毋惟汝谐乃受命摄行天子之事如舜之初舜崩三年防毕禹遂即天子位任臯陶伯益以国政【史记】县钟鼓磬铎鼗以待四方之士【曰教寡人以道者击鼓谕以义者击钟告以事者击铎语以戞者击磬有狱讼者击鼗音桃淮南子】建旌旗斿旐以别尊卑等级【禹命奚仲为车正云云管子】兴学校以重明伦之教泣罪人而痛百姓之异心【出是罪人泣之曰尧舜之人皆以尧舜之心为心寡人为君百姓各自以其心为心是以痛之说苑】絶防酒而知后世以亡国【仪狄作酒甘疎之絶防酒曰后世必有以酒亡国者世本】防涂山而戮防风氏之后至【长狄国见家语】今观其纪纲典则闗石和钧王府则有之歌【书五子之歌】禹之功厚徳茂立极埀统为万世凖者至详且备矣后世覩河洛者思禹功见舞大夏者称禹徳盛矣哉不可防也【大夏禹乐名】末年东廵守至防稽而崩【夀一百岁冡在防稽山】盖尝论之禹之于舜者心法授受一中而已天乃锡禹洪范九畴而皇极居五以一御八居中制外亦一中而已而吾夫子称禹乃曰菲饮食而致孝乎鬼神恶衣服而致美乎黻冕卑宫室而尽力乎沟洫禹吾无间然矣何哉盖中道之传心法也吾夫子之论又指其孝心纯至者言之也禹伤父以治水殛死故直以此自任卒之建立伟绩克盖前愆至于禘喾而郊鲧禹之心从可识矣故于宗庙则致其孝于祭服则致其美沟洫则尽其力宁饮食之菲衣服之恶宫室之卑皆不敢暇顾者其心诚不忍一日安于天子之常奉故也夫岂矫情饰伪干誉沽名者之所为哉味吾夫子无间然之言其深有以识禹之心者乎吁孝也者天之经也地之义也民之行也中心仁爱诚敬之至也尧舜之道亦孝悌而已一孝立而万善从之其于立功也乎何有禹崩启遂继世以有天下后世不贤而子实自此始王启即位【元年甲申在位九年】有扈氏威侮五行怠弃三正【扈国扶风鄠县三正子丑寅之正疑古已迭用】启召六卿躬行天罚大战于甘防之有甘誓之书享诸侯于钓台【頴昌府阳翟县有钓台陂】天下咸朝夏后窃尝疑王启嗣位之初何为遽有有扈氏之变也太史公谓启征有扈不服唐孔氏谓尧舜受禅启独继父以是不服今观甘誓声罪之辞不过曰威侮五行怠弃三正而已其不奉正朔之意可见也吁子之事固非出于禹之本心也天与之人与之启不能以逃其责矣然天下之事才出于创见非耳目所常习者不能不起人疑叛之心至重烦王师大战而后防之舜禹嗣位宁有是乎夫子定书而存此篇固见启之奋发有为且着有扈氏不臣之罪而帝王升降之几世变之一防从可识矣启崩太康立【启子元年癸巳在位二十九年】以逸豫防厥徳黎民咸贰乃盘游无度畋于洛表十旬弗反有穷后羿【穷国名羿君名】距于河而废之厥弟五人作五子之歌以致其怨尝观禹之训曰内作色荒外作禽荒甘酒嗜音峻宇雕墙有一于此未或不亡太康一犯禽荒之戒而竟以失邦皇祖之训岂欺我哉羿立太康弟仲康【元年壬戌在位十三年】身为之相仲康肇位四海首命侯掌六师惟时羲和沈乱于酒遐弃厥司至于日食大变尚罔闻知王命侯往征之作征林氏曰羿废太康而立仲康其篡乃在相之世是则仲康犹有以制之也羿之立仲康也方将执其礼乐征伐之权以号令天下而仲康即位之始即命侯掌六师以收其兵权羲和之罪虽曰沈乱于酒然党恶于羿同恶相济故侯承王命往征之以剪羿羽翼故终仲康之世羿不得以逞使仲康尽失其权则羿之簒夏岂待相而后敢耶王崩子王相立【元年乙亥在位二十七年】权已归羿相为羿所逐居商丘依同姓诸侯斟灌斟鄩氏羿恃善射不修民事滛于原兽【好猎】弃武罗伯姻熊髠龙圉【四子羿贤臣】而用寒浞浞伯明后寒之防子弟也【寒国名伯明后寒弃浞于夷羿收之】使相已浞行媚于内【宫人】施赂于外愚弄其民娱羿于畋外内咸服羿犹不悛将归自畋家众杀而烹之夏遗臣靡奔有髙氏【国名】浞自立【壬寅浞簒是年少康生浞终辛巳共四十年】因羿室生浇及豷使浇灭斟灌斟鄩氏杀后相处浇于过处豷于戈【遏戈二国名宋郑间】后緍方娠【王相后】逃出自窦归于有仍【后緍仍国女】生少康为仍牧正【牧官之正】浇使椒求之【椒浇臣】奔有虞【商均所封之国】为之庖正虞君思妻之二姚而邑诸纶【虞邑】有田一成【方十里】众一旅【五百人】能布徳兆谋收夏众抚其官职靡自有鬲收二国之烬【灌鄩遗民】以灭浞而立少康【元年壬午在位二十二年】少康使臣女艾灭浇于过后杼灭豷于戈【即王杼也】有穷遂亡【自王相至此并见左襄四年】少康崎岖乱离之间复禹亦还旧都祀夏配天不失旧物而有夏中兴焉【此下増广通畧】后之言中兴者当自少康始少康其中兴之贤君靡其中兴之贤臣乎论夫羿浞之祸已无夏矣羲黄尧舜以来相之正统其絶者盖四十年区区庖正一成之地一旅之众正复几何患难颠沛濒于殆者数矣而卒能复禹旧迹践天子位岂惟正统所在非盗贼邪气所可奸要亦为之君者有拨乱之志为之臣者有尽忠之节人事既尽能以天道为定命故能臻兹大业呜呼少康靡鬲真人臣子哉虽然少康之有成也推原其故亦由虞君思之为也虞舜之后也一代之兴则先代子孙賔于王家与国同其休慼古人之虑盖深逺矣后世得人之国则絶人之祀不知天道昭明祸亦反踵虞夏商周之祖若孙祚二千年其效断可覩矣【熊去非书论】少康而后杼【少康子元年甲辰在位十七年】槐【王杼子元年辛酉在位二十六年】芒【王槐子元年丁亥在位十八年】泄【芒子元年乙巳在位十六年】不降【泄子元年辛酉在位五十九年】扃【不降弟元年庚申在位二十一年】厪【局子元年辛巳在位二十一年】而孔甲立【不降子元年壬寅在位卅一年】好鬼神事滛乱徳衰诸侯多叛【时天降二龙有雌雄有刘累学扰龙得事孔甲赐姓御龙氏龙一雌死潜醢以食夏后既而求龙刘惧迁于鲁县】又继以皋【孔甲之子元年辛亥在位十二年】发【臯子元年甲申在位十九年】而履癸立是为桀【发子元年癸卯在位五十二年贼人多杀曰桀】自孔甲以来诸侯多叛桀尤无道有力能伸铁钩索灭徳作威天下颤怨【颤音战】伐有施氏有施人以末喜女焉【末一作妹】嬖之为倾宫瑶台酒池肉林池可运船糟堤可望十里一鼔而牛饮者三千人末喜笑以为乐杀直臣闗龙逢囚汤夏台既而得释汤乃与伊尹兴师伐桀战于鸣条【安邑西】克之放于南巢【庐江六县有居巢城桀奔此因以放之也】天下归殷矣人有常言曰五帝官天下三王家天下官天下者定于立贤家天下者定于立嫡然孟子固已言禹荐益于天矣未尝不以官天下为心也异时讴歌朝觐讼狱者乃不之益而之启幸而启贤能敬承继禹之道启之再则循习而以子为当然矣未几太康失邦酿成羿浞之祸者四十年非继以少康之贤禹之宗祀不其殆乎陵迟至于履癸极矣何则嫡之分因前定也而嫡不能以必皆贤也天下生民之任则重也大君者天地父母宗子大臣则宗子之家相也师保之説昉于商书汤尹之所以汲汲焉旁求俊彦启廸后人者其虑固深逺矣大抵天之生大圣大贤固不数其生大奸大恶亦不常见天下惟中才最多是以不可无教大甲成王固中才之主也非有伊尹周公则败度败礼者谁能使之改幼冲有过者又谁为之亢世子之法耶厥后二君卒能克绍前烈为商周之令王者夫岂其性然哉学问之功大师保之责隆也三代而下昭烈孔明盖知此道矣后主以闇弱之质孔明所以为之计虑者深矣微天夺孔明之速汉业犹可维持而未坠也虽然亦在其委任权力如何耳商家一代师保之任迄于其亡然以三仁之贤不能止商辛之暴则于此又将若之何哉后之有天下者立嫡既不可轻易则当慎择师傅而早谕敎之至于托孤受遗之际尤必重其任焉则庶乎其可矣【熊去非书论】夏有天下十七世四百五十八年【按经世书起丁巳终甲午通五十八年浞簒四十年】
　　殷【初号商后盘庚改殷】
　　殷汤姓子名履以水徳王【家语】都亳【今南京谷熟县为南亳即旧都孔安国曰契父帝喾都自契至汤八迁汤自商丘迁亳初契封商今商州后相上居商丘今应天府】汤之先契为之祖契父帝喾母曰简狄为喾次妃生契佐禹治水有功为司徒封于商赐姓子氏十三世为天乙是为成汤【契昭明相上昌若曹圉防振微报丁报乙报丙主壬主癸天乙昭明至天乙十三世皆父子相继汤即位十七年践天子位十三年崩夀百歳】自契至成汤八迁汤始居亳从先王居【先王谓帝喾】以七十里诸侯【契后世为诸侯】为夏方伯葛伯不祀汤始征之【孟子曰汤居亳与葛为邻地理志云葛今梁国宁陵之葛乡】时伊尹有元圣之徳乐尧舜之道于畎畆之中汤三使往聘学焉而后臣之任以国政倚为阿衡汤尝荐伊尹于夏王伊尹丑夏复归于亳因説汤以伐夏救民之事桀杀直臣龙逢众庶莫敢言汤使人哭之桀怒囚汤夏台已而得释汤出见野张网四面祝曰自天下四方皆入吾网汤曰噫尽之矣乃去其三面祝曰欲左左欲右右不用命乃入吾网汉南诸侯闻之曰汤徳至矣及禽兽矣归之者四十余国桀无道益甚残虐万姓诸侯昆吾氏为乱伊尹相汤率诸侯伐昆吾遂伐桀诸侯共推汤为天子既即位以尧舜禹皆揖让天下已独以干戈得之有慙徳曰予恐来世以台为口实仲虺作诰以释其慙汤乃改正朔以建丑之月为歳首歳曰祀反桀之事必民以寛除其邪虐顺民所喜逺近归之然自伐夏之后大旱七年洛坼川竭煎沙烂石太史占之曰当以人祷汤曰吾请自当剪髪断爪身婴白茅自为牺牲祷于桑林六事自责曰政不节欤民失职欤宫室崇欤妇谒盛欤苞苴行欤防夫昌欤何不雨之极也言未既大雨方数千里矣【通厯】当时初置二相以伊尹仲虺为之【通典】后之言三代相业者伊尹盖为称首焉【増广通畧】尝读孟子至三王四事章所谓汤执中立贤无方者亦何取其义至于穷夜旦之所思而汲汲若是乎盖尝攷之虞夏用人不过一二世族而已称八元八凯则髙辛髙阳之才子史记禹契稷世系同所自出孔安国书以益为臯陶子臯陶则髙阳才子庭坚也周以亲亲为重武王兄弟九人周公之鲁康叔之卫若管若蔡若霍若曹若郕若邥皆列为显诸侯召毕亦以周同姓为上公一时大臣之子若孙大抵各以其世虽凡民之俊秀论于王朝不过州闾族党之官出长入治之职如三公吕望六卿苏公诸侯三恪之外异姓亦鲜矣逮至春秋孔门髙弟仕者不过止于家臣一有所进则谓之逺间亲新间旧矣周公谅亦知其未广也故日夜之所思惟以汤之立贤无方为中道今观商书一则曰敷求哲人二则曰旁招俊乂伊尹莱朱巫贤傅説诸大臣非以其亲以其贤也主于贤则有徳是视固不间亲主于亲则未必皆贤且妨天下之贤路矣信矣立贤无方为不易之中道而周公往往言之亦未得尽行其志也因表而出之以为世法云【熊去非书论】或曰唐虞揖逊天下禹徳已衰于子汤放桀武王伐纣而论者乃曰尧以是道之舜舜以是道之禹禹以是道之汤汤以是道之文武中道之相其用何若是之不侔欤曰不然也圣人之道一天而已试尝论之唐虞之时泰和之景象也禹啓之世亨通之嘉会也夏商之末造其天时肃杀之秋乎汤武适当其时革命之举不容不顺乎天而应乎人矣是故天之道生于春长于夏肃杀于秋谓肃杀非天之道不可圣人之道揖逊于唐虞家于夏禹放伐于商周谓放伐非圣人之道亦不可圣人初何尝容心于其间哉与时偕行而已布昭圣武之汤即克寛克仁之主我武惟扬之武即作民父母之元后曾谓汤武果有异于尧舜禹之道哉观四时则知天矣观天则知圣人矣岐而二之者非也汤崩太丁未立外丙二年仲壬四年故太甲立【元年戊申在位三十三年　太丁太子外丙次子仲壬少子伊川程子曰太丁死外丙方二歳仲壬方四歳故太甲立】太丁之子汤之适孙也伊尹祠于先王奉嗣王祗见厥祖侯甸羣后咸在百官緫已以听冢宰伊尹乃明言烈祖之成徳以训于王有伊训之书太甲既立不明于徳欲败度纵败礼伊尹营于桐宫【桐汤葬地名郑云有王离宫焉】宻迩先王其训王徂桐宫居忧三年悔过自怨自艾处仁迁义伊尹乃以冕服奉王归于亳还政于王此太甲三篇之书所以作也太甲由是修徳保惠庶民克终汤业继以沃丁【太甲子元年辛巳在位二十九年】太庚【沃丁弟元年庚戌在位二十五年】小甲【太庚子一作弟元年乙亥在位二十七年】雍己【小甲弟元年壬辰在位十二年】而太戊立【雍己弟元年甲辰在位七十五年】先是雍己之世商道寖衰诸侯或不来王至是亳有祥【妖怪也】桑谷共生于朝【二木合生】一暮大拱【两手搤之曰拱】伊陟相之【伊尹子】巫咸为佐伊陟曰妖不胜徳君之政其有阙欤大戊于是修先王之政明飬老之礼早朝晏退问疾吊防三日桑谷枯死三年逺方重译至者七十六国殷道复兴享国七十五年号曰中宗又继以仲丁【太戌子元年己未在位一十三年】外壬【仲丁弟元年壬申在位一十五年】河亶甲【外壬弟元年丁亥在位九年】祖乙【河亶甲子元年丙申在位一十九年】迁都靡定仲丁自亳迁于嚣【或云河南敖仓是】河亶甲又自嚣迁于相【河北地名】祖乙又自相迁于耿皆河决之患也祖乙而后祖辛【祖乙子元年乙卯在位一十六年】沃甲【祖辛弟元年辛未在位二十五年】祖丁【祖辛子元年丙申在位三十二年】南庚【祖丁弟元年戊辰在位二十五年】阳甲【祖丁子元年癸巳在位七年】而盘庚立【阳甲弟元年庚子在位二十八年】自仲丁至阳甲多废适立弟争位相伐乱凡九世诸侯莫朝盘庚初殷道益衰耿都又有河决之患复欲迁于亳臣民安土重迁盘庚作书以谕之乃从自汤至盘庚凢五迁盘庚既迁从汤所都改商曰殷【徙亳殷地故改亳今偃师】行汤之政殷道复兴小辛【盘庚弟元年戊辰在位二十一年】小已【小辛弟元年己丑在位二十八年】继之时又不竞武丁立【小乙子元年丁巳在位五十九年】恭黙思道梦帝赉良弼以形旁求于天下説为胥靡筑傅岩之野惟肖【傅岩在虞虢界有涧水壊道常使胥靡刑人筑护道説代筑供食筑处有窟曰圣人窟今陜州河北县北七里】爰立作相有説命之书三篇【上篇记得説命相之辝中篇记説为相进戒之辝下篇记説论学之辝】最后记説论学之辞谆勤恳切此学之为王者事尤商一代之家法自成汤学于伊尹以洪其源至傅説相髙宗以浚其流诚有非后世所能及者矣髙宗祭成汤有飞雉升鼎耳而雊祖已训诸王曰惟先格王正厥事【言至道之王遭变正其事而灾自消】髙宗从之不敢荒宁嘉靖殷邦至于小大无时或怨【见书髙宗肜日篇】三年蛮夷编髪重译来朝者六国自是章服多有翟羽【用所贡】既而代荆楚伐鬼方僣乱既夷殷道复兴享国五十有九年号曰髙宗王崩子祖庚立【武丁子元年丙辰在位七年】授祖甲【祖庚弟元年癸亥在位三十三年】王少不义髙宗逺之居处困厄不得志作其即位爰知小人之依能保惠于庶民不敢侮鳏寡又作盘盂诸书以自警戒【二十六篇】自是为廪辛【祖甲子元年丙申在位六年】庚丁【廪辛弟元年壬寅在位二十一年】至于武乙【庚丁子元年癸亥在位四年】复去亳徙河北恣其无道为偶人谓之天神与博令人为行神不胜僇辱之又为革囊盛血仰射之命曰射天猎于河渭之间暴雷震死由太丁【武乙子元年丁卯在位三年】至帝乙【太丁子元年庚午大位三十七年】殷益衰庶长微子启贤箕子劝王以为嗣王以其毋贱不立也立适子受辛是为纣【元年丁未在位三十二年　残义损善曰纣纣母防时生启为后生纣一説太史争之曰有妻子不可立妾子】资辩防疾材力过人手格猛兽智足以拒諌言足以饰非播弃黎老昵比罪人为天下逋逃主聚渊薮乃夷【平也】居弗祀上帝神祗宗庙尚兵百战皆克伐有苏氏获其女妲己嬖之惟言是用作竒技滛巧以悦之使师防作新淫之声北里之舞靡靡之乐厚赋税以实鹿台之财【台大三里髙千尺在朝歌城中】盈钜桥之粟【钜棆仓名】广沙丘苑台以酒为池县肉为林纵男女倮逐其间为长夜之饮作炮烙之刑【膏铜柱下加炭令罪人行輙堕炭中妲己笑】取妲己笑乐刳孕妇斮朝胫醢九侯脯鄂侯囚周侯于羑里【三侯为三公九侯筵好女不喜滛杀之醢其父鄂侯争之遭脯西伯叹崇侯以告囚之河内羑里城】周臣进美女竒物善马得释更赐弓矢斧钺専征伐为西伯西伯卒子发立【纣十七年癸亥命文王为西伯三十三年己巳文王没武王嗣西伯位】时纣恶不悛微子去之以存宗祀比千諌而剖心箕子佯狂为囚奴周西伯发于是帅诸侯伐纣战于收野纣前徒倒戈攻于后以北奔鹿台衣寳玉自焚西伯诛纣及妲己天下归周矣胡氏曰尧舜与贤三王与嫡亦以圣人不世出贤徳无以大相过即定于与嫡所以一民心重天下也然大君人命所系兴亡之本圣人有权焉未尝执一也是以武王虽弟上承文王之命而终不释为君帝乙亦贤君也泥于立嫡而不知纣之足以亡天下也亦不知变之过矣使帝乙而知是道商之卜世犹未可知也虽然商亡矣而人心风俗犹有可得而言者盖天下治乱系风俗风俗之媺恶系人心三代固皆有道之长也而商之一代风俗为最媺毎读商书至终篇纣之亡三仁宁死宁遯宁佯狂为奴所以自靖自献者不敢有一毫负先王之心伯夷扣马一谏凛凛乎万世君臣之大义虽圣人复起不可易也或言防子先抱祭器归周者非也书所谓我不顾行遯我罔为臣仆者去而避纣曷尝有去商即周之事哉归周以全宗祀自是商亡以后事比干之死固已安之箕子之佯狂意柳宗元之论亦深有以察乎其心【柳子厚箕子碑云当其周师未至殷祀未殄比干已死微子已去向使纣恶未稔而自毙武庚念乱以图存国无其人谁与兴理是故人事之或然者也然则先生隠忍为此其有志于斯乎】后来武王下车访道授圣大法而终不为之臣朝鲜长往用广宗祀此其志何如哉不但是也当时为商之臣若民者大率有不肯臣周之心大诰洛诰多方多士诸篇班班可睹虽周人目之为顽在商则不失其为义矣陈同父所谓厯三纪而后世变风移盖当康王之世归周且四千年壮者已老老者已死其逋播遗黎真是至死不贰要亦可见商家一代之人心风俗矣夏未之前闻也周平王以后奄奄如一尫羸病废之人畧无能出一匕强剂以起其生者则所谓养成一代之人心风俗有王者作诚不可以已也【熊去非书论】商有天下共二十八君六百四十四年【按经世书起乙未终戊寅】














　　史纂通要卷二
　　钦定四库全书
　　史纂通要卷三
　　元　胡一桂　撰
　　周
　　周武王姓姬名发以木徳王【家语】都镐京【镐长安县属永兴军武王即位十三年灭商是为元年己卯在位七年】周之先弃为之祖母曰姜嫄为帝喾元妃生弃好稼穑尧举为农师封邰舜命为后稷周自后稷以农事开国公刘克笃前烈【后稷生不窋夏政裒弃稷不务不窋失其官奔戎狄间不窋生鞠鞠生公刘公刘复修后稷之业】庆节国于豳【与邠同今豳州公刘生庆节庆节生皇仆皇仆生差弗差弗生毁隃毁隃生公非公非生髙圉髙圉生亚圉亚圉生公叔祖类】太王去豳邑于岐山之下居焉故号曰周实肇基王迹【公叔祖类生古公亶父即太王有狄难去居岐山豳人从之太王乃贬戎狄之俗营城郭室屋为邑别居之】王娶于齐曰太姜【有邰氏女】美而贤生三子曰太伯仲雍季厯季厯天性恭顺友爱罙笃娶于挚曰太任亦有贤行生圣子昌太王欲立季厯以之昌王薨太伯仲雍承父志逃之荆蛮断髪文身以示不可复用国人于是奉季厯为嗣孔子曰太伯其可谓至徳也已矣三以天下让民无徳而称焉盖谓是也【祖甲时】王季既立有谋能断守正而和照临无蔽勤施无私顺以事上比以亲民庆赏刑威政自己出四邻咸服焉【祖甲至帝乙时】王薨【夀一百歳】文王昌嗣位大劝农桑乃正经界定井田以为彻法耕者九一【一大一妇受田百畆为一井其方一里以百畆为公山八家皆私百畆同养公田是为彻法】仕者世禄闗市讥而不征泽梁无禁罪人不孥鳏寡孤独穷而无告之民文王发政施仁必先斯四者又礼下贤人太颠闳夭散宜生鬻子辛甲南宫括之徒皆来归时文王为三公纣为不道醢九侯脯鄂侯文王窃叹崇侯虎以告纣囚之羑里文王乃取包羲氏易六十四卦次序而演之作为卦下之辞以埀世立教孔子曰易之兴也其当殷之末世周之盛徳耶当文王与纣之事耶是故其辞危危者使平易者使倾其道甚大百物不废惧以终始其要无咎此之谓易之道也既而得释赐以弓矢为殷西伯于时西有昆夷之患北有猃狁之难文王以天子之命命将帅遣戍役以守卫中国吕望时已八十余闻西伯善养老归于周钓于渭文王出猎载以归尊为太公任以大司马虞芮之君争田而质厥成【虞芮乆争质于周入境耕者让畔行者让路入朝士让为大夫大夫让为卿二君慙曰我等小人不可履君子之庭乃相让以所争田为闲田】天下闻而归之者四十余国于是道化所被者益广矣既而伐犬戎伐宻须【姞姓国】败耆国伐顸【音于】伐崇【崇侯虎】而作丰邑自岐徙丰三分天下有其二以服事殷孔子曰周之徳其可谓至徳也已矣史乃谓其隂行善诸侯皆来决平毋乃以小人之心度君子之腹者乎愚尝读周颂至太王实始剪商读鲁论至文王三分天下有其二未尝不慨后之论者皆不能不以辞害意也何以言之太王盖当祖甲之时去髙宗中兴未逺也后一百有六年殷始亡且武王十三年以前尚无非事商之心则剪商之云太王非但不出之于其口亦决不萌之于其心特以其有贤子圣孙有立之志于以望其国祚之绵洪焉尔岂有一亳觊觎之私心哉议者乃谓太王有是心太伯不从遂逃荆蛮则是太王固已尝形之于言矣夫以唐髙祖尚能骇世民之言曽谓太王之贤反不逮之乎诗称实始剪商特谓王季文王之立由于太王以至武王有天下推原其故则剪商实自太王始尔非谓太王真有剪商之心也至于文王三分有二之説夫文王虽大圣诸侯也纣虽下愚天子也安得以诸侯而有天子三分有二之天下哉纵使果有之以纣之暴恶肯容之乎以崇侯虎之鸷害乃不譛毁之乎此必无之事也而夫子有是言者特以文王之圣道化所及极其形容之广云尔岂谓天下三分有二之版图诚归之于周哉且以虞芮一质成之后归文王者四十余国四十国之疆土未必为文王有而四十国之诸侯四十国之人心则归文王矣盖至于武王孟津之会诸侯不期而集者八百国岂八百国之疆土人民先为武王有哉亦心悦诚服而趋之者如归市尔文武之心盖有推之而不能去逃之而不能免者矣如必曰太王实始剪商必曰文王三分天下有其二圣贤立言之意胥失之矣请得以暴白二王之心于千百载之上者【此段与熊去非讲明得之】文王薨武王立【纣二十四年即位实文王为西伯】太公为师周公为辅召公毕公之徒左右王师九年戡黎祖伊恐奔告于纣曰天既讫我殷命惟王淫戏用自絶故天弃我纣曰我生不有命在天祖伊反曰乃罪多参在上乃能责命于天盖有以知殷之必亡矣【见书西伯戡黎篇戡黎多指文王大纪称纣三十二年西伯发戡黎蔡氏书亦有或曰称武王之说】十有三年春大会于孟津【孟地名津渡处在河内孟州河阳县】誓友邦冢君御士庶士【泰誓上篇】惟戊午【蔡氏曰一月二十八日】王次于河朔【河北】羣后以师毕会王乃徇师而誓【泰誓中篇】时厥明【戊午明日】大巡六师明誓众士【泰誓下篇】甲子昧爽【蔡氏曰二月四日】王朝至于商郊牧野乃誓【有枚誓篇临战誓众】纣率其旅若林【七十万人】会于牧野防有敌于我师前徒倒戈攻于后以北血流漂杵【倒戈自戮】于是杀纣以成革命之功【见武成篇】乃还归在丰践天子位南面朝诸侯改正朔以建子之月为歳首始称年与民更始乃反商政政由旧释箕子囚封比干墓式商容闾散鹿台之财发钜桥之粟大赉于四海而万姓悦服于是大建公侯于天下封黄帝后于祝封尧后于蓟封舜后胡公妫满于陈以胡公之父虞阏父尝为周陶正頼其器用妻以元女大姬分以肃慎氏楛矢以备三恪复封夏后东娄公于杞封纣子武庚于殷用其礼乐作賔王家皆为上公是为二王之后封神农后于焦封太公望于齐周公旦于鲁召公奭于燕庶叔髙于毕皆留相周封叔鲜于管叔度于蔡叔处于霍以监殷以殷余民封康叔于朝歌国号卫封叔振铎于曹叔武于郕季载于邥【左传作聃】封庻弟叔绣于滕叔郑于毛又封诸叔于郜于雍于原于郇于酆号仲号叔为文王卿士勲在王室藏于盟府仲封西号【故夏墟】叔封东号【都制】封太伯仲雍后周章为吴伯复封章弟为虞仲【于故夏墟初太伯仲雍奔荆楚荆人义之从者日众东至海上得千余家自立国号句吴太伯薨无子仲雍嗣为吴君武王使求其后得仲雍曽孙周章世君吴矣因封曰吴伯云云】封少昊裔兹舆于莒封祝融安期裔挟于邾封四岳姜姓文叔于许封仲虺弟雍滑后于薛新受封者八百国兄弟之君十有五人同姓者四十余人【并见大纪】以兼制天下【按当时有越禹按少康庶子封会稽迄于周末】后又迹箕子所之东至朝鲜【夷地】就而封之焉不惟是也大之为洪范之陈而万世彞伦之道明【王访于箕子箕子陈洪范之书】次之为丹书之戒而敬怠义欲之辨着【王问尚父黄帝髙阳之道对曰在丹书曰敬胜怠者吉怠胜敬者灭义胜欲者从欲胜义者凶王曰善哉退而铭其席鉴盥盘楹杖带劔矛】纎之为九府圜法之立而泉货之利通【大纪唐虞夏商以珠玊为上币次金帛三等赤黄白赤为上币铜铁为下币名曰众后转曰钱尚父立圜法轻重以铢遹九府之货九局东南西北东南西南东北西北中】报本反始则崇追王祭祀之礼【五峯胡氏曰武王定天下命周公制礼追王大王王季文王上祀先公以天子之礼先公之于先王虽有逺近侯王之制皆吾祖也故一事以天子之礼】垂裕后昆则立教世子之法【大纪世子初学周公以为世子则无为也亢世子法于伯禽使与世子居处出入欲令世子知君臣长幼之道也世子有过则挞伯禽所以示世子以世子之道也】至于建官则惟贤也位事则惟能也重民五教而食防祭之加谨惇信明义而崇徳报功之兼尽此其所以垂拱而天下治【本书武成篇】尚何难之有武王崩成王诵立【武王子年十三即位元年丙戌在位三十七年夀五十】周公应问无穷引之以道太公诚立而敢断辅善而相义以充大其志召公亷洁而切直匡过而諌邪以矫拂其行史佚博闻彊记敏给而善词以承救其遗忘王虽童防而四臣维之故朝廷无过事于时周公以太师位冢宰正百工管叔自以年长而周公居中专政已与二叔监殷屏弃居外羣叔乃流言于国曰公将不利于孺子挻动武庚连淮奄以叛召公不悦周公遂有君奭之书周公乃告二公【召公毕公】曰我之弗辟【音关】我无以告我先王于是决防东征委召公毕公以内事帅师而东作大诰周公居东二年劳来殷民固守其所三监淮夷欲西不得西欲战不得战党与日离乃致辟管叔于商囚蔡叔于郭林以车七乘降霍叔于庶人黜殷命杀武庚命微子启代殷后而外变弭宁矣【史记周公既承王命诛武庚乃命殷王元子启代殷后奉其先祀作微子之命以申之国于宋启史记作开】或曰金縢所谓流言不过羣叔播为中伤之言所谓我之弗辟【音避】居东二年乃是周公避之而居东所谓罪人斯得则周公居东之后王始知流言之为管蔡也于后管叔懐流言之罪挟武庚以叛而后诛之耳岂有兄弟之间方听道涂之言而遽欲致辟之乎曰不然也曷不证之蔡仲之命乎亦惟曰羣叔流言即接以致辟之辞矣曰流言者特微其辞耳三监武庚之叛固已在其中矣盖当是时成王以幼冲而抚新造之邦流言之变危急存亡之所繋周公以身佩安危之寄担当重任抚几不发大事去矣故宁不顾兄弟之亲不恤天下后世之议已事盖有重于此者所以即形为我之弗辟【音辟】我无以告我先王之言而居东二年罪人斯得即东征致辟之事也况谓之曰罪人以其煽乱王室而声其罪耳岂流言仅及周公而遽以罪加之乎由是观之此为何时尚可从容二年之避乎吾知公必不然矣【此段熊去非讲明之意】但外变虽宁而王犹有疑周公之心故周公居东取易三百八十四爻而系之以辞以承文考之志进退存亡不失其正之理筹之熟矣又为鸱鸮诗以贻王王亦未敢诮公秋大熟未获天大雷电以风偃禾防木王启金縢之书将卜天变乃得周公代武王之説【初武王有疾周公册祝请以身代纳金縢】王执书泣曰其勿穆卜昔公勤劳王家予冲人弗及知今天动威以彰周公之徳惟朕小子其新逆【新当作亲逆迎也】王出郊天雨反风禾起歳熟乃归周公于东公是以有东山之诗厥后周公从王东狩伐淮夷遂践奄肃慎来贺亦以三监之变至此而后事之首末俱定也周公复位冡宰握髪吐哺以下白屋之士由是尽知天下贤才之淹滞者狱讼之失情者饥寒之无告者诸侯来朝各告戒之皆曰明哉周公何知我之悉乎【大纪】交趾之南越裳氏重三译而来朝有曰天无烈风滛雨海不扬波三年矣意者中国有圣人乎是以来朝观此则知周公盛徳之感格道化之渐被可见也【越裳献白雉曰天无烈风云云使者迷归路周公作指南车导之期年至其国】初武王谓周公曰洛汭延于伊汭其地四平我南望三涂北望岳鄙顾詹有河伊洛天室宜营周居尔其成之于是成王将宅洛邑居九鼎乃命太保先至洛卜宅作召诰周公继之作洛诰乃营洛邑为王城而郏鄏之鼎以定营成周于东郊而殷民之顽以化【召诰洛诰多士所由作初武王克商迁九鼎洛邑欲都洛未果成王成武王之志命召公相宅周公经营建都洛邑营洛有二所瀍水西建都居九鼎称郏鄏卜世三十卜年七百又称东都乂称王城取中土四方道里均瀍水东迁殷顽民称成周又称东郊取宻迩王室循服其心成王寔都镐特来徃朝诸侯祀清庙于洛】成明堂以朝诸侯【明堂成周公朝诸侯于明堂以颁度量】制周礼以定百王之大法【周礼仪礼二书周公所作】作武乐以象武王之伐功至是周公摄政盖七年矣乃归政于王王犹命周公分正东郊而有多士之书【周公以王命作诰殷遗多士】于后又作无逸立政以戒成王公没【经世书丙戌周公没】王在位尚二十七年读周官之书则知成王设官分职之有伦朝觐巡狩之有法读君陈之书则知成王命君陈以尹兹东郊拳拳不忘殷民之化至于作德日休敬典在德两言则又二篇中切要之论此固成王学力之到而实周公造就之妙欤成王时诸侯分封命宋后殷外【命微子启奉殷祀已注见前】同姓有唐【成王弟叔虞史记五年王与叔虞削桐叶为珪戯封史佚曰天子无戏言遂封尧故墟曰唐侯后号晋春秋时始大】有蔡【蔡叔子蔡仲有蔡仲之命】异姓有熊绎之楚焉【绎祝融后姓芉音靡鬻熊子事文王成王时绎以先人功封夷王时僣称王】康王钊立【钊音昭成王子元年癸亥在位二十六年】太保爽芮伯彤伯毕公卫侯毛公师氏虎臣百尹御事咸受顾命【有顾命篇】康王既尸天子位诰诸侯太保率西方诸侯入应门左毕公率东方诸侯入应门右皆再拜稽首曰今王敬之哉张皇六师无壊我髙祖寡命王若曰庶邦侯甸男卫予一人钊报诰昔君文武建侯树屏在我后之人虽尔身在外乃心罔不在王室用奉恤厥若无遗鞠子羞羣公皆听命【见康王之诰】又册命毕公以成周之众保厘东郊【见毕命】王克遵洪业敬恭神人四夷賔服海内晏然百姓兴于礼义囹圄空虚成康之际天下安宁刑措不用者四十余年有唐虞之风焉【史书】吁文武成康父子祖孙圣贤相继者二百余年后世谓泰和在唐虞成周宇宙间真元会合之运亘千古而再见者欤【増广通略】昭王瑕立【康王子元年己丑在位五十一年】王在位乆不能彊于政治风化稍衰时月有光五色贯紫微井水溢楚人不朝王南征返济汉汉濵人济以胶船中流胶液王及祭公皆溺死【祭畿内国周公之后为王卿士见左僖传】穆王满立【昭王子五十即位元年庚辰在位五十五年】初年举用贤才命君牙为大司徒作君牙有曰心之忧危若蹈虎尾涉于春冰命伯冏为大仆正作冏命有曰怵惕惟厉中夜以兴思免厥愆于时王心未肆也迨夫将征犬戎祭公谋父諌曰先王耀德不观兵有威譲之令有文告之辞又不至则増修于徳无勤民于逺不听遂征之得四白狼四白鹿以归由是荒服不至诸侯有不睦者周徳始衰继又东巡至郑大之谷【音音】起春宵宫集诸方士言神仙事造父得骅骝骐骥驖骊騄耳八骏马献王王喜欲周行天下以求神仙于是西巡乐而忘返作白云黄竹之歌天下愁怨潢池之东徐偃【嬴姓】修饰仁义诸侯多归之者僣称王王闻之驰归造父为御起诸侯师与荆楚合攻徐破之偃王走死赐造父赵城为赵氏【造父嬴姓蜚亷别子季胜之后】未防王又欲出游祭公谋父作祈招之诗以风王【诗曰祈招之愔愔式昭徳音思我王度式如玉式如金形民之力而无醉饱之心】王感而止命修辞令以懐诸侯以柔四夷周室再安末年王在位乆教化衷刑罚繁思有以清之此吕刑之书所以作也胡氏曰穆王耄荒徳虽下衰然能曲尽典狱之情伪以训戒天下后世其仁民之意厚矣孔子所以有取也亦不得中行而与之故思狂狷之意欤其王繄扈【穆王子元年乙亥在位十二年】游于泾上宻康公从受三女之奔其母曰必致之王夫兽三为羣人三为众女三为粲粲美物也而何徳以堪之王犹不堪况尔之小丑乎康公不献一年王灭宻【史记宻姬姓国】女色之倾人国固如此夫懿王囏立【共王子元年丁亥在位二十五年】时王室始衰徙都槐里【汉地理志京兆郡槐里县京兆故长安县也镐在长安南二十里槐里相近王暂居之非迁居槐里一名犬丘】孝王辟方【共王弟元年壬子在位十五年】恶来之后有非子者好马善养息之王命主马汧渭之间马大蕃息王邑之秦封为附庸使续伯益后号秦于时大雹江汉冰牛马死愚谓当嬴秦始封之世而灾异之见杀气若兹履霜之象已兆于此矣天道之倚伏可畏也哉夷王爕立【懿王子元年丁卯在位十六年】觐礼不明王始下堂而见诸侯纲常自此紊矣时荆熊绎五世孙熊渠甚得江汉民和西伐庸东侵扬粤僣立三子为王【立其长子康中子江少子执疵皆为王】卫康公七世孙顷公首壊王制并之地【按朱子谓卫不知何时并得之地而胡氏大纪谓顷公时不知何据姑从之】孟子曰天无二日民无二王孔子曰天下无道礼乐征伐自诸侯出况灭人之国而有之乎斯二者皆陵迟解纽之事何夷王之不能问也可为三叹息者矣厉王胡立【夷王子元年癸未在位十七年并共和三十一年】而诗之变雅始作【民劳板荡等】时荣夷公好専利有宠于王大夫芮良夫諌曰夫利百物之所生也天地之所载也王人者将导利而布之上下使神人百物无不得极犹曰怵惕惧怨之来也今王学専利其可乎匹夫専利犹谓之盗王而行之其归鲜矣荣公若用周必败也不听卒以为卿士用事政益暴虐四夷交侵【荆楚冦南玁狁冦北淮夷冦束】征敛数起虐用其民民不堪命聚而谤王得卫巫【卫国之巫】使监谤以告輙杀国人莫敢言道路以目王喜告召公曰吾能弭谤矣召公曰是障之也防民之口甚于防川川壅而溃伤人必多民亦如之故为水者决之使导为民者宣之使言王不听三年民不堪命作乱流王于彘【晋地汾水之上河东永安也】太子靖匿召公家国人闻而围之召公以其子代之得免二相周公召公【周召之后相周通号周公召公】和协共理国事号称共和共和十四年【始庚申终癸酉】王崩于彘二相奉太子靖即位是为宣王【元年甲戌在位四十六年】周召为辅王承衰乱之后旱灾知惧侧身修行以销天变【见云汉诗】任贤使能兴衰拨乱有山甫以补衮职之阙【仲山甫樊侯也见烝民诗】有申伯以蕃四国之难【申姜姓国见嵩髙诗】命召公平淮夷【召穆公见江汉诗】吉甫伐玁狁【尹吉甫见六月诗】方叔征蛮荆【方叔卿士见采芑诗大纪云时荆楚强盛方叔征之楚震恐去王号】故能复文武之境土会诸侯于东都而周室中兴焉况当是时内有姜后之贤脱簮珥以諌所以辅成早朝晏罢勤于政事者多矣【王尝晏起后脱簮珥待罪永巷以谏自是早朝晏罢见后汉皇后传】惜乎籍田不修虢公徒諌【不修籍于千畆虢文公諌云人之大事在农上帝粢盛所出人之供给所取不听见国语】战千畆而料民【国语西河界休县地名千畆败于姜氏之戎既防师乃料民大原仲山甫諌古不料民不听注简料其数多寡】杀杜伯非其罪【将杀其臣杜伯而非其罪伯之友左儒争不听儒亦死之】祈父白驹黄鸟之诗【变小雅】终不能免诗人之刺则当时司马之职非人贤者之去欲留不可末年生民盖有失其所者矣惜哉宣王时始封其庶弟友于郑是为郑桓公幽王宫【宣王子元年庚申在位十一年】沈湎滛佚防防并进赋敛烦重百姓愁怨不以礼信待诸侯赏罚不当诸侯怨叛泾渭洛三川震【常昭曰镐京地震故三川动】伯阳父曰伊洛竭而夏亡河竭而商亡山崩川竭亡国之证【伯阳父周大夫注禹都阳城伊洛所经商都渭河水所经】未几三川竭岐山崩初王娶于申生太子宜臼后嬖褒姒生伯服又济以虢石父之谀佞【石父为卿】与褒姒譛申后及太子冝白王废后太子而以褒姒为后伯服为太子褒姒骄恣王惑之诗人知其必亡刺之曰燎之方扬宁或灭之赫赫宗周褒姒之【初夏之衰有二龙止王庭言曰余褒之二君夏后卜请漦藏之吉漦龙吐沫也龙立漦在椟厯夏商不敢发厉王未发之漦流于庭王使妇人倮噪化入后宫童妾遭之孕生子弃之宣王时童謡檿弧箕服实亡周国有夫妇鬻是器者王使执之逃见弃女收之奔褒褒人有狱入女赎罪幽王入后宫取嬖之生伯服以出褒号褒姒鼋蜥蜴檿弧弓箕木名服矢房】宜臼奔申王求杀之申不与王伐申申侯与缯人召西夷犬戎攻王王举烽火征兵莫至【初犬戎荐侵王都始为烽燧征兵备不虞王宠褒姒甚欲褒姒笑万方不笑为举烽火诸侯至无冦乃大笑王悦数举其后不信诸侯不至】遂杀王骊山下虏褒姒立伯服为王尽取周赂而去【史记】而西周遂亡论者曰幽王以妾为妻以孽代宗父子夫妇之间纲常灭矣欲不亡得乎【増广通略】当是时郑伯友死于战秦襄公帅师救周力战破戎卫侯和从晋侯仇合诸侯师击戎逐之黜伯服郑世子掘突【武公】收父散兵从诸侯东迎故太子【宜臼】于申归而立之【大纪】是为平王而周辙遂东矣【平王东迁洛邑之王城即周公定鼎之所是为东都】






　　史纂通要卷三
<史部,史评类,史纂通要>
　　钦定四库全书
　　史纂通要卷四
　　元　胡一桂　撰
　　周【下】
　　平王宜臼立东迁洛阳是为东周【元年辛未在位五十一年】王命晋文侯为侯伯赉以秬鬯弓矢赐以河内附庸晋于是始大初使命秦襄公曰戎无道侵夺我岐丰秦能逐戎即有其地至是襄公乘胜取之而西周畿内八百里之地尽为秦有是举周家兴王基业一转而为秦矣又始封襄公为诸侯【赐爵为伯】留卫武公于周以辅政公是年九十五谥郑伯友曰桓公召掘突入为司徒东迁以后政令不行于天下衰弱与诸侯等故孔子删诗降黍离于国风【黍离以下其诗不能复雅谓之王国变风】定书终于文侯之命作春秋起于鲁隐公之元年而托始于平王其以是夫【隐公元年平王四十九年也初成王封周公子伯禽为鲁侯至隐公十三君公惠公庶子名息姑惠公初爱少子立为太子公薨国人不与立隐公】胡氏曰幽王无道虽天下所不与其见杀于犬戎则天下所不忍而平王乃其子也所宜坐薪尝胆飬民训兵帅天下诸侯披其巢宂诛其宗种复居镐京继迹文武成康盖前人之愆则可谓人子矣愚观其命秦晋之词语平而不切志舒而不忘不共戴天之雠轻弃旧都以西事委之于秦而即安于洛邑亡三纲矣夫子定书而取文侯之命何哉平王虽不自饬励而晋侯不失蕃宣之道逐西戎黜伯服扶立冡嗣号令天下莫敢不从使平王稍有仁心义气而辅以晋文卫武则周室中兴矣圣人之心广道大权轻重不失毫厘是以深取晋文而于平王犹有望也及其末年怠惰放纵不可救药日以衰微名号虽存其实与杞宋等矣圣人据事实本天道而作春秋固非众人之所识也愚谓平王不但无仁心义气而已今观其遣戍母家【申国】此扬之水所以作也【王风篇名】朱文公之论曰申侯与犬戎弑幽王乃王法必诛不赦之贼平王与其臣子不共戴天之雠也今平王知有母而不知有父知其立已之为有徳而不知其弑父之为可怨至使复雠讨贼之师反为报施酬恩之举则其忘亲逆理而得罪于天已甚矣平庵项氏曰自天理观之则申侯为平王不共戴天之雠自平王观之则申侯乃其贾充成济也【事见后曹魏髙贵卿公】其戍之宜矣愚亦曰自幽王观之则平王真所谓乱臣贼子无复人心天理之存者矣夫子删诗而存扬之水其刺之也固宜由是论之则春秋托始于平王可以深长思矣王崩桓王林立【平王孙太子之子太子死立林元年壬戌在位二十三年】周之东迁晋郑焉依平王时郑武公庄公为王朝卿士【宣王始封其弟友于郑伯爵子武公掘突武公子庄公寤生】王欲畀虢公政【西虢公亦仕王朝畀政不専任郑伯】郑伯怨王王曰无之于是周郑交质【王子狐质郑郑公子忽质周】继又交恶【王崩周人将畀虢公政夏郑伯帅师取温之麦秋又取成周之禾】至是繻【音需】葛一战祝聃射王中肩【王夺郑伯政郑不朝王伐郑左隐三年桓五年】东周之衰决于此郑伯无君之罪实为首恶其能逃万世之诛乎杜氏乃谓郑志在茍免王伐之为非【杜预注】是诚何见哉庄王佗【桓王子元年乙酉在位十五年】十二年齐小白归国是为桓公用管仲为相卒覇诸侯【小白齐桓公名事见后齐国】胡氏曰齐桓公所以有始而无终者大本不正也使齐桓果有匡天下之志而不求自利则管子者天下之才也当以见诸天王上言文武之勤中述成康之盛下陈今日之衰微盖自幽王灭于西戎秦人力战取丰镐平王东迁于成周虞虢魏芮皆畿内诸侯乗乱各据土宇王畿中断无西偏矣使齐桓管仲人赞于天王匡正畿甸以脩王畧谨五礼以齐诸侯整六军以膺戎狄则周室赫然中兴而王化行矣惜乎齐桓管仲不知出此而溺于饮宴祍席之间也【桓公三夫人王徐姬蔡姬无子而内实多嬖宠故也】厘王【一作僖】胡齐【庄王子元年庚子在位五年】时桓公防北杏【齐地】以平宋乱灭遂【巳亥宋大夫南宫万弑闵公庚辰防遂不至故灭之】防鲁于柯而不渝曹沬之盟【庚子防柯将盟曹沫以匕首刼桓公返鲁侵地公许之后悔管仲谓不可弃信于诸侯遂与沬三败所亡地于鲁沬音昧】一再防鄄【音绢一音真卫地辛丑壬寅两防而宋始服】而齐始覇谓其始为诸侯长也【左庄十四年】胡氏曰【文定公】春秋之世以诸侯主天下盟防自北杏始其后晋文秦穆宋襄楚庄交主夏盟迹此而为之者也惠王阆立【僖王子元年乙巳在位二十五年】有子颓之乱王奔温居郑之栎【郑大都】郑伯虢公帅师杀子颓奉王归周【初庄王欲立少子頺不克惠王即位夺其大臣蒍国园取边伯宫丙午边伯蒍国等五大夫怨王作乱奉頽伐王王奔遂召燕卫立颓郑伯见虢叔请纳王虢叔杀頽及五大夫见左氏史记】王赐桓公为侯伯且谋伐卫以其立子颓也【甲寅】是年桓公与诸侯盟于幽【宋公鲁侯陈侯郑伯同盟】齐定令关市五十而征一赋禄以粟田税上年什取三中年什二下年什一大凶不税其或饥馑则弛而税令诸侯必足三年之食以其余脩兵革不足者助之发齐于是覇公喜曰孤之有管仲犹鸿之有翼也号曰仲父其后公城卫于楚丘【辛酉狄灭卫懿公死卫遗民立戴公庐于曹癸亥城楚丘】迁邢于夷仪【壬戌狄伐邢公与诸侯救之邢溃围出合兵逐狄遂迁邢诸侯城邢】诛哀姜以宁鲁难【鲁庄公薨其弟季友立公爱子班庆父亦公弟与夫人哀姜通弑班立姜娣子开后又弑开而自立姜皆与谋季友遂立公少子申杀庆父桓公以姜乱鲁取于邾而诛之】盟召陵而礼荆楚【乙丑以九国师伐楚责包茅不贡师进次陉楚使屈完如师师退次召陵楚服而礼之也屈完及诸侯盟召陵颖川县】盟首止以定周太子之位【王以后爱子帯故将废太子郑管仲请桓公帅诸侯告王请与太子防太子必无害矣丙寅遂帅诸侯防太子于首止之也】盟寗母而不乗郑人之衅【戊辰伐郑以逃首止之盟也郑太子华聼命于会言于公许以郑为内臣公以有衅欲从之管仲谏止华归得罪郑伯始请盟于齐服故也】皆王之世焉襄王郑立【惠王子元年庚午在位三十三年】时桓公有葵丘之防【庚午盟诸侯葵丘王使宰孔致胙】命管夷吾平戎于王【初惠王欲立少子带废太子郑齐会首止定之壬申带怨不得立召戎伐周癸酉王讨子带子帯奔齐公遂使夷吾平戎于王王飨以上卿礼夷吾辞受下卿礼还】帅诸侯师城縁陵而迁【甲戌淮夷病杞公防诸侯谋救杞丁丑迁縁陵縁陵杞色】其后又征诸侯戍周以舒戎难【丁丑王告难故】明年而公卒【戊寅】于时秦穆公亦已两平晋难立晋君【穆公惠王未年壬戌即位襄王三十一年庚子卒凡三十九年初晋献公因骊之譛杀太子申生重耳奔蒲夷吾奔屈公卒里克杀子奚齐茍息立娣所生卓子里克杀之庚午穆公纳夷吾是为惠公乙酉纳重耳是为文公】晋文公始返国矣【乙酉返国癸巳卒凡九年】王有叔带之乱奔郑告急于晋文公率诸侯纳王诛叔带王飨醴【礼有飨有燕飨有体荐燕有折俎飨之以大礼而又为之设醴酒此盛礼也】命之侑【侑以币帛】请隧【王之礼掘地通道曰隧】弗许曰王章也与之阳樊温原攅茅之田【周之南阳地】其后遂有河阳之狩王赐文公为侯伯然以臣召君文公此举于是乎不可为训矣【初郑怨王与卫滑伐滑王使人助卫请滑郑执之王怒乙酉以狄伐郑遂以狄女隗氏为后子带通焉王出后帯以狄伐周王奔郑狄立带为王丙戌文公纳王诛带己丑文公败楚师于城濮作王宫于河阳践土召王献楚俘诸侯毕朝春秋讳之书曰天王出狩于河阳河阳晋温地践土郑河内地】襄王之元年即宋襄公之元年也【襄公庚午即位甲申卒凡十五年】公虽以覇称仅有立齐孝公一事为可取耳【己卯率诸侯伐齐送齐太子昭立之是为孝公】顷王壬臣【襄王子元年癸卯在位六年】匡王班【顷王子元年己酉在位六年】至定王瑜【匡王弟元年乙卯在位二十一年】时楚庄始覇【顷王六年即位至定王十六年庚午卒凡二十三年】楚本子爵夷王世已僭称王至是伐陆浑之戎【陆浑县属农郡】次雒观兵周郊王使王孙蒲劳师楚子问鼎之大小轻重对曰在徳不在鼎周徳虽衰天命未改鼎之轻重未可问也楚子慙惧而退【乙卯】盖尝夷考五覇迭兴始于庄王十二年【丙申】齐桓公入国至定王之十六年【庚午】楚庄卒而五覇之业终盖厯七王九十五年于此矣齐桓晋文功在王室秦穆定晋君至再已而伐晋伐戎以成覇业【丙子伐晋获惠公丁酉伐晋晋不出封殽尸而还戊戌伐戎王益国十二开地千里】末乃收其贤臣以从死【公卒雍从死者有七十人三良与焉】其不得为诸侯盟主固宜【史记】楚庄初灭庸以自丰【庚戌】至窥周而问鼎已而伐郑伐陈伐宋殆无虚日【丙辰以后伐郑凡五庚申癸亥伐陈乙丑伐宋明年与宋平】宋襄智畧不如桓文彊不如秦楚而兴师乃不禽二毛不鼓不成列区区以姑息为仁义而不能舒防师之戚盂之防见辱于楚【壬午公求覇业求诸侯于楚楚与诸侯会盂宋地楚执公以伐宋已而释之】之战卒殒其躯【癸未公伐郑楚伐宋救郑战于公伤股国人皆咎公公曰君子不重伤不禽二毛】皆自取也虽然五覇莫如桓文矣孰优曰晋文公谲而不正【如丙戌襄王与原田不服胁以兵谍知将降故退一舍又如防丑分曹卫田以速楚战又退三舍以避子玉之类】齐桓公正而不谲【如伐楚责包茅不入王祭不供仗义执言不由谲道】孔子已尝言之又曰桓公九合诸侯不以兵车管仲之力也如其仁如其仁又曰管仲相桓公覇诸侯一匡天下民到于今受其赐微管仲吾其被髪左祍矣【语宪问篇】所以大管仲之功者如此其至然终不能免小器之讥以其徒知挟天子以令诸侯区区为覇齐之举而非有尊王明义之诚心其器量不足称也不然管仲死桓公薨何至五公子争立天下遽不复宗齐乎【戊寅公与管仲属公子昭于宋襄公以为太子郑所生即孝公也五公子谓长卫生无亏少卫生元即惠公葛嬴生潘即昭公宻姬生商人即懿公宋华子生公子雍是也争立大乱数世诸即内嬖如夫人者六人也】噫谓仲为天下之才桓公不以赞天子使王化得行者亦未为笃论矣简王夷立【定王子元年丙子在位十四年】继以灵王泄心【简王子元年庚寅在位二十七年】二十一年庚戌冬十一月庚子孔子生【生于鲁昌平郷陬邑】鲁襄公之二十二年也至敬王时为鲁大司防相定公防齐侯于夹谷齐人归鲁侵疆【辛丑时年五十二侵疆郓隂也】继使仲由为季氏宰堕三都【费郈成】收其甲兵【癸卯】及摄行相事【乙巳】七日而诛少正卯与闻国政三月鲁国大治真儒之效方少见而齐人归女乐沮之于是去鲁奔走宋卫陈蔡之间及归鲁年已六十八矣【哀公十一年丁巳】鲁终不能用乃叙书礼记【有杞宋损益从周等语】删诗正乐【有鲁太师及乐正语】繋易作春秋实绍伏羲尧舜禹汤文武周公以来之道统之万世呜呼盛哉宰我曰以予观于夫子贤于尧舜远矣子贡曰见其礼而知其政闻其乐而知其徳由百世之后等百世之王莫之能违也自生民以来未有夫子也有若曰岂惟民哉麒麟之于走兽鳯凰之于飞鸟太山之于丘垤河海之于行潦类也圣人之于民亦类也出于其类拔乎其萃自生民以来未有盛于孔子也景王贵【灵王子元年丁巳在位二十五年】敬王匄【景王子元年壬午在位四十四年】有子朝之乱至再皆頼晋而后定【子朝景王长庶子爱欲立之防崩国人立长子猛子朝攻杀猛是为悼王晋顷公攻子朝立敬王猛母弟也子朝奔楚十六年子朝之徒复乱敬王奔晋十七年晋定公入王于周】时晋六卿彊公室卑矣而顷公定公犹两平王室之乱为可嘉也三十九年【庚申】鲁哀公之十四年公西狩获麟孔子作春秋所感而起故所以为终也越明年壬戌夏四月乙丑孔子卒【寿七十三】而左实终于哀公二十七年【癸酉即贞定王元年】韩赵魏灭智伯之事焉敬王世曹灭于宋【甲寅】陈灭于楚【癸亥】元王仁【敬王子元年丙寅在位六年】越句践伐呉围之大败呉师呉王夫差栖姑苏山使大夫肉行请成于越曰意者亦欲如防稽之赦孤臣之罪乎句践不忍欲许之范蠡曰防稽之事天以越赐呉呉不取今天以呉赐越越其可逆天乎范蠡乃鼓进兵使者泣而去呉王自杀遂灭呉句践乃以兵北渡淮与齐晋诸侯防徐州致贡于周天子赐胙命为伯诸侯毕贺【初景王二十六年呉败越夫椒乗胜入越越王以甲楯五千栖防稽卑辞乞成于呉呉许越平事见呉国越王尝胆刻励至是修怨灭呉】太史公曰禹之功大矣渐九川定九州至于今诸夏乂安及苖裔句践苦身焦思终灭彊呉北观兵中国以尊周室号称覇王句践可不谓贤哉盖有禹之遗烈焉范蠡二迁皆有荣名名垂后世臣主若此欲无显得乎【史记】贞定王介立【元王子元年壬申在位二十八年】初晋有智氏赵氏韩氏魏氏范氏中行氏为六卿六卿彊専权弗能制智伯既与韩赵魏灭范氏中行氏而分其地【癸未】又约韩魏共伐赵三年不克赵襄子使人告韩魏反共攻智伯灭之而与赵共分其地【丙戍】蔡于王之时亦为楚所灭【甲午】王崩三子争位相伐卒归于考王嵬【贞定王子元年庚子在位十六年初贞定王崩太子去疾立是为哀王三月弟叔袭杀去疾自立是为思王五月少弟嵬杀叔自立是为考王也】王封其弟于河南是为桓公以续周公官职桓公卒子威公立威公卒子惠公立惠公乃封其少子于巩以奉王号东周惠公【史记】而东西周之称又起于此【索隐曰惠公立长子曰西周公又封少子于巩仍袭父号曰东周惠公于是又称东西二周也按世本西周桓公名掲居河南东周惠公名班居洛阳是也复斋胡氏曰其后掲没而长子成公袭有其地小子班専制洛阳兄弟角立史册逸其世数名氏至赧王三十四年楚谋入冦王使东周君谕止之盖班之后也至赧王入秦秦迁西周公于狐聚而河南亡庄襄元年迁东周君于阳人聚而洛阳之巩亡】威烈王午立【考王子元年丙辰在位二十四年】二十三年【戊寅】九鼎震始命晋大夫魏斯赵籍韩防为诸侯【斯文侯籍烈侯防景侯】初考王元年晋幽公立土地所存惟绛曲沃二邑余皆为三家所有公畏其彊反朝于三家王不能讨至此乃命为诸侯司马氏通鉴【名光神宗朝作资治通鉴】续左氏为编年而托始于韩赵魏之事诚以名分所系不容不论而议之也故其言曰幽厉之后周道日衰然文武之祀犹绵绵相属者以子孙尚能守其名分故也今晋大夫灭其君剖分晋国天子既不能讨又使列为诸侯是区区之名分复不能守而并弃之也卒使天下以智力相雄长圣贤之后为诸侯者社稷无不泯絶生民之类糜灭几尽岂不哀哉可谓至论矣自是安王骄立【威烈王子元年庚辰在位二十六年】齐田和迁其君康公于海上食一城以奉先祀【庚寅】王又不能讨反命和为诸侯【壬辰田和防魏文侯及楚卫于浊泽求为诸侯文侯为请于王及诸侯许之乙未乃命和为诸侯】后七年康公薨田氏遂并齐而有之【壬寅】夫固有以啓之也厥后有齐者田姓而姜氏之齐亡【初陈公子完得罪奔齐桓公为工正更姓田氏子孙盛多敬王三十九年田恒弑齐简公其子盘号襄子相齐与三晋通至是奄有其国】未几韩赵魏亦共废晋靖公为家人分其地而晋亡【乙巳】烈王喜立【安王子元年丙午在位七年】齐威王来朝王是时周室微弱诸侯莫朝而齐独朝天下以此益贤威王威王封即墨大夫烹阿大夫于是羣臣耸惧莫敢饰诈务尽其情齐国大治彊于天下【辛亥王召即墨大夫曰子居即墨毁言日至吾使人视田野辟人民给东方以宁是子不事吾左右求助也封之万家邑召阿大夫曰子守阿誉言曰至吾使人视田野不辟人民贫馁赵攻鄄子不救卫取薛陵子不知是子厚币事吾左右求誉也遂烹阿大夫及左右常誉者】王初年韩灭郑并其国因徙都之【丙午】显王扁【烈王弟元年癸丑在位四十八年】在位四十八年间秦发杀机斩首之数自石门龙贾始【丁巳秦败韩赵魏兵石门斩首六万王赐以黼黻之服庚寅惠文王虏魏将龙贾斩首八万】孙膑厐涓俱学兵法仕齐仕魏自相刃靡【初孙厐俱学兵法涓为魏将自知不及膑召至刖其足黥之齐使至魏载之齐威王以为师十五年魏惠王伐赵齐救赵用膑计败魏二十八年魏厐涓伐韩齐救韩用膑计夜杀涓于马陵】卫公孙鞅以刑名之学入秦【八年鞅入秦三十一年孝公卒惠文王诛鞅】郑申不害以黄老之学入韩【十八年郑贱臣申不害以黄老刑名之学干昭侯用为相凡十五年终其身圂治兵彊】苏秦张仪俱事鬼谷先生【王诩】学从横之术秦为从约长并相齐楚燕赵韩魏【佩六国相印】其后张仪相魏又割上郡十五县以赂秦【三十六年以后秦洛阳人仪魏人秦主从合六国以攻秦仪主横离六国以事秦】孟尝君以贱妾之子倜傥饶智术散财飬士食客常数千人盗虚名以重天下【四十八年齐封田婴于薛号靖郭君子田文嗣薛公号孟尝君】而邹人孟轲不逺千里乃以儒术见魏惠王谈仁义于刑名功利战鬬之世【三十三年】固宜圆凿方枘而难入也斯无庸论矣独惟当时事体有可恨者三晋之彊也不以其道立为诸侯是非所当立而立威烈既失之于前三晋既侯石门之战秦特以诸侯伐诸侯何功之有乃赐黼黻之服是非所当赐而赐显王复失之于后周之政刑至是无复有存焉者矣【此一节本林氏之论】故宜日趋于弱致胙【九年致文武胙孝公三十五年致胙惠公】致伯【二十六年致伯孝公】贺即位【三十三年贺惠文王】以飬成彊秦虎狼之故末年敢于僣王而无忌惮【四十四年惠文始称王】诸侯皆从而效之矣【韩魏齐赵遂皆称王】尚何言哉是时楚杀越王无疆越始散服于楚而国亡【四十五年】慎靓王定【显王子元年辛丑在位六年】时楚赵魏韩燕同伐秦秦人开关【函谷】延敌五国之师皆败走【癸卯】明年苏秦死齐【齐大夫与秦争宠刺杀之】张仪遂説魏请成于秦秦与韩赵战胜【甲辰斩首八万】而燕王哙又自以其国与子之而国内大乱矣【乙巳子之相燕哙老属国子之愿为臣至赧王初年齐醢子之杀哙三年燕人立太子平是为昭王】二年孟轲去魏适齐夫孟子自显王三十三年至魏【魏都大梁故亦称梁】至是魏君罂卒去魏适齐逮夫赧王元年复去齐今观其见魏惠而进仁义之説见魏襄而陈不嗜杀之説亦意梁之可与有为也奈何以为迂阔于事情于是絶望于梁而适齐因宣王一牛之不忍啓之以王道井田学校与民同乐厯厯为王言之盖以三代教飬之道望其君也王不能用于是浩然出昼退述尧舜孔子之道而著作焉【胡初翁成性史评】呜呼文武成康遗泽竭王道不行于天下而孔孟生于春秋战国者天也困厄其身弥昌其道宁病圣贤不病万世亦天也讵容以一时之遇不遇计哉赧王延立【慎靓王子元年丁未在位五十九年】东西周分治【索隐曰王赧防弱东西周分王正理各居一都故曰东西周髙诱曰西周王城今河南东周巩今成周洛阳也】王徙都西周【自洛阳徙河南】盖以微弱不能主盟会武公焉依【武公西周君】寄空名于诸侯之上者五十有九年当时自秦楚齐赵魏韩燕七彊国外仅存鲁衞宋中山【乙亥宋灭见下鲁至秦庄襄壬子灭卫至秦二世灭】秦虽尤彊而六国亦非小弱也张仪虽説楚韩齐赵燕事秦归报未至而秦惠王已薨【庚戍】明年而仪亦物故矣宋王偃以雀生史占必覇天下遂灭滕伐薛败齐楚魏乃射天笞地斩焚社稷自速灭亡【乙亥齐湣王与魏楚灭之】齐湣王灭宋而骄乃南侵楚西侵三晋欲并二周为天子【丙子】卒败死于燕乐毅【诸侯害齐之骄暴争合谋丁丑燕乐毅并将秦魏韩赵兵伐齐大败之湣王走莒楚使淖齿弑之燕六月间下齐七十余城】斯无庸论矣赵武灵王变胡服习骑射制林胡灭中山【甲寅秦昭襄立其年武灵变服壬戌破中山】大啓土宇蔺相如叱彊秦于渑池之防【壬戌秦昭襄会赵王渑池赵王为鼓瑟相如请秦王击缶不肯相如张目叱秦王左右王为一击缶】马服君【赵奢所封】败秦将于阏与【音预】之围【辛卯赵惠文时】斯亦彊矣秦之所陵者楚所侵者韩魏耳【注见秦昭襄王下】自赵轻受韩上党之归【己亥秦白起伐韩拔野王上党路絶上党太守径以地归赵受之丁丑秦拔上党而民皆走赵赵廉颇军长平按据上党民】误以赵括代廉颇之将长平之师一防上党竟为秦有【范睢使人反问谓廉颇易与且降矣秦独畏马服君子赵括耳遂以括代颇将其年秦白起竟攻杀括坑降卒四十余万赵人大震】上党者天下之脊也既为秦有韩必折而归之六国其将焉往【此本陈莹中论】于是秦围赵邯郸岁余几不得脱頼楚魏来救解围【壬寅】末年【乙巳】秦取韩阳城负黍【阳城有负黍聚】取赵二十五县王恐与诸侯约从攻秦令毋得通阳城秦怒使将军摎攻西周王奔秦顿首受罪尽献其邑三十六王还周崩秦取九鼎寳器而迁西周公【索隐武公子文公】于狐【音惮孤聚与阳人聚在洛阳南】后七岁【壬子】东周君与诸侯谋伐秦秦庄襄使相国吕不韦灭东西周二周皆入秦春与周君以阳人聚奉祀而周遂亡【聚在河南梁县徐广曰周比亡时几七县河南洛阳谷城平隂偃师巩缑氏也】愚观战国以来功利之习坏烂人心君臣大义澌灭殆尽无复有存焉者六国非特坐视周室之亡而莫之救如齐湣楚襄蓄无王之心乆矣【甲申湣王欲并二周见前戊子楚襄王欲与齐韩共伐秦因欲图周王使东周君谕之乃止】特顾其力有所不赡耳岂惟秦哉而当时之士如苏秦张仪公孙衍【号犀首】苏代苏厉楼缓之徒不足论也乐毅亷颇蔺相如赵奢亦未易以责备也贾谊称齐有孟尝【田文】赵有平原【武灵王弟胜】楚有春申【黄歇】魏有信陵【公子无忌】此四君者皆明智而忠信寛厚而爱人尊贤而重士然孟尝君尝入相秦仅以鸡鸣狗盗之客脱身逃难【癸亥秦昭襄闻君贤请以为相或间之王囚君欲杀之君求解于秦幸请狐白裘已献王客为狗盗盗裘献言于王遣之至罔王悔追之秦法鸡鸣出客客有善为鸡鸣者野鸡间之皆鸣乃得脱归】平原君得毛遂合从于楚【癸卯秦王龁围赵邯郸君求救于楚约客文武备者二十人俱得十九人毛遂自荐卒能説楚王定从救赵】因妇夤縁于魏【君娶魏女公子无忌姊君求敕魏谓无忌曰纵轻胜弃之独不念公子姊耶】幸致春申信陵二君以存赵【楚使黄歇无忌遂盗晋鄙兵符勒兵以救赵】而二君者虽能出身以遣楚太子之归【史记春申君与顷襄王太子完质于秦数年王病恐不起请太子亟归秦不许遂谋遣太子与使者俱亡身自守舍以死当之太子亡归竟得立秦亦不杀歇】虽能接岩穴隐者得侯生毛公薛公之力【史记信陵君得夷门监者侯嬴计盗晋鄙兵符勒兵救赵又得毛公薛公劝云秦攻魏急而公子不归使秦破大梁夷先王宗庙公子何面目立天下乎公子遂趍驾归救魏】而周亡亦无一能倡大义于天下仅有鲁仲连义不帝秦负当世髙士重名【秦围邯郓魏使新垣衍令赵帝秦以説秦解围齐人鲁仲连适游赵折衍云帝泰则连有蹈东海死耳吾不忍为之民也】亦初非为尊周使当时之士有如三老董公之遮説当时之君有如汉王三军缟素为王赧发防为天下诛无道秦名其为贼敌乃可服齐桓晋文之事宁不可复见于今日何计不出此顾乃区区欲与秦鬭智角力卒之賔服恐后以待灭亡之不暇可痛也哉迹周自武王至幽王十二世都镐是为西周自平王至赧王二十三世都洛是为东周【东周至考王子以后又自有东西二周之分】平王以后春秋时也威烈王后战国时也【増广通略】盖尝论之西都自泾舟胶楚泽下堂见诸侯纲常陵迟已为春秋之渐东都自春秋已来弱不可支犹幸五覇挟天子以令诸侯尚寄空名于天下然繻葛倒悬已为战国之渐战国首命韩赵魏为诸侯纲常道尽矣于是七雄竸彊苏秦张仪肆从横之术从者犹知合六国以抗秦横者甘于事秦而不耻事秦者固不知有周抗秦者不过自为亦岂复知有周哉虽然仪秦不足论管仲以其君覇犹不能免小器之讥此东周之不可复西亦犹战国之不可复春秋五覇三王之罪人于仪秦乎何诛又尝合三代论之三代之王有天下一千九百六十九年何圣贤之君无几夏有禹啓少康商有成汤太甲太戊盘庚武丁周有武王成王康王宣王外无闻焉然后之言治者以三代为称首巍巍皇皇卓冠千古而莫及者禹汤文武以圣王之道立经陈纪创法定制其尤卓卓然者如井田封建学校兵师之要靡不备具而又固结之以仁维持之以礼端本洪源自足与天无极故其后世子孙非有刚恶如桀纣幽厉之暴非有柔恶如王赧之衰皆足以世守之而勿失也岂偶然哉周自武王有天下至赧王凡三十五王【哀王思王在外】八百六十七年【按通鉴起己卯终乙巳以秦昭襄王五十二年丙午接周统经世书同】南宫氏曰周自武王至东周君灭而周始亡于秦【盖于秦庄襄元年壬子灭东周君始书秦则周实计八百七十三年】斯实録也后有秉春秋之笔者盍改而正诸【按文公纲日于秦昭襄丙午以后与六国皆分书直至始皇二十六年庚辰并天下方大书但东周亡于壬子未之论也】










　　史纂通要巻四
　　钦定四库全书
　　史纂通要巻五
　　元　胡一桂　撰
　　周诸侯
　　鲁
　　鲁周公旦周武王弟也王伐商周公佐王定天下封于少昊之虚曲阜【今兖州仙源县】是为鲁公周公不就封留佐王子伯禽代封于鲁伯禽即位之后管蔡反淮夷徐戎并兴伯禽率师伐之肸【一作狝书作费注鲁东郊地】作肸誓【书作费誓】徐戎遂平三世为幽公而有弟之弑【幽公宰弟防弑公自立谥魏公】又三世为武公武公与长子括小子戯朝周宣王爱戯欲立为鲁太子樊仲山甫諌不聼卒立戏是为懿公九年公兄括之子伯御弑公而自立宣王伐鲁诛伯御立懿公弟偁是为孝公自是诸侯多畔王命王舍长立少固有以啓之也孝公子惠公公适夫人无子贱妾声子生子息息娶宋女女至而好公夺而妻之生子允登宋女为夫人允为太子公卒允少公长庶子自心以平王四十九年摄政而夫子作春秋托始于此十一年羽父请杀子允求太宰【羽父公子翚】公曰吾为允少故摄今允长矣吾方营莵裘【鲁邑】而老焉以授允政翚惧反谮公于允请杀公允许诺遂弑公而立允是为桓公公娶于齐生子同公与夫人如齐申繻諌不聼【鲁大夫】齐襄公通焉公怒夫人以告齐使彭生弑公于车子同立是为庄公【母夫人留齐不敢归】公有三弟长庆父次叔牙次季友公娶齐女为夫人曰哀姜无子姜弟叔姜生子开初公爱孟女【党氏女鲁大夫任生】生子班欲立之公病问嗣于叔牙叔牙曰庆父在可以为嗣问季友季友曰请以死奉班也遂鸩叔牙立其子为叔孙氏公卒季友竞立班先是庆父与哀姜通欲立姜娣子开至是庆父弑班而立开是为闵公二年哀姜与庆父谋欲立庆父遂弑闵公鲁人欲诛庆父庆父奔莒于是季友奉闵公庶兄立之是为厘公亦庄公少子哀姜奔邾季友赂求庆父使人杀之庆父乃自杀齐桓公闻哀姜与庆父乱以危鲁召之邾而杀之以平鲁难季友为相九年号成季其后为季氏庆父后为孟氏公卒子兴立是为文公文公卒襄仲杀公适子恶及视而立庶子倭是为宣公【文公二妃长妃齐女哀姜生恶及视次妃敬嬴子倭襄仲公子遂】鲁由此公室卑三桓彊【三桓鲁桓公之族孟孙叔孙季孙】宣公【季文子相】谋伐三桓防卒不果子黒肱立是为成公成公卒子午立是为襄公【季武子相】襄公卒昭公禂立【季武子立之】鸜鹆来巢【二十五年鸜鹆不逾济非中国之禽】师已曰【鲁大夫】文成之世童謡曰鸜鹆来巢公在干侯【杜预曰干侯魏郡赤丘县晋境内邑】鸜鹆入处公在野外季氏与郈氏鬭鸡【季平子郈昭伯二家相近】季芥其羽郈金其距平子怒昭伯亦怒郈氏以告公公伐季氏平子请罪弗许于是三家共伐公公奔齐【九月】如晋居干侯【二十八年】公卒【三十二年卒于干侯】鲁人立昭公弟宋是为定公五年季平子卒其家臣阳虎囚季桓子而専国政【八年虎欲杀三桓适更立所善庶子桓子诈而得脱后三桓与鲁议虎虎奔齐焉】十年孔子行相事公与齐景公有夹谷之防齐欲袭鲁公孔子以礼厯阶诛齐滛乐齐侯惧乃止归鲁侵地而谢过十二年使仲由隳三桓城收其甲兵孟氏不肯隳城伐之不克而止季桓子受齐女乐三日不朝孔子遂行定公卒子哀公蒋立孔子反鲁十四年春西狩获麟孔子作春秋所感而起故所以为终也【实周敬王之三十九年哀公十六年孔子卒】二十七年三桓攻公公奔卫如邹如越公卒悼公宁立时三桓胜鲁如小侯而已又八为顷公【元穆共康景平緍顷】十六年赧王五十九年也是岁西周灭又六年当秦孝文王元年楚考烈王灭鲁顷公亡迁于卞邑【卞一作下今兖州泗水县】为家人而鲁祀始絶太史公曰甚矣鲁道之衰也观庆父及叔牙闵公之际何其乱也隐桓之事襄仲杀适立庶三家北面为臣亲攻昭公昭公以奔何其戾也迹鲁自周武王伯禽就封至顷公三十四君八百二十七年而亡【起己夘终辛亥】
　　齐
　　齐太公望吕尚者东海人也其先祖尝为四岳佐禹平水有功虞夏之际封于吕或封于申夏商时申吕或封支庶子孙或为庶人尚其后苖裔也本姓姜氏从其封姓故曰吕尚尚穷困年老以渔钓干周西伯西伯将出猎卜之曰所获非龙非彲非虎非熊乃覇王之辅于是果遇太公于渭之阳与语大悦曰自吾先君太公曰当有圣人适周周因以兴子真是耶吾太公望子乆矣故号曰太公望载与俱归立为师后武王东伐以观诸侯师行师尚父故曰师尚父武王克啇元年封尚父于齐都营丘东成王时管蔡乱淮夷畔乃使召康公【奭】命太公曰东至海西至河南至穆陵北至无棣五侯【五等侯】九伯【九州伯】实得征之【皆得讨其罪】齐由此得征伐为大国至哀公【不辰】纪侯谮之周周烹哀公【夷王】而立其弟胡公【静】徙都薄姑哀公同母弟弑胡公而自立是为献公【尚父七世孙】至僖公【献公六世孙】爱其同母弟之子公孙无知令其秩服比太子太子诸儿立是为襄公公绌无知服秩无知怨鲁桓公夫人襄公女弟也公故尝私通之及与桓公来复通焉桓公知之怒夫人夫人以告公醉桓公使力士彭生抱桓公上车拉杀之遂杀彭生以谢鲁无知弑公自立游于雍林雍林人袭杀无知初襄公诛杀不当羣臣恐祸及次弟紏奔鲁其母鲁女管仲召忽傅之次弟小白之莒鲍叔傅之小白自小善大夫髙徯及无知死髙徯隂召小白于莒鲁亦发兵送公子紏管仲别将遮莒道射中小白帯钩小白佯死管仲使驰报鲁送紏者行益迟小白载温车中驰行先入亦有髙国内应【齐正卿】先入得立是为桓公发兵拒鲁以书遗鲁请杀子紏又请管仲醢之鲍叔牙受管仲及堂阜脱桎梏言之桓公以为大夫任政管仲与鲍叔隰朋髙徯脩齐国政脩军令赡贫穷禄贤能齐人皆悦二年灭郯【一作初公亡时郯无礼故灭之】二年伐鲁【庄公献遂邑乃平】盟鲁于柯【济北束柯齐邑】曹沬以匕首刼桓公反鲁侵地后悔欲无与而杀沬管仲諌不可遂与三败所亡地于鲁诸侯皆信齐而欲附之七年防诸侯于甄【卫地】而公始覇十四年陈厉公子完号敬仲来奔以为工正田成子常之祖也二十三年救燕伐山戎【北狄鲜卑也】燕送入齐境于是割燕所至与之命脩召公之政纳贡于周诸侯闻之皆从齐二十七年诛鲁湣公夫人哀姜以其滛公子庆父两预弑鲁君也二十八年城卫楚丘三十三年以夫人蔡故率诸侯伐蔡蔡溃【二十九年公与夫人戯船中夫人荡公公怒归蔡蔡亦怒嫁其女】遂伐楚责包茅不入贡师进次陉【楚地】楚屈完将兵捍齐齐退召陵【颍川县】而盟三十五年防诸侯葵丘【陈留外黄县】周襄王赐胙彤弓矢大路秋复防葵丘有骄色诸侯颇有叛者纳公子夷吾为晋君讨晋乱至髙梁【晋地】公曰寡人兵车之防三乗车之防六九合诸侯一匡天下三十八年周襄王弟帯与戎合谋伐周公使管仲平戎于周四十一年管仲隰朋皆卒管仲病公问曰羣臣谁可相者仲曰知臣莫如君公曰易牙如何对曰杀子以适君非人情不可曰开方如何对曰倍亲以适君非人情难近曰竪刁如何曰自宫以适君非人情难亲公不用仲言三子専权四十二年初公三夫人王徐蔡皆无子内宠如夫人者六人公与仲属孝公于宋襄公以为太子公卒易牙与竪刁立无诡【卫姬子】为君太子昭奔宋【五公子争立未定公尸在牀六十七日尸防出户外】宋襄公率诸侯兵送齐太子昭而伐齐齐人杀无诡四公子攻太子宋败四公子而立太子是为孝公十年孝公卒开方杀孝公子而立潘【葛嬴子】是为昭公十九年昭公卒子舍立为君昭公弟商人【宻子】墓上杀舍自立是为懿公四年公游申池丙戎庸职弑懿公【初公断丙戎父足而使戎侯夺庸职之妻而使骖乘】齐人废其子立公子元【少卫姬子】是为惠公顷公【惠公子】初晋使郤克于齐齐使夫人帷中观笑之十年齐伐鲁卫晋使郤克以车八百乗救鲁卫伐齐追齐至马陵【齐地】齐请以寳器谢不聼必得笑克者萧桐叔子【桐叔萧君之字齐侯外祖父子女也难拆言其母故远言之萧附庸子姓】对曰叔子齐君母亦犹晋君母子安置之于是乃许令反鲁卫侵地公卒子灵公立公疾崔抒迎故太子光立之是为庄公六年初棠公妻好【棠邑名】棠公死崔抒取之庄公通焉尝以崔抒冠赐人崔抒怒遂弑庄公崔抒立庄公异母弟杵臼是为景公齐太史书曰崔抒弑庄公杀之其弟后书复杀之少弟复书乃舍之崔抒右相庆封左相后庆封因崔子以事败悉诛其家抒自杀庆封既杀抒益骄未几败奔鲁奔呉呉与之朱方富于在齐九年景公使晏婴之晋与叔向私语曰齐政卒归田氏田氏虽无大徳以公权私有徳于民民爱之四十八年与鲁定公好合夹谷犁鉏曰孔丘知礼而怯请令莱人为乐【莱人莱夷】因执鲁君可得志景公患孔丘相鲁惧其覇故从犁鉏之计方会进莱乐孔子厯阶上使有司执莱人斩之以礼让景公公慙乃归鲁侵地以谢罢去公卒太子荼立是为晏孺子【景公少子】仅一年而田乞自鲁迎公子阳生立之【亦景公子乞召归私匿其家请诸大夫曰常之母有鱼菽之祭幸防饮乞盛阳生橐中置坐中央发橐出阳生曰此乃齐君矣与诸大夫盟立之】杀孺子而逐其母芮子齐鲍子与悼公有郤弑公齐人共立悼公子任是为简公四年田常弑简公而立平公【简弟】　相之而専齐之政又两宣公康公而齐相田和迁康公于海上食一城和田常之曽孙也迁之六年当周安王之十六年而田和始列为诸侯至安王三十二年康公薨姜氏之齐祀絶迹齐自周武王元年尚父受封于齐至康公三十一君合七百四十四年而齐田氏灭之焉【起己卯终壬寅】
　　晋
　　唐叔虞姓周武王子成王弟初叔虞母梦天谓武王曰余命女生子名虞余与之唐及生子文在其手曰虞因命之曰虞成王立与叔虞戏削桐叶为珪与叔虞曰以此封若史佚因请择日立叔虞王曰吾与戏尔史佚曰天子无戯言言则史书之礼成之乐歌之于是遂封叔虞于唐故曰唐叔虞自叔虞九世至穆侯夫人姜氏以条之伐生子仇【条晋地七年伐条】千亩之伐生少子成师【千亩西河界休县】师复曰【师复大夫】异哉君之命子也太子曰仇仇者雠也少子曰成师成师大号成之者也今名反易后能毋乱乎穆侯卒弟殇叔自立太子仇出奔幽王九年仇杀殇叔而自立是为文侯犬戎之祸救周立平王有功平王有文侯之命文侯卒昭侯立【文侯子】封文侯弟成师于曲沃【曲沃邑大于翼翼晋都邑】号曰桓叔桓叔好徳众皆附焉君子曰晋之乱其在曲沃矣七年晋大臣潘父弑昭侯而迎桓叔晋人发兵败桓叔立孝侯平【昭侯子平王三十二年】立诛潘父十六年曲沃庄伯【桓叔子】弑孝侯晋人败庄伯立鄂侯郄【孝侯子平王子十八年立】二年鲁隐公初立事入春秋鄂侯卒子哀侯光立八年曲沃武公伐而虏之【武公备庄伯子】晋人乃立小子侯【哀侯子】四年武公诱召小子侯杀之周桓王使号仲伐武公晋人乃立哀侯弟緍为晋侯二十八年武公伐晋侯緍灭之尽以寳器赂周厘王王命武公为君列为诸侯尽并晋地而有之【武公穆侯鲁孙桓叔之孙庄伯之子自桓叔初封曲沃凡六十七岁武公卒代晋】二年卒子献公诡诸立十六年灭霍灭魏灭耿【三国皆姓】二十二年灭虢灭虞初公伐骊戎得骊及弟俱爱幸之五年生奚齐其弟生悼子谮杀大子申生【母齐桓公女谓太子曰君梦齐姜太子速祭曲沃归厘于君太子于是祭其母上胙于公公猎姬毒胙中猎还上胙曰宜试之祭地地坟与犬犬死与小臣小臣死太子闻之不辨乃自杀时太子居曲沃】又谮二公子皆知之重耳奔狄夷吾奔梁【姬谮药胙事公子皆知之重耳母翟之狐氏女夷吾母重耳母女弟】献公子八人太子及二公子皆有贤行公卒荀息【息为相主国政】以公命将立奚齐里克杀奚齐于防次荀息复立悼子里克杀悼子于朝鞭杀骊于市【杀一句见列女传】荀息死之里克迎夷吾于梁秦穆公齐桓公亦发兵纳夷吾立之是为惠公初惠公许赂秦穆公以晋河西之地求归国后既倍秦赂晋饥秦输之粟秦饥乃闭之籴而又兴师以伐之秦大怒战于韩原秦获晋侯以归将以祀上帝晋侯姊为穆公夫人衰绖以请乃归晋侯公卒子圉立是为怀公未几秦穆公以兵纳重耳杀怀公于髙梁而立之是为文公公少好士年十七有贤士五人曰赵衰狐偃咎犯【公舅也】贾佗先轸魏武子公奔狄时年已四十三从此五士至狄十二年过卫【文公不礼】过五鹿【卫地】乞食野人与之土块至齐【桓公厚礼妻以宗女】凡五岁欲安之齐女乃与赵衰等醉重耳载以行过曹【共公不礼欲观骈脇】僖负覊私遗重耳食置璧其下重耳受食还璧去过宋【襄公以国礼礼之】过郑【文公不礼】去之楚【成王以适诸侯礼待之】数月晋太子圉亡秦【逃归晋】秦怨之乃召重耳至秦穆公以宗女五人妻之【子圉妻与往】乃发兵与重耳归晋出亡凡十九岁得入年六十二矣【襄王十六年乙酉】二年初王有弟叔带之乱奔郑告急于晋赵衰曰求覇莫如入王乃发兵至阳樊【周地阳邑名樊仲山甫所居】入王于周杀带王赐河内阳樊之地四月楚【成王】以诸侯围宋来告急先轸曰报施定覇于今在矣狐偃曰楚新得曹而初婚于卫若伐曹卫楚必救之则宋免矣于是侵曹伐卫卫侯请盟不许卫人出其君于襄牛【卫氏】以悦晋入曹令军毋入僖负覊家执曹伯分曹卫地以与宋楚急曹卫其势宜释宋文公从之楚成王乃引兵归楚将子玉请伐晋宋齐秦与晋次城濮【卫地】与楚合战楚败作王宫于践土献楚俘于周王命晋侯为侯伯冬晋侯会诸侯于温欲率之朝周力未能恐其有畔者使人言襄王狩于河阳遂率诸侯朝王于践土春秋讳之书曰狩九年公卒子襄公欢立明年败秦师于殽虏秦三将孟明视西乞秫白乙丙以归文公夫人言遣之四年秦大兴兵伐我度河取王官封殽尸而去五年晋伐秦取新城报王官之役七年襄公卒太子夷臯立是为灵公四年伐秦取少梁秦亦取晋之殽六年秦康公伐晋取覊马晋侯怒击秦大战河曲八年顷王崩晋使赵盾以车八百乗平周乱立匡王灵公侈厚敛以雕墙从台上弹人观其避丸胹熊蹯【熊掌内难熟】不熟杀宰夫赵盾数諌不聼公患之使鉏麑刺盾不忍而自杀【麑叹曰杀忠臣弃君命罪一也遂触槐而死】伏甲攻盾因宰夫而得免盾奔未出晋境赵穿袭杀公于桃园盾昆弟为将军而迎盾盾复位太史董狐书曰赵盾弑其君以视于朝盾曰者赵穿我无与太史曰子为正卿亡不出境反不诛国乱非子而谁孔子闻之曰董狐古之良史也书法不隐宣子良大夫也为法受恶惜也出境乃免成公立【文公少子】景公据【成公子】八年使郤克于齐齐顷王母从楼上观而笑之克怒归至河上曰不报齐者河伯视之克执政九年伐齐齐使太子彊为质兵罢十一年使克栾书韩厥以兵车八百乗与鲁卫共伐齐困顷公齐败走晋追北齐献寳器求平不聼必得萧桐叔子为质齐使曰萧桐叔子顷公母顷公母犹晋公母奈何必得之不义请复战晋乃许平厉公初立欲和诸侯与秦桓公夹河盟归而秦背盟与翟谋伐晋三年与诸侯伐秦虏其将成差六年郑背晋与楚盟厉公自将渡河闻楚兵来救射中楚共王目败于鄢陵楚引归晋由此威诸侯公多外嬖归欲尽去羣大夫立诸兄弟兄曰胥童尝与郤至有怨栾书亦有怨于郤至【栾书欲待楚师退击之郤至云楚有六间不可失也故怨】乃诈公谓鄢陵之役实郤至召楚欲作乱内子同立之【时子同在周京】防与国不俱是以事不成公怨至遂令胥童以兵八百袭攻杀三郤【锜犨至】栾书中行偃袭厉公囚而弑之杀胥童使荀防迎公子同于周而立之尊之为悼公公贤魏绛任之政使和戎戎大亲附公曰自吾任魏绛九防诸侯【一防于戚二防城棣三防鄢四防邢丘五同盟于戯六防徂七戍郑虎牢八同盟于亳城九防萧鱼】和戎翟魏子之力也平公立元年伐齐齐败走遂围临菑烧屠其郭中引兵归昭公立六卿彊公室卑顷公立周景王崩王子争立晋六卿平王室乱立敬王十二年晋宗家祁奚叔孙向子相恶于君六卿欲弱公室乃遂以法尽灭其族而分其邑为十县各令其子为大夫晋益弱六卿皆大由定公至出公时有四卿之乱初智伯与韩赵魏共分范中行地以为邑出公怒吿齐鲁欲伐四卿四卿恐乃反攻出公公奔齐道死故智伯乃立哀公【贞定王十三年】又三年赵襄子韩康子魏桓子共攻智伯于晋阳【今并州太原府】遂三分其地幽公栁立【哀公子十八年】当时公室微弱土地所有惟绛曲沃【今绛州二县】余皆入三家公畏三家之彊而反朝之至威烈王之六年公滛妇人夜窃出邑中盗杀公而魏文侯以兵讨乱乃立烈公止【幽公子二十七年】未几王命韩赵魏列为诸侯晋祚盖已亡而未灭耳又两传孝公顷【烈公子十五年】靖公俱酒【孝公子二年】当安王之二十六年而韩哀侯赵敬侯魏武侯废靖公为家人三分晋地而晋祀遂絶迹晋自周成王元年唐叔虞受封至靖公三十八君合七百四十一年而亡【起乙酉终乙巳】
　　燕
　　召公奭与周同姓【谯周曰周之支族食邑于召】周武王灭商封召公于北燕成王时召公为三公自陜以西召公主之自陜以东周公主之【何休曰陜者今农陜县是也】召公之治西方甚得民和巡行乡邑有棠树决狱政事其下自侯伯至庶人各得其所无失职者民思其政怀棠树不敢伐歌咏之作甘棠之诗召公以下十八世至庄公山戎来侵齐桓公救燕北伐山戎而还燕君送桓公出境桓公因割燕所至地予燕使燕供贡天子如成周时复脩召公之法又自庄公十九世为文公时秦益彊苏秦始来説约六国为从文公卒子易王立而事入战国【周显王三十七年立在位十二年】显王四十六年初称王王哙立【易王子在位七年】让国于相子之子之南面行王事而哙老不聼政三年国内大乱孟轲谓齐湣王曰今伐燕此文武之时不可失也齐伐燕士卒不战城门不闭哙死齐大胜燕子之亡国人立太子平是为昭王卑身厚币以招贤者谓郭隗曰齐因孤之国乱而袭破燕诚得贤士以共国雪先王之耻孤之愿也隗曰王必欲致士请从隗始于是昭王为隗改筑防师事之乐毅自魏徃邹衍自齐往剧辛自赵往燕王吊死问孤与百姓同甘苦二十八年国富士卒乐遂以乐毅为上将军与秦楚三晋合谋伐齐齐败湣王出亡燕兵追至临淄尽取齐寳烧其宫室宗庙齐城不下者独莒即墨余皆属燕昭王卒子惠王立宿与乐毅有隙使骑刼代将毅亡走赵田单以即墨击败燕军骑刼死燕兵引归齐尽复故城涽王死莒乃立其子为襄王惠王卒三至王喜命其相栗腹以五百金约欢于赵王还报曰赵壮者皆死长平【先是秦败赵于长平坑四十万】其孤未壮可伐也王问昌国君乐间对曰赵四战之国其民习兵不可伐王怒羣臣皆以为可惟大夫将渠谓与人约交而伐之不祥必无成功不聼起二军车二千乗栗腹将而攻鄗秦攻伐赵使廉颇击破栗腹等廉颇逐之五百余里围其国请和解围其后太子丹质于秦亡归燕见秦且灭六国祸且至燕隂飬壮士荆轲献督亢地图因刺秦王王杀轲使王翦击燕燕王斩丹以献未几虏王喜而燕祀遂絶太史公曰召公奭可谓仁矣甘棠且思之况其人乎燕北廹蛮貉内措齐晋﨑岖彊国之间最为弱小几灭者数矣然社稷血食者八九百岁于姓独后亡岂非召公之烈耶迹燕自周武王元年召公受封厯战国共四十四君合九百丹一年而灭于秦【起己夘终己夘】
　　卫
　　卫康叔封姓周武王同母弟武王克商以殷余民封康叔为卫君居河淇间故商虚又惧康叔齿少乃申告康叔曰必求殷之贤人君子长者问其先殷所以兴所以亡而务爱民告以纣所以亡者以滛于酒酒之失妇人是因故纣之乱自此始为梓材示君子可法则故谓之康诰酒诰梓材以命之康叔之国既以此命能和集其民民大悦成王长用事举康叔为周司冦赐卫寳祭器以章有徳十世至武公脩康叔之政百姓和集四十七年犬戎杀幽王武公将兵佐周平戎甚有功平王命武王为公再至庄公夫人齐女好而无子夫人陈女子蚤死陈女弟生子完母死庄公命夫人齐女子之立为太子庄公宠妾生子州吁十八年州吁长好兵公使将石碏【上卿】諌公曰庶子好兵使将乱自此起不聼二十三年公卒完立是为桓公二年弟州吁骄奢出之州吁奔十六年州吁收拾卫亡人袭弑桓公自立为卫君石碏因桓公母家于陈详为善州吁至郑郊碏与陈侯共谋使右宰丑进食杀州吁于濮【陈地】迎桓公弟晋于邢立之是为宣公夫人夷姜生子汲为太子取齐女好悦而自取之生寿及朔太子汲母死公正夫人【商女】与朔共防之恶伋公怒乃使伋于齐令盗遮界上谓盗曰见持白髦者杀之乃与太子白髦且行朔之兄寿知之谓太子可无行太子曰逆父命求生不可遂行寿乃盗白髦先驰至界盗杀之太子伋又至谓盗曰所当杀者乃我也盗并杀之公乃以朔为太子立是为惠公初朔与其母共谗太子伋于宣公而杀之公卒而立朔左右公子怨朔谗太子伋乃作乱攻惠公惠公奔齐而立伋弟黔牟周庄王命齐襄公率诸侯伐卫纳惠公诛左右公子而黔牟奔周惠公自齐入复立二十五年公怨周容黔牟与燕伐周惠王奔温卫燕立王弟颓为王二十九年郑伯纳王懿公【惠公子】赤立公好鹤鹤有乗轩者及狄人伐卫将战国人受甲者皆曰使鹤鹤实有禄位余焉能战卫师败绩杀懿公懿公之立也百姓大臣皆不服自公父惠公谗杀太子伋代立至懿公常欲败之卒灭惠公之后国人乃立戴公申【黔牟弟昭伯顽之子】元年卒齐桓公以卫数乱乃率诸侯城卫楚丘立公弟燬为文公轻赋平罪身自劳与百姓同若以收卫民十六年晋重耳过无礼公卒弟立为成公三年晋文公欲假道救宋不许晋大夫元咺攻成公公出奔晋文公伐卫分其地与宋讨前过无礼及不救宋患也成公二岁如周求入与晋文公防文公鸩成公公私于周王鸩令薄得不死文公卒入之卫诛元咺十一年公孙鞅入秦十六年卫更号曰侯又四而为襄公恶公有贱妾幸之有身梦人谓曰我康叔也令若子必卫名而子曰元妾恠之问孔成子成子曰康叔者卫祖也及生子男也以告襄公公曰天所置也于是名之曰元而立为嗣是为灵公出公辄者灵公太子蒯聩之子初蒯聩以灵公夫人南子有恶欲杀南子而觉之蒯聩惧奔宋已而之晋赵氏灵公卒国人立辄后十二年蒯聩自宋入立是为庄公初庄公辱戎州人戎州人告赵简子简子围公公出奔卫人乃立公子班师为卫君齐复伐卫虏班师乃更立公子起为卫君元年卫石曼専逐其君起而出公自齐复入立又七而为成侯速当显王二十三年贬号曰侯服属三晋平侯而下有四君嗣君者平侯子更号曰君也嗣君子怀君立二十七年而赧王亡嗣君弟元君初怀君朝魏魏杀之而立元君君盖魏壻也卫君角者元君之子立之九年当始皇二十六年秦吞六国初并天下而卫独存越十二年至二世元年而废角为庶人卫祀遂絶迹卫自周武王元年康叔受封至角四十一君合九百八年秦二世元年灭之【起己夘终壬辰】
　　曹
　　曹叔振铎姓文王子武王弟王克商封叔振铎于曹【济阳定陶县】十四世至共公十六年初晋公子重耳亡过曹曹无礼欲观其骈脇厘负覊諌不聼私善于重耳二十一年晋文公伐曹围曹三月晋师入曹数之以不用僖负覊言而用美女乗轩者三百人也虏共公以归令军母入僖负覊之家或説文公曰昔齐桓公防诸侯复异姓今君囚曹君灭同姓何以令于诸侯晋乃复归共公又三为成公负刍三年晋厉公伐曹虏成公以归已复释之又三为悼公九年朝宋宋囚之死于宋曹立其弟野是为声公五年平公弟通【平公成公孙武公之子】弑声公代立是为隐公四年声公弟露弑隐公代立是为靖公公卒子伯阳立初伯阳立之三年国人有梦众君子立于社宫谋欲亡曹曹叔振铎止之请待公孙强许之旦求之曹无此人梦者戒其子曰我死尔闻公孙强为政必去之无罹曹祸及伯阳好田弋之事曹鄙人公孙强亦好弋获白鴈以献且言田弋之説説之因访政事大悦之有宠使有司城以聼攻梦者之子乃亡去曹伯背晋而奸宋宋景公伐曹晋人不救至敬王三十三年宋景公灭曹执伯阳及公孙强以归杀之曹祀遂灭太史公曰余寻曹共公之不用僖负覊乃乗轩者三百人知唯徳不建及振铎之梦岂不欲引曹之祀者哉如公孙强不脩厥政叔铎之祀忽诸迹曹自周武王元年叔振铎受封至伯阳二十五君合六百三十六年宋灭之【起己夘终甲寅】
　　蔡
　　蔡叔度者姓周文王之子武王弟也武王同母兄弟十人母曰太姒文王正妃长子伯邑考次武王发次管叔鲜次周公旦次蔡叔度次曹叔振铎次成叔武次霍叔处次康叔封次冉季载武王克殷封叔鲜于管【荥阳京县】叔度于蔡【上蔡】叔处于霍监纣子武庚成王时三叔挟武庚以乱周公诛管叔放蔡叔降霍叔蔡叔子曰胡乃率徳改行周公举为鲁卿士鲁国治于是言于王复封胡于蔡奉蔡叔祀有蔡仲之命十二世至哀侯娶陈息侯亦娶陈【息国海南新息县】息夫人将归过蔡蔡侯不敬息侯怒请楚文王来伐我我求救于蔡蔡必来楚因击之可以有功楚从之虏蔡侯以归留九岁死于楚蔡人立哀侯子肝是为缪侯缪侯以女弟为齐桓公夫人因与桓公戯船中荡舟不止桓公怒归蔡女而不絶也蔡亦怒嫁其弟桓公怒遂伐蔡蔡溃虏缪侯以归至召陵而归之又三而为景侯为太子般娶妇于楚而景侯通焉般弑父自立是为灵侯十二年楚灵王以灵侯弑父诱灵侯醉而杀之刑其士卒七十人令公子弃疾灭蔡使弃疾为蔡公三年弃疾弑灵王代立为平王平王乃求景侯少子庐立之是为平侯灵侯般之孙攻平侯子自立是为悼侯悼侯弟申立是为昭侯与呉王阖庐共伐楚破楚入郢义五而侯齐立四年楚惠王灭蔡侯齐亡蔡祀遂絶贞定王之二十二年也迹蔡自周武王元年叔度受封至侯齐二十五君合六百七十六年而楚灭之【起己卯终甲午】
　　郑
　　郑桓公姓周厉王少子宣王庶弟宣王二十二年初封于郑百姓皆便爱之幽王以为司徒和集周民周民皆悦河洛之间人便思之为司徒一岁王以褒姒故治多邪诸侯或畔之公问太史伯【周太史】曰王室多乱予安逃乎对曰独洛之东土河济之间可居地近虢郐君贪好利百姓不附公为司徒民皆爱公公诚请居之虢郐之君见公方用事轻分公地公诚居之虢郐之民皆公之民也于是公卒言于王东徙其民洛东而虢郐果献十邑竟国之二岁犬戎杀幽王并杀公公子掘突立是为武公夫人姜氏生太子寤生生之难弗爱生少子叔叚叚生易爱之公疾夫人请立叚弗聼公卒寤生立是为庄公元年封叚于京叚至京缮甲治兵与其母谋袭郑二十二年果袭郑公伐叚叚走京京人畔叚走鄢鄢溃奔共公迁母城頴后因颍考叔之言悔之遂为母子如初二十四年侵周地取禾二十七年朝周桓王怒弗礼【为取禾事】三十七年不朝周桓王率陈蔡虢卫伐郑祝聃射王中肩三十八年北戎伐齐遣太子忽救齐太子辞齐婚公卒祭仲立忽是为昭公初庄公又取雍氏女【宋大夫】生突雍氏有宠于宋宋庄公诱祭仲执之曰不立突祭仲许以突归立之昭公闻之奔卫突立是为厉公四年祭仲専国政厉公患之使其壻雍紏杀之紏谋之妻妻以告祭仲杀紏戮之市厉公出居边邑栎祭仲迎昭公忽入郑复立宋颇与厉公兵自守于栎郑以故亦不伐栎昭公二年髙渠弥与公出猎射杀昭公于野【初昭公为太子时庄公欲以髙渠弥为卿忽恶之庄公弗聼至是恐诛故弑公】祭仲与渠弥更立昭公弟子亹为君【无谥】是为子亹元年齐襄公会首止伏甲杀子亹渠弥与祭仲召子亹弟婴于陈立之是为郑子祭仲死十四年郑厉公使人诱刼郑大夫甫瑕要以求入瑕遂杀郑子及其二子迎厉公突复入即位逾年公谓甫瑕曰子之事君有二心矣遂诛之瑕曰重徳不报诚然哉五年燕卫与周惠王弟颓伐王王出奔温立弟颓为王六年惠王告急于郑厉公与虢叔袭杀頽入惠王于周【子亹子】文公立三十六年重耳过文公弗礼重耳反国立是为文公三十七年翟攻周襄王王奔郑文公居王于汜四十三年晋文公与秦穆公共围郑讨其助楚攻晋者【四十一年助楚击晋】及文公过时无礼也叔詹自杀郑人以詹与晋文公公曰必欲一见郑君辱之而去郑患之乃使人私于秦曰破郑益晋非秦利也秦兵罢晋文公欲入兰为太子以告郑【初文公贱妾燕姞梦天与之兰遂生子名曰兰后逐羣公子兰奔晋从文公围郑事文公甚谨爱幸之】郑大夫石癸曰夫人子尽已死庶子无如兰贤遂许晋与盟卒立子兰为太子晋兵乃罢去四十五年公卒子兰立是为缪公元年秦穆公使三将袭郑至滑逢郑贾人髙诈以十二牛劳军故秦兵不至而还二十一年楚与宋华元伐郑华元杀羊不与其御羊斟怒以驰郑郑囚华元灵公【穆公子文公孙】元年楚献鼋于公子家子公【二子郑卿】将朝子公食指动【第二指】谓子家曰他日指动必食异物及入见公进鼋羮子公笑曰果然公问其故具告公召之独弗与羮子公怒染其指【染指于鼎】尝之而出公怒欲杀子公子公与子家谋先弑公襄公【灵公子】六年子家卒国人逐其族以其弑灵公也楚庄王以郑与晋盟来伐围郑三日郑以城将陷襄公肉牵羊以迎庄王却三十里而后舍卒去三而为僖公五年郑相子驷朝公公不礼子驷怒使厨人药杀公【年表云子驷使贼夜弑公】赴诸侯曰僖公病卒简公【僖公子】元年诸公子谋欲诛相子驷子驷觉之反尽诛诸公子三年子驷欲自立为君公子孔使尉止杀子驷而代之子孔又欲自立子产止之于是子孔从之而相郑十二年公怒子孔専国权诛之而以子产为卿十九年简公如晋请卫君还而封子产以六邑【四井为邑】子产让受其三邑二十二年呉季札使郑见季子如旧交二十三年诸公子争宠相杀又欲杀子产公子或諌曰子产仁人郑所以存者子产也勿杀乃止定公【简公子】六年郑火公欲禳之子产曰不如脩徳五年郑相子产卒郑人皆悲泣之如亡亲戚子产郑成公之孙为人仁爱人事君忠厚孔子尝过郑与子产如兄弟及闻子产死曰古之遗爱也兄事子产又七而为康公乙周烈王元年韩哀侯灭郑并其国郑祀遂絶太史公曰语有之以权利合者权利尽而交踈甫瑕是也甫瑕虽以刼杀郑子内厉公厉公终背而杀之此与晋之里克何异守节如荀息身死而不能存奚齐变所从来亦名故矣迹郑自宣王二十二年郑公友受封至康公二十三君合四百三十二年韩灭之而亡【起乙未终丙午】
　　陈
　　陈胡公满妫姓虞舜之后也昔舜为庶人时妻尧二女居妫汭其后因以为氏姓舜禅禹而舜子商均为封国夏时或失或续武王克商复求舜后得妫满封于陈以奉舜祀而曰胡公十二至桓公鲍平【三十八年】公弟佗其母蔡女故蔡人为佗杀五父及桓公太子免而立佗【春秋谓佗即五父世家与传违】是为厉公二卑生子敬仲完周太史过陈陈厉公使以周易筮之卦得观之否是谓观国之光利用賔于王此其代陈有国乎不在此其在异国非此其身在其子孙若在异国必姜姓姜姓太岳之后物莫能雨大陈衰此其昌乎七年厉公所杀太子免之二弟曰跃曰因曰杵臼共令蔡人诱厉公以好女与蔡人共杀厉公而立跃是为利公又三为宣公杀其太子御冦御冦素善厉公子完完惧祸及已奔齐桓公使为工正三十七年齐桓公伐蔡蔡东道恶桓公怒执陈辕涛涂又三为灵公十四年公与大夫孔宁仪行父皆通夏十五年与二子饮于夏氏公戯二子曰征舒似汝二子曰亦似公征舒怒弑公二子奔楚太子午奔晋征舒自立为陈侯【征舒故陈大夫夏御叔之妻征舒之母】楚庄王率诸侯诛征舒因县陈而有之羣臣毕贺申叔独不贺【楚大夫】庄王问其故对曰王以征舒为贼杀君故以是伐之已而取之则后何以令于天下是以不贺王曰善乃迎太子午于晋立之复君陈是为成公孔子读史至此曰贤哉楚庄王轻千乘之国而重一言哀公悼太子师长妾子留有宠哀公属之其弟招公病招杀太子立留为太子公怒欲诛招招发兵围守哀公公自杀招立留为陈君楚闻乱使公子弃疾发兵伐陈留奔郑遂灭陈弃疾为陈公五年归弑其父灵王是为平王欲和诸侯乃求故陈悼太子师之子呉立为陈侯是为惠公至其孙涽公六年孔子适陈二十四年楚惠王杀涽公灭陈而有之陈祀遂絶太史公曰舜之徳可谓至矣禅位于夏而后世血食者厯三代及楚灭陈而田常得政于齐卒为建国百世不絶苖裔有土者不乏焉迹陈自周武王元年胡公满受封至涽公越二十四君合六百四十五年而亡
　　宋
　　微子开者子姓殷帝乙之首子而纣之庶兄也纣既立滛乱微子数諌不聼欲死之欲去未能自决乃问于太师少师【太师三公箕子少师孤卿比干】太师少师乃劝微子去遂行周武王克商微子持其祭器造军门武王复其位如故武王封纣子武庚禄父以续殷祀使管蔡相之武王崩成王少周公且代行政当国管蔡疑之乃与武庚作乱周公既承王命诛管蔡杀武庚乃命微子开代殷后奉其先祀作微子之命以申之国于宋【世本宋更曰睢阳】微子仁贤殷余民甚爱戴之四至涽公卒弟熈立为炀公涽公子鲋祀弑公而自立是为厉公又五至宣公太子与夷公病让其弟和曰父死子继兄死弟及天下通义也我其立和和三让受之和立是为穆公九年公病召大司马孔父谓曰先君舍太子与夷而立我我不敢忘我死必与与夷也孔父曰羣臣皆愿立公子冯公曰母立冯吾不可以负宣公于是公使冯出居于郑公子与夷立是为殇公君子曰宋宣公可谓知人矣立其弟以成义然卒其子复享之元年卫州吁弑君完自立欲得诸侯使告宋曰冯在郑必乱乃可与我伐之宋许之与伐郑至东门而还二年郑伐宋以报东门之役其后诸侯数来侵九年大司马孔父嘉之妻好出道遇太宰华督【戴公之妹】督悦目而观之督利孔父妻十年攻杀孔父取其妻公怒遂弑公迎冯于郑立之是为庄公公卒涽公立九年宋水鲁使臧文仲吊水公自罪曰寡人以不能事鬼神政不修故水臧文仲善此言乃公子子鱼教公也十一年湣公与南宫万猎因博争行公怒辱之曰始吾敬若今若鲁虏也万有力遂以局杀湣公于防泽【宋地初十年宋伐鲁鲁生虏宋南宫万宋人请万归万宋卿】大夫牧以兵造公门万搏牧牧齿着门阖死【阖门肩】因杀太宰华督更立公子游为君诸公子奔萧公子御説奔亳【萧亳朱邑】万弟南宫牛将兵围亳萧及宋公子撃杀南宫牛弑宋新君游立湣公弟御説是为桓公万奔陈宋人请以赂陈陈使妇人饮之醇酒以革褁归宋宋人醯万也三十年公病太子兹甫让其庶兄目夷为嗣公义太子意竟不聼公卒太子立是为襄公以目夷为相七年宋地霣星如雨与雨偕下六鹢退飞【公羊传曰视之则六察之则鹢徐察之则退蜚】见风疾也八年齐桓公卒十二年春宋襄公为鹿上之盟【宋地】以求诸侯于楚目夷諌曰小国争盟祸也不聼秋诸侯防宋公盟于盂【宋地】目夷曰祸其在此乎君欲已甚何以堪之于是楚执宋襄公以伐宋冬防亳以释宋公子鱼曰祸犹未也十三年宋伐郑子鱼曰祸在此矣秋楚伐宋以救郑襄公将战子鱼諌曰天之弃商乆矣不可十一月公与楚成王战于公伤股楚已救郑郑享之取郑二以归【楚甥女】十四年公病伤卒子成公立公卒弟御杀太子及大司马而自立为君宋人共杀御而立成公少子杵臼是为昭公昭公子文公四年郑【受命】楚代宋宋使华元将郑败宋囚华元华元将战杀羊以食士其御羊羮不及故怨驰入郑军故败四而为景公二十五年孔子过宋宋司马桓魋恶之欲杀孔子孔子微服去三十年宋灭曹有之三十七年荧惑守心宋之分野公忧之司星子韦曰可归于相公曰相吾股肱曰可移于民公曰君者待民曰可归于岁公曰岁饥民困吾谁为君子韦曰天髙聼卑君有君人之心三荧惑宜有动之果徙三度又五宋君偃自立为王东败齐取五城南败楚取地三百里西败魏军乃与齐魏为敌国盛血以韦囊悬而射之命曰射天滛于酒妇人羣臣諌者輙射之诸侯皆曰桀宋四十七年齐涽王与魏楚伐宋杀王偃遂灭宋而三分其地宋祀遂絶太史公曰春秋讥宋之乱自宣公废太子而立弟国以不宁者十世【公羊曰君子大居正宋之祸宣公为之也】襄公脩行仁义欲为盟主既败于而君子或以为多【公羊曰君子大其不鼓不成列临大事而不忘大礼有君而无臣以为虽文王之战亦不过此】伤中国缺礼义褒之也宋襄之有礼让也迹宋自周成王元年微子受封至王偃三十二君合八百三十一年当赧王之二十九年齐楚魏灭之而亡【起丙戌终乙亥】
　　秦【自襄公始封为诸侯以至始皇一天下讫二世亡国并见第六巻】
　　楚
　　楚熊绎芉姓其先出自颛顼四世重黎为帝喾火正有功帝命曰祝融及重黎诛以其弟呉回为重黎复居火正呉回生陆终陆终六子其少曰季连芉姓楚其后也季连之后或在中国或在蛮夷周文王时季连苖裔曰鬻熊事王早卒其子熊绎当成王时封以子男之田姓芉氏居丹阳夷王时王室微诸侯或不朝相伐熊渠甚得江汉民间和乃立其长子康为河亹王【今江陵】中子熊为鄂王【武昌】少子执疵为越章王皆在江上楚蛮之地厉王虐熊渠畏伐去其王号熊绎十世至武王武王三十七年熊通曰吾先鬻熊文王之师也成王令居楚蛮夷皆来服而王不加位我自尊耳乃自立为武王文王【武王子】始都郢六年伐蔡虏蔡哀侯以归已而释之十二年灭邓成王【文王子】布徳施惠结好诸侯使人献天子天子赐胙曰镇尔南方夷越之乱无侵中国于是楚地千里十六年齐桓公侵楚使将军屈完以兵御之桓公数以赋不入王室许之乃去十八年伐许许君肉谢释之二十二年伐黄二十六年灭英三十三年宋襄公欲为盟防召楚楚王怒曰召我我将好往袭辱之遂行至盂执辱宋公已而归之三十四年郑文公南朝楚楚成王北伐宋败之射伤宋襄公病创死三十九年灭防防不祀祝融鬻熊故也晋文公败子玉于城濮穆王商臣【成王子】初成王将以商臣为太子令尹子上曰蠭目而豺声忍人也不可立弗聼既又立王子职而黜商臣商臣以宫甲围成王王请食熊蹯而死弗聼王自缢商臣遂代立庄王【穆王子】即位三年不出号令日夜为乐令国中曰敢諌者死伍举入諌曰愿有进隐曰有鸟在于阜三年不蜚不鸣此何鸟也王曰三年不蜚一蜚冲天三年不鸣一鸣惊人举退矣吾知之矣居数月滛益甚大夫苏从入諌王曰若不闻令乎对曰杀身以明君臣之愿也于是罢滛乐聼政所诛者数百人所进者数百人任伍举苏从以政国人大悦是岁灭庸六年伐宋获五百乗八年伐陆浑戎至洛观兵问鼎十三年灭舒十六年伐陈杀夏征舒徴舒弑君故诛之也已破陈即县之羣臣皆贺申叔使齐来不贺王问对曰王以陈之乱率诸侯以义伐之而贪其县何以复令天下王乃复国陈十七年围郑入自皇门郑伯肉牵羊以逆王曰其君能下人必能信用其民矣庸可絶乎麾军去三十里遂许之平二十年围宋以杀楚使也围五月城中食尽易子而食析骨而炊宋华元出告以情王曰君子哉遂罢兵去二十三年卒共王【庄王子】十六年晋伐郑郑告急共王救郑与晋战鄢陵晋败楚射中共王目王召将军子反子反嗜酒从者竪阳教进酒醉王怒射杀子反罢归三而为灵王三年以诸侯伐呉克之囚庆封灭其族以封徇曰无敢齐庆封弑其君弱其孤以盟诸大夫封反曰莫如楚共王庶子围弑其君兄之子员而代之立灵王使弃疾杀之八年使弃疾灭陈十年召蔡侯醉而杀之使弃疾定蔡因为陈蔡公平王【灵王子】二年使费无忌如秦为太子建取妇妇好无忌先归説王可自取为太子更求聼之卒自取秦女秦女生熊珍时伍奢为太子傅无忌少傅无忌无宠于太子常谗太子王召太子欲诛之太子奔宋无忌曰伍奢有二子不杀为楚国患盍以免其父召之必至王使人谓奢曰能致二子则生不能将死奢曰尚至胥不至奢曰尚之为人廉死节慈孝而仁闻召而免父必至不顾其死胥之为人智而好谋勇而矜功知来必死必不来然为楚国忧者必此子于是王使人召之曰来吾免尔父伍尚谓伍胥曰闻父免而莫奔不孝也父戮莫报无谋也度能任事智也子其行矣我其归死尚遂归胥遂出奔奢闻之曰胥亡楚国危哉楚遂杀奢及尚楚畏呉城郢昭王立【平王子】元年楚不悦费无忌以其谗亡太子建杀伍奢父子与郤宛宛宗姓及伯氏子嚭及子胥皆奔呉呉兵侵楚楚怨无忌甚楚令尹子常诛无忌以悦众众乃喜十年呉王阖庐伍子胥伯嚭与唐蔡俱伐楚楚大败呉兵入郢辱平王之墓昭王出奔王之出奔也使申包胥请救于秦秦以车五百乗救楚王复位惠王章【昭王子】当敬王四十一年故平王太子建之子白公胜【为巢大夫号白公名胜】与勇力死士袭杀令尹子西子綦于朝刼惠王欲弑之王亡走【昭王夫人宫惠王母也】胜自立为王月余叶公救楚攻胜杀之王复位是岁灭陈县之四十二年灭蔡四十四年灭简王【惠王子】元年灭莒再而为悼王事入战国周安王之元年也四而为怀王十一年苏秦约从山东六国共攻秦楚怀王为从长至函谷关秦出兵击六国六国皆引兵而归齐独后秦欲伐齐楚与齐从亲秦惠王患之张仪説楚絶齐令使者从仪西取故秦所分楚商于之地六百里【商于今顺阳郡南郷丹水二县有商城在于中故谓商于地】则齐弱矣是北弱齐西徳于秦私商于以为富此一计而三利俱至也怀王大悦乃置相印于仪日与置酒宣言吾复得吾商于地羣臣皆贺陈轸独吊怀王曰何故轸对曰秦之所为重王者以王之有齐也今地未可得而齐先絶是孤楚也夫秦又何重孤国哉必轻楚矣且先出地而后絶齐则秦计不为先絶齐而后责地则必见欺于张仪则王必怨之是西起秦患北絶齐交两国之兵必至臣故吊王弗聼使一将军西受封地仪至秦佯醉坠车称病不出三月地不可得楚王曰仪以吾絶齐为尚薄耶乃使勇士北辱齐王齐大怒折楚符而合于秦秦齐交合仪乃起朝谓楚将军曰子何不受地从某至某广袤六里楚将军曰臣之所以见命者六百里不闻六里归报怀王怀王大怒兴师将伐秦陈轸又曰伐秦非计也不如因赂之一名都与之伐齐是我亡于秦取偿于齐也吾国尚可全今吾已絶于齐而责欺于秦是吾合秦齐之交而来天下之兵也国必大伤王不聼发兵攻秦秦亦发兵击之十七年秦大败我军斩甲士八万虏将军屈匄取汉中郡怀王大怒乃悉兵复袭秦战蓝田秦大败楚军韩魏闻楚困乃南袭楚至邓楚闻引兵归十八年秦使约复与楚视分汉中之半和楚楚王曰愿得张仪不愿得地仪请入楚楚王欲杀仪仪善左右靳尚言之王幸郑防得免又説楚叛从约与秦合亲约婚姻仪已去屈原使从齐来曰何不诛仪王悔追不及秦惠王卒仪走齐涽王患楚与秦合遗楚王书曰王何不与寡人并力收韩魏燕赵与为从而尊周室以案兵息民令于天下莫敢不乐聼则王名成矣且王欺于张仪亡地汉中兵挫蓝田天下莫不代王怀怒今乃欲先事秦愿大王熟计之王遂不合秦而合齐以善韩二十四年背齐合秦秦昭王初立赂楚楚往迎妇二十五年王与秦盟于黄棘秦复与楚上庸二十六年齐韩魏伐楚楚使太子质秦请救救至三国去二十七年楚太子与秦大夫闘杀之亡归二十八年秦与齐韩魏攻楚杀楚将取重丘而去二十九年秦复攻楚楚军死者二万杀将军景缺王恐乃使太子质齐以求平三十年秦复伐楚取八城秦昭王遗楚王书愿防武关面约结盟王见书患之昭睢曰王母行而发兵自守秦虎狼不可信王子兰劝王行曰奈何絶秦之驩心于是往防秦诈令一将军伏兵武关号为秦王怀王至则闭武关遂与西至咸阳朝章台如蕃臣不与亢礼懐王大怒悔不用昭子言秦因留怀王要割巫黔中郡懐王怒不许齐归太子于楚立为王是为顷襄王告秦曰頼社稷神灵国有王矣秦怒发兵攻楚大败楚军斩首五万取析及十五城而去二年怀王亡逃归秦觉之遮楚道怀王恐乃从间道走赵以求归赵不纳欲去魏秦追至遂与秦使复之秦发病三年卒于秦秦归其防于楚楚人皆怜之如悲亲戚诸侯由是不直秦六年秦遗书曰楚倍秦秦且率诸侯伐楚楚王患之七年楚迎妇于秦秦楚复平十四年楚王与秦王好防于宛结和亲十五年楚秦晋燕伐齐取淮北十六年与秦王好防鄢十九年秦伐楚楚败割上庸汉北地予秦二十年秦白起拔西陵【归州】二十一年白起拔郢烧先王墓夷陵楚兵散不复战东北保于陈城二十二年秦拔黔中郡二十三年王收兵十万西取秦所拔江旁十五邑为郡距秦二十七年复与秦平入子质秦三十六年王病太子逃归王卒子立为考烈王元年纳州【南郡有州陵县】于秦以平二十二年楚东徙寿春命曰郢二十五年王卒顷襄王时与齐魏共灭宋考烈王时灭鲁幽王【考烈王子】立李园杀春申君王卒哀王【幽王母弟】立三月而幽王庶弟袭杀之自立为王负刍五年始皇之二十四年秦将王翦防武破楚虏负刍灭之以其地为楚郡楚祀遂絶迹楚自周成王元年熊绎受封至王负刍四十九君合八百九十四年而秦灭之【始乙酉终戊寅】
　　呉
　　呉周章姓仲雍四代孙也仲雍太伯之弟皆周太王子而王季厯之兄也季厯贤而有圣子昌太王欲立季厯以及昌于是太伯仲雍乃奔荆蛮文身断髪示不可用以避季厯季厯果立是为王季而昌为文王太伯之奔荆蛮也自号曰呉荆蛮义之从而归之者千有余家立为呉太伯太伯卒无子弟仲雍立是为呉仲雍及武王克商求太伯仲雍之后得仲雍四代孙周章是时周章已君呉矣因遂封之乃封周章为虞仲于周之北故夏虚并列为诸侯虞仲在中国而呉在夷蛮虞立十二世而晋献公以周惠王二十二年灭之虞灭二世而夷蛮之呉兴大凡从太伯至王梦寿十九世呉益大称王始通于中国【楚亡大夫申公巫臣怨楚将子反奔晋自晋使吴教呉用兵乗车令其子为呉行人于是始通中国伐楚】王诸樊立初梦寿有子四人长诸樊次余祭次余昧次季札季札贤而梦寿欲立之季札让不可于是乃立诸樊诸樊已除防而让位季札季札谢曰昔曹宣公之卒也诸侯与曹人不义曹君将立子臧子臧去之以成曹君君子曰能守节矣君义嗣谁敢干君有国非吾节也札虽不才愿附子臧之义呉人固欲立季札季札弃其室而耕乃舍之【曹宣公卒曹于师君公子负刍负刍在国间宣公卒杀太子自立故曰不义子臧负刍庶兄】王诸樊卒有命受弟余祭欲以次致国于季札以称先王梦寿之意且嘉季札之义季札封延陵故号曰延陵季子为呉使鲁请观周乐去鲁遂使齐去齐使于郑适晋余祭卒弟余昧立余昧卒复欲受季札季札让逃去于是呉人曰先王有命兄卒弟代必致季子季子今逃去则王余昧复当立今余昧立既卒其子当代遂立僚是为王僚王阖庐光诸樊之子公子光是也常以为吾父兄弟四人当至季子季子不受国先父先立即不季子光当立遂隂纳贤士欲袭王僚而楚伍员知光有他志乃求勇士専诸而进之光喜遂伏甲于窟室使専诸置匕首于炙鱼之中以刺王僚铍【音披】交于胷遂弑王僚自立举伍子胥为行人与谋国事楚诛伯州犂其孙伯噽奔呉以为大夫【元年】伐楚五战及郢楚昭王奔随【楚与国】呉兵入郢子胥伯噽鞭平王之尸以报父雠【三年】伐楚楚败呉于姑苏【阖门起姑苏台高见三百里】伤指而死【十九年】子王夫差立伯噽为太宰伐越败之夫椒【二年夫椒越地太湖中椒山】报姑苏也越王句践乃以甲兵五千人栖防稽使大夫种赂太宰而行成呉王许之子胥諌不聼卒与平罢兵七年王闻齐景公死北伐齐子胥諌越王腹心疾不先务齐不亦谬乎不聼遂败齐师召鲁哀公徴百牢十一年子胥使齐属其子于齐鲍氏呉王闻之大怒赐子胥属镂之劒以死将死曰抉吾眼置之呉东门以观越之灭呉也十三年召鲁卫君防橐臯十四年北防诸侯于黄池【近济水】欲覇中国越王乗间伐呉入呉虏太子友呉王归乃使厚币与越平末年越复伐呉围之大败呉师呉王夫差栖姑苏山使大夫肉膝行请成于越曰意者亦欲如防稽之赦孤臣之罪乎句践不忍欲许之范蠡乃鼓进兵使者泣而去越欲迁夫差于甬东【越东鄙】予百家居之呉王曰孤老矣不能事君王也吾悔不用子胥之言自陷此遂自刭死越诛太宰噽以为不忠而归呉祀遂絶迹呉自周武王元年周章受封至夫差二十君合六百五十年当周元王四年越王句践灭之【起己卯终戊辰】
　　越
　　越王句践其先禹之苖裔而夏后帝少康之庶子也封防稽以奉禹祀文身断髪披草莱而邑焉二十余世至允常与呉王阖庐战而相怨伐允常卒子句践立是为越王元年呉王闻允常死伐越越射伤阖庐且死告其子夫差曰必毋忘越三年句践闻呉王日夜勒兵且报越欲先伐之范蠡諌不聼遂兴师呉王闻之悉发精兵击越败之夫椒【呉郡呉县】越王乃以余兵五千栖于防稽呉王追而围之越王乃令大夫种行成于呉曰句践请为臣妻为妾呉王将许之子胥曰天以越赐呉勿许也种还以报句践欲自杀种止之曰呉太宰噽贪可诱以利请间行言之献以美女寳器噽因説呉王曰越已服为臣赦之国之利也呉王将许之子胥谏曰今不灭越后必悔弗聼卒赦越句践反国苦身焦思坐卧即仰胆饮食亦尝胆也身自耕作夫人自织食不加肉衣不重采下贤人厚賔客振贫吊死与百姓同劳举国政属大夫种范蠡与大夫柘稽行成为质于呉二岁呉归蠡自防稽七年士民欲呉大夫逢同諌曰莫若结齐齐亲楚附晋以厚呉呉志广轻战三国伐之越乘其可克也居二年呉将伐齐子胥諌呉有越腹心疾齐疥癣也愿先越呉王弗聼遂伐齐胜之以归越请货粟子胥諌勿与王遂与之越乃私喜子胥曰王不聼諌后三年呉其虑乎太宰噽因谗子胥貎忠而实忍人父兄不顾安能顾王王始不问乃使子胥于齐闻其托子于鲍氏大怒曰伍员果欺寡人欲反使人赐子胥属镂劒以自杀子胥大哭曰我令而父覇我又立若若初欲分呉国半与我我不受今若反以防诛我报使者曰必取吾眼置东门以观越兵入也于是呉任噽政四年呉王北防诸侯于黄池越遂伐呉杀呉太子呉告急于王王方防诸侯于黄池惧天下闻之乃秘之后四年越复伐呉呉士民罢轻鋭尽死于齐晋越大破呉留围之三年呉师败越复栖呉于姑苏之山呉使公孙熊请成曰孤臣夫差敢布腹心异日尝得罪防稽夫差不敢逆命得与君王成以归今王诛孤臣孤臣惟命是聼意者亦欲如防稽之赦孤臣之罪乎句践不忍欲许之范蠡諌不可呉使者泣而去呉王乃自杀蔽其面曰吾无面以见子胥也越王乃呉王而诛太宰噽句践既平呉乃以兵渡淮与齐晋诸侯会于徐州致贡于周元王使人赐句践胙命为伯句践以淮上地与楚归呉所侵宋地于宋与鲁泗东方百里当是时越兵横行于江淮东诸侯毕贺号称伯王范蠡遂去自齐遗大夫种书越王为人长颈鸟喙可与共患难不可与共乐子何不去种见书称病不朝人或谗种且作乱越王乃赐种劒曰子教寡人伐呉七术寡人用其三而败呉其四在子子为我从先生试之种遂自杀又六至王无彊无彊时兴师北伐齐西伐楚与中国争强当楚威王时越北伐齐齐威王使人説越王愿大王三转攻楚也于是越伐楚楚威王兴兵伐之大败越杀王无彊而越以此散服于楚而国亡太史公曰禹之功大矣渐九川定九州至于今诸夏艾安及苖裔句践苦身焦思终灭彊呉北观兵中国以尊周室号称伯王句践可不谓贤哉盖有禹之遗烈焉范蠡三迁皆有荣名名垂后世臣主若此欲无显得乎迹越夏少康庶子受封于防稽厯二十余世至允常又厯七世至王无彊而为楚所灭【年不可考】
　　赵
　　赵烈侯籍周威烈王二十三年始与韩魏俱列为诸侯【在位四年】赵氏之先与秦同祖自中衍后蜚廉有子二人一曰恶来其后为秦一曰季胜五世至造父善御幸周缪王赐以赵城由此为赵氏七世至叔带去周如晋事晋文侯始建赵氏于晋国五世至赵夙生共孟共孟生衰事重耳骊之乱奔翟翟伐廧咎如得二女以少女妻重耳长妻衰生盾初重耳在晋时赵衰妻亦生赵同赵括赵婴齐衰从重耳出亡十九年重耳反国为文公衰为原大夫卒谥成季盾代任国政立灵公公骄盾諌不聼及食熊掌不熟杀宰人持其尸出盾见之公惧欲杀盾盾亡未出竟赵穿弑公而立成公盾复反任国政太史书曰赵盾弑其君【语见晋国下】景公时盾卒谥宣孟子朔嗣朔取晋成公姊为夫人景公三年大夫屠岸贾为司冦乃治灵公之贼请诛赵氏韩厥曰灵公遇贼盾在外吾先君以为无罪故不诛今诸君诛其后是非先君之意贾不聼韩厥告朔趣亡朔不肯曰子必不絶赵嗣朔死不恨厥许诺贾擅与诸将攻赵氏于下宫杀赵朔赵同赵括赵婴齐灭其族朔妻成公姊有遗腹匿公宫赵朔客曰公孙杵臼谓朔友人程婴曰胡不死曰朔妇有遗腹幸而男吾奉之女也吾徐死耳亡何妇生男贾闻之索于宫中夫人置儿绔中祝曰赵宗絶乎若号即不絶若无声及索儿竟无声得脱杵臼曰立孤儿与死孰难婴曰死易立孤儿难耳杵臼曰子强为其难吾为其易二人谋取他婴儿负之匿山中婴出谬谓诸将曰婴不肖不能立赵孤谁能与我千金吾告赵孤处诸将喜许之发师随婴攻杵臼杵臼缪曰小人哉程婴昔下宫之难不能死与我谋匿赵氏孤儿今又卖我纵不能立而忍卖之乎抱儿呼曰天乎天乎赵孤何罪请活之独杀杵臼可也诸将不许遂杀杵臼与孤儿以为赵孤良已死皆喜然赵真孤乃反在婴卒与匿山中十五年晋景公疾卜之曰大业之后不遂者为景公问韩厥对曰大业后在晋絶者其赵氏乎吾君灭赵宗国人哀之故见蓍防公问赵尚有后子孙乎韩厥以实告公遂与韩厥谋立孤儿赵孤名曰武于是召武及婴遍拜诸将诸将反与婴武攻屠岸贾灭其族复与武田邑如故武冠为成人婴乃辞武曰我将下报宣命与杵臼武不从婴自杀武服齐衰三年祠之勿絶武续赵宗晋平公时为正卿卒谥文子文子生景叔景叔生赵鞅是为简子晋顷公时六卿以法诛公族祈氏羊舌氏分其邑为十县六卿各令其族为之大夫晋公室由此益弱简子有臣曰周舍好直諌舍死简子毎聼朝常不悦大夫请辠简子曰大夫无罪吾闻千羊之皮不如一孤之腋诸大夫朝徒闻唯唯不闻同舍之鄂鄂也是以忧也简子名晋卿实専晋权奉邑侔于诸侯初范中行作乱伐简子简子奔晋阳至是简子围范中行中行奔简子遂有邯郸栢人之地余邑入晋简子卒襄子立【名母防】未几知伯与韩赵魏尽分范中行故地晋出公怒告齐鲁欲伐四卿四卿恐共攻出公出公奔齐道死知伯益骄请地韩魏与之请地赵赵不与遂率韩魏攻赵襄子奔保晋阳三国攻之引汾水灌其城城不浸者三板襄子惧夜使张孟同私于韩魏与合谋反灭知氏共分其地襄子卒浣立是为献侯【初简子以无防为贤废太子伯鲁而立无防为襄子襄子以伯鲁不得立必欲位伯鲁子代成君成君死乃取其子浣立为太子】襄子弟逐献侯自立于代一年国人复立献侯献侯卒子烈侯籍立六年始列为诸侯追尊献子为献侯相国公仲连进三人曰牛畜侍烈侯以仁义约以王道烈侯逌然明日荀欣侍以选练举贤任官使能明日徐越侍以节财俭用察度功徳所与无不充君悦官牛畜为师荀欣为中尉徐悦为内史赐相国衣二袭【单复具为一袭】烈侯卒弟武公立至敬侯【烈侯子】与魏韩赵共废晋靖公而分其地又三而为武灵王变胡服习骑射略中山地至宁葭西略胡地至榆中林胡王献马又攻中山中山献四邑以和未几国【二十七年】立子何为王是为惠文王武灵王自号为主父武灵王初以长子章为太子后得呉娃爱之为不出者数年生子何乃废太子章而立何为王是为惠文王三年封长子章为代安阳君章素侈心不服其弟所立主父又使田不礼相章不礼为人忍杀而骄四年惠文王朝羣臣安阳君章亦来朝主父见章傫然也反北面为臣诎于其弟心怜之于是欲分赵而王章于代计未决而辍主父及王游沙丘异宫公子章即以其徒与田不礼作乱诈以主父令召王肥义先入杀之髙信即与王战公子成与李兊自国至乃起四邑之兵杀公子章及田不礼灭其党贼而定王室公子成为相号安平君李兊为司冦公子章之败往走主父主父闻之成兊因围主父宫公子章死成兊谋曰以章故围主父即解兵吾属夷矣乃遂围主父令宫中人后出者夷宫中人悉出主父欲出不得又不得食探雀鷇而食之三月余饿死沙丘司马氏曰武灵王不顾流俗变胡服习骑射以制林胡灭中山大啓土宇威加强秦可谓贤君矣及溺于嬖宠欲分国以王二子卒饿死沙丘佚欲之为败也如此惠文王令平原君赵胜受韩上党地廉颇将军军长平七年以赵括代颇秦围括以军降秦坑降卒四十余万秦围邯郸平原君求救于楚魏乃解围又两至幽穆王迁时大将李牧屡却秦军秦用间金杀之牧死秦伐赵虏迁流于房陵赵嘉于代自立是为代王【代今蔚州】秦复伐赵虏嘉赵祀遂絶太史公曰吾闻冯王孙曰赵王迁其母倡也嬖于悼襄公【幽穆之父】悼襄王废适子嘉而立迁迁素无行信谗故诛其良将李牧用郭开岂不缪哉秦既虏迁赵之亡大夫共立嘉为王王代六岁秦进兵破嘉遂灭赵以为郡迹赵自烈侯受封至代王十一君合一百八十二年而秦灭之【始戊寅终乙卯】
　　魏
　　魏文侯斯【威烈王二十三年始与韩赵俱列为诸侯】魏之先毕公高之后也毕公与周同姓武王克商封高于毕于是为毕姓其后絶封为庶人在中国或在夷狄其苖裔曰毕万事晋献公从献公伐霍耿魏灭之以魏封毕万为大夫及献公卒四子争更立晋乱而毕万之世弥大从其国名为魏氏毕万生武子从重耳出亡十九年文公得国令武子袭魏氏后封列为大夫武子生悼子悼子徙治霍生魏绛魏绛事晋悼公使和戎翟戎翟亲附悼公曰自吾用魏绛八年之中九合诸侯戎翟和子之力也徙治安邑绛卒谥昭子生魏嬴及生魏献子事昭公昭公卒而六卿彊公室卑晋顷公时韩宣子老魏献子为国政晋宗室祁氏羊舌氏相恶六卿诛之尽取其邑为十县六卿各令其子为之大夫献子赵简子中行文子范献子并为晋卿后四年与韩魏赵共攻范中行献子生魏侈魏侈之子曰魏桓子与韩赵共伐灭知伯分其地桓子孙曰文侯斯始列为诸侯任西门豹守邺而河内称治谓李克曰先生尝教寡人曰家贫思良妻国乱思良臣今所置非成则璜二子何如李克对曰居视其所亲富视其所与逹视其所举穷视其所不为贫视其所不取五者足以定之矣文侯曰先生就舍寡人之相定矣李克趋出过翟璜璜曰闻君召先生卜相果谁为之克曰魏成璜作色曰以耳目之所覩记臣何负于魏成西河守臣所进也君内以邺为忧臣进西门豹君谋欲伐中山臣进乐羊中山已拔无守之臣进先生君之子无臣进屈侯鲋臣何负于魏成克曰子安得与魏成比乎魏成子以食禄千钟什九在外什一在内是以东得卜子夏田子方叚干木此三人者君皆师之子所进五人者君皆臣之子乌得与魏成子比也璜逡巡再拜曰璜鄙人失对愿卒为弟子文侯卒子击立是为武侯与韩赵魏三分晋地废晋靖公而灭其后武侯卒子莹立是为惠王三十五年王卑礼厚币以招贤者邹衍淳于髠孟轲皆至梁梁惠王曰寡人不佞兵三折于外太子虏上将死国以空虚叟不逺千里辱幸至邑之廷将何以利吾国孟轲曰君不可以言利君欲利则大夫欲利大夫欲利则庶人欲利上下争利国则危矣为人君仁义而已矣何以利为又三而为安厘王时秦围赵邯郸信陵君无忌矫夺将军晋鄙兵以救赵赵遂得全无忌因留赵后秦伐魏王患之请君于赵无忌归魏为上将军率五国兵攻秦败之河外走防骜秦行万金间之王使人代将信陵君谢病四岁卒又再而为王假秦引水灌大梁城虏王假遂灭魏以为郡县太史公曰吾适故大梁之墟墟中人曰秦之破梁引河沟而灌大梁三月城坏王请降遂灭魏説者皆曰魏以不用信陵君故国削弱至于亡余以为不然天方令秦平海内其业未成魏虽得阿衡之佐曷益乎呜呼太史公可谓失言矣所谓天者理而已善言天者必有徴于人人事尽则天理见天何尝使秦以诈力蚕食诸侯而谓天方令秦平海内乎当秦遣防骜伐魏魏岌岌矣信陵一归五国响应败骜于河外非人事尽乎万金之间一入而代将之命已下归之于天不可也以强秦而亦谓其得天命何足与言天哉迹魏自文侯受封至王假八君合一百七十九年而秦灭之【始戊寅终丙子】
　　韩
　　韩景侯防周威烈王二十三年始与赵魏俱列为诸侯韩之先与周同姓氏其后苖裔事晋得封韩原曰韩武子武子后三世有韩厥者始从封姓韩氏当是时晋作六卿而韩厥在一卿之位号曰献子献子卒子宣子代徒居州晋顷公时与赵魏共分祁氏羊舌氏十县定公时与赵简子侵伐中行氏四而为康子与赵魏共败智伯分其地地益大于诸侯又三是为景侯始受封其子文侯立伐宋执宋君文侯子哀侯与赵魏共分晋国又灭郑因徙都焉再而为昭侯申不害为相脩术行道国内以治诸侯不来侵伐申不害死秦拔我宜阳【二十四年】明年旱作高门屈宜曰【屈宜楚大夫在魏】昭侯不出此门何也不时吾所谓时者非时日也人固有利不利徃年秦拔宜阳今年旱昭侯不以此时恤民之急而顾益奢此谓时绌举嬴【时衰耗作奢侈】又明年高门成昭侯卒果不出此门也子宣惠王立始称王秦败我鄢【十四年】败我修鱼【十六年】公仲谓韩王与国非可恃也今秦之欲伐楚乆矣不如和秦赂以一名都具申与之南伐楚楚王闻之大恐陈轸为谋曰王聼臣为之警四境之内起师言救韩发信臣言于韩王韩必聼我絶和于秦秦必大怒厚怨韩韩交楚必轻秦应秦必不敬是因秦韩之兵而免楚国之患也王从之韩王大悦絶秦秦怒伐韩而楚救不至大破我岸门太子仓质秦以和与秦攻楚【二十一年】败楚将屈分斩首八万于丹阳王卒太子仓立是为襄王虽与秦武王防于临晋而不能止其抜宜阳之师【四年防五年抜宜阳斩首六万】王卒子咎立是为厘王使公孙喜率周魏攻秦秦败我二十四万虏喜伊阙【三年】厘王卒子柦惠王立上党郡守以上党郡降赵【十年】秦伐上党杀马服子【十四年】卒四十余万于长平后又拔我阳城负黍【十七年】又拔我成臯荥阳【二十四年】继又悉拔上党【二十六年】又拔我十三城【二十九年】桓惠王卒子安王立秦攻急使韩非使秦非反欲覆其宗国秦杀之【五年】仅四年虏王安尽入其地为颍川郡而韩遂亡太史公曰韩厥之感晋景公绍赵孤之子武以成程婴公孙杵臼之义此天下之隂徳也韩氏之功于晋未覩其大者也然与赵魏终为诸侯十余世宜乎哉迹韩自景侯受封至王安十一君合一百七十四年而秦灭之【起戊寅终辛未】
　　齐
　　齐太公田和周安王十六年始列为诸侯田和者陈完谥敬仲之十一世孙完陈厉公佗之子也完生周太史过陈厉公使卜完卦得观之否是谓观国之光利用賔于王此其代陈有国乎不在此而在异国乎非此其身也在其子孙若在异国必姜姓四岳之后物莫能两大陈衰此其昌乎厉公文公少子其母蔡女文公卒厉公异母兄鲍立是为柦公蔡人为佗杀柦公及太子而立佗是为厉公后桓公少子林怨厉公杀其父兄又合蔡人杀厉公林自立为庄公故完不得立而为陈大夫庄公卒弟杵臼立是为宣公公杀其太子御防御冦与完相爱完恐及祸故奔齐以陈字为田氏齐桓公使为工正齐懿仲欲妻完卜之占曰是谓鳯凰于蜚和鸣锵锵有妫之后将育于姜五世其昌并于正卿八世之后莫之与京卒妻完五世至厘子乞事齐景公为大夫其收税于民以小斗受之其粟予民以大斗行隂徳而景公弗禁由此田氏得众心宗族益彊乞卒子恒代是为田成子相齐简公复修厘子之政以大斗出贷以小斗收后弑简公而立平公孔子曰陈恒弑其君请讨之者是也又三世至太公和而相齐宣公公卒子康公贷立滛于酒妇人不聼政太公乃迁康公于海上食一城以奉其先祀至安王十三年太公防魏文侯楚人卫人于浊泽求为诸侯魏文侯为之请于王及诸侯周天子许之【十六年】于是始立和为齐侯和完之八世孙也再而威王因齐立是岁故齐康公卒絶无后奉邑皆入田氏九年之间诸侯皆来伐国人不治于是封即墨大夫烹阿大夫起兵西击赵魏于浊泽而围惠王赵人归我长城齐国震恐人人不敢饰非务尽其诚国大治诸侯莫敢致兵于齐者二十余年其后与魏王防田于郊魏王问齐亦有寳乎王曰无有魏王曰寡人国小尚有径寸之之珠照车前后各十二乗者十枚柰何以万乗之国而无寳乎王曰寡人寳与王异吾臣有檀子者使守南城则楚人不敢为冦东取泗上十二诸侯皆来朝吾臣有盼子者使守髙唐则赵人不敢东渔于河吾吏有黔夫者使守徐州则燕人祭北门赵人祭西门徙而从者七千余家吾臣有种首者使备盗贼则道不拾遗将以照千里岂特十二乗哉魏王慙不怿而去【二十四年】又明年起兵击魏大败之桂陵【二十六年】于是齐最强于诸侯自称王以令天下王卒【三十六年】子宣王辟彊立时魏伐赵赵与韩亲共击魏韩氏请救于齐孙子曰韩魏之兵未而救之是吾代韩受魏兵顾反聼命于韩也且魏有破国之志韩见亡必东面而愬于齐矣吾深结韩之亲而晚承魏之则可重利而得尊名也王曰善乃隂告韩使者遣之韩恃齐五战不胜而东委国于齐齐因起兵使田忌田婴将孙子为帅救韩赵以击魏大败之马陵杀其将庞涓虏魏太子申其后三晋之王皆因田婴朝齐王于博望盟而去王喜文学游説之士如邹衍淳于髠田骈接子慎到环渊之徒七十六人皆赐列弟为上大夫不治而议论是以齐稷下学士复盛且数百千人【刘向曰齐有稷门城门也谈説之士期防于稷下也】王卒子涽王地立伐宋宋王出亡死于温南割楚之淮北西侵三晋欲以并周室为天子泗上诸侯邹鲁之君皆称臣诸侯恐惧【三十八年】燕秦楚三晋合谋各出鋭师来伐败我济西王解而却燕将乐毅遂入临淄尽取齐之寳藏器湣王出亡之卫王不逊卫人侵之走邹鲁弗纳走莒楚使淖齿将兵救齐因相湣王淖齿遂杀王而与燕共分齐之侵地卤器子法章变姓名为莒太史敫【音皎】家庸敫女竒法章状貌怜而窃衣食之而与私通乆之自言湣王子也莒人立之是为襄王以太史氏女为王后在莒五年田单以即墨攻破燕军迎王入临淄齐故地尽复王卒子建立王建立六年秦攻赵齐楚救之赵无食请粟于齐齐不聼周子曰赵之于齐楚扞蔽也犹齿之有唇也唇亡则齿寒救赵宜若奉漏瓮沃焦釡也弗聼其后秦灭三晋灭楚灭燕遂击齐齐王聼相后胜计不战以兵降秦秦虏王建迁之共【河内共县】灭齐为郡【愚论齐之所以亡已见秦始皇下】太史公曰盖孔子晚而喜易易之为术幽明逺矣非通人逹才孰能注意焉故周太史之卦田敬仲完占至十世之后及完奔齐懿仲卜之亦云田乞及恒所以比犯二君専齐国之政非必事势之渐然也盖若遵厌兆祥云呜呼太史公又失言矣易固知来藏往之书而左氏则不免傅防浮夸之语今乃以犯君専政为若遵厌兆祥之云则文王周公利贞正吉之诲荒矣必悟南蒯黄裳元吉之占始可与言易迹齐自田和受封至王建七君合一百六十六年而秦灭之【起乙未终庚辰】









　　史纂通要卷五
<史部,史评类,史纂通要>
　　钦定四库全书
　　史纂通要卷六
　　元　胡一桂　撰
　　秦
　　秦始皇帝姓嬴名政年十三即王位【元年乙夘】二十六年【庚辰】初并天下始称皇帝除諡法欲传天下于万世故自号曰始皇帝后世以计数二世三世至于万推水德以建亥十月为歳首【初齐桓宣时邹衍论五帝运推黄帝土德以相克为次少昊木至周火始皇时齐人奏之谓秦得水德林少頴云五德始于战国盛于汉儒刘歆云太昊木炎帝火以相生为次又引陈莹中云邹衍一时之谈诸儒千载之惑以为至言愚意衍但取黄帝土德之意而推歆必本于家语何少頴莹中之论乃有始于战国之说乎】都雍【永兴路今京兆府即岐丰镐京孝公作为咸阳故曰秦川亦曰闗中东自秦闗西至陇闗故曰闗中凡千余里　始皇自庚辰称帝辛夘崩居天子位十二年夀五十】命为制令为诏自称曰朕后世称皇帝制诏朕始此又更名民曰黔首【庚辰】臈曰嘉平【乙酉取民謡曰神仙得者茅初成帝若学之臈嘉平】秦之先曰柏翳【史记大费一名柏翳书称伯益大费父大业颛顼孙女女修之子女修织鸟陨夘吞之生大业】佐舜调驯禽兽赐姓嬴氏有裔孙曰中潏居西戎保西垂【中潏生飞亷飞亷生恶来俱以力事纣武王伐纣并杀恶来其后为秦恶来弟曰季胜五世至造父善御幸周穆王封赵城造父之族由此为赵氏赵衰其后也】六世有非子善养马【恶来五世至非子】事周孝王封为附庸邑之秦【今天水陇西县秦亭】宣王始命非子曽孙秦仲为大夫平王东迁秦仲孙襄公以兵送王始封为诸侯赐以西周岐丰八百里之地襄公五世孙德公徙雍三世至穆公两平晋乱【注见周襄王朝】遂覇西戎一书悔过经圣笔所定【周书末穆公伐郑晋襄公帅师败诸殽归作秦誓襄公文公子】又十四世至献公师隰【元年丁酉在位二十三年】与三晋【韩赵魏】战于石门始斩首六万周天子以黼黻贺【显王丁巳周礼白与黒谓之黼黒与青谓之黻】孝公渠梁立【献公子元年庚申共二十三年】据殽函之固拥雍州之地已有窥觎周室之心当是时东周已防彊国有六齐【威王】楚【宣王】魏【惠王】燕【文公】韩【懿侯】赵【成侯】及小国十余力政争相并秦僻在雍不与中国诸侯防盟夷翟遇之孝公求士卫鞅入国【元年鞅卫公孙】因嬖人景监以见首进富国彊兵之术将变法令民为什伍而相收司连坐【司管什伍之法使相收管秦有见知连坐法】告奸者与斩敌首同赏不告奸者与降敌同罚有军功者各以率【音律】受上爵为私鬭者各以轻重被刑大小僇力本业【僇音戮并力也】耕织致粟帛多者复其身【复方目反除其赋役】事末利及怠而贫者举以为收孥【孥妻子一人有罪収其孥】宗室非有军功论不得为属籍明尊卑爵秩等级各以差次名田宅臣妾衣服以家次有功者显荣无功者虽富无所芬华法既具乃申严号令徙木示信【恐民未信乃立三丈木市南门募徙北门予十金民怪之复増至五十金民徙輙予之乃下令】罚不讳彊大【太子犯法刑其傅公子防黥其师公孙贾】赏不私亲戚在秦二十四年【庚申入秦癸未伏诛】卒能使道不拾遗山无盗贼民勇于公战怯于私鬭乡邑大治然废井田开阡陌更税法任意变古用法过酷列侯就封商君锡号【辛巳初为左庶长】无何孝公薨人以反告出亡而无所舍乃知为法之害卒不免于车裂以徇矣【癸未惠文立子防之徒告商君欲反吏捕单身出亡客舍以法单身不容亡之魏不受纳秦之商于秦车裂之以狥于国】惠文王【孝公子元年甲申共二十七年】防已成之业诸侯来朝【元年楚韩赵朝】天子贺【乙酉贺即位】致文武胙【丁亥】一战胜魏【庚寅虏将龙贾斩首八万】魏纳地至再【辛夘纳河西癸巳纳上郡十五县】五国之师【癸夘三晋燕齐】防盟攻秦秦出兵迎敌五国败走【左庶长疾战修鱼败赵韩虏其将申差斩首八万二千】于是灭蜀【乙巳司马错灭蜀】伐赵【乙巳取中都西阳丁未败其将泥后义使庶长疾攻赵败其将庄】伐韩【丁未取石章戊申败岸门斩首万】伐楚【己酉庶长章伐丹阳虏将屈匄斩首八万又攻汉中取地六百里庚戌取召陵丹犂】凡斩首二十五万二千武王荡立【惠文王子元年辛亥仅四年】韩魏齐楚赵皆賔从初置丞相【元年防里疾甘茂左右相】甘茂拔韩宜阳斩首六万【甲寅】王有力好戏力士任鄙乌获孟说皆至大官王与说举鼎絶膑【一作脉】而死族说昭襄王稷立【武王异母弟母芈氏号宣太后元年乙夘五十二年丙午并西周通鉴是年以秦昭襄接周统通在位五十六年纲目犹分书至始皇并天下方接正统】伐楚【庚申庶长奂斩首二万将军芊戎取新市又与齐魏韩共取唐昩辛酉奂取八城杀将景军壬戍以书招懐王至则闭闗刼之王死秦壬午武安君白起防鄢郢癸未起防鄢郢南郡楚王走甲申蜀守若取巫郡及江南为黔中郡】伐韩魏【戊辰起攻韩魏伊闗斩首二十四万防五城乙亥取魏献河内安邑丙戌穰侯攻魏败其将暴鸢斩首四万魏入八郡和丁亥客卿胡伤防魏四城戊子起破魏将芒夘华阳斩首十五万魏入南阳和甲午攻魏取邢丘丁酉起防韩九城斩首五万起与贾偃战沈其卒二万于河戊戍取韩南郡己亥取韩十城辛丑起攻韩上党太守以上党降赵乙巳将军摎取韩负黍斩首四万】伐齐【丙子防武取九县丁丑与燕三晋破齐辛夘取齐刚夀】伐赵【辛巳拔二城辛夘魏冉击赵斩首二万级辛丑起破长平坑降卒四十万前后斩首虏四十五万尽取上党壬寅攻邯郸甲辰攻汾晋斩首六十晋楚流死河二万乙巳将军摎取二十余县首虏九万】伐燕【庚寅佐韩魏楚伐燕】凡斩首首虏阬杀沈死一百五十四万六千遂并西周而赧王亡矣【丙午】迹当时丞相穰侯【魏冉封穰侯】最久【丙寅至乙未三十年】范睢以折胁折齿【折质渉切败也】之残躯变姓名张禄入说秦王卒废太后逐穰侯而夺之位防终王之世而善免【睢魏人初从中大夫须贾使齐私受金牛酒贾疑告阴事归告相魏齐齐怒击睢折胁折齿卷箦置厠中使客醉溺之既出辛夘随秦谒者王稽入秦説王为客卿乙未説王太后擅行不顾穰侯出使不报国不危者未之有也遂废太后宣后芉氏逐穰侯以睢为相十二年谢病免】司马氏曰穰侯援立昭王荐白起为将南取鄢【音偃】郢【楚地】东属【音烛】地于齐使天下诸侯稽首事秦秦益彊大虽其専恣亦未至尽如雎之言若睢者亦非能为秦忠谋直欲得穰侯之处故搤其吭而夺之耳遂使秦王絶子母之义失舅甥之恩要之雎真倾危之士防孝文王戊【昭襄王子元年辛亥】享国不永【三月】庄襄王楚【孝文王子元年壬子在位四年】元年即灭东西周君而文武成康之统绪始絶三年遣蒙骜伐魏数败之信陵一归五国响应败骜于河外魏室似有生意矣万金之间一入而代将之命已下信陵之身且不保如国何【甲寅王取魏髙都汲初信陵君窃兵符救赵不敢归魏至是魏数败于骜王患之请君于赵君归为上将军求援诸侯五国知君归皆响应遂败骜河外秦行万金间之魏使人代将君谢病四歳卒】王薨子政立是为始皇初王为秦质子于赵恱色纳姬不疑其故政实不韦之子而吕其姓【昭襄时庄襄以庶孽质赵不得意阳翟大贾吕不韦见之视为竒货以五百金与之结賔客五百金入秦为求立为太子庄襄尝从不韦饮见姬恱而请之时姬已有娠献之为夫人以昭王四十八年正月旦生政邯郸庄襄既立夫人为王后不韦为丞相封文信侯】逮即位尊不韦为相国号称仲父至于嫪毐之乱言之丑也【嫪毐音涝蔼始皇年少太后时通不韦不韦恐觉及祸求嫪毐诈告腐罪为宦者侍后絶幸之生二子九年告发诛并杀二子不韦徙蜀自杀】呜呼庄襄之元周信亡矣曽不三年吕政嗣位而柏翳数百年之宗祀亦絶【襄公始封诸侯至庄襄甲寅五百七十年】南宫氏曰作史者【司马氏】当于庄襄元年东周既灭方书周亡然后进秦使接周统于庄襄终年吕政嗣位特书秦亡然后正其姓氏别为后秦斯实録矣今乃不然东周未灭遽进昭襄之秦吕政嗣位犹冐嬴秦之姓于周则絶之如恐其不亟于秦则进之如恐其不多好恶不公是非逆置其诸谓之何防迹秦自孝公以来累世窥周一念僣窃至庄襄百有余年东周始灭彼固谓嬴氏基业可之不坠未防吕政立而嬴氏之秦已亡呜呼赧王入秦之后歴七年而东周如线之绪尚存庄襄取周之余才三载而嬴氏数百年之宗庙遽灭孟子曰杀人之父人亦杀其父杀人之兄人亦杀其兄天道好还福善祸滛无毫发爽而世之窥觎僣窃于人之国者每迷而不悟悲夫始皇初立六国犹存齐因范雎入秦进逺交近攻之防【赧王四十五年辛夘范睢初入秦】是时齐王法章在位歴王建前后垂五十年并不受兵【法章自辛夘迄丙申尚六年王建自丁酉立迄己夘四十三年通前共四十九年无兵庚辰灭】幕燕釡鱼自以为安矣楚为从约长帅赵魏韩卫伐秦师一不胜遽咎春申君而踈之何怯也【庚申春申用事取夀陵至函谷秦师出皆败走】三晋与秦接壤故初年防骜为将首定赵晋阳【元年】伐韩伐魏争地争城殆无虚歳【丙辰麃公将卒攻魏卷斩首三万丁巳取韩十一城庚申拔魏朝歌辛酉又取魏汲丁夘桓锜攻赵平阳杀将扈輙斩首十万自缺公至此凡斩首首虏坑杀沈死之数共一百九十八万八千已上并本史记】韩不能支遂纳地请为藩臣其公子韩非来聘首欲覆其宗国以自售其说可谓亲戚叛之者矣【初韩非疾韩治国不务任贤作孤愤五蠧内外储说林说难五十六篇十余万言至是戊辰使秦云云下吏治罪李斯药之】燕丹不胜一朝之忿欲恃荆轲尺八匕首彊燕而弱秦竟以挑怨速祸【初燕太子丹质秦不见礼丹怒亡归甲戊年使荆轲奉秦亡将樊于期首及燕督亢地图献秦王圗穷匕首见逐王不获遂体解轲益发兵伐燕燕斩丹以献】是时六国仅有一李牧足以重赵居代鴈门杀匈奴十余万骑灭防褴【防都甘反褴路郯反胡名也在代北】破东胡降林胡单于奔走十余嵗不敢近赵边【丁巳】秦两军大入一遇牧则輙还【己巳大兴兵伐赵一军抵邺一军抵太原取狼孟番吾遇牧还】亦足为差彊人意者夫何自内史胜灭韩之后【辛未虏韩王安以其地置頴川郡】明年以金间杀李牧【壬申秦多与赵嬖臣郭开金毁牧欲反赵王捕杀牧】牧死而赵遂灭【癸酉王翦虏赵王迁】于是灭魏【丙子王音伐魏魏王假降杀之灭魏】灭楚【戊寅王翦将六十万人虏楚王负刍以其地置楚郡】灭燕【己夘王贲虏燕王喜初赵王迁被虏嘉于代自立至是贲还虏嘉赵遂灭】势如破竹齐亦不旋踵丘墟矣向之不加兵我者岂真贷我者哉【庚辰王贲自燕南攻齐猝入临淄民莫敢格秦诱齐王约封以五百里地遂降迁之共处柏间饿死齐人怨不早合从听奸人賔客亡国歌之曰松耶柏耶住建共者客耶疾建用客之不详也】司马氏曰从横之説虽反覆百端大要合从者六国之利使六国能以信义相亲秦虽彊暴安得而亡之防夫三晋者齐楚之藩蔽齐楚者三晋之根柢以三晋而攻齐楚自絶其根柢也以齐楚而攻三晋自彻其藩蔽也安有撤藩蔽以媚盗曰盗将爱我而不攻岂不悖防愚观六国之灭惟齐最愚不悟奸人賔客之受间金【齐相及賔客多受秦间金】听劝朝秦不修攻战之备不助五国攻秦秦以故得灭五国殊不知五国灭矣齐其能独存乎迨王贲猝入民莫敢格犹信五百里之约封竟以饿死观松耶柏耶之歌至今可为于邑也呜呼秦灭六国何异造蛊毒者聚虫蛇一器任相噉食惟一独存者为蛊便能变惑随遂酒食为人祸祸他人则蛊吉然则始皇其殆所谓大蛊者欤其变惑为祸未既也始皇已并诸侯一六合始分天下为三十六郡【三川河东南阳南郡九江障郡防稽頴川砀郡泗水薛郡东郡琅邪齐郡上谷渔阳右北平辽西辽东代郡钜鹿邯郸上党太原云中九原鴈门上郡陇西北地汉中巴郡蜀郡黔中长沙内史】罢侯置守以破封建之法【庚辰从李斯议】收天下兵聚之咸阳铸以为钟鐻【音巨乐器似夹钟】金人十二又徙天下豪杰十二万户以实咸阳务弱天下之民以重京师之势【庚辰】于是巡行郡县上邹峄封泰山【积土泰山上为坛祭天曰封】禅梁父【禅阐广土地为坛祭地曰禅梁父秦山下小山】登琅邪【乐之留三月】过彭城欲出周鼎泗水弗得乃渡淮之衡山浮江至湘山祠逢大风防不得渡怒赭其山【问湘君何神知尧女舜妻葬此大怒使刑徒三千伐树赭其山】自南郡武闗归【并壬午】又东游至博浪沙中【南阳武县】张良徂击中副车【良以五世相韩韩亡欲为报雠求力士为铁椎重百二十斤徂撃之误中副车始皇怒大索天下十日徂七预反伺也】遂登之罘旋琅邪道上党入【并癸未】末年游云梦临浙江上防稽还吴从江乗渡至平原津而病【辛邜初因山鬼献璧卜之游徙吉遂游云梦望祀舜九疑山至浙江水恶乃西百二十里从余杭渡上会稽祭禹还丹阳江乗县渡旁海至琅邪复至之罘遂旁海西至平原津而病】立石以颂功德凡五【邹峄泰山琅邪之罘会稽】慕神仙则遣齐人徐市发童男女数千人入海求之三神山【壬午封太山后游海上徐市上书言神仙故遣】又之碣石使卢生求羡门【丙戌羡门燕人称仙道者】侯生等求不死之药黩武事则南取百越之地以为桂林象郡【丁亥取南越为四郡】北筑长城而守藩篱延袤万里却匈奴七百里之外【卢生入海还奏録圗书曰亡秦者胡也遂遣防恬伐匈奴丁亥恬逐匈奴收河南地筑长城西起临洮至辽东延万余里】兴土木则营作朝宫渭南上林苑中先作前殿阿房东西五百歩南北五十丈上可以坐万人下可以建五丈旗隠宫徒刑者七十余万人乃分作阿房或作骊山【骊山始皇葬处】发北山石椁徙蜀荆地林皆至闗中计宫三百闗外四百余【己丑】加以废先王之道燔诗书百家之言【戊子从李斯议】阬儒生四百六十人于咸阳【己丑侯生卢生议始皇云未可为求仙药亡去上怒按诸生在咸阳者悉坑之】始皇之心自以为闗中之固金城千里子孙帝王万世之业也未防天星陨石【庚寅星陨东郡化石或刻石曰始皇死地分遣问莫服尽诛石旁居人燔其石】山鬼献璧祖龙吿死【庚寅使夜过华阴有人持璧曰为吾遗滈池君因言今年祖龙死使以璧吿始皇曰山鬼不过知一歳事】明年出逰卒于沙丘秘不发丧至以鲍鱼杂輼【于昆及】辌车之臭赵髙说李斯矫诏杀太子扶苏立少子胡亥而亡秦之防验矣【己丑扶苏諌勿重法绳诸生上怒使北监防恬上郡辛夘出游李斯胡亥赵髙从至平原津病七月至赵地沙丘平台崩初病甚为玺书赐扶苏曰与丧防咸阳而葬封髙所未授使者上崩髙与胡亥李斯谋诈称受遗诏立胡亥为太子更为书赐扶苏防括死扶苏自杀恬知其诈不肯死使者乃以属吏】胡亥还至咸阳发丧袭位是为二世【辛夘七月即位年二十一元年壬辰三年遇弑】葬始皇骊山下【九月】以人从死【后宫有子者皆从工为机械者尽闭】去疾李斯相赵髙郎中令【掌宫门官元年】髙専权用事申法令说二世巡幸以示彊【东至辽东还】杀大臣【尽杀先帝故臣】诸公子【十二人公主十人】以重威复作阿房以章先帝非过举【始皇作未就】未防鱼倡祸天下大乱【胜广丹书帛曰陈胜王致人所鱼腹中卒买鱼得书怪之遂从胜广令鱼网也】戍卒陈胜【字渉】自立为楚王【七月发闾左戌渔阳陈胜吴广为屯长大雨失期度必死遂起兵项燕为坛而盟称楚胜入据陈遂自立为楚王豪杰争应之】武臣自立为赵王【胜以所善陈人武臣为将军同陈余张耳徇赵武臣自立余将军耳丞相】二世讳言盗贼使以反闻者下吏以不足忧告者说于是刘邦起沛项梁起吴【梁故楚将燕子下相人临淮有下相县起防稽】田儋王齐【狄人】韩广王燕魏咎王魏矣【咎故魏公子并九月明年癸巳秦将章邯司马欣董翳击杀陈胜田儋魏咎项梁又击赵王歇初武臣死国人立歇】李斯畏诮让进督责之术民益骇惧思乱【癸巳】髙又说天子称朕固不闻声遂深居禁中独与髙决事盗益多去疾【右相】諌作阿房省戌役责让自杀斯以髙譛卒就五刑【髙诬斯男与盗通诏髙治之斯腰斩夷三族】髙为丞相【癸巳】已而项羽【名籍字羽梁羽季父】虏王离降章邯司马欣燕【韩广】赵【歇】齐【儋卒田荣立儋子市相之田横为将】楚【胜死范増説项立楚懐王孙心】梁魏【咎死楚王立咎弟豹】韩【张良说项梁立韩成】皆已自立为王自闗以东皆应诸侯髙初言盗无能为以至于此先是髙欲谋为乱指鹿为马以去异己者【赵髙欲为乱乃先设验持鹿献二世曰马也二世笑曰丞相误邪谓鹿为马问左右或黙或言马以阿顺髙或言鹿者髙阴中以法后羣臣皆畏髙】至是恐诛谢病不朝使其壻阎乐【咸阳令】将千余人至望夷宫数二世罪而弑之矣【乐即二世数曰足下骄恣诛死无地天下共叛足下其自为计二世曰丞相可见否曰不可二世曰愿得一郡为王弗许又曰愿为万戸侯弗许曰愿与妻子为黔首乐曰臣受命丞相诛足下足下虽多言臣不敢报麾其兵进二世自杀】髙佩玺上殿殿欲防者三乃去秦帝号立子婴为秦王【二世兄子】王与二子谋杀髙夷三族可谓壮矣然当时四方分崩豪杰并起沛公入武闗【今商州商洛县】至灞上【地名长安东三十里】王嗣位仅四十有六日素车出降【九月立十月降月余项羽杀之】而天下归汉矣裴骃之论曰子婴度次得嗣独能长念却虑父子作权近取于户牖之间竟诛猾臣为君讨贼然河决不可复壅鱼烂不可复全贾谊司马迁曰向使婴有庸主之才仅得中佐山东虽乱秦之地可全而有宗庙之祀未当絶也秦之积衰天下土崩瓦解虽有周旦之才无所复陈其巧而以责一日之孤误防吾读秦纪至子婴车裂赵髙未尝不健其决怜其志婴死生之义备矣【史记】愚又尝观世之言者曰秦以一国亡六国民以朞月亡秦得之非道失之亦亟固其宜也然愚谓秦之亡非民也斯髙也髙之罪又浮于斯二世之于髙始为所愚终为所弑国随以亡是非髙之能愚之弑之亡之也髙之为烈始皇使之也髙受诏教胡亥数年刑法之学耳胡亥之命秦之国祚固已在髙掌握中以斯之狡智尚死其手况胡亥乎吾故曰髙之为烈始皇使之也然亦非始皇使之也天也迹秦自献公石门之战至报王入秦之年斩首首虏阬杀沈死之数一百九十八万八千迄始皇兼并之日兵祸又不知其防天固已厌之弃之絶之特假手于髙耳夫岂偶然之故防吁髙不用扶苏不死秦不亡是无天道矣孟子曰不嗜杀人者能一之又曰仁者无敌于天下真万世之鉴秦自庄襄灭东周文武成康之统绪虽絶而六国尚存故秦亦未尝自正位号【史记只书丙午庄襄王卒】至始皇二十六年并六国方有天下称帝仅再一十五年而亡【始庚辰终甲午】









　　史纂通要卷六
　　钦定四库全书
　　史纂通要卷七
　　元　胡一桂　撰
　　西汉
　　汉髙帝【太祖】姓刘名邦字季沛丰邑中阳里人【沛郡名在徐州】父太公【后尊号太上皇】母媪感蛟龙而生帝【始皇即位甲寅歳生媪息大泽陂梦神遇雷电昼晦太公往视见蛟龙其上】隆凖而龙顔美须髯左股有七十二黒子寛仁爱人意豁如也常有大度不事家人生产作业及壮为泗上亭长二世元年【壬辰】陈渉起蕲【音机邑名】沛令欲应渉萧何曹参为主吏说令使樊哙召帝令后悔父老乃率子弟杀令迎立帝为沛公乙未入闗受秦王子婴降通鉴以为汉元年【养吾李先生谨思曰罗守约在文艺传作义帝庙碑言楚虽三户刘项北面事之矣秦灭之后楚宜继秦至缟素起军犹未统一则刘项分书之刘炽项亡方书曰汉词严谊正见趣超出恨文公未见未及秉笔】其年项羽更立帝为汉王五年【己亥二月】灭羽有天下即位于汜水之阳【汜敷劒反在齐阴界】以火德都洛阳用娄敬说迁都长安【闗中元年乙未在位十二年齐人娄敬説洛邑天下之中有德则易以王无德则易以亡秦地被山带河四塞以为固卒然有急百万之众可立具张良以为然即日迁都拜敬郎中赐姓刘】国号汉仍秦正建亥至武帝太初元年始改用夏正初帝为泗上亭长时有斩蛇之异【送徒骊山夜经泽中有大蛇斩之妪哭曰吾子白帝子化为蛇当道今赤帝子斩之】厥后又有云气之祥【隠芒砀山泽上常有云气】及为沛公见项梁于薛与俱立楚怀王孙心为楚王而与项羽北面为之臣【梁临淮下相人父燕世为楚将六国亡楚最无罪故立其后仍号懐王从祖谥也梁羽季父羽名籍字羽】怀王与诸将约先入定闗中者王之羽怨秦杀项梁【秦二世元年为章邯司马欣董翳所杀】愿与帝先入闗怀王以羽慓悍猾贼帝寛大长者遣帝而不遣羽帝既定闗中萧何独先入收秦丞相府图籍藏之以此帝得具知天下阨塞户口多寡彊弱之处帝乃还军灞上【帝欲留闗中以樊哙张良諌还】悉召诸县父老豪杰谓曰父老苦秦苛法久矣【苛音何细也】吾与诸侯约先入闗者王之吾当王闗中与父老约法三章耳杀人者死伤人及盗抵罪余悉除去秦法诸吏民皆安堵如故【堵如墙堵不迁动也】羽闻帝已入闗大怒欲撃帝赖张良与项伯善【伯羽季父】鸿门之见卒借以免羽遂屠烧咸阳杀子婴掘始皇冡收其货宝妇女而东使人还报怀王王曰如约羽曰怀王者吾家项梁所立何得主约本乃佯尊懐王为义帝实不用其命明年徙帝长沙郴县弑之【乙未正月徙丙申十月宻令九江王布弑之江中】羽分天下王诸将羽自立为西楚覇王【王梁楚地九郡都彭城】立帝为汉王【王巴蜀汉中都南郑】三分闗中王秦降将三人【章邯雍王都废丘司马欣塞王都栎阳董翳翟王都髙奴】以距塞汉路余各以次受封【楚将瑕丘申阳河南王都洛赵将司马卬殷王都朝歌赵王歇徙王代赵相张耳常山王都襄国黥布九江王都六懐王柱国共敖临江王都江陵番君吴芮衡山王都邾燕将臧荼燕王都蓟】帝怒欲攻羽周勃灌婴樊哙劝之萧何諌曰虽王汉中之恶不犹愈于死乎能诎于一人之下而伸于万乗之上者汤武是也臣愿大王王汉中养其民以致贤人收用巴蜀还定三秦天下可圗也帝曰善乃就国以萧何为丞相拜韩信为大将【信已道亡何追信荐帝】张良为师【张良亦谋臣然尝自谓掉三寸舌为帝者师】陈平为谋臣郦食其为说士壮士则有樊哙灌婴勇将则有黥布攻城畧地则有曹参他如彭越周勃王陵之徒英雄陈力羣防毕举辅成创业迹其战胜攻取之功韩信为最今观就国之后首用信计决防东向随定三秦【乙未八月信袭雍章邯走司马欣董翳降】擒魏仆赵【九月信虏魏王豹丁酉十月信与张耳斩陈余擒赵王歇】降燕撃齐【丁酉信贻书说燕降戊戌信虏齐王田广自请为假王以镇之因立为齐王】遂灭楚垓下【垓沛汶县聚名己亥十二月帝与信越等围羽垓下羽溃走灌婴追斩临淮县东城】大抵信之功为多也至于帝论所以得天下惟曰运筹帷幄之中决胜千里之外吾不如子房镇国家抚百姓给饷馈不絶粮道吾不如萧何连百万之众战必胜攻必取吾不如韩信三者皆人杰吾能用之此吾所以取天下也信独得预三杰之称可见矣项羽既灭鲁独坚守不下帝欲屠之至城下犹闻弦诵之声谓守礼义之国为主死节持羽头示之乃降【太史公曰羽起陇畆之中三年将五诸侯兵灭秦裂天下封王侯政由羽出号曰覇王位虽不终近古以来未尝有也愚谓羽特信等伍埽除乱畧平一区宇而归之帝者也若夫屡厄帝于险难之中乃所以使之动心忍性増益其所不能以成其大任之受耳而谓羽真帝敌也防】天下始定于一而帝业成矣然方其见于鸿门项庄舞劒为之危【鸿门地名在新丰东范増使羽从弟庄请以劒舞因击杀帝项伯亦防劒舞常以身翼蔽帝】败于彭城父母妻子为之虏【丙申帝部五诸侯兵五十六万四月入彭城收羽货宝美人日置酒髙会羽闻之自以精兵三万至彭城大败帝于睢水围三匝大风昼晦得遁太公吕后间行求帝遇楚军羽尝置军中为质】遁于荥阳纪信诈帝为之焚【丁酉四月楚围帝于荥阳急将军纪信曰事急矣臣请诳楚乃乗王车黄屋左纛曰食尽汉王降以故帝得从西门遁去羽见信问汉王安任曰已去矣遂烧杀信】逃于成臯仅与滕公同车而载【七月帝出荥阳至成臯羽拔荥阳围成臯帝与滕公共车而遁】数羽十罪于广武伏弩之中胷为之伤【戊戌数羽罪曰负约王我于蜀罪一矫杀卿子冠军罪二救赵不报擅刼诸侯兵入闗罪三烧秦宫室掘始皇冡收财物罪四杀秦降王子婴罪五阬秦子弟二十万王其将罪六自王诸将善地徙故主罪七逐义帝自都彭城罪八弑义帝罪九为臣弑主杀降政不平主约不信大逆无道罪十】迹帝之危亦屡矣割鸿沟分天下【羽少助食尽信又攻击患之帝遣侯公说请太公羽乃约中分天下割鸿沟以西　为汉东为楚鸿沟郑州荥阳县】太公吕后归【九月】国势既分为二而卒定于一者人知帝从良平之説亟追亡逐北之功【张良陈平説勿养虎遗患己亥十月逐至固陵十二月灭垓下】虽帝亦自谓三杰为用所以取天下然岂知夫入闗之初三章之法仁不可胜用从董公遮説为义帝发丧义不可胜用【丙申十月羽弑义帝三老董公遮説曰兵出无名事故不成名其为贼敌乃可服羽为无道放弑其王天下之贼也大王宜率三军素服告诸侯而伐之帝从之乃发丧出师】仁义之师固又有以为之本也防天下已定赦季布【羽将数窘辱帝赦之】斩丁公【布母弟羽将尝窘帝帝曰两贤岂相厄防丁公还后上谒谓其不忠斩之】示人以君臣之大义封元功十八侯【萧何鄼侯曹参平阳侯张良留侯陈平户牖侯云云】而尽报功之典大封同姓惩秦孤立之弊【兄贾荆王弟交楚王兄喜代王防时外妇子肥齐王子如意代王后徙赵子桓代王即文帝子恢梁王子友淮阳王子长淮南王子建燕王兄仲子濞吴王】自信等八王外【张耳赵王黥布淮南王更齐王信楚王彭越梁王吴芮长沙王韩信太原王臧荼燕王后卢绾征荼有功封燕】刑白马之盟非刘氏王者天下共击之得深长之虑矣已而命萧何次律令【摭秦法作九章】韩信申军法【着三十五篇】张苍定章程【草歴数之章术程权衡丈尺斗斛之平法】叔孙通制礼仪【采古礼与秦仪杂就】陆贾造新语【着秦汉得失及古今成败上奏称为新语】皆为制作之要者至于过鲁而祠孔子举明德而诏郡国劝驾轻田租而十五税一其于崇先圣礼贤士爱元元之意又如何迨夫逆料人才为异日计安刘必勃算无遗防可谓明也已矣【丙午疾吕氏问萧相国死谁可代曰曹参问其次曰王陵然少戆陈平可助之周勃重厚少文然安刘氏者必勃也】或者谓同姓之封不免过制异日七国之变此其基礼仪之制杂用秦仪先王之礼沦没此其故新语之造既自谓马上得之安事诗书则得失成败之论复何所益帝天性虽明达无学力以磨治于人道之大纲又有未尽者未央一宴以功业骄其父兄【癸夘上太上皇夀曰大人常以臣无赖不治产业不如仲力今臣所得孰与仲多】封王侯一诏以爵禄骄其臣子【丙午诏王侯之封无负天下贤士】功臣诛夷【陈豨韩信韩王信彭越黥布接次反诛虏绾亡匈奴】肇于伪游不信【或告信反伪游云梦以禽之】适以启离畔之渐国本防揺由于诚意不尽无以絶私爱之牵【上爱戚夫人子赵王如意类已欲易太子周昌叔孙通固諌不听太后从张良计迎商山四皓辅太子得不易】其于夷狄也白登之围伐之既失于轻防至丧败【辛丑上自将击韩王信居晋阳闻冐顿居代谷欲击之觇者谓但见老弱羸畜可击娄敬谓此必伏竒兵争利諌不听冐顿纵精兵围帝白登七日用陈平秘计解围】和亲之约御之又非其道且开后世之患焉【壬寅上患匈奴苦迫边刘敬曰冐顿杀父妻羣母未可以仁义说诚能以适长公主妻彼必以为阏氏生子为太子冐顿在固为子壻死则外孙为单于岂尝闻外孙敢与大父抗礼者防癸夘取家人子名长公主妻单子】大风一歌气豪力雄覇心之萌不免文中子之诮【丙子上过沛置酒发沛中儿教之歌曰大风起兮云飞扬威加海内兮归故乡安得猛士兮守四方文中子曰大风歌其覇心之萌乎】吁汉治所以杂覇不能比隆三代之盛其以是夫惠帝盈【髙帝太子十七即位元年丁未在位七年】首减田租复十五税一之法民年七十以上及不满十歳者有罪当刑皆完之又曰吏所以治民重其禄使尽其职则民得所赖【皆元年】举民孝弟力田者复其身除挟书之律【并四年】凡此皆为政之善者当是时曹参为相清静守职帝垂拱仰成天下晏然衣食滋植史称其内修亲亲外礼宰相优宠齐悼赵隠【帝庶兄肥齐悼惠王弟如意赵隠王】恩敬笃矣遭母后亏损至德南宫氏曰太后酖死赵王【丁未召王至后伺上出猎酖之】人彘戚姬【断姬手足去眼熏耳为人彘】使帝昆弟之义不全过爱鲁元【帝姊适张氏】纳甥女以为后使帝夫妇之伦不正因张后无子杀后宫美人取其子以为嗣使帝父子之亲不白惜防髙皇后吕氏雉临朝称制八年【元年甲寅立无名子四年丁丑立恒山王四年辛酉七月后崩】迹其杀戚姬子母骇殁嗣君【召帝覩人彘大惊因久病崩】幽辱少主【少帝自知非皇后子有得言幽永巷立恒山王皆自称制】擅王吕氏【追尊父吕公宣王兄泽悼武王泽子台吕王台卒子嘉嗣王后废立台弟产吕王台子通燕王禄赵王封侯者七人】诛锄髙皇帝诸子【杀赵王友又废赵王恢自杀杀燕王建子国除皆髙帝子】居位僭窃自有天地以来所谓非常之变也朱文公纲目于吕氏听政之后分注其年特以变例书之【纲目凡正统之年歳下大书非正统者两行分注此书法正例与东汉马邓无异而吕氏独细注变例也愚谓马邓有孝和孝质可大书今有少帝及不书表非真孝惠子也】所以着女后僭乱之原为万代鉴戒严矣后崩诸吕谋为乱男女无少长皆诛用覆宗祀今观吕氏之祸肇于张伯彊之一言【留侯子为侍中年十五谓丞相曰帝崩太后不哀宜今吕台产禄将南北军诸吕入用事安后心从之】成于平勃之阿意顺防【太后欲王诸吕问左相王陵曰髙帝白马盟不可问左相陈平綘侯周勃曰太后称制王昆弟诸吕可】使太后欲王诸吕陵既不可勃又不可平又不可吾知其将悚然若髙帝之临有所惮而不敢为矣平勃乃靡然从之夫复何所顾忌防自是而后权归吕氏汉祚之危如一发引千钧向使郦寄不可刼吕禄不可绐【寄曲周侯子商与禄善禄将北军勃与平谋刼商令寄绐说禄归将印以兵属太尉归守赵藩禄从之】纪通符节不可矫太尉不得入军士不左袒吕【音须】谋行【勃不得入北军襄平侯纪通主符节令持节矫纳勃北军勃复令郦寄典客刘掲説禄解印属典客而以兵属勃勃入军门令曰为吕右袒为刘左军皆袒左纪通信之子吕太后妹封为临光侯怒禄曰若为将弃军吕氏无处矣】朱虚侯章不用命吕产不可杀汉亦殆矣【产将南军不知禄去北军入宫欲乱勃谓章曰急入卫帝章请千人逐杀产驰报勃勃拜贺于是尽捕杀诸吕平乱章齐悼惠王肥子有旅力】由是论之平勃安刘之功仅足赎王诸吕之罪人臣之义当以王陵为正【以上増广南宫氏文】使王陵之说得行岂但安刘正将以全吕而平勃之王诸吕反以一时之荣而覆其百世之宗矣可胜叹防文帝【太宗】恒以代王升为天子【髙帝中子母薄太后即位年二十三元年壬戌十六后元年戊寅七在位二十三年】初平勃诛诸吕诸大臣阴谋曰少帝及梁淮阳常山王皆非真孝惠子乃阴使人召帝帝问左右郎中令张武等皆愿称疾母往以观其变中尉宋昌进曰方今髙帝子独大王贤圣仁孝闻于天下故大臣因天下心迎立大王王勿疑也卜之得大横之兆曰大横庚庚余为天王夏启以光于是驰至长安羣臣皆迎谒勃乃跪上天子玺符遂即天子位夜拜宋昌为卫将军镇抚南北军张武为郎中令行殿中【有司分部诛灭梁淮阳恒山王及少帝于邸】周勃陈平为左右丞相【勃右相平左相】迹帝二十三年间重国本则首从羣臣之请蚤建子启为太子崇节俭则宫室苑囿车骑服御无所増益有不便辄弛以利民欲作露台惜百金而遂寝衣弋绨【弋皂黒色绨厚缯】履革舄集嚢为帷编蒲为席所幸慎夫人衣不曵地治灞陵皆瓦器因山不起坟【壬申帝至灞陵使慎夫人鼔瑟上自倚琴而歌意凄怆顾谓羣臣曰嗟乎以此山石为椁用纻防斮陈漆其中岂可动防张释之曰使其中有可欲锢南山犹有隙使旡可欲虽旡石椁又何慼焉上曰善愚谓帝意凄怆似有悼死延生之意故玉杯之献新垣平得以容其奸而治灞陵皆瓦器因山不起坟又释之之諌有以启之也呜呼帝终为贤明之主宜防　丙子赵人新垣平以望气进九月使人持玉杯上书献阙下平言阙下有宝玉器来者视之有献者上以文有延夀字令大酺十月人上书告平所言皆诈下吏治诛夷平三族】尚德化则南越尉佗自立为帝召佗兄弟以德懐之佗遂称臣匈奴背约入盗令备边守不发兵深入恐烦百姓吴王不朝赐以几杖【濞髙帝兄仲子】张武受赂更加赏赐恤刑狱则除收帑【与孥同子也秦法坐罪人家室】除肉刑【齐太仓令淳于公当刑少女缇萦上书愿没为官婢赎父罪帝怜之并除肉刑】务本则开籍田【籍借借民力耕】帝躬耕皇后亲蚕劳赐三老廉吏匹帛以劝孝弟劝力田爱民则议赈贷赐田租弛山泽发仓庾开言路则除诽谤之法【诏古有诽谤之木所以来諌今有诽谤之罪则下不敢尽情上何由闻过其除之】止辇而受郎官书防假借以纳袁盎等切諌【慎夫人与后同坐盎引却曰独不见人彘乎上说夫人赐金五十斤】又举贤良方正而亲防之贾谊治安一防痛哭流涕长太息亦为之容受抑贡献则却千里马而不受缓征伐则陈武之议以为念不到此崇谦逊则改正朔易服色定官名之请【贾谊】皆以为未遑用人则河南守吴公治平为天下第一擢为廷尉加以将相皆旧功臣少文多质务在寛厚化行天下而告讦之俗易吏安其官民乐其业是以蓄积歳増户口蕃息禁网踈阔刑罚大省断狱数百防致刑措至治之美有如此者呜呼仁防然或者谓狱周勃【绛侯就国每守尉至绛恐诛常被甲家人持兵有告反廷尉捕治勃以公主为证勃子胜之尚帝女帝见狱词赦勃就国】杀薄昭【太后弟杀汉使帝不忍诛使羣臣丧服哭之乃自杀】迁淮南【长髙帝少子帝弟谋反当死但徙蜀不食死民歌曰一尺布尚可缝一斗粟尚可舂兄弟二人不相容此也】宠爱邓通赏赐钜万【帝初夣欲上天有一黄头郎推上顾见其衣后穿后之渐台见通衣如梦尊幸赐钜万通以擢舟为黄头郎】以为恭俭之意少戾谓帝大醇而小疵愚谓通之赐诚不免少累俭德勃被甲召疑昭杀使见诛长谋反致徙皆所自取若一切从事姑息汉法为不行矣其可防政未易以此议帝也独惜其所不足者因窦后好黄帝老子言帝及太子不得不读其书以尊其术而好尚差善鼂错知术数之说拜太子家令错乃申商刑名之学陗直刻深卒启七国之变俾景帝终为刻薄任数之君贻谋之道深有慊焉耳不惟是也陈同父曰髙帝以来数十年制度所宜正典章所宜立教化所宜修乃于贾生之请谦让未遑遂使因陋就简教化不行至于富民以锦绣被墙屋公卿大夫以下竞至奢侈无度此愚所以为帝恨也景帝启【文帝太子母窦皇后元年乙酉七中元年壬辰六后元年戊戌三在位十六年】即位之初首赐民爵一级除田半租定笞律从轻之法【初文帝除肉刑外有轻刑之名而内实杀人斩右趾者又当死斩左指者笞五百当劓者笞三百率多死是歳诏曰加笞重罪无异幸而不死不可为人其定例笞五百日三百笞三百日二百】有足称者惜帝于君臣父子夫妇昆弟之间皆未免少恩皇后以无宠而废为两汉废后之始【薄氏太后家人】太子以无罪而诛【太子荣栗姬子】为两汉废太子之始梁王以轻许位而好不终【帝弟武来朝许以位太子废太后欲立武羣臣諌止王归国忧死】相如申屠嘉刚直可尚也为错所卖而见黜【嘉奏错穿宗庙垣请诛错恐自首上曰我使为之嘉呕血而死】将如周亚夫平定七国之功不可忘也以防言下狱而致死【亚夫勃子既免相因之盗卖官器下廷尉不食而死】吴王濞之叛积怨于博局杀世子之时【濞音鼻帝为太子时吴太子入见侍太子博争道太子引博局提杀之濞不朝文帝赐几杖慰之】而发怒于鼂错削地之计兵连七国诛错为名遽斩错以谢错之惨刻固不足恤而于大体亦已伤矣【丁亥错请削诸侯地吴王濞楚王戊胶西王卬赵王遂济南王辟光菑川王贤胶东王雄以诛错为名袁盎素与错不协说帝诛错发使赦七国复故地兵可无血刃而罢上召错给载行市错衣朝永斩东市兵不解遣大将窦婴大尉周亚夫将三十六将军击之三月悉平】至若张释之以劾奏之恨斥死淮南【帝为太子时释之尝劾奏入朝不下司马门后斥淮南相死】邓通以吮痈之怨困迫至死【帝为太子文帝尝使吮痈虽齰而色难之后闻通先已漱吮惭恨及有告通盗出官铸钱按騐没入尚负数万寄死】其于人伦之间刻薄任数戕害杀戮曽不少忍岂慈父之所可同日语哉史称帝克遵洪业家给人足都鄙庾廪货财有余京师钱累钜万贯朽不可较太仓之粟陈陈相因腐败而不可食众庶街巷有马而阡陌之间成羣守闾阎者食粱肉为吏者长子孙居官者以为姓号故人人自爱而重犯法先行谊而后诎辱焉风移俗易黎民醇厚周云成康汉言文景美矣【汉书】然先儒谓其独有节俭不妄费育民以致殷富一事为克遵洪业【管见】则其所谓风俗醇厚之云者岂皆文帝之深仁厚泽醖酿滂沛所至帝幸防成因以同称耶今观帝即位以来日食【凡七】星变【凡六】雷【十二月晦】雨雹【凡三】暴风【五年三月壊城十二文】天火【三年燔洛阳殿】地动【凡五】大蝗大旱无歳无之示警至矣而竟不害者又岂祖功宗德正当殷盛帝幸得所凭藉以消弭之邪不然帝之所为若此而风俗醇厚灾异不害乃如彼也至于冐文帝短丧之诏遽不行三年之丧上亏先王孝治天下之道下开嗣君不能终丧之失且防后世于罪焉所谓从父之令焉得为孝乎【短丧一条増广通畧】先儒之论曰文帝寛仁大度有髙祖之风景帝忌刻少恩乏君人之量【苏子由文】文帝以德化民无事则谦抑如不能有难则英武奋发景帝以智数绳下平居则诛赏肆行缓急则惴惧失措大智悬絶如此【管见】愚谓此固帝天姿之刻薄然亦当时错所以教之者非其道也后之择人以教太子者尚鉴于兹武帝【世宗】彻【景帝中子母王美人】以辛丑即位其年始建年号曰建元元年【即位十七歳辛丑建元六元光六元朔六元狩六元鼎六元封六太初四天汉四太始四征和四后元二在位五十四年夀七十始于文帝之后元年而后有改元更号之事】至太初元年丁丑夏五月始正歴改用夏正以寅为歳首帝以少年英锐之姿雄才大畧得于所禀即位之初卓然罢黜百家表章六经畴咨海内举其俊茂与之立功又招选天下文学才智之士待以不次之位史称其得人之盛儒雅则董仲舒公孙儿寛笃行则石建石奋质直则汲黯卜式推贤则韩安国郑当时定令则赵禹张汤文章则司马迁相如滑稽则东方朔枚臯应对则严助朱买臣歴数则唐都洛下闳恊律则李延年运筹则桑羊奉使则张骞苏武将帅则卫青霍去病受遗则霍光金日防其余不可胜纪是以兴造功业后世莫及然先儒谓帝自建元以来命相凡十有三多不择人而被诛者凡五当时登相位者至于涕泣不敢拜命竟亦不免【窦婴许昌田蚡薛泽公孙李蔡狱诛严青翟诛赵周诛石庆公孙贺诛刘屈牦腰斩田千秋仅免】班氏赞帝得人之盛自大将军以下皆表著名氏独丞相阙焉此意防矣愚谓当时大儒负王佐之才惟一仲舒帝不能引以自辅贤如汲黯又不能位之公卿以资諌诤自石庆卫青去病霍光日防司马迁苏武不忝其职外曲学阿世如孙儿寛之徒何足道防曽是以为盛与以今观之徴申公【元年】防仲舒置五经博士【乙巳】帝初心所好甚正也惟力行一语【申公对为治不在多言顾力行如何耳帝黙然】既相枘凿春秋三防【仲舒对防】仅相江都博士之建亦祗文具未防尚祷祠求神仙兴土木事巡幸信祥瑞加以严刑峻罚穷兵黩武帝心之所好杂矣其尚祷祠也始于五峙【音止在雍祭天之所前后如雍凡八】太一【天神贵者佐为五帝凡二】神君【长陵女子见神后民祠祈福帝即位亦祠】灶【李少君言祠灶则丹砂可化黄金致仙不死】之祠自是祠后土【祠汾阴凡六】泰畤【立祠甘泉凡四】明堂【得黄帝明堂圗作汶上祠上帝配祖宗凡四】立越祠【越巫言事鬼多夀故立祠】封泰山【相如遗书言封禅故并修封凡七】无非所以为徼福之地其求神仙也自李少君以谷道郤老方进【食谷道引或谓辟谷不食】于是缪忌少翁【忌亳人少翁齐人以进鬼神方拜文成将军后诈帛书饭牛言牛腹有竒杀视甚怪事败诛】栾大【拜五利将军封侯尚主入海求师无验伏诛】公孙卿【齐人奏黄帝言鼎书使候神仙于嵩山拜太中大夫】之徒接踵进幸至以大尚主最为卿所愚于是宫室益炽盘游不息矣其兴圡木也始因微行而开上林苑【夜出广览使吾丘夀王起苑】继习水战而穿昆明池【越欲水战乃穿池沼楼船髙十丈】至于柏梁铜盘【起柏梁台作仙人掌擎铜盘承露髙二十七丈】已为神仙之事而蜚廉延夀通天等作则専以候神人【蜚廉风神卿言仙人好楼居遂作蜚廉馆延夀观使卿候神人作通天台髙五十丈去长安二百里望见长安城招神仙之属】建章神明往往亦不外是矣【柏梁灾巫言宜大为屋服之遂作建章宫千门万户神明台髙五十丈】其巡幸也北出长城【辛未出长城登单于台厯泰华至甘泉周行一万六千里】南登天柱【乙亥登天柱山射蛟寻阳获之】东临渤海【丁丑考求仙者】他如幸缑氏【卿言见仙人迹故幸】幸东莱【壬辰因临大海欲浮海求仙大风止】亦无非为神仙之求卒无明验始知天下岂有仙人悉罢方士自叹愚惑受欺事无及矣【壬辰悉罢方士】其信祥瑞也获白麟【己未改元元符】宝鼎【乙丑改元鼎】而改元因天马【戊辰生渥洼水中】芝房【壬申甘泉宫产九芝】赤鴈【丁亥】而作歌然而日食【凡八】星变【壬辰有星如日夜出孛凡八壬戌长星见西方】地震【庚戍癸巳】风赤如血【甲辰】发屋拔木【辛亥庚寅】夏陨霜杀草【庚戌】雹大如马头【癸酉】雨白牦【辛巳】蛙与虾蟆羣鬭【己巳】外蛇与内蛇鬭内蛇死【戊子赵蛇入与邑中蛇羣鬬孝文庙下】甚至饥人相食【癸夘平原大饥丁夘闗东十余郡皆相食】灾异迭书帝亦不能文也其严刑峻罚也有腹诽之法【癸亥客与大农令顔异论皮币异防反唇张汤奏异腹诽论死】沈命之法【盗亡阻山川遂作沈命法匿盗者没其命】见知故纵监临部主之法禁网浸宻律令凡三百九十五章【刑法志张汤赵禹所定】至杜周内深刺骨王温舒以酷进大抵放张汤専以人主意为狱而惨毒有不可胜言者矣【温舒后坐奸利族诛】其穷兵黩武也击匈奴则起于马邑之屯【戊申王恢议伏兵马邑旁使人诱单于单于觉引还恢伏诛】自是和亲好絶兵端之开讫不可解大将军卫青出鴈门【癸丑虏首数千】出云中【甲寅至陇西取河南地】出朔方【丁巳围右贤王获禆王十余男女畜牧数十万】出定襄【戊午絶幕大获斩万余失两将军赵信降匈奴壬戌青去病分军青出定襄斩首九千匈奴逺遁追至寘顔山还去病出代斩首七万封狼居胥山禅于姑衍匈奴逺遁幕南无王庭】骠骑将军霍去病出陇西【庚申斩首八千余级】出北地【庚申斩首三万昆邪王杀休屠王将四万降得陇西北地置五属国处之以其地为武威酒泉郡】出代郡【注见上】两将军叠出而后匈奴逺遁幕南无王庭然汉士马物故亦不胜算矣【自是汉马亦少不能复击】其后帝虽亲登单于台勒兵示武威震匈奴【辛未其时遣郭吉告单于南越王头已悬汉阙天子自将待边能战则战不能亟臣服单于大怒留吉迁辱北海上】终不能免郭吉苏武之覊留【庚辰且鞮单于立恐袭之尽归汉使路充国等明年遣武厚遗之反骄倨留汉使】李陵贰师之防没【壬午陵战败降辛夘贰师将军李广利击匈奴败降匈奴妻以女明年被譛屠之以祭其先单于】其开三方也则西南夷发于唐防司马相如【辛未防使南粤食枸酱知出蜀从夜郎防柯江至南粤遂平南夷为防柯郡后又因破南粤诸国恐入朝以夜郎为犍为郡邛为粤隽郡莋为沈犁郡相如亦言可置郡冉駹文山郡西马武都郡滇为益都郡】两粤起于严助朱买臣【两粤闽粤南粤癸夘闽粤攻东瓯请救严助劝救之遣助行闽粤罢兵东瓯举国内附徙江淮间丙午闽粤王弟余善杀其兄郢来降上为闽越立后以余善为东粤东粤数反买臣言东粤徙泉山浮海可破灭遂遣买臣破之并闽粤尽徙江淮虚其地　南粤即尉佗国二世时赵佗以龙川令行南海尉事秦灭自王闽粤平上遣严助谕意即遣子宿卫元鼎五年平之以其地为儋耳等九郡】朝鲜由于渉河【朝鲜王满燕人居秦故空地传至孙右渠不奉诏上遣杨朴诛之以其地为真藩等四郡渉河臣名】其通西域也则始于张骞之使乌孙【初骞使匈奴亡之西域见多竒物土者与中国同归奏帝且言乌孙之盛先结乌孙他国可致丙寅遣骞赍金帛使乌孙赐喻未决即遣副使使大宛康居等国乌孙遣使送骞报谢西域凡三十六国颇与使者俱来尽通于汉元封中以江都王女妻乌孙与为昆弟制匈奴】赵破奴虏楼兰王破姑师【上欲通大乌二国刼使者为匈奴耳目癸酉遣破奴伐之暴兵威以动乌孙大宛之属于是列亭障至玉门矣】至贰师将军伐苑西域震恐于是自敦煌西至盐泽徃往起亭而轮台渠黎置校尉屯田矣【己邜李广利屯酒泉旁西域恐庚辰斩苑王得汗血天马数十疋中马三十疋还西域多入质乃自敦煌以西置屯田官】自是不但枸【矩】酱竹杖天马蒲萄【竹杖天竺国汗血马天马子大宛以蒲萄为酒富人藏至数十石数十年不壊】克充所欲而殊方异物四靣而至以隋珠和璧络甲乙之帐设酒池肉林飨四夷之客漫衍鱼龙角抵之戱以观视之【漫衍张衡云巨兽百寻是也鱼龙者为利之兽先戱于庭毕乃入殿前激水化成比目鱼跃水作雾毕化黄龙出戯于庭】及赂遗赠送万里相奉师旅之费不可胜计至于用度不足乃防酒沽【癸未】筦盐铁【癸亥桑羊孔仅同管天下盐铁】铸白金造皮币【壬戌以禁苑白鹿皮为币直四十万王侯宗室朝享荐璧用之少府银锡为白金三等龙文直三千马文五百文三百】算至舟车【壬戌】租及六畜民力屈财用竭因之以凶年冠盗并起道路不通遣直指使绣衣持斧断斩郡国然后胜之【壬辰山东盗起遣暴胜之为直指使断斩】帝犹未能自反至江充搆难巫蛊事作祸及太子【充初为赵王客告赵太子阴事得幸上又与太子有隙庚寅因上疾言祟在巫蛊以充为使掘蛊东宫云多得桐木人持太子急太子斩充又发兵乱诏捕反者太子败走自杀卫皇后亦自杀】先是陈皇后既废【辛亥】至是卫后复不得其死焉祸变已极然后纾徐痛定始大悔悟乃罢方士弃轮台下哀痛之诏力本劝农以明休息虽云已晚犹愈迷复之凶者【壬辰轮台在西域有田五千顷羊请屯田不从乃下诏自悔不复出军封丞相车千秋为富民以明休息】迨夫拔霍光日防于无闻之中以当托孤之寄拥昭立宣功在社稷亦可谓明逺也已矣尝反覆帝所为大抵踵秦皇之覆辙【盐铁防沽即头防箕敛监临部主即参夷常法求仙巡幸营宫室黩武事皆同】而成败异者何防秦用商鞅积刑罚而髙文以来积寛仁本不同一也二世増始皇之过而孝昭改武帝之失末不同二也【精义】陈同父谓表六经置博士定生员兴太学崇儒重道所以为得也正歴朔易服色定官名兴礼乐建制立度所以为得也孝弟力田鳏寡孤独既存问致赐而有寃失职使者得以闻【己未】山东水旱既虚郡国仓廪赈救【辛酉】而江南被水复下巴蜀粟以赈之【丙寅】救民防灾所以为得也方士之罢轮台之弃下诏悔过是知过能改所以为得也加以金霍之任付托得人此其所以有秦皇之失而免秦皇之祸欤昭帝弗陵【武帝少子母赵婕妤孕十四月而生帝】初戾太子败燕王旦广陵王胥淫嫚帝越次得立【即位年九歳乙未始元六元鳯六元平一在位十三年】年十四而辨上官燕盍之诈信霍光之忠【己亥初光长女适左将军上官桀子安有女为皇后安用事父子寝盛与光争权燕王旦姊为盍侯妻称盍主与桀安及羊皆与旦通谋诈令人为燕王书谗光书奏光不敢入上召光免冠顿首上曰将军冠朕知是书诈也将军调校尉未十日燕王何以知之时帝年十四左右皆惊上书者果亡后桀等谋令长公主置酒请光杀之因废帝立燕王事觉桀安羊诛燕王盍主自杀】承孝武奢侈师旅之余海内虚耗户口减半光知时务之要【日防乙未薨光専政】首举贤良文学问民所疾苦除田租止出马【戊戍诏往时令民共出马其止勿出】议罢盐铁防沽【庚子】免马口钱【壬寅所谓租及六畜者】减民赋钱十之三【丁未】楼兰授首【甲辰傅介子斩楼兰王首悬北阙更名鄯善国】匈奴和亲【庚子苏武还】百姓充实稍复文景之业其培养国脉为何如使天假之年复得周召之佐成康不足侔矣帝崩【元平】无嗣徴武帝孙昌邑王贺立之王狂纵好游及徴求长鸣鸡载女子于道既即位过咎益浮淫戯无度仅二十有七日大将军光与田延年张安世圗之白太后废为海昏侯而迎立宣帝焉宣帝【中宗】病已更名询【武帝曽孙卫太子孙史皇孙子太子纳史良娣生史皇孙以外家姓称之皇孙纳王夫人生帝】帝防遭巫蛊之祸逮繋长安狱赖廷尉丙吉得以生全【帝生数月系狱望气者言狱有天子气诏一切皆杀吉闭门拒使者得生闻史良娣有母及兄载帝付之】养民间髙才好学授诗论语孝经喜游侠昌邑废吉奏记霍光迎帝即位【丁未七月年十八戊申本始四地节四元康四神爵四五鳯四甘露四黄龙一在位二十五年】先是泰山石起立上林枯僵栁自起生虫食叶其文已有公孙病已立之防矣【昭帝癸夘】帝兴自闾阎知民事艰难又苦吏急即位之初首遣使诏郡国谨牧养民而周德化擢路温舒黄覇等以尚寛和【戊申温舒廷尉史覇廷尉正】至于定国民自以不寃【壬子定国为廷尉十七年】霍光薨后【癸丑三月】始亲政事厉精为治五日一听政丞相以下奉职奏事【癸丑】魏相丙吉同心辅佐【甲寅】二三年间举贤良罢屯田罢池籞未幸者与贫民勿治郡国宫馆以贷民流者【甲寅】减天下盐价遣使郡国戒勿烦扰又严繋囚掠笞瘐【音庾病也】死之禁【乙夘】无非爱民防刑之事每拜刺史輙亲见问以为太守吏民之本数易则下不安二千石有治理效輙玺书勉厉公卿阙以次用之朱邑入为大司农【北海太守有治行】龚遂入为水衡都尉【遂为渤海太守见齐俗好未技不田作躬率俭约劝民农桑以口率种树畜养民有带刀劒者使卖以买牛犊乙夘】尹翁归入为右扶风【丙辰东海太守公亷明察】韩延夀入为左冯翊【壬戌东海太守民不忍欺】黄覇入为太子太傅【癸亥頴川守寛明増户口】此皆以郡守擢拜者也其重文学也修武帝故事讲论文艺傅又选羣儒俊材置诸左右于是刘向王褒以文章显【辛酉向待诏金马门壬戌褒作圣主得贤臣颂亦待诏】其崇经术也命诸儒讲论石渠称制临决立梁丘易【梁丘京房门人筮有应官至少府】大小夏侯尚书谷梁春秋博士文雅翕然中兴于是萧望之梁丘贺夏侯胜韦成以经术显【庚午诏诸儒论五经同异石梁阁望之成平奏其义上亲临决立梁丘贺易夏侯书夏侯都尉以书族子始昌始昌胜胜从兄子建故有大小夏侯学时刘向亦预焉】将相则张安世【甲寅】赵充国【丁巳】杜延年【丙辰】于定国【己巳】京兆尹则赵广汉【庚戌至丙辰诛】张敞【庚申】太子太傅防广少傅踈受【戊午皆请老赐金归】皆知名当世有未易枚举者谓之政事文学法理之士咸精其能信然矣至于夷狄賔服则自匈奴为丁令乌桓乌孙三国所攻由是虚弱边境少事【庚戌】冯奉世诛莎车王平诸国西域震恐【丙辰莎车杀汉所立王及汉使叛适奉世送大苑诸国客至檄兵杀莎车王诸国悉平威震西域至大宛得名马象龙而还】赵充国撃先零招以威信竟不烦兵而下【庚申充国上屯田议从之辛酉置金城属国处降羌】郑吉破车师降日逐乃命为都防督察乌孙康居等三十六国号令遂班于西域【辛酉】至是匈奴乖乱分为五单于更相攻撃【甲子屠耆单于破其三至乙丑呼韩单于袭杀屠耆】呼韩邪奉国珍来朝于是乌孙以西至安息诸国咸尊汉矣【庚午先是乌孙近匈奴轻汉至是尊慕乌孙公主来归】史称单于慕义稽首称藩功光祖宗比迹商宗周宣非与帝以戎狄之归思股肱之美圗功臣于麒麟阁【霍光张安世韩増赵充国魏相丙吉杜延年刘德梁丘贺萧望之苏武十一人唯霍光不名曰大将军博陆侯姓霍氏】表而扬之名著中兴辅佐亦可谓知本者矣然先儒之论又有曰当时法制过详而道德不足是以人情奸诈益甚増户口者得以冐其赏【甲寅胶东相王成伪増户口爵闗内侯】减籴额者得以逃其罪【庚申羗金城湟中谷斛八钱充国谓耿中丞籴三百万斛羗人不敢动矣中丞请籴百万斛乃得四十万斛耳】献鹖雀者得以投其诈【张敞舍鹖崔集丞相府黄覇谓神雀欲以闻后知乃止】甚至上计簿者不过具文【壬申诏天下少事民贫盗不止咎在上计簿者文其而已】而虏入代郡始科边吏者反防思职之褒【丞相丙吉驭吏尝出见驰驿探知虏入代遽白吉且言边郡长吏老病者宜豫视吉召东曹案边长吏科条其人録也诏问虏入郡吉具对御史大夫不知获谴褒吉忧边思职】其为欺弊杂出而不可禁矣【通鉴】至于用恭显而启元帝之信宦官【恭石显少坐腐刑为中黄门帝任中书官恭为令显仆射元帝即位数年恭死显代为令委以政事贵幸倾朝廷】贵许史而启成帝之信外戚【甲寅罢霍禹大司马悉易以许史子弟代典兵柄庚申王吉上疏諌谓为迂阔成帝时用外戚王鳯等】杨韩之戮赤族之诛而启哀帝之杀大臣【甲子左冯翊韩延夀与萧望之互相按劾上不直延夀以铸刀效上方事弃市光禄勲杨恽防洁无私人告骄奢致日食按得与孙防宗书当大逆要斩哀帝诛王嘉】产三大衅卒以亡汉【东莱文】愚谓大臣之诛已见之前朝而帝又甚焉者也不但杨韩而已霍氏之罪固不容赦而光之忠勲不可以无后【许皇后产光妻显赂毉弑后明年纳女成君为后光卒上颇闻其事踈其党乙夘霍禹谋反族诛后亦废自杀】赵广汉之胁持丞相固不可逃而吏民请代数万亦不容以重违【丙辰广汉以私怨论杀被吿下丞相按验广汉疑丞相夫人杀侍婢胁丞相帝恶之坐要斩吏民号泣请代不许】盍寛饶刚直公清諌用刑法任中书宦官【上书云以法律为诗书以刑余为周召】以为怨谤下狱致死【庚申】帝曽不少顾惜何其刻防推原其故皆初年择术不精学申韩而不任周政杂霸道以致之也【戊辰太子言上持刑太深宜用儒生帝谓汉家自有制度本以伯王道杂之柰何纯任德教用周政乎】由是观之综核厉精之治虽足以使一时吏称其职民安其业而髙祖文帝忠厚寛仁之脉斵丧无余矣议者直谓西京之亡自宣帝始其以是夫元帝奭【宣帝太子母许皇后壬申即位癸酉初元五永光五建昭五竟宁一在位十六年】即位初年首以公田赈业贫民赋贷种食未防减乐府贠省苑马以赈困乏又未防罢宫馆减马兽肉食终一十六年之间贷贫民赐孤寡髙年帛遣使存问耆老孤寡失职之人防无虚歳可谓慈仁爱民之主矣至于尚节俭好儒术皆为君之美节【癸酉召贡禹拜諌议大夫禹奏请节俭丁丑诏大官所具各减半乗舆秣马无乏事而已萧望之周堪刘向张敞贡禹匡衡韦成京房之徒皆见信用】独惜其刚断不足柔懦太过许史预政恭显専权当时大患也望之周堪请罢中书其言非不切直帝不能用反致望之遭防以死【甲戌望之等患许史恭显请罢中书宦官不悟恭显竟譛毁望之召下廷尉饮酖自杀其年恭死】京房援幽厉用佞为喻非不明白帝虽悟而不断反致京房罹毁弃市【甲申房宴见极论幽厉用佞而国危又引齐桓二世任竪刁赵髙亡国又极言灾异警动之请上去显上云已喻终不能去显遂疾房譛之竟以弃市】周堪以隔絶病瘖卒张猛以见诬自杀【辛巳上复召用堪猛显管尚书堪希得见常因显白事事决显口堪遂瘖卒显又诬猛令自杀于公车】陈咸朱云髠为城旦【乙酉中丞咸数言显短显恨之咸与槐里令朱云善云被劾从咸伺侯显白泄省中语坐之】至郑令苏建论死【乙酉郑令建得显私书奏之显以他事论死】而公卿以下畏显侧足而立矣此帝虽善善而善卒以戮虽恶恶而恶终不去事无巨细悉闗中书【甲戌恭死显为中书令】専权邪僻贼害忠良西汉之衰决于此矣当是时灾异并作日月失明星辰逆行山崩泉涌地震石陨夏霜冬雷春凋秋荣陨霜不杀水患螟虫人民饥疲盗贼不禁刑人满市春秋所纪尽皆有之【京房奏帝之辞】是谁之召与史氏不此之察乃谓帝専用儒生贡薛韦匡迭为宰相牵制文义优游不断孝宣之业衰焉呜呼此岂儒者之过母乃用非真儒而复有小人在侧以间之率多持禄保位患得患失之不暇曽是足以为儒者乎【陈同父谓贡禹持禄保位与石显为用大可责孔光韦贤成咸皆持禄保位被阿防之讥王尊匡衡阿附畏事显惟薛广德直言极諌月余以歳恶民流乞骸骨】成帝骜【元帝太子母王皇后戊子六月即位己丑建始四河平四阳朔四鸿嘉四元始四元延四绥和二在位二十六年】善修容仪临朝渊黙尊严若神可谓有穆穆天子之容矣求遗书于天下诏刘向校书中秘【乙未】又可谓知崇文学者然即位初年首以元舅王鳯为大司马领尚书事【戊子王氏之兴自此始】未防同日之内五侯受封【己丑封舅王崇安成侯赐谭商立根逢时爵闗内侯】虽罢中书宦官免斥石显以除阉官之害【己丑迁显长信中大仆与妻子徙归故郡忧懑道死党与皆废】而朝廷政权一转而归外戚矣【己亥鳯卒从弟音代丙午音卒从弟商代己酉商卒弟根代癸丑根病免从弟莽代莽元皇后弟曼之子乙巳封新都侯癸夘五侯僣侈欲诛不果王氏一姓乗朱轮者二十三人青紫貂蝉鱼鳞左右刘向封事】盘据势要骄奢盈泆僣拟乗舆纵恶不诛【五侯穿城引水借光明宫象白虎殿僣迫乗舆如此癸邜欲论罪复赦不诛】遂致排摈宗室孤弱公辅斩戮无忌撃断不请帝方湛于酒色飞燕蛊惑赤鳯内乱许后废死齐家之伦斁矣【辛丑上防行过阳阿主家见歌舞赵飞燕恱之召入宫大幸复召其妹癸夘飞燕譛废许皇后癸丑赐死己巳立飞燕为后宠反哀妹昭仪絶幸后姊妹尝通宫使燕赤鳯者刘向进列女传以戒上】刘向王章精忠恳切如水沃石【乙未向奏洪范五行传戊戌上封事言灾异皆斥王氏之盛辛亥义以蜀山崩江水竭以汉起蜀必亡之光极诋王氏皆无补　丁酉京兆尹王章刚直虽由鳯进内非之极言日食咎在鳯上寤令举代鳯者章举冯野王鳯知使尚书劾章大逆竟弃市】朱云梅福披心谠论动遭按劒【己酉上以张禹言不疑王氏故槐里令朱云上防乞上方斩马劒斩佞臣张禹上大怒令引出斩之云扳槛折辛庆忌叩头争之得免　丁未故南昌尉梅福上防讼王章寃厯陈灾异及汉兴外戚専权之戒防入上不纳】独杜钦谷永张禹孔光之徒謟谀权臣乃保宠固禄【钦阿附鳯为补过将美如王章之奏教鳯称老乞骸骨既杀章复教举直言之类　永前后上防党王氏専攻上身后宫　丙申张禹以上师傅入相与鳯同领尚书阿附鳯吏民上书议王氏専政上问禹禹奏宜无信上由此不疑王氏史賛光持禄保位】迹帝昏懦柔恶如此汉祚之移不在其身幸
　　矣哀帝欣【成帝庶弟定陶恭王康之子祖母傅昭仪元帝昭仪恭王母母丁姬恭王妃也】长好文辞法律成帝无嗣徴为太子成帝崩即位【乙夘建平四元夀二在位六年】帝在东宫时见委政外家王氏僣盛嗣位之初首行罢免政由已出未为失也然丁傅董贤相继宠用【甲寅即位才一月封舅丁明后父傅晏为侯是月立后傅氏乙夘太后从弟傅喜大司马喜正人不阿太后　丙辰喜免丁明大司马　戊午封太后从弟傅商为侯己未傅晏大司马　丁巳侍中董贤大幸戊午封侯庚申大司马六月帝崩贤与妻自杀官卖董氏财凡四十二万万】杀尚书郑崇【戊午】杀丞相王嘉【己未】皆以贤宠盛忠諌死也班史谓覩孝成之世权柄外移是以临朝屡诛大臣欲彊主威以则武宣谬矣陈同父谓帝何不思之甚王氏可去丁傅独可用乎外戚犹不可用贤何为者可使之预政乎盖知彼之为非而不知此之为尤甚也南宫氏曰帝宁负成帝之恩欲尊定陶之号冷褒叚犹董宏之佞说是从【乙夘郎中今冷褒黄门郎叚犹奏乞正恭皇太后皇后尊号甲寅髙昌侯宏首发其议竟尊定陶太后曰恭皇太后丁姬曰恭皇后丙辰义尊定陶太后曰帝太太后恭皇后曰帝太后】而师丹傅喜孔光之正諌不用【丹司空喜司马光丞相太后毎欲称尊号与成帝母齐喜与光执正议不顺防帝崩后丁傅董亲属皆徙逺方独诏褒傅喜以特进奉朝请】一差意向遂拂羣心斗筲之莽知天下清议在是也于是搂取之以文其奸劾奏董宏甘心屡黜【甲寅莽与师丹劾宏不道免莽后就国】公卿大夫闻而直之至讼莽寃者百数而莽得志矣【己未吏民称莽贤良周防等复讼莽功德召还】自是浮誉日隆遂执魁柄【庚申帝崩驰召莽秉政百官緫已以听】乃用儒术平寃狱治诬告黜僣人以济其私革汉为新梯祸自此岂非帝行乖礼义自失人心倒持太阿而授之莽防平帝衎【成帝庶弟中山孝王兴之子母卫姬】哀帝崩无嗣徴帝立【辛酉元始五在位五年夀十四】即位防冲太后临朝【元帝后王氏】政自莽出褒善显功以自尊盛于是赐号安汉公【辛酉风益州令塞外蛮夷自称越裳氏献白雉欲比功周公羣臣承防白太后赐号】加宰衡位诸侯王上【甲子】至加九锡而居摄之谋成矣造符命作祥瑞无所不至汉士大夫若崩厥角稽首靡然从之前后上书献颂者四十八万七千五百余人而炎汉二百年之宗社已挈而之莽【己丑五月诸侯王公列侯宗室皆请亟加赏太后乃加九锡十二月谢嚣奏武功长孟通浚井得白石上员下方有丹书文曰告安汉公莽为皇帝符命自此始又宗室刘庆言帝冨春秋宜令莽行天子事如周公帝崩遂居摄韨冕践祚朝羣臣】惟龚胜邴汉梅福逢萌王覇数子卓然不肯为所污【壬戌大夫邴汉以莽専政归莽簒辛未以祭酒徴胜不受徴不食十四日死　壬戌梅福知莽必簒弃妻子去不知所之癸亥逢萌见莽杀其子宇曰三纲絶矣即挂冠将家浮海　王覇见莽簒弃冠带絶交】歆国师【刘歆】
　　【为莽国师公】雄大夫【扬雄为莽大夫】贻万世鄙莽既弑帝【乙丑十二月帝益壮莽欲居摄因臈日上椒酒酖帝】乃征宣帝孙择其最防者立之是为孺子婴【父广戚侯显二歳立为皇太子号曰孺子丙寅居摄三年莽簒封安定公初莽勑乳母不得与语既长不能名六畜】莽自摄尊位称假皇帝既败翟义复殄赵朋【丁夘东郡守翟义起兵讨莽朋亦起兵三辅莽兵败义复败朋】自以为得天人之助甫及三年遽行簒夺定国号曰新【至是莽谋即真之事十一月以居摄三年戊辰为初始元年初莽使羣臣奉符瑞白太后后大惊又使王舜求玺骂不予舜曰太后宁能终不予耶乃投于地曰我老死如而兄弟今族灭也太后时年八十四癸酉崩又十年汉诛莽】汉遂中絶迹莽始起外戚折节力行以要名誉又乗四父厯世之权【鳯音商根】太后夀考为之宗主【元帝王皇后】故得肆其奸慝以成簒盗及窃位南面处非所据乃始恣睢奋其威诈滔天虐民穷凶极恶毒流诸夏乱延蛮貊犹未足逞其欲焉自书所载乱臣贼子无道之人考其祸败未有如莽之甚者也盖炕龙絶气【无德居髙位】非命之运【非天命之命】紫色防声【淫声非正曲】余分闰位【不得正王之位如月余分为闰】圣人之驱除云尔【班史賛】民心思汉甚于饥渇逺近蜂起立圣公为更始皇帝莽就屠戮支体横分矣夫以莽之狂谬其姑愤之【太后骂曰猪狗不食其余岂有汝兄弟】其子叛之【癸亥宇以血洒莽第欲以变怪警惧归政事觉杀宇辛巳莽太子临谋杀莽不克】其女背之【庚午安定太后自刘氏废称疾不朝莽哀伤欲嫁之令孙建子盛饰问疾后大怒因发病不肯起莽女平帝后也】殆与禄山史思明朱温同恶前史但载之于叙亦宜已矣【南宫氏】更始字圣公景帝七代孙光武族兄也尝杀人亡命在平林贼中【号更始将军】以懦弱为新市平林所立即位朝羣臣羞愧流汗举手不能言【癸未更始二先是丁丑荆州王匡王鳯起新市南阳马武颖川王常成丹等从之緑林山众十八万　壬午緑林疫分为下江新市　七月平林贼起　壬午冬光武与兄縯伯升起南阳招致新市平林兵下江兵亦合时圣公亡命平林诸将已十余万欲立刘氏从人望南阳豪杰及下江兵欲立伯升新市平林兵惮縯威明贪懦弱故得立癸未初都宛进都洛阳九月诛莽甲甲二月都长安】委政匪人日醉后庭官爵猥滥闗中离心四方怨叛三年赤眉立刘盆子【初戊寅樊崇等起琅邪众数万钞徐兖间朱其眉为识号赤眉乙酉六月立朱虚侯章之后刘盆子为主】人长安而更始亡【乙酉降寻被杀光武诏封为淮阳王】天命有归盆子不能自保而光武中兴焉【壬午冬光武伯升起南阳　癸未五月伯升防宛更始忌其威明杀之　六月拜光武破虏将军　十月行司修宫府又拜大司马渡河抚州郡　甲申五月立为萧王徴赴行在不就徴始贰更始】陈同父曰西汉之治自寛仁而变为深刻自深刻变为委靡髙惠文之寛仁賛而成之者萧曹周勃申屠之功景武宣之深刻启而导之者晁错公孙魏相之过元成哀之委靡不能开喻而正救之者则又贡禹张禹孔光之罪也抑又有说髙祖以下有德者莫过文帝有才者莫过武帝迹其行事有足憾者秦变先王法度治统防于一絶矣汉兴去周未逺制度典章犹可考而复也髙祖草创未暇为惠帝仁柔不能为则复古之事非文帝其谁任乎时海内富庶矣黎民醇厚矣天下防刑措矣奈何溺黄老清静之说虽贾生再三之请而未遑遂因陋就简无以垂法于后则是有可为之时而无复古之志也至武帝狭小汉家制度慨然欲追踪唐虞商周之盛则复古之事舎帝又谁与归于时正朔改矣礼乐兴矣罢百家而六经表章矣奈多欲之念既胜徒取髙皇约束纷更之非惟无以改秦之失而又有甚焉者则是有欲为之志而无复古之实也然则先王经世之大法至秦而遂冺秦人纷乱不纲之政至今而犹存考其事论其世文帝武帝二君盖深有足憾者与西汉自髙至平凡十二帝并孺子共二百一十四年【始乙未终戊辰】为莽所簒十四年【己巳终壬午莽伪号己巳建国五天鳯五地皇二】更始二年【癸未甲申】







　　史纂通要卷七
　　钦定四库全书
　　史纂通要卷八
　　元　胡一桂　撰
　　东汉
　　世祖光武姓刘名秀字文叔南阳蔡阳人【南阳郡今邓州蔡阳县名】髙祖九世孙景帝子长沙定王发之后生九歳孤养于叔父良性勤稼穑受书通大义王莽末盗贼起【壬午冬】避吏新野【邑名卖谷于宛】以圗防言刘氏复兴遂与兄縯【字伯升】起兵南阳乙酉六月即帝位于鄗【火各反今楚州髙邑县】十月迁都洛阳【今西京】十三年丁酉天下始定于一【即位年二十九元年乙酉建武三十一中元二在位三十三年】帝圣德龙兴不阶尺土才明勇畧诚非人敌且开心见诚无所隠伏延揽英雄务说民心恢廓大度同符髙祖当时二十八将咸能感防风云奋其智勇以成佐命之功【显宗圗二十八将于南宫云台邓禹吴汉贾复耿弇冦恂岑彭冯异朱祐祭遵景丹盖延姚期耿纯赃宫马武刘隆马成王良陈俊杜茂傅俊坚镡王覇任光李忠万修邳彤刘植并及王常李通窦融卓茂共三十三人马援以椒房之亲不与】首破寻邑于昆阳【癸未六月帝以数千大破莽兵四十二万杀王寻王邑余众遁】而莽因以授首【九月】降铜马于【苦尧反钜鹿县名甲申五月铜马大彤髙湖重连铁腰大鎗尤来青犊五校五幡五楼冨平合索等数百万冦掠击败铜马髙湖重连与铜马合复破降之故闗西号帝为铜马帝】而尤来五校青犊以次服从【乙酉吴汉斩尤来丙戌贾复破降五校丁亥吴汉破降青犊】斩王郎【癸未冬卜者王郎诈称成帝子称帝邯郸甲申五月撃破邯郸王郎夜走王覇追斩之】降朱鲔【更始司马甲申守洛阳乙酉秋吴汉等十一军围之以预杀伯升为疑帝使岑彭说降之】降赤眉【戊寅起注见前丁亥春冯异大破于殽底众八万降帝乃以盆子为赵王郎中赏赐怜之】诛秦丰【甲申五月起黎兵十余万号楚黎王丁亥七月岑彭破之己丑伏诛】诛刘永【梁孝王八世孙更始时绍封乙酉称帝丁亥秋盖延围之永将斩永降】斩张丰【丁亥春守涿反戊子夏祭遵讨斩之】夷彭宠【守渔阳丙戍反自称燕王己丑春宠奴子宻斩宠降】降张歩【琅邪贼帅起甲申丁亥刘永立为齐王己丑冬耿弇破降之齐地平】擒李宪董宪【李宪莽卢江连帅癸未据郡称淮南王后称帝庚寅春马成等禽之江淮平董宪东海贼帅起甲申丁亥刘永立为王庚寅春吴汉并厐萌禽之山东平】降隗纯【癸未嚣起癸巳死子纯立甲午朱歙破降之陇右平】获田戎【起甲申自称埽地将军丙申秋冯骏禽于江州】殄公孙述【起癸未称帝巴蜀丙申冬汉宫破述被创死其将延岑以城降】走卢芳【乙酉起安定后称帝九原奔匈奴庚子秋降后复亡卒于匈奴】十余年间海内荡平立髙祖之业救万民之命赫然中兴号为东汉何其成功之速防老吏垂涕于汉官威仪之见【癸未帝为更始司入洛修宫府老吏垂涕曰不图今日复见汉官威仪】吏民喜恱于持节渡河之日【癸未帝行大司马事持节渡河镇抚州郡所过除莽苛政吏民喜恱】以至呼沱冰合【甲申春帝徇蓟王移檄购帝十万户遂南驰闻郎兵在后皆恐至呼沱河冰忽合渡未毕数骑解】人与之天与之矣今观帝自即位之初首召伏湛为尚书典定旧制【湛名儒知典故更始为平原太守独全一境】征卓茂为太傅寛仁是用【并乙酉茂故宻令】召侯覇为尚书令明习故事条奏施行【戊子每春下寛大诏皆其所建】命冯勤典封功臣差量功次轻重莫不厌服【丙戌封诸将列侯大国四县余有差】崇重儒术则起太学稽式古典修明礼乐四方学士如范升陈元郑兴杜林卫宏桓荣之徒云集京师立五经博士使各以家法教授【己丑立十四博士】又从桓荣张纯等之议初建三雍以讲道【丙辰起明堂灵台辟雍】侧席幽人旌车徴贲若薛方厐萌聘而不至严光周党王覇至而不屈【己丑光防稽人帝故人除諌议大夫不屈耕冨春山　党太原人引见自陈愿守所志隠居渑池　覇太原人引见称名云天子有所不臣归隠茅屋蓬户连徴不至】酿成汉家二百年节义之风帝长于民间见稼穑艰难百姓疾苦乃除王莽之烦宻还汉世之轻法念户口耗少县官吏职尚繁并省四百余县以去冗贠以军士屯田粮储差积除什一之法复郡国三十税一之制【并庚寅】帝久厌兵事自陇蜀既平非警急未尝言军旅又思保全功臣不令以吏职为过遂罢左右将军官耿弇等皆上大将军印绶以列侯就第【丁酉】数引公卿郎将讲论经理夜分乃寐皇太子尝问攻战之事曰非尔所及也其后西域十八国遣子入侍请都防辞而不许【丙午】匈奴遣使称臣臧宫愿得五千骑以立功而不从【戊申匈奴日逐王遗使称臣】北匈奴求和亲臧宫马武又请撃之诏报非其时不如息民自是诸将莫敢言兵事者【辛亥】史称其退功臣而进文吏戢弓矢而散马牛斯亦止戈之武焉加以身衣大练色无重防耳不听郑卫之音手不持珠玉之玩宫房无私爱左右无偏恩损上林池籞之官废骋望弋猎之事勤约之风行于上下是以三十年间四夷賔服百姓家给政教清明野谷旅生麻菽尤盛野蚕成茧被于山阜【莽末旱蝗黄金一斤易粟一斛】甘露降【丙申降南行唐】醴泉出朱草生【丙辰夏京师醴泉涌愈痼疾赤草生水涯】雨谷陈留【乙夘形如稗实】有非常之瑞应焉议者犹谓帝督责守长纎过斥罢百姓不宁然朱浮上疏愿游意经年之外望治一世之后于是牧守代易颇简【执金吾朱浮疏曰汉兴吏皆积久至长子孙间者守宰数易视事日浅未足昭见其职云云】渔阳张君桑麦之歌见于八年之久【己亥张堪守渔阳八年百姓殷冨歌曰桑无附枝麦穂两岐张君为政乐不可支】此固无以议为也独惟以直言杀韩歆【己亥司徒歆好直言上不能容宣诏责之歆及子自杀于家】以垦田杀欧阳歙【己亥司徒歙汝南守度田不实赃罪诛歙八山愽士诸生千余人哀请不许】河南尹张汲与郡守十余皆狱死【庚子皆坐度田不实】至于废郭后【辛丑宠衰怨怼废为中山太后】移太子【后废强不自安请辞位奉母后上不忍迟回数歳后以为东海王】贬马援【己酉帝壻梁松尝恨援援后与耿舒伐蛮舒言其短上遣松责问因防之又前伐蛮载惹苡一车权贵譛言明珠文犀上怒妻子请罪上以松书示之讼寃乃得归葬】斥桓谭【丙辰上以防决灵台所谭极言防非经上怒出为郡丞道卒】用防言而行封禅【丙辰上夜读河图防昌符赤刘之九防命岱宗封禅遂决】信赤伏除王梁【乙酉以防拜野王令王梁为大司空众不恱】以不义侯封子宻【己丑子宻以奴杀彭宠帝封不义侯】深为仁明之累耳至于愤前代彊臣窃命矫枉太过以吏事责三公不任大政举天下事尽归台阁而庙堂轻【庚寅上时用明察不复委任三府权归刺举小臣故朱浮防信刺举之官黜鼎辅之任辛邜命司督察三公陈元防请以莽罔宻为戒不宜使有司察公辅从之】逮明帝又加以诋毁厥后例以灾异防免而权任日轻以至末世虽忠臣义士相继在位慷慨激发而于汉室之危亡竟莫之救者岂其本心防权势盖有所不得行故也吁安得不于帝矫枉之失为之三叹明帝庄【光武第四子母阴皇后元年丁巳在位十八年戊午永平十八年庙号显宗】天资聦察十歳能通春秋十二知吏牍书说垦田之弊其明智已足以切事情【己亥诸郡遣使奏事陈留吏牍有书云頴川农可问河南南阳不可问诘吏祗云长夀街得之帝怒明帝时十二曰吏受郡勑当欲以垦田相方耳帝曰何故言河南南阳不可问曰河南帝城多近臣南阳帝乡多近亲田宅逾制不可为准诘吏实如是考檄具知奸状】及即位加意礼文之事命东平王苍议定南北郊冠冕车服之仪及光武庙登歌八佾乐舞之数【戊午苍帝母弟】宗祀明堂登灵台以望云物【己未正月祀光武】尤垂情古典游意经艺大射礼毕【己未三月辟雍大射】袒割执酱而酳【音漱也】尊事三老五更【李躬三老桓荣五更】正坐讲道诸儒执经问难圜桥门而观听者万计【同上】自皇太子诸王以下子弟莫不受经又为外戚子弟立四姓小侯学【樊韩阴马】置五经师期门羽林之士悉令通孝经大义匈奴亦遣子入学【丙寅四月】幸鲁祠孔子及弟子七十二人亲御讲堂命皇太子诸王说经【壬申三月】尤善刑理法令分明日晏坐朝幽枉必达内外无幸曲之私在上无矜大之色断狱得情号居前代十二【十断其二言少刑也本纪】至于遵奉建武制度无敢或违后妃之家不得封侯与政馆陶公主【光武女】为子求郎不许【赐钱十万谓郎官上应列宿出宰百里茍非其人民受其殃本纪】蠲公车反支日不受章奏之制【庚申上怪曰民废农桑逺来诣阙而复拘禁忌岂为政之意乎遂蠲其政】可谓得为政之体者自祭彤破赤山乌桓塞外震詟西自武威东尽莵悉皆内附【元年】班超至鄯善斩北虏使而鄯善降至于寘于寘王杀匈奴使来降威震西域其后五十余国皆遣子入侍【癸酉超仅三十六人入西域与汉絶六十年复通超彪子固弟】而白狼槃木等百余国前世未至皆称臣奉贡至歌诗颂德【甲戌白狼王诗颂德】宝鼎【癸亥出王雒山】麒麟白雉醴泉【戊辰】甘露芝草【甲戍】之祥莫不毕至亦云盛矣南宫氏犹谓其杀朱浮【浮司空多机苛察有单辞告之者赐死单辞无证据】杀虞延【洛阳令以法诛阴氏客马成后阴氏中伤自杀】杖药崧【怒郎崧以杖撞之崧走入床下】提曵近臣【御史寒朗争楚狱令左右提下】斥辱公卿而君臣之礼阙广陵王荆【帝母弟诈飞书防东海王强乂使巫祝诅丁邜有司请诛之荆自杀】楚王英【光武子与方士作金玉鹤符瑞庚午告发请诛英自杀】相继殛死而兄弟之恩乖楚狱连逮死徙千数而刑狱滥【辛未死徙外繋尚数千陆续寒朗争之马后上言方解】伤于察以耳目隠发为明而人之度未优【本纪论】遣使天竺求浮屠书【乙丑帝闻西域有神曰佛遗使天竺得其书及沙门以来中国始其术圗其像楚王英最先好之】而开亿万世释氏之祸深可惜耳章帝炟【显宗第五子母贾贵人马后无子养为己子己亥即位丙子建初八元和三章和二在位通十三年炟丁达反】帝知人厌明帝苛切以长者之资【魏文帝称明帝察察章帝长者】行恺悌之政因鲍昱之请而除禁锢【丙子大旱太尉昱对楚狱多寃宜还徙者以召和气丁丑夏还四百余家甲申冬解禁狱三等禁锢】因陈宠之防而务寛厚【丙子冬宠请荡涤苛法上嘉纳务从寛厚】纳第五伦王莽严酷之戒【丁丑】行郭躬重文从轻之奏【戊寅廷尉躬条诸重文可从轻者四十一件奏之皆施行】紏擅杀之罪【庚辰】除惨刻之科【甲申秋诏考掠鉆鑚惨苦无极秋冬理狱明为其禁】定报囚之期【乙酉诏报囚止用十月】罢均输法【甲申尚书张林以用不足请官自卖盐置均输仆射朱晖奏上怒切责林等罢之】着胎养令【乙酉春诏民产子者复勿算三歳孕者赐胎养谷人三斛复夫算一歳着为令】赐行义谷【甲申故尚书郑均纳忠言毛义征不至以行义称诏褒宠各赐谷千斛】诏二千石选举惟进柔良【内子】三公用吏惟取安静【乙酉】加以轻徭薄赋民赖其庆【壬午诏车驾所过不得修桥道离城郊迎丙子以上林池籞田赋予贫民】至于奉承太后尽心孝道【太后马援女】友爱诸弟不遣就国【戊寅有司请遣就国不从皆留京师】备弟子仪以尊师【帝初受书东郡守张酺乙酉春东巡先备弟子仪请讲书一篇然后修君臣之礼】立四科以取士【癸未诏一德行髙妙志节清白二经明行修能任博士三明晓法律能任御史四刚毅多畧才堪三辅皆存孝弟清公之行】命诸儒于白虎观讲论同异而称制临决【己丑诏如石渠故事名儒丁鸿楼望成封桓郁贾逵班固广平王羡皆与】选髙材受春秋书诗以扶学广义【癸未授髙才左氏谷梁春秋古文尚书毛诗】公卿大夫至郡县吏咸选经明行修之人虎奔卫士皆习孝经匈奴子弟亦遣入学自三代以还风化之盛未有若东汉者在位十三年间郡国所上符瑞合于图书者数百千所盛防【本纪论】吁由汉迄唐创业一统者数君善作而不善述者往往而是求如光武明章父祖子孙三世匹休千载一时而已【増广通畧】独惜其信窦后之防而易太子【后无子壬午譛太子母宋贵人挟邪媚巫蛊自杀太子庆废立梁贵人子肇为皇太子】以飞书之谤而杀贵人【肇立梁氏私相庆窦氏恐为飞书防贵人父梁竦癸未竦诛二梁贵人亦死小贵人生太子】纵窦宪之横至夺公主田园而不正其罪【癸未宪恃后声势以贱直夺沁水公主田园主不敢计后觉上大怒切责后毁服谢乃解以田还主卒不加罪】陈同父谓异日女主临朝外戚用事皆此焉基【谓信后防不罪宪】胡氏以为东汉之衰决于此【管见】愚谓皆窦后有以为帝盛德之累使立后之时不溺私爱从马严之议宁有此乎可为三叹【戊寅春立后时马严谏曰窦固误先帝出兵西域烦费旡益勲又受诛其家不宜亲近时窦氏方宠諌不行勲后父也】和帝肇【肃宗第四子母梁贵人戊子正月即位己丑永元十六兴元一在位十七年庙号穆宗】帝防冲践祚母后临朝窦宪専政匈奴既平【己丑太后兄宪与耿秉将万骑破北单于登燕然山刻石勒功辛夘破北匈奴金防山单于遁不知所在兹等国皆降出塞五千里还】宪威权日盛潜图僣逆朝臣震摄望风承防帝年十四赫然发愤欲谋诛之防日食丁鸿上防【壬辰六月日食司徒鸿言日食者日象君也且援诸吕専权事】旬余以鸿行太尉兼屯卫南北宫决议郑众【中常侍众南阳人一心王室不附豪党帝与内外臣寮莫得亲接且朝臣自袁安丁鸿外皆附宪故与众议之】卒锄元恶【帝幸北宫诏金吾校尉屯卫宫门闭城收诛奸党収宪印绶并同母兄弟免就国皆迫令自杀】用清中外躬亲万防当时事体盖有甚难者矣【宪宗族满朝爪牙腹心备具刺史守相皆出其门太后内主朝臣皆附宪】自是十七年间举苑囿以假贫民弛陂池而令采取劝民蓄蔬以助五谷【并癸巳】至于遣使发廪救水旱蝗虫之灾减民田租防无虚歳【甲午以后凡十二诏】廷尉陈宠务从寛恕而活济甚众【甲午】司空张奋口陈时政即雪寃狱而甘雨随沛【甲午旱奋对引见明日幸洛阳举寃狱罪洛阳令未及还大雨三日】袁安丁鸿鲁恭韩棱诸贤相继进用宏益居多逺方珍羞则勑大官勿复受献【癸夘旧南海进生龙眼荔枝奔死继路帝闻状即诏罢之】前后符瑞自称德薄抑而不宣【本纪符瑞八十一所】齐民歳増辟圡日广北空朔庭【见前注】西通重译方之章帝实乃过之【甲午班超斩焉耆尉犁王西域五十国皆内属至海濵四万里皆贡献　増广通畧谓窦后没帝始知梁贵人子议者以梁氏寃死请贬窦后诏臣子无贬尊上之文不从方之章帝事马后彼处其常此处其变最为近厚梁王畅有觊觎神器语有司请诏狱不许方之明帝楚狱不逺过之乎】胡氏谓作史者未能铺张厉旷阙多矣【管见】或乃谓帝诛宪不谋大臣而谋之郑众以功受封【壬辰迁大长秋壬寅封卿侯】遂开十常侍亡汉之阶窦后既崩甫知自出封梁氏三侯而梁氏自此盛【丁酉窦后崩张酺方言帝梁氏出感恸追封皇太后封梁竦三子为侯赏赐巨万宠遇光于当世】是则然矣一则亲亲之义不容已一则取其足以济一时之事但不赏而封不为无失然亦岂料其末流之弊如彼防若帝者使天假之年孝文不足多逊也如以成败论世无全主矣吁殇帝隆和帝少子生始百日而为君【在位一年丙午延平一】邓太后临朝【和帝皇后太傅禹孙】张禹邓骘骘弟悝等辅政骘虽谦逊然外戚擅权又起于此和殇而后宫闱定防利在防昏外立者四君【安质桓灵】临朝者六后【章帝窦后和帝邓后安帝阎后顺帝梁后桓帝窦后灵帝何后】盖嗣主防冲女后専政则外戚必用事【窦宪邓骘阎显梁冀窦武何进】官寺得与政亦其势然矣【増广通畧】安帝祜【章帝孙清河孝王庆之子母左姬邓太后立帝丙午八月即位丁未永初七初元六永宁一建光一延光四在位十九年】立年已十三矣太后犹临朝十五年外戚用事【邓骘】中官预政【郑众蔡伦等】日食风雹雨水旱蝗山崩地震或防或坼无歳无之杜根归政之请嚢盛致杀【丁未根为郎上言太后后大怒令盛以缣囊扑杀之诈死三日得逃】邓康贬损之劝属籍为絶【庚申康后从弟諌宜崇公室损私权不从康谢病后絶属籍】后疑保权固位者矣及观其征河间王子翼至京美其容仪使为平原怀王后留京师【己未河间王和帝弟】独无意乎帝乳母王圣已疑之矣盖帝少聦明为后所立长渐不德不可后意特所谓妇人之仁往往欲为而未决耳太后崩【辛酉三月】帝甫亲政五年之间惟乳母言是听惟宦官譛是从邓氏既夷太子亦废【原缺】








<史部,史评类,史纂通要,卷八>
<史部,史评类,史纂通要,卷八>



　　【冀不疑纳父】商卒冀嗣大将军不疑尹河南【辛巳】穷饕极恶
　　为日不足八使之遣巡行风俗【壬午秋选有威名八人周举杜乔周栩冯羡栾巴张纲郭遵刘班并守光禄大夫号八俊】张纲至为之埋轮都亭且曰豺狼当道安问狐狸径劾奏冀不疑罪帝虽知其忠言莫能用也【劾冀无君十五事时冀妹梁后宠方盛姻族满朝帝不能用其言】余使所劾皆冀与阉宦亲属事竟不行忠贤屈抑其能救乱乎冲帝炳【顺帝子母虞贵人甲申八月即位年二歳乙酉永嘉元末逾年崩】梁后临朝委政宰辅李固所言多见采擢宦官黄门为恶者一皆斥遣天下方翘首太平而梁冀専柄輙相忌嫉固防不免飞书之防矣【宦者飞章诬固冀白太后使下其事不听】呜呼危防质帝纉【章帝孙父渤海王鸿母陈夫人冲帝崩梁冀徴帝与梁太后立之乙酉正月即位年八嵗丙戍本初一年六月弑崩】太后临朝帝性聦慧知冀骄横尝朝羣臣曰此防扈将军也言未脱口而饼中之毒已进矣胡氏曰李固时为三公亲觌厥事使于是时亟请太后出御前殿召三公中二千石大防庭中推举尚食可立得罪人舍此不务而伏尸号哭顾效儿女之悲哀防【丙戌闰六月帝食饼苦烦甚促召李固固入问得患因尚能言白食煮饼腹闷得水尚可活冀曰恐吐不可饮水语未絶崩固伏尸号哭推举侍医冀虑事泄大恶之】桓帝志【章帝曽孙祖河间王开父蠡吾侯翼母匽氏冀弑质帝白太后迎帝即位丙戌闰六月即位年十五丁亥建和三和平一元嘉二永兴二永夀二延熹九永嘉一在位通二十一年】太后犹临朝梁冀専政肆作威福天子拱手首杀李固杜乔以重其威【丁亥冬刘文刘鲔讹言清河王蒜当统天下文鲔既诛王亦贬死冀又使马融草奏诬固乔预其奸杀之初固乔欲立蒜不肯立帝帝亦寃之】继杀中郎袁着以杜天下议己【壬辰着年十九忿冀奸恶极言其罪即捕杀之并杀其所善六十余人】至杀陈授邴尊帝始震怒【戊戌太史令授奏日食之变咎在大将军冀使洛阳令杀之帝由是发怒己亥议郎尊为邓香长壻香卒妻宣适梁纪冀妻纳宣次女猛掖庭幸冀欲认为己女恐尊沮败宣意杀尊又遣刺客杀宣宣觉驰白帝帝大怒】与宦者单超具瑗唐衡左悺徐璜五人定议诛冀【己亥秋发兵围冀第冀与妻孙夀自杀梁氏孙氏无少长皆弃市收财三十余万万以充用减天下租半连及公卿死者数十人故吏賔客死者三百余人朝廷一空】元恶虽除五侯嗣虐流毒四海辜较百姓与盗无异【超等五人同日封县侯兄弟宗姻皆据郡县超卒赐秘器玉匣以葬天下语曰左回天具独坐徐卧虎唐两堕持两端也】赖杨秉韩縯李膺诸贤弹劾紏击削国诛贬鞠躬屏气【乙巳太尉秉奏免侯览具瑗削国司縯奏琯罪琯自杀又奏瑗罪贬死超璜家袭封者并降乡侯丙午司膺破张让家合柱取其弟野王令杀之为杀孕妇罪诸黄门屏气休沐不敢出】似亦为稍快于人心者于时【丙午下同】甘陵周福以帝旧学擢尚书同郡河南尹房植亦有名当朝乡人謡曰天下规矩房伯武因师获印周重进二家賔客各植朋党由是有南北部党人之议后汝南太守宗资任范滂河南太守成瑨委岑晊二郡又为之謡曰汝南太守范孟博南阳宗资主画诺南阳太守岑公孝农成瑨但坐啸因此流言转入太学诸生三万余人以郭林宗【泰】贾伟节【彪】为冠与李膺陈蕃王畅等更相褒重学中语曰天下模楷李元礼不畏彊御陈仲举天下俊秀王叔茂于是中外承风臧否相尚公卿畏其贬议屣履到门而成瑨杀张泛【泛宛冨贾与后宫亲赂中官纵横岑晊劝瑨赦后杀之乃奏】刘瓆杀赵津【津小黄门为晋阳县巨患太原守瓆赦后杀之览使泛妻讼寃帝怒下瑨瓆狱杀之】翟超破侯览冡宅籍没赀财【览丧母归起大冢山阳守超使张俭督邮破其冢宅具奏闻】黄浮按徐宣罪弃市暴尸【璜侄宣下邳令虐甚求取李嵩女不得卒至嵩家载女归射杀之东海相黄浮闻之收宣家属考问诛宣宦官诉帝超浮并髠钳输作】皆犯阉宦之怒及河内张成以善风角推占当赦教子杀人李膺收捕遇赦竟杀之宦官遂教成弟子牢修诬告膺等养太学游士交结诸郡生徒共为部党诽讪朝政疑乱风俗帝震怒班下郡国逮捕太尉陈蕃以所按皆忧国公忠之人不肯平署帝愈怒下膺等狱词连及杜宻【太仆】陈翔【中丞】及陈寔范滂之徒二百余人【丙午蕃又极諌防免】而党锢之祸作矣赖霍谞窦武并表救请事幸中息而海内希风之流复相标榜有三君【窦武陈蕃王淑三君谓世所宗】八俊【李膺荀昱杜宻王畅刘祐魏朗赵典朱瑀八俊谓人之英】八顾【郭泰范滂尹勲巴肃宗慈夏馥蔡衍羊陟八顾谓以德行引人】八及【张俭翟超岑晊范康刘表陈翔孔昱檀敷八及言导人追宗也】八厨【度尚张邈王孝刘儒胡母班秦周蕃向王章八厨言能以财救人也】之号譬如立的于此使人得以弯弓而射之【丙午明年贾彪入説尚书霍谞校尉窦武并表请帝意稍解并赦归田里禁锢终身】灵帝之世卒防大戮悲夫灵帝宏【章帝孙曽祖清河王开父解渎亭侯苌母董夫人桓帝崩窦太后与窦武立之丁未十二月即位戊申建宁四熹平六光和六中平六在位二十二年】帝初即位太后临朝陈蕃【太傅】窦武【大将军】同心辅政征用名士【李膺杜宻】天下想望太平惜其谋诛宦官防事不宻反为曹节王甫等矫诏所杀【戊申秋蕃武合谋奏太后诛宦宦为宦者朱瑀盗发武奏骂曰中官放纵可自诛我曹何罪而当尽灭因大呼曰陈蕃窦武奏白太后废帝为逆节甫遂矫杀蕃武夷其族】于是羣凶得志侯览讽朱并告张俭党人曹节讽有司复举膺等党锢名节屠戮滥及无生人之类防息矣【己酉冬初俭为翟超督邮按侯览母杀之览使乡人朱并告俭与同郡二十四人为党图危社禝诏刋章讨捕节等因此讽有司捕前钩党故司空虞放及李膺杜宻朱防荀昱翟超刘儒范滂等百余人死狱中附从者锢及五属州郡承防有未　尝交闗亦死徙废禁六七百人】郭林宗闻党人之死私为之恸曰诗云人之云亡邦国殄瘁汉室灭矣但未知瞻乌爰止于谁之屋耳防虽好臧否人伦而不为危言激论故能处浊世而怨祸不及焉初范滂等非讦朝政自公卿以下皆折节下之太学生争慕其风以为文学将兴处士复用申屠蟠独叹曰昔战国之世处士横议列国之王至为拥彗先驱卒有坑焚之祸今之谓矣乃絶迹梁砀之间居二年滂等果罹祸惟蟠超然免于评论司马氏曰郭泰既明且哲以保其身申屠蟠见防而作不俟终日卓乎其不可及已当是时防羗校尉叚颎既定西羗复移东讨师凡再克东羗悉平【戊申己酉凡斩二万八千余级】然所以为汉虑者不在此也帝方且西园卖官【戊午开西邸卖官自闗内侯以下入钱有差二千石二十万四百石四百万又私令左右卖公千万卖卿五百万贮西园库私藏】后宫列肆【辛酉使采女贩卖帝着商贾服宴乐】弄狗驾驴甘为下流之态黄巾甫夷【甲子钜鹿人张角自称黄天其部帅有三十六万皆着黄巾同日皆反遣北中郎卢植左中郎皇甫嵩右中郎朱隽讨平之】黒山粗定【乙丑二月所在贼起张牛角褚飞燕至百余万号黒山贼钞河北飞燕降拜中郎将领河北畧定】论功行赏乃见于十常侍之封【乙丑夏封张让赵忠等十二人为侯号十常侍以讨张角功】贵宠宦孽称为父母【帝谓让忠曰张常侍是我父赵常侍是我母】南宫云台灾计畆税钱【乙丑云台灾张让说帝税天下田畆十钱修宫又青州郡助修宫钱大郡二三千万余各有差】一意聚敛惟阉竖之言是听未防帝崩子辨即位【年十七何太后子】太后临朝【灵帝何后】何进用事【何后之兄】袁绍劝进尽诛宦官太后难之进召董卓本以胁后【绍劝进召四方猛将卢植言卓强忍必危朝廷不宜召进不听】卓将至而太后犹狐疑进反死于张让叚珪等之手【进入白太后尽诛常侍让珪潜闻其语侯进出诈以太后诏召进斩之己巳】袁术烧焚宫阙【中郎将术闻进死烧宫阙欲以胁出让等】袁绍尽殱宦官【亦以进死引兵阙下斩赵忠等及诸宦者皆杀之二千余人张让等将少帝奔平津尚书卢植叱责让让等投河死】卓自为司空废少帝【废为农王庚午弑之】弑何太后立陈留王恊是为献帝而东汉亡矣【协灵帝王美人子何后酖美人董太后自养恊灵帝母董夫人也】按春秋左氏齐寺人貂始漏师于多鱼【僖二年多鱼地名言貂始泄桓公军事】管仲言于齐侯曰夏殷之世刑残之人放诸硗确不毛之地使与禽兽为伍周衰始命墨者守门劓者守闗宫者守内刖者守囿髠者守积胡氏曰五帝三王之盛一行一止必于其时必于其义是故昼居于外所任使者公卿贤士大夫也夜居于内所叙御者后夫人淑嫔妇也曷尝有刑余之人在日月之侧乎虽夏商季世桀纣之乱尚无是也及幽王宠褒姒灭西周始有妇寺之名自是以来帝王大本日以消亡为人君者以行道布德之公位为快情遂欲之私居故听政有数而公卿进接者希宴游无度而妃嫔御幸者无时外不分于书内不分于夜矣然天下万事来者不可不应也公卿既不可使至于内妃姬又不可使至于外于是始有用刑余之人将命于其间者矣齐小白用自刑之竪貂死不获殡秦胡亥信天刑之赵髙为髙所杀后世人君闻是宜披根拔本追复夏商之制刬革周衰之矣而汉唐犹有用之以亡国者岂非在于不仁之君防噫病在不仁之君不可与言也使其可与言则何亡国之有愚又尝悲党锢之祸痛汉室之亡而愤阉宦之流毒也诸君子之不幸肇于牢修之一言成于曹节之申请而羣小深根固蒂陈窦一撃不胜而身死何进再击不获身又死袁绍不胜其忿一举而尽殄灭之国随以亡至今言之可为于邑也虽然亦诸君子自少尽其道耳夫以昬主乱朝何异明夷之世顾乃互相标榜的然以名德相雄长且欲借口舌以障其流而回其澜已非晦明艰贞之道夫子言人而不仁疾之已甚乱也今不惟疾之而已直欲驱而纳之死地又非谨仲尼不为已甚之戒则其构怨掇祸宜也吁易当夬决之世以五君子之盛决一小人之微犹致严于健而说决而和之训况小人道长之时乎后之君子尚监于兹献帝恊【灵帝中子董卓废少帝立之即位九歳庚午初平四兴平二建安二十五年其年曹丕簒改元黄初封帝山阳公又十四年崩曽孙国至晋永嘉为五胡所灭】卓为相国袁术起兵推绍为盟主共讨董卓【庚午】卓惧弑废帝以絶人望焚宫庙【洛阳二百里内室屋荡尽】发诸陵【辛未并及公卿墓收金宝】刼迁长安积金郿坞【号万歳坞】赖司徒王允左右扶持王室粗安已而诛卓族灭其家百姓歌舞相庆【壬申夏卓常以吕布自卫尝少失意防防掷之布怒允知之使为内应因卓朝都尉以防掷之甲不入大呼布布曰有诏讨贼诛之族其家其党葬卓輙大雷雨漂棺】夫何傕等搆祸兵防长安王允黄琬【司】卒于锋镝之下【六月卓部曲李傕郭汜樊稠等军十万防长安吕布战败招允出奔允不忍去帝傕杀之初傕等乞赦布亦劝赦允不从布请以卓财班将校允又不从故及于难】于是凶党得志窃弄威权者四年傕既杀稠与汜治兵相攻【乙亥春争权傕就坐刺杀稠】胁帝幸营烧焚宫室乗舆奔播【三月幸傕营四月移幸北坞六月和解二人丙子七月还至洛阳丁丑汜为其将所杀三年傕诛夷】甫还洛阳老瞒诣阙迁都于许百官总已大权遂挈而之操【丙子八月曹操移帝都许宿卫兵侍莫非操姻党】挟天子令诸侯以遂其私建安二十五年间杀生降拜不出汉天子之手特寄空名于臣民之上耳操死子丕簒汉昭烈帝蜀孙权亦自王于吴而天下三分矣朱文公纲目于献帝既已遇簒即以昭烈大书其后俾得绍汉遗统而吴魏仅分书其下焉陈同父曰东汉诸君之得失皆系于光武明章之身盖自和安以降纪纲日就沦丧当时袁安杨震李固杜乔陈蕃李膺之徒忠义奋发宁随踵受戮而不顾汉祚虽衰所以久而未坠者不可谓非三君崇儒术表行义之效此其所以为得也然而袁安不能止窦武穷兵之请噫呜流涕杨震不能胜樊丰周广之譛慷慨自杀李固杜乔死于梁冀之防扈陈蕃窦武死于宦竪之盘错终莫能救汉室之亡者其失岂非由于光武不任大臣三公具员明帝加以诋毁章帝无所匡救体统卒以不正厥后例以灾异斥免权任日轻之故欤南宫氏曰西汉自髙帝而下有文武宣东汉自光武而下有明章文中子以七制断之善矣七制以下母后擅权戚宦用事两汉所以亡也【讲义】然西汉之亡风俗委靡东汉之亡风俗刚劲党锢诸贤节义凛凛奸雄如操犹终身未敢废汉自立谓非名义扶持之功不可其视西汉阿防成风称功颂德者大不侔矣【増广通畧】吁溺冠嫚骂安事诗书旌车征贲息马讲义其风声气习相去悬絶如此防有天下者可以观矣东汉自光武至献帝凡十二帝共一百九十六年【自乙酉至庚子】通两汉二十四帝四百六十九年







　　史纂通要卷八
<史部,史评类,史纂通要>
　　钦定四库全书
　　史纂通要卷九
　　元　胡一桂　撰
　　蜀汉
　　汉昭烈姓刘名备字德涿郡人祖雄父景帝子中山靖王胜之后【胜子正元狩六年封涿县陆城亭侯坐酧金失侯因家焉】因献帝为曺丕簒逆【庚子十月】蜀中传言献帝已遇害于是发防制服即位于成都武担之阳【武担山名】章武元年辛丑四月也【即位年六十一辛丑章武二在位二年】以诸葛亮爲丞相许靖为司徒观帝初见诸葛亮于隆中亮首曰将军帝室之胄信义着于天下及其劝进之辞又曰曺丕簒汉天下无主大王刘氏苖族宜即帝位味斯言也名正言顺汉贼逆顺之分判于此矣晋陈寿志三国乃帝魏而传昭烈习凿齿汉晋春秋之作谓蜀为正魏簒逆蜀平汉始亡【习防阳人为桓温主簿以温觊觎非望作是书以裁正之】司马氏通鉴乃谓昭烈于汉族属疎逺摧抑汉祚奬进贼魏且谓操取天下于盗手非取之于汉室夫自卓旣诛戮则天下固汉之天下也傕汜交攻天子奔走荆棘间未闻操有勤王之举车驾还洛阳操始入朝其谋固欲挟天子令诸侯而已名为汉相实汉贼耳网目于此始大书特书以昭烈承献帝之后俾得以绍汉遗统焉论者尝即文公纲目与温公通鉴并言之温公于献帝之末曺丕之簒也书帝禅位于魏魏王即皇帝位文公则书魏王曺丕即皇帝位废帝为山阳公至蜀汉之兴也文公于献帝建安二十五年之后即大书昭烈皇帝章武元年汉中王即皇帝位以继之及蜀之出师也温公书诸葛亮入冦文公则书魏冦汉中丞相亮伐魏温公进魏而退蜀则袓陈寿之旧史此以强弱论也文公帝蜀而贼魏则本春秋之书法此以是非论也以废帝矫禅位之诬以冦汉反入冦之逆正统复而快人心于方来大义明而诛贼臣于旣往纲目之作可识矣【胡成性史论】帝毅寛厚知人待士盖有髙祖之风焉迹其﨑岖戎马之间如神龙之在陂泽无所因而飞腾也降于吕布【丙子布袭降之以为豫州刺史】归于曺操【丙子又为布攻归操操益兵使图布戊寅又为布攻复归操操禽布斩之】借势于袁绍【己邜为操邀袁术术南走帝据徐州始叛操遣使与袁绍连兵庚辰操悔纵帝自追之奔袁绍】爲客于刘表【辛巳操击败帝奔丧有髀里肉生之叹】兵日以弱迹日以孤而气不少挫志不少慑及见孔明于三顾定竒防于一言【丁亥荆州见徐庶庶曰诸葛孔明卧龙也乃三驾见草庐之中】赤壁一战彊虏摧败【戊子孔明奉命诣孙权遂共败操赤壁取荆州】遂奄有荆益称王汉中【己丑孙权以帝领荆州牧权畏之进妹固好周瑜分南岸给帝庚寅以给少见权借荆州从之甲午降益州牧刘璋乙未以诈自取益州其年权取荆州中分之己亥斩操将夏侯渊操自长安出邪谷军遮要以临汉中赵云大败操兵操引还长安帝遂有汉中自称汉中王】与吴魏鼎立而为三迨夫卽帝位之后志雪江陵之愤【己亥关侯守江陵吴吕防代鲁肃屯陆口防称疾召还以陆逊代逊至陆口为书与侯为自托之意侯意大安稍彻兵备逊陈侯可禽之要权遂癸兵袭侯以蒙为大都督尽伏精兵舻中使白衣揺艣作商贾服画夜兼行尽收缚侯所置江邉屯候故侯不知麋芳士仁皆嫌侯轻已开门降防遂袭取江陵侯乃西保麦城因遁走马忠迫侯害之吴定荆州】卒成夷陵之师【壬寅帝耻关侯败大举伐吴自巫峡建平连营至夷陵界立数十屯自正月相拒至六月为陆逊火攻所败土崩瓦解帝夜遁仅得入白帝城】明年武安疾笃竟赍志以没矣可胜痛哉盖尝论之帝以神明之胄又得众贤戮力以为之佐方孔明躬耕陇亩抱膝长吟自比管乐实天下第一流乃为帝所有他如关侯【云长】张飞【翼徳】为爪牙法正【孝直】为谋主许靖【文休】糜竺【子仲】简雍【宪和】为宾友蒋琬【公琰】负社稷之器马超【孟起】兼文武之资黄忠【汉升】勇冠三军庞统【士元】冠冕南州董和【幼宰】黄权【公衡】李严【正方】吴壹费观彭羕【永年】刘巴【子初昔所忌恨者】之徒咸擢显要尽其器能谓冝可以复汉祚吊遗黎然卒局于一隅之蜀而不能取中原块土者何哉陈同父尝谓孔明隆中之约谓吴可以爲援而不可图柰何自吴取荆州之后蜀不能忘情于吴吴袭闗侯定荆州蜀雠吴者愈深夷陵之师急于报怨反贻白帝之辱小不忍以乱大谋蜀盖失于此矣尚能并力以取魏哉独惟昭烈君臣之间当托孤之际肝胆相照无纎介形迹何其盛也【南轩文癸夘帝崩永安宫谓亮曰君才十倍曺丕终定大事嗣子可辅辅之不才君可自取】方之曺操垂没留连妾妇之态下至分香卖履家人婢子罔不区处真狗彘之不若而谓昭烈敌哉昭烈谓后主曰勿以恶小而爲之勿以善小而不爲惟贤惟德可以服人防哉斯言皆可师法则知德天资旣髙克己亦力其从卢植周元方郑康成游啓告详至益多矣【管见】后主禅【昭烈子癸夘建兴十五延熈二十景曜五炎兴一在位四十一年】才虽中下建兴之初犹能委任贤相亮抚百姓约官职开诚心布公道尽忠益科敎详明赏罚必信道不拾遗彊不陵弱下至桥梁道路井灶圊溷无不修缮征四郡【乙巳春南征益州永昌防柯越嶲四郡斩雍闿禽孟获七纵七禽七月悉平】屯汉中【丁未春北征驻汉中上出师表】攻祁山【戊申春攻祁山天水南安安定皆叛魏应亮关中震响前锋马谡辽莭度遂败街亭诛谡自咎民忘其败辛亥春复围祁山懿将谓懿畏蜀如虎懿自当之大败又遣张郃迨亮亮杀之】出散关【戊申冬上疏陈六未解释羣疑引兵出散关围陈仓粮尽还魏米追撃斩王双】抜武都阴平【己酉春攻二郡取之】已而休士息民治兵讲武木牛流马之作八阵图之制咸得精要三年而后用之【壬子于黄沙作木牛流马讲武癸丑用木牛流马运未集斜谷】于是约吴大举军于渭南分兵屯田爲久驻之基司马懿固拒不战而孔明病且卒矣【甲寅春举十万由斜谷伐魏军渭南屯田与懿相守百余日懿不出八月亮卒于军年五十四谥忠武侯】所幸费祎【文伟】董允【休昭】遵亮遗防犹可自守夫何姜维产祸【辛巳维数出兵蜀人愁苦后为邓艾所破陇西骚动】阉官弄权【陈祗代允侍与宦人黄皓相表裹弄权覆国】方且湔游观【丙辰至湔观汶水旬日反】广音乐魏将钟【会】邓【艾】长驱入冦帝出降而汉始亡【癸未至洛阳受魏封安乐县公】然绵竹之战臣死于君见孔明之有子【艾破诸葛瞻绵竹先是遣书曕曰若降表为琅邪王曕怒斩艾使战败与子尚死之曕孔明子】成都之降子死于父信昭烈之有孙【帝用谯周防降艾皇子北地王谌怒曰若势穷力屈便当父子君臣背城一战同死社稷以见先帝不纳是日谌哭昭烈庙先杀妻子后自杀】数千百载之下读史至此犹使人凛凛有生气耳按纲目自章武元年之下卽以魏吴分书至癸未魏方并蜀而灭汉或曰汉亡矣魏可承正统乎曰未也有吴在焉纲目于甲申以后犹以吴魏分书【甲申下犹分书魏咸熈元年吴主孙皓元兴元年】汉亡仅二年而晋已灭魏【乙酉晋司马炎称帝废魏主陈留王而灭之魏亡】乙酉以后晋吴犹分书至太康庚子吴亡晋武始得大书以续正统终魏之世不得在大书正统之列焉吁纲目继春秋之笔不少假借于乱臣贼子之靡何其严哉蜀汉再传四十三年而灭于魏焉【起辛丑终癸未时魏陈留王景元四年吴孙休永安六年】
　　魏
　　魏文帝姓曺名丕【字子桓】沛国谯人【谯亳州也】桓帝世曺腾爲中常侍养子嵩【本姓夏侯】生魏王操丕为太子袭封【庚子正月操死年六十六丕袭】建安二十五年庚子十月簒汉【时年三十三庚子黄初七寿四十】国号魏以土德都邺【今相州】迁都洛阳【庚子冬】魏自曺操【追号武帝】初举孝亷后守东郡乗时而兴破黄巾【辛未时牧兖州】擒吕布【据防戊寅斩之】降张绣【己夘夏】灭二袁【己夘击术南走死壬午绍卒子谭尚相攻乙酉平之并河东】平刘表【戊子秋表卒子琮以荆州降】征张鲁【乙未秋破汉中冬降】破韩遂马超【辛夘操自将设计以疑遂超一战败之于渭南关西平】用军行师变化若神诸将征伐亲授教令与敌对阵意思安闲知人善察难欺以僞御军三十年手不释卷昼讲武防夜思经传雅性节俭不事侈靡勲劳宜赏不吝千金无功妄施分毫不与卒能鼎立三方者惟其明畧最优也然自迁献帝于许以来【丙子迁】挟天子族董承【己夘帝忌操专廹密诏承结义士诛之庚辰族承】戮贵人【董承女帝以贵人有倭为请不得】弑伏后【甲午后因杀贵人与父书言图操觉廹帝废后使华歆领兵入宫后藏壁中歆牵出遇帝被髪徒跣行不曰不能复相过耶帝曰我亦不知命在何时后兄弟宗族死者百余人】勦皇子【弑后并杀二皇子】族孔融【戊子融在朝持正议忤操诬族之】杀荀彧【壬辰议进操国公加九钖彧曰君子爱人以德不宜如此操不悦及击权以彧参军彧疾饮药卒】杀崔琰废毛玠【丙申有言琰傲世怨谤杀之玠伤琰无罪人复白玠怨谤废出】左右侍衞莫匪曹氏之人杀生降拜不出汉天子之手者二十四五年晚年用天子车服出入称警跸【丁酉四月】尹氏曰乌有至尊在上人臣可用天子车服出警入跸者乎操于斯时亦旣自帝甚明谓非有不逊之志乌乎可歴考老瞒平生所爲如夜卧枕圆枕噉野葛至尺余饮酖酒至一杯其深奸极诈不可殚言迹其天资暴戾慓悍祸贼其畜无君之心久矣乃至终身朶頥羊鼎曾不一染指焉岂其畏名义而不欲速哉顾其势所未可【其时吴蜀方以簒汉攻操】缓而图之得之可以稍安【以上南宫氏讲义下以愚意足之】亡何而老且死矣非真不欲身取而代之也而曰若天命在吾吾爲周文王【陈羣等请操正大位操云云】母乃爲是诳与况孟津之师文王岂料其事之至此今乃先期其子之簒而身自爲文王立言已爲荒悖又况献帝非商纣比操所爲乃文王罪人柰何敢借喻耶文帝天资文藻下笔成章勒成所着凡百篇又使诸儒集经传随类相从余千篇号皇览庶乎有意于斯文者矣灾异不劾三公【辛丑夏明罪已之意】取士不拘年限【壬寅春儒通经术吏逹文法皆试用不拘老幼】后族不许预政【壬寅春诏妇人预政乱之本今后羣臣不得奏事太后后家不得辅政受封爵】又爲政之美者独惜其怀嫡嗣防夺之恨禁锢植等诸王寄地空名而磐石之宗不彊【初爲太子时弟植机警多能防于夺敌旣即位禁锢侪于匹夫】当旱蝗饥荒之时欲徙冀州十万户以实河南畧无恤民之意【庚子冬辛毗极諌谓失人心乃减半】伐吴之举不从刘晔之请其后虽三出而无成【辛丑秋孙权为蜀所攻遣使称臣请袭之不从拜权吴王壬寅出师徴吴侍子权拒守与蜀通好癸卯秋舟师伐吴至广陵龙舟防覆还乙巳秋再举至广陵欲渡波涛汹涌叹曰天所以限南北也乃还】明珠犀象之求一差所好徒取谅闇不知礼之诮【辛丑冬使求雀头香大贝明珠犀象玳瑁孔雀翡翠闘鸭长鸣鸡于吴吴臣曰谅闇中所求若此可与言礼哉悉与之】罪戴陵【庚子长水校尉陵諌不宜数猎大怒减死一等】杀鲍勋【丙午勋旧治郭后弟罪时为太子手书救不从即位数直諌竟杀之】废曹洪【操从弟性吝帝尝就贷绢百疋不从衘之丙午以舍客犯法必欲杀之太后怒止从废出】抑何君人之量未此犹未也史臣之论有曰三年之防自天子逹于庶人故虽三季之末七雄之敝犹未有废衰斩于旬朔之间释麻杖于反哭之日者也逮于汉文变易古制人道之纪一旦而废固已道薄于当年风頽于百代矣魏王【时方嗣王位】旣追汉制替其大礼处莫重之哀而设飨宴之乐居贻厥之始而堕王化之基【六月引兵次谯大飨六军父老设妓乐百戏吏民上寿】及至即位显纳二女【十月簒位是月纳献帝二女】是以知王龄之不遐卜世之期促也【孙盛论】若夫簒国之初妄引舜禹受禅自此遂开后世乱臣贼子僣乱之原爲万代首恶尹氏曰前史信其伪辞衰世袭其遗迹一则曰禅位二则曰受禅纲目直以称帝废主大书于册【纲日书魏王曹丕称帝废帝为山阳公】传禅之説絶不复举然后奸僞之徒始无以爲欺天下后世之具其有补于名教哉明帝叡【文帝太子母甄夫人被诛郭后无子文帝命后养帝事后甚谨后爱之得立丙午五月即位丁未太和六青龙四景初三在位十四年】帝天资秀出立发垂地口吃少言沈毅好断优礼大臣开容善直虽犯顔极谏无所摧戮君人之量伟如也然于时百姓凋敝四海分崩不聿脩显祖开拓洪基顾乃务营宫室【乙卯作许昌宫洛阳宫昭阳太极殿总章观丙辰作九龙殿丁巳起土山芳林园日役三四万人】躭于内宠【乙卯妇官拟百官数殿北立八坊处之游宴其中置女尚书六人典外奏事丁巳夺士女已嫁吏民者选入宫】不思安民之本不固维城之基【黄初以来宗室侯王至亲不敢相通植上疏言取齐者田族而非吕宗分晋者赵魏而非姬姓今公族疏异姓亲不胜愤闷明指司马矣不知恤也】至弥留之际牵奸臣之言付托非人遂使权臣专国社稷无衞以至易姓哀哉【戊午十二月疾以后事嘱燕王宇及夏侯献曹肇辅政刘放孙资久典机密肇不平二人惧后患因荐曹爽召司马懿相参从之己未正月以齐王芳属懿遂殂】邵陵厉公【一称齐王】芳【明帝养子莫知所由来者或云任城王楷子】幼冲嗣位【己未卽位年八嵗庚申正始九嘉平五在位十四年】曹爽司马懿辅政【顾命大臣】何晏邓飏丁谧等为用欲爽专权説爽转懿为太傅【己未】其后又説爽迁太后【丁卯迁求寜宫】自擅朝政屡更庶事遂与懿有隙初晏好老庄书与夏侯荀粲王弼之徒竞为清谈祖尚虗无谓六经爲圣人糟粕由是天下士大夫争慕效之遂成风俗不可复制明帝恶其浮华抑而不用至是説爽以酿其祸青蝇之梦管辂盖己知其将败矣【大原管辂明易数晏问连梦青蝇数十集鼻驱不去何也辂曰鼻天中之山髙而不危所以长守贵青蝇臭恶则集位峻者颠轻豪者亡不可不深思也舅责其太切辂曰与死人语何畏】爽又饮食车服僣拟乘舆弟羲【中领军将军】谏不纳懿于是以太后令诛爽而权移典午矣【己巳帝朝髙平陵爽羲从懿勒兵奏爽背顾命乱国典免爽羲公卿奏爽谋逆遂收爽羲晏飏等皆诛之夷三族】懿卒子师秉政废帝而立髙贵郷公焉髙贵郷公髦【文帝之孙甲戍正元二甘露四在位六年二十遇弑】观其才慧夙成尚辞好问讲论经学孜孜无倦亲诣太学讲书易礼记躬行盛礼有文帝之风然忿威权日去爲谋不密以黄屋左纛之重顾乃亲执干戈与贼臣较一旦之命卒死于成济之手爲天下笑岂不悲哉【庚辰谓臣僚曰司马昭之心路人所知吾不能坐受废辱帅僮仆数百鼔噪出昭第中防军贾充逆战太子舍人成济问充充曰畜养此辈正在今日贾卽前刺帝刃出于背昭夷济三族】司马昭旣弑髙贵郷公【昭师之子】姑立常道郷公少延曹氏嵗月【增广通畧】是爲元帝奂【操之孙燕王宇之子庚长景元四咸熈一二年晋簒封陈留王】政出司马仅寄空名当时中散大夫嵇康【叔夜】好言老庄与阮籍【嗣宗】阮咸【仲容籍侄】山涛【巨源】向秀【子期】王戎【濬仲】刘伶【伯伦】相友善号竹林七贤皆崇尚虚无轻蔑礼法纵酒昏酣遗落世事籍居防饮酒无异平日咸幸姑婢伶乗鹿车携酒使人荷锸自随曰死便埋我士大夫争相慕效谓之放逹风俗败坏【壬子】景元四年虽能并蜀灭汉未防昭卒炎遂簒魏而为晋矣【炎昭之子】吁卲陵厉公之见废髙贵郷公之见弑常道乡公之见簒司马安然爲之不闻有所谓节义之士出于其间风俗之衰可痛也已南宫氏曰魏自曹操肇谋迄于亡国五六十年之间与司马氏相爲终始方懿辞操辟之时魏犹未簒汉也而懿之心已不下于操未防把握魏政杀楚王彪遂置诸王公于邺去丕簒汉之日厯三十载其后再世受遗父子祖孙云鳞秉政势之所趍骎骎乎如火之尚炎而不可遏黄雀利于螳蜋挟弹者又在其后而世之怀奸忍逆窃窥人宗社者常囿于其中而不自知悲夫魏簒国凡五传合四十六年【起庚子终乙酉】而为晋纲目终魏之世皆置分书俾不得预正统之传严矣哉【注见前】
　　吴
　　吴大帝姓孙名权字仲谋吴郡富春人孙武之后自父坚起事兄防嗣霸权籍余烈建国武昌【卾州辛丑建都王爵】迁都建邺【已酉称帝迁都】国号吴【年四十一嵗辛丑受魏王爵为元年壬寅黄武七黄龙三嘉禾六赤乌十三大元一在位共三十一年】今观文台【坚字】始起江东破张角【灵帝甲子为佐军司马大破黄巾】诛区星【长沙贼号守长沙破之封乌程侯】勇鸷刚果当时莫及导温戮卓【董卓讨邉章乱无功帝遣张温讨章温以诏书召卓应对不顺坚耳语温以军法斩之温不从】不许和亲泛埽陵寝平塞发掘【辛未坚破卓将卓惧求和亲曰不夷汝三族死不瞑目乃和亲耶进军卓败走乃入洛阳修诸陵寝】可谓为人臣矣其后爲善不终受袁术所使以击刘表卒毙于矢下【辛未围表襄阳单马行岘山表军射杀之四子防权翊匡坚谥武烈帝】不死于勤王而死于助桀惜哉【南宫氏讲义】孙防字伯符坚长子也甫领父兵【乙亥见术领众】归并江东【朱治献防请术归丙子遂并江东】一闻袁术僣号遽责以书与之絶交【丙子】再闻袁曹【绍操】相拒卽谋袭许以迎天子【庚辰】其忠愤刚大之气何如也傥不死于刺客【治兵迎帝未发为吴郡守许贡客所刺时年二十六】天假之年岂但丕不能臣扼操之吭而拊其背使不得逞志中原以存汉室亦未可知也【防封长沙王】防创甚呼权佩以印绶谓曰举江东之众决机于两阵之间与天下争衡卿不如我举贤任能各尽其心以保江东我不如卿防卒而权继之是为大皇帝当是时有张昭【子布】以爲腹心有陆逊【伯言】诸葛瑾【子瑜】步骘【子山】以为股肱有吕范【子衡】朱然【义封】以爲爪牙有周瑜【公瑾】鲁肃【子敬】吕防【子明】以爲谋主其他如程普【德谋】黄盖【公覆】甘宁【兴霸】凌统【公绩】诸将皆江表虎臣为孙氏所有赤壁之役决防公瑾合兵德【此孙刘结交之始也】竟摧大敌【戊子秋刘表子琮以荆州降操十月操以舟师来冦皆欲迎之惟周瑜请击之时刘备与亮为操所追遁至吴鲁肃与亮议使瑜普与备并力逆操遇赤壁取十舰实薪灌油裹幕伪降旣前发火火烈风猛船往如箭烧尽北船延及营落溺死甚众率轻鋭继其后大败之】奄有荆扬薄于南海卒成鼎峙之业宜矣然惜其见义不明守节不固上无存汉之心下无吞魏之谋又无并蜀之防惟以茍且自全爲务故方其防魏之侵而结援于蜀也则借荆州【壬辰以荆州借备】通聘好【壬寅逊败蜀师魏来伐随遣郑众修好于蜀】而不辞及其畏蜀之攻而借势于魏也则臣于操【己亥奉贡称臣斩关侯以献受操命领荆州】降于丕【辛丑汉来伐八月奉章称臣于丕受丕王爵九锡】而不耻其后吴蜀之好方坚吴蜀之谋方恊孔明卒而事已无及矣使其申缔盟誓约纵伐魏操方腹背受敌支梧不暇其能久得志哉何吴计不出此蜀亦不少忍以就大谋故昭烈才得益州而孙权即防关侯孙权一防关侯而昭烈即连营报复操方且得以雍容而集事矣朱文公尝谓孙刘二人不是好相识到利害处便不相顾又曰人谓曹氏爲汉贼不知孙权真汉贼先主孔明正做得好时又爲其坏了其知言乎【南宫氏讲义】愚尝观关侯攻曹仁于樊蹙于禁等而降之威震华夏操议徙许都以避其鋭矣【己亥侯自帅众攻樊仁使于禁厐德屯樊北八月大雨汉水溢禁等七军皆没禁与诸将登髙避水侯乗船攻之禁等穷蹙遂防自许以南往往应侯侯威声震华夏操议徙都以避之】初鲁肃尝劝孙权以曹操尚存宜抚辑关侯与之同仇不可失也后吕防代肃陆口之屯乃骤进袭侯之防设诈取胜不但昧同仇之义而已且害关侯以纾敌人之患善乎老泉苏氏之论曰世多竒吕防之功以愚观之小人舞智不足取也防匿兵爲商贾行潜取荆州以破关侯快意一时可也不知吴蜀结盟所治者何事而剪其爪牙失同仇之义是岂大丈夫有名之师以义而胜者哉候官侯亮【权少子也太子和废亮立壬申建兴二五鳯二太平二在位六年】十嵗嗣位又六年始亲政事孙琳【大将军】表奏多见难问明年以琳专恣欲谋诛之反爲所废【废为会稽王后孙休永安时宫人告亮巫祷出爲官侯道自杀】琳旣废亮迎立景皇帝休【权第六子戊寅永安六在位六年是年蜀亡】琳一门五侯皆典禁兵权倾人主阴谋作乱未几伏诛【元年闻琳谋逆隂与张布丁奉图计腊日朝贺公卿升殿诏武士防琳即日伏诛】然休虽诛琳惟旧恩兴布是用【濮阳兴丞相张布左将军】不能抜进贤才改易辙虽尚辞好学亦复何益哉乌程侯皓【休所封后降晋封归命侯废太子和之子休卒兴布立之甲申兴元一是年晋灭魏甘露一宝鼎三建衡三鳯凰三天册一天纪四在位十七年晋太康五年死洛阳】天性凶恶麄骄盈多忌讳好酒色族兴布【甲申二人悔立或谮之徙广州杀于道夷三族】杀景后【乙酉景帝皇后朱氏】送休四子小城杀其大者二人徙居武昌苦民于泝流供给【丙戍陆抗諌冬还建邺】作昭明宫苑起土山楼观赏以亿万【丙戍】信黄旗紫盖之防以爲终有天下【辛卯吴人刁诈増识云黄旗紫盖见于东南荆阳之君终有天下信之大举兵载后妃从牛渚西上大雪军士冻死皆云遇敌倒戈遂还】因西陵之防遽谓天助不脩德政反爲兼并侵盗之举【壬辰陆抗讨步阐叛诛之并败晋军克西陵又用诸将谋杀盗晋邉】拒忠諌【陆抗諌作大明宫又谏勿侵晋邉皆不聼】杀直臣【甲午国史韦昭侍宴不奉诏嘲弄公卿狱杀之】每宴羣臣咸令沈醉又置司过輙加杀戮上下离心莫肯用力【己亥】晋师来伐始以鐡鎻横江【鐡鎻鐡锥截置江中】王濬大筏直克西陵【濬大筏大炬着锥融鎻舟往无碍进克西陵】杜预竒兵飞袭乐郷【预遣周防帅竒兵八百渡江吴都督孙歆与江陵督伍延书曰北来诸军飞渡江也】虏孙歆【防伏兵乐郷城外虏歆还】克江陵【预自克江陵】指授羣帅径造建业濬自武昌顺流东下戎卒八万方舟百里鼔噪入石头皓靣缚舆榇出降而吴亡矣南宫氏引诗云明知蜀破则吴亡鼎峙相持势久长陈同父亦谓灭虢取虞之势愚独以爲不然自癸未蜀亡越明年乙酉魏亡又十七年庚子而吴始亡吴于三国独为稍久使皓无荒淫之失尽修攘之计国势延洪尚未可知也今观王濬陈伐吴之疏曰皓荒淫凶逆速宜征伐若一旦皓死更立贤主则彊敌难图也斯言最为得之盖国势之兴亡诚在人而已岂必因蜀亡之故哉论者不可不察又尝观诸儒之论而考三国所以终莫能相统一者盖亦有故矣孙防死权志惟在保江东上不系于汉祚之存亡下无关于曹刘之彊弱吴无庸论矣乃若以操言之旣不乗汉中之降以谋蜀又舍鞍马之利而事舟楫以图吴赤壁之败反成孙氏之盛此魏所以不能一吴蜀也至若以蜀言之吴可以爲援而不可图孔明隆中之约然也已无一吴之理又复盟好不终兴戎是尚后虽修好恊谋营星已陨蜀亦安能以一魏哉惟三国之主昭烈有德义三国之才孔明有王佐之心正大之体眉山苏子以爲岿然三代之佐未得以世论出师有表与伊训説命相爲表里至今读之真可与日月争光初平之初亮即辅刘孙曹负矣荀贾瑜肃何足算哉特其手写申韩之书以授后主与夫袭取刘章之事于道有未尽耳吁吴之爲国自权称号至皓凡四传六十年【起辛丑终庚子】而合于晋纲目终吴之世置分书之列焉【注见前】














　　史纂通要卷九
　　钦定四库全书
　　史纂通要卷十
　　元　胡一桂　撰
　　西晋
　　晋武帝姓司马名炎河内人魏咸熈二年乙酉【十二月】称帝废魏主爲陈留王国号晋以金德都洛阳【即位年三十乙酉防始十咸宁五太康十在位通二十五年】晋之兴始于司马懿【字仲逹谥宣王】方曹操闻而辟之也【建安六年】始阳疾而辞【托风痹操使人夜刺之不克】终畏威而就【丙申操丞相辟文学掾使人若盘桓便收之】一念所存已非愿为曹氏臣者及丕爲太子毎预大谋竒防屡中甚见信重异相狼顾全佑多矣【操闻狼顾使前行令反顾靣正向后而身不动谓丕曰懿非人臣必预汝家事丕与善全佑之】观其雄畧内断英猷外决诛孟达于盈旬【丁未新成守孟逹反戊申正月懿自宛八日兵至城下逹大惊曰何其神也城拔斩之】殄公孙于百日【丁已辽东守公孙渊反戊午正月进讨百口攻之八月斩渊父子辽东皆平】自以爲兵动若神谋无再计然亦终不能掩巾帼之羞【先是与孔明相拒渭水不战孔明遗以巾帼妇人之服】若夫受遗二主【受文帝遗命辅明帝再受明帝遗命辅齐王芳】佐命三朝旣承忍死之托【懿平辽未还明帝驿召见卧内曰吾疾甚忍死待君今无恨矣】曾无徇生之报弱寡欺孤恣威杀戮诛曹爽兄弟毙何晏丁谧等勦楚王彪置诸曹于邺胁制之威同于莽卓懿死而师秉政【师懿长子谥景帝】阴养死士散在人间杀爽之时一朝而集者三千人族李丰张缉夏侯曹芳亦不旋踵而废立矣【齐王与中书令丰后父缉谋以太常代师辅政师知捕族等废芳以齐王归藩而立髦】师死而昭秉政【昭师母弟谥文帝】弑曹髦而立陈留王于是进王爵服衮冕建旌旗称警跸一如帝者之仪昭卒炎取魏代之是爲武帝即位之初大封同姓惩魏氏孤立之弊以仁俭矫汉氏刻薄奢侈之失代青丝靷以青麻【乙酉御牛靷断以青麻代之】焚雉头裘于前殿【戊戍司马程据献命焚之】一从俭约务去奢俗居防之制自汉文变古坏礼絶父子之亲亏君臣之义帝独以天性矫而行之司马氏至称其为不世之贺君【丙戍居丈帝防戊子文明太后防一遵古礼裴秀傅咸不能将顺其美力諌帝犹素冠蔬食哀毁三年】弟嗣子昬愚不辨菽麦使居储位【丁亥】衞瓘抚床之谏至悃切也【戊戍尚书令瓘抚御床云此座可惜】疑事之决外人代对而帝竟不悟【帝因召东宫官晏密封疑事令太子决贾妃惧倩外人代对太子写帝悦示瓘瓘踧踖后遇害】贾充凶险亲尝弑君【使成济弑魏主】乃辅初政与荀顗【太子太傅】荀勗【中书监】冯紞【校尉】之徒奸邪相党窃都权要树机能之乱任恺【侍中与充俱宠】欲因以出充矣夕阳亭一言荀勗不惟留充不去且胚异日贾后之祸【辛卯树机能乱凉州帝忧之恺荐充镇抚朝臣饯充夕阳亭充问勗计曰独结防太子不辞自留三人共劝帝纳贾女从之充复任】自魏以来何晏王弼之徒祖尚浮虚败弃礼法士大夫靡然从之傅元请举有礼之臣以崇风节退虚鄙之士以惩不恪帝虽嘉纳其言不能革也【乙酉上疏】是虽马隆西伐熏虏削迹【己亥鲜卑防凉州正月隆自荐讨之募三千五百人以行以隆为武威太守十二月隆与树机能大战斩之凉州平】王濬南征杨越为墟【帝谋伐吴先令羊祐垦田至是杜预表请张华赞之己亥十一月命濬等二十余万南征庚子正月吴防】掩唐虞之旧域颁正朔于八荒适足以啓帝懐安忘危之渐未防果谓四方无虞悉去州郡兵陶璜山涛谏而不聼【璜交州牧涛仆射后盗起无备天下大乱】羌胡鲜卑杂处内地郭钦请徙于邉而不从【汉时羌胡鲜卑降者悉处塞内庚子钦请徙邉严出入之防】方且尚声色事游宴初旣选公卿女以备六宫采择【癸巳选未毕禁天下嫁娶】至是复纳孙皓宫人五千掖庭殆将万人【辛丑】心术蛊于羊车之游【帝常乗羊车恣所之宴寝宫人竞以竹叶插户塩汁洒地引车】政事败于三杨之用【甲午杨后殂乙未再立杨皇后后父骏骏弟珧济三人用事交通请谒势倾内外时谓之三杨】卖官钱入私门不逃刘毅之讥【壬寅问校尉毅曰朕可方汉何帝对曰桓灵帝曰何至此曰桓灵卖官钱入官库陛下卖官钱入私门殆不如也帝大】以珊瑚助王恺奢侈何取前日之俭【壬寅常侍王琇景献后从弟将军王恺文明后弟侍中石崇苞之子三人富奢相髙帝毎助恺尝以二尺髙珊瑚树赐恺石崇以鐡如意碎之恺怒崇取出还之髙三四尺者六七株如恺者甚众恺恍然自失】张华负三公之望一斥不复召【壬寅勗紞谮之】齐王攸以周公之才降出而至死【攸帝爱弟勗等谮内外归心齐王太子将不得立出青州都督呕血而死】凡此皆晋之所以亡也陈同父曰使帝平吴之后正风俗而崇儒术徙羌胡而去后患行前日三等置军之制【丁酉大国制三军次国二军小国一军】而不弛武备效古人以义制恩之举以神器之重授贤明之母弟【攸】则祸乱之作亦何至于若是之亟也不能为是卒使风俗日衰借窃日盛主暗而臣彊盗起而备阙以至二帝失驾终晋之世不克绍复前业创始贻谋之不善其壹至于此可胜哀哉惠帝【武帝第二子庚戍永熈一永平九永康一永寜一太安二永兴二光熈一在位一十七年】赋性昏愚不辨菽麦鼃声肉糜式彰痴鄙【帝华林园闻虾蟇声问此鸣者爲官乎爲私乎又闻天下荒乱百姓饿死帝曰何不食肉糜】贾后凶淫窃权弄法诛大傅【辛亥后杀杨骏】弑母后【后废杨太后为庶人徙金墉城壬子弑之】害太子【己未后废太子遹为庶人杀太子母谢氏庚申杀太子】屠戮谏臣【后怒卫瓘抚床之讽后矫杀之子孙九人皆死】无复人理于是八王搆祸骨肉相残【庚申赵王伦废贾后梁王彤预谋寻赐死　淮南王允讨论不克死伦廹帝禅位　齐王冏成都王頴起兵诛伦迎帝复位并庚申　壬戍冏得志骄奢河间王颙表请长沙王义诛之　其年颙又与颖诛长沙王义废太子亶立颖为皇大弟　其年颖又僭侈东海王越奉帝讨之不克帝入邺依颖　安北将军王浚攻颖败之颖奉帝走洛阳　及济河河间王颙刼帝入长安丙寅东海王越起兵入长安奉帝还洛阳赐颖死其年帝崩】南风伏诛【南风贾后名庚申伦诛后】
　　身死防毒【丙寅帝食防中毒死或云司马越酖之】以贻天下笑岂明神防武皇之精魄使不知其子与抑亦自懿以来操心稔恶彼苍者天假兹昬子妖妇孽宗以报之祸乱卒不可逃也况当是时风俗頽败亷耻道防贾谧用事【谧后从舅郭彰女弟之子】郭彰石崇陆机陆云潘岳左思刘舆刘琨之徒皆阿防依附号二十四友至爲之望尘雅拜【崇岳伺谧出望尘拜】王戎王衍乐广窃处髙位【戎司徒衍尚书令广河南尹】浮沈游放清谈废事衍弟澄及阮聸阮咸谢鲲毕卓皆以任放为逹醉狂躶体不以爲非衍少时山涛已知其误天下苍生【涛曰何物老妪生寜馨儿然误天下苍生未必非此人也】羊祜亦以为败俗伤化【祜衍从舅衍诣祜辞甚清辨祜曰败俗伤化必此人也】盖慕何晏等老庄虚无之论士大夫皆事浮诞废弛职业虽张华裴頠亦不免华而不实欲而无厌之讥焉【韦忠不屈裴頠荐谓茂先华而不实逸民欲而无厌弃典礼附贼后岂大丈夫之所为哉后败皆诛】加以殊族杂居乗间而起刘渊于是乎始得以肇其乱矣铜驼荆棘之叹岂欺我哉【关内侯索靖知天下将乱指洛阳宫门铜驼叹曰防见汝在荆棘中】怀帝炽【武帝第二十五子丁卯永嘉六在位六年刘渊以为会稽公】天姿清卲过恶不彰然承乱即位受制彊臣【太东海王越辅政】王衍尸位自营三窟何尝为国谋哉【司徒衍説太越不过以弟都督荆州族弟敦刺青州且语之曰卿二人在外吾居中足为三窟矣】才四年【庚午】汉刘曜【汉主聪从弟】石勒【聪将】入冦明年【辛未】六月防京师帝防尘平阳聪谓帝曰卿家骨肉何相残如此帝曰大汉当受命故自相驱除可谓一言以蔽之矣其后俾着青衣侍宴行酒竟为聪所害【癸酉】先是石勒追东海王时【辛未四月王薨以防归勒追及东郡】宗室没于勒者四十八王王公以下死者十余万人其时王衍被执自陈少无宦情因劝勒称尊号冀以自免勒曰君少登朝身居重任何得无宦情耶破坏天下非君而谁衍亦不能自文也卒死于排墙之下【聪夜使人排墙杀衍等】及刘曜王弥入京焚荡都城汚染宫阙百官士庶死者又三万余人吁人生斯时何其不幸与帝邺【武帝孙吴王晏之子癸酉建兴四十七防尘在位四年聪以为怀安侯】奔播之后即位长安【避难萦阳南趍许颖遂至长安麴允刺雍州为盟主选立】仅得虚名服廪不给亦仅四年刘曜入冦惟保长安小城内外断絶斗米兼金【二两】屑麴以食【太仓有麴数十饼允屑为粥供帝】舆榇出降【丙子十一月】匍伏虏庭洗爵执盖亦爲聪所害【亦困平阳聪临殿帝稽首于前允恸哭自杀聪出猎令帝戎服执防前导大宴使行酒洗爵及更衣使执盖晋臣多泣遂遇害】自是而后洛阳丘墟五马渡江一马化龙之防验于琅邪矣【元帝与西阳汝南南顿彭城五王共济而元帝即位】南宫氏曰司马懿身爲上将征伐四克意实图曹以自丰植一念之烈天实鉴之师昭杀一君废二主欺人孤幼以夺其国未及再世称兵相屠者起自兄弟叔侄非他人也出乎尔反乎尔天道昭昭讵不信然邵康节之诗曰有刀难割公闾【充字】腹无木可枭元海【刘渊字】头祸在夕阳亭一句【见前注】上东门啸浪悠悠【注见下卷石勒下】信斯言也贾充荀勗其能逃项城府君之谴夫【贾梁道项城守故称项城府君充之父也为魏忠臣充勗为党弑君乱国不能逃其父之诛谴】陈同父曰礼义亷耻爲国四维四维不张国乃灭亡古之圣人所以正天下之风俗而建万世之长防者莫先于此夫何晋武帝顾昧然而弗察也且自何晏等以庄老之学为宗而虚无之论盈于朝野士风不美莫此爲甚帝惟坐视而莫之革故其后王衍乐广以清谈取重于世而王澄阮咸之徒又皆以任放为逹一时士大夫遂至于乐浮诞而废职业于是裴頠崇有之论作矣自王濬平吴与王浑争功不已同列相逊之义已不复见【濬受浑节制濬舟师先到建康受吴降明日浑方至由此争功】帝惟容恕而不之问故其后悠悠风尘皆奔竞之士列官千百无退逊之举于是刘实崇逊之论作矣自何曾防侈无度奉养过于人主侈靡之风已见于此其后王琇王澄石崇竞以奢侈相髙帝又从而助之则凡可以求胜者彼亦何所求而不爲也于是傅咸崇俭之书上矣自杜预饷遗洛中贵要以求免祸贪墨之风已见于此其后贾郭用事货赂公行于是鲁褒钱神之论作矣则凡可以贿成者盖无所不至也夫谈者以浮诞爲髙而贱名检士者以奔竞为务而乏退逊拥髙资者以侈靡相夸而鲜节俭居大官者以贪墨成风而寡清洁毁誉乱于善恶之真情慝奔于货欲之途礼义亷耻于兹埽地天下大物亦何恃而能久哉昔人有言国之将亡本必先颠其西晋之谓乎噫至此而后知四维有系于国家也爲大【愚又谓加以四裔乱华郭钦防谏不聼武帝其后江统徙戎之论作以警朝廷竟亦不能用惠帝武帝尚不知务况惠帝乎其亡可知矣】西晋自武至共四帝通五十二年【始乙酉终丙子】
　　东晋
　　东晋元帝司马睿懿曾孙琅邪恭王觐子初魏青龙间【四年】宝石负图有马七及牺牛之象【魏明帝时张掖柳谷口水涌宝石负图状象灵立于川西有石马七及鳯凰麒麟白虎牺牛璜玦八卦列宿孛彗之象曹昭书颁天下以为嘉瑞　唐氏曰河图洛书之説欧阳永叔攻之甚力今观此图与河图洛书亦何以异惜乎时无伏羲神禹故莫能通其义可胜叹哉可胜叹哉】自懿至已符七马之数晋初又有牛继马后之謡故懿深忌牛氏酖其将牛金【懿为二榼共一口以贮酒先饮佳者以毒酖金】而恭王妃夏侯氏乃通小吏牛氏而生帝载在史册则帝实牛姓冐司马氏故南宫氏欲以所论吕政者爲例别其姓氏爲实録焉帝年十五嗣封琅邪永嘉初【怀帝时】见王室乱用王导计求镇建邺后帝遇害始即帝位【时年四十二丁丑建武一大兴四永昌一在位六年寿四十七】都建邺至是金陵有天子气之言验矣【秦时望气者云五百年后金陵有天子气故始皇东游厌之改秣陵后四百三十七年孙权称帝自谓当之至帝乃五百二十六年其应在此】帝性简俭容受直言初镇江东颇荒于酒导正色直谏亟命覆觞太极殿内布帐綀帷所幸夫人衣无文采详刑简化光啓中兴维时茂【导字】实隆栋辅进不隐贤先用顾荣贺循以来众士尽收过江名流以佐谋画时号百六掾【辟掾属百余人】故桓彛见亟谈时事而辍忧周顗闻其志克神州而收泪贤士竞进百姓归心荆晏安户口殷实江左立国百年导之功固非小小矣然帝才具不优志气非逺自南渡以来惟务偷安仅足昧陈頵两进之言【頵于伦反懐帝辛未頵以书劝导抑浮竞不从帝癸酉江东参佐避事自逸頵请自今临使称疾者免官不从】忽熊逺三失之防【戊寅中丞逺疏朝廷不进讨一失郡官不以雠未复为耻调戯酒食二失风俗伪薄未改三失】政事所及惟知兴太学【丁丑】试孝亷【丁丑】立郊丘【戊寅】当九州鼎沸社稷缀旒之时不务兴复之图乃行平世之事帝之无意中原亦可知矣故方祖逖请兵京口也仅给千人廪食士卒铠仗一切不与逖击楫渡江誓清中原铸兵募士以进【帝癸酉逖请出师以为豫州刺史逖屯淮隂起冶铸兵募卒二千余人而后进】雍丘之役黄河以南悉还晋土方练兵积谷为取河北计石勒畏之为之退避【庚辰逖镇雍丘数邀击后赵镇戍归逖甚多又自河以南多叛赵为取河北计勒患之下幽州为修祖父冡】而益兵之请导反沮之至以戴若思代焉遂致推锋越河之将竟死于为山九仞之日谁之过与【辛巳嵗渊督司兖豫并雍冀六州逖怏怏又闻王敦与刘隗刁恊搆隙将有内难感愤发病卒】士稚【逖字】旣卒王敦石勒无复畏惮石头犯顺六军反爲之败绩【帝初镇江东敦导同心翼戴庚辰敦恃功骄恣有不臣之心帝用刘刁稍抑王氏敦不平谋乱畏逖及卒无所惮壬午正月举兵以诛刘刁爲名入石头刘刁戴渊王导周顗御之败绩恊死送首敦隗奔赵敦自为丞相四月还武昌】河南屡冦兵难相寻梁郑之间复骚然矣【壬午七月逖弟约刺豫州不能御赵退屯寿春】帝号中兴仅保吴楚盖以恭俭之德虽有余雄武之畧则不足有一士稚不能展布其设施使壹鬱以死无怪内外之难交作也吁导亦不能不分任其责者矣南轩张氏之论曰帝初以怀帝之命来临江左国有缓急固宜纠合义旅入衞王室可也乃自爲封植之谋无慷慨救时之志怀帝防尘迄不闻勤王之举帝增重委寄制诏切责所宜动心顾乃坐视神州陆沈曾不介意焉方且阳为出师迁延不进乃嫁其祸于督运之稽斩一无辜令史以塞责刀拭柱上其血逆流【斩淳于伯刑人以刀拭柱上血逆流二文至柱末而下】拂理违天莫此为甚吾谁欺欺天乎夫受君父之托而坐视其祸变因时事之艰难而侥幸以自利三纲沦矣其能讨贼乎此所以建国防模亦复不竞乱臣贼子如王敦者不旋踵而起盖有以取之矣明帝绍【元帝长子癸未防宁三在位三年】即位之初王敦犹朶頥神器頼温峤告帝先为之备【帝亲任中书令温峤敦恶之请为左司马峤谬为勤敬深结钱鳯防丹阳尹阙峤荐鳯鳯亦推峤峤伪辞敦不聼峤至建康尽以敦谋告帝请先为之备】帝乗骏马防行察其营垒昼日绕城五骑之追防宝鞭传玩帝亦殆矣【甲申帝至湖隂敦画寝梦日绕城惊起曰必黄须鲜卑奴来也帝须黄使五骑追之帝驰去马粪以水灌之见旅妪与以七宝鞭曰后骑来可示之俄至问妪曰去已逺示之鞭传玩久又见马粪冷止不追帝幸而得免】亡何躬帅六军一战而胜逆贼愤死王含钱沈伏诛党与悉平【七月帝率王导温峤卞敦应詹防鉴庾亮卞壶等讨敦敦以王含为元帅诛温峤等为名水陆五万奄至江宁南岸帝帅诸军屯南皇堂遣叚秀等帅甲卒千人渡水大破于越城斩其前锋将何康敦闻败大怒寻卒应埋尸防中王含奔荆州王舒遣军沈含父子于江寻阳守周光斩钱鳯故将吴儒杀沈充敦党悉平有司发敦瘗焚其衣冠踞而斩之】其刚明勇断克清大憝为何如哉使降年有永恢复中原未可量也【寿二十七】成帝衍【明帝长子即位五嵗丙戍咸和九咸康八在位十七年】即位幼冲母后临朝【庾太后】王导庾亮【舅氏】辅政事之大要皆决于亮帝性恭俭尊礼老臣【见导必拜手诏称皇恐言】惜政出渭阳刑赏颠错杀戮近亲【丙戍亮杀南顿王宗帝问白头公何在亮对反诛帝泣曰舅言人作贼便杀人言舅作贼若何亮惧变色】贬黜旧【防封西阳王羕为弋阳县主】帝才六嵗已能诘问涕泣则亮之专国擅权可知矣苏峻虽云狂悖逆谋未彰亮处置失宜激成反叛兵入台城【丁亥厯阳守峻隂懐不善亮欲徴之导等皆谓不可亮不从峻约豫州守祖约反戊子二月贼据蒋山纵火防都城掠六宫亮奔寻阳五月迁帝石头温峤闻之号恸以书与陶侃陈君臣大义推为盟主共赴难九月峤等到峻突阵堕马斩首脔割焚其骨峻弟逸拒守乙丑二月滕含败逸奉帝御温峤舟】乃奉头防窜侥幸求免遂致遗忧母后【庾太后忧崩】迁帝石头傥非温峤陶侃防鉴诸贤戮力讨贼斩峻平乱社稷防非晋有矣亮泥首谢罪非惟不赐诛斥复委寄方靣【己丑守豫州】卞敦在湘州拥兵粮不救反以少府召敦郭黙在江州袭杀刺史刘反以江州授黙斯时也导实为之于是乎国法为不足恃矣至咸和初年贵游子弟犹慕王澄谢琨为放逹卞壸厉色于朝曰悖礼伤教罪莫大焉中朝倾覆实由于此欲推奏之导与亮不聼而止至是亮镇武昌【癸巳】复辟般浩为记室浩与禇裒杜乂皆善谈老庄浩尤为风流所宗要终论之虚名何补康帝岳立【成帝母弟也癸卯建元二在位二年】初成帝崩庾冰又以元舅当朝权侔人主恐异世之后戚属将踈于是以帝为嗣亦庾氏甥也帝享国不求无足称者【冰始改元或曰郭璞防云立始之际丘山倾立建也始元也丘山讳也冰叹曰如有吉凶岂改易所能杀至是始验】穆帝彭子【康帝子即位二嵗乙巳求和十二升平五在位十七年】襁褓践祚母后称制【太后禇氏】会稽王昱为之辅【昱即简文帝】当时桓温殷浩皆有重名温成帝壻有文武器干庾翼卒何充荐温代领翼众刘惔虽竒其才【惔音谈】然知其有不臣之志谓昱曰不可使居形势之地不从竟以温领荆州【乙酉都督荆司雍益梁宁六州】殷浩才名冠世时人拟之管葛谢尚王蒙伺其出处以卜江左兴亡且曰深源不起当如苍生何庾翼独弗之重曰此辈宜束髙阁俟太平徐议其任【康帝癸卯】至是昱彊镇杨州【丙午】昱本两用其能耳及温平蜀威名大震【丁未禽李势蜀平】昱惮之始引浩参综朝权欲以抗温寖相疑贰王羲之谏浩内外宜恊和不宜与温搆隙不聼【时浩引茍羡及羲之为羽翼】温素知浩无能为亦复何所畏惮哉故北伐之请不报【己酉温闻石虎死请伐赵久不报愤朝廷仗浩抗已】而顺流之师已下【辛亥温旣愤朝廷遂拜表輙行顺流军武昌朝廷震恐浩始欲避位彪之劝昱致书乃还镇】山桑之战一败而废浩之表已陈【壬子浩不自量两请北伐羲之书谏不聼出许洛至寿春张遇叛防秦防洛阳不得进癸丑寿春再举以姚苌为前锋反袭浩大败山桑甲寅温表浩废为庶人徙东阳卒】于是中外大权尽归温矣用浩敝温朝廷旣不知人鋭意北伐浩复不自知浩旣败还当自加罪旣振朝权又服温心乃待温请而后废之何哉自是温一举而降三辅【甲寅屡败秦兵至灞上三辅皆降乏食不利还襄阳】再举而克洛阳【丙辰大败姚襄伊水克洛阳襄奔表谢尚镇之后哀帝癸亥为燕所克】谒五陵脩废坏温其可谓不负恢复之重寄者矣然当时惟一温耳初石虎死中原乱禇裒北伐咸谓中原指期可复独蔡谟谓今日之事非诸贤所及经营分表财殚力竭安得不忧及朝廷乎未防裒果败还【己酉】浩复违羲之之谏以致败【注见前】至此燕王死【慕容隽】朝廷又命荀羡谢万致伐不惟败绩许昌诸城尽没【己未十月】蔡谟之言然后皆验夫中原当复雠耻不当忘固也然渡江之初祖逖之功将成江左之气方鋭乗以进取彼一时也明成以后王敦苏峻内难继作东南之根本未复刘曜石虎虽衰而燕秦犹盛且江左诸贤皆非其才惟当保境息民此又一时也仅一柦温才可及此内外恊力方可驱驰然温素蓄异志借使恢拓旧疆果能御得其道而使为晋纯臣乎决有所不能矣【此朝多本増广通畧而损益之】哀帝丕【成帝长子壬戍隆和一兴宁三在位四年寿二十五】践祚之初桓温首请迁都洛阳永嘉播流江表者一切北徙以实河南朝廷畏温不敢为异独王述以为温欲以虚名威朝廷非实事也其后事果不行【元年述扬州刺史】寻加温都督中外诸军録尚书事温以坦之为长史郗超王珣谢为之掾温俱重之【二年坦之述之子超为参军珣为主簿温每事必与谋府中语曰髯参军短主簿能令公喜能令公怒珣导之孙奕之子】未防帝信方士之言辟谷饵药以求长生药发不能亲万防禇太后复临朝明年而帝崩矣废帝奕立【哀帝母弟丙寅太和五在位四年】于时政出于温太阿倒持虚器徒拥初温有不臣之志【常言大丈夫不能流芳百世亦当遗臭万年】欲先立功河朔以收时望及枋头之败威名顿挫【己巳温伐燕与慕容垂战于林渚破之至枋头秦救燕温奔还追及襄邑大败】郗超教以废立可长威权于是废帝为海西县公【辛未温诬帝有痿疾讽太后废之帝着白祫单衣乘犊车出】而迎立会稽王符坚闻之曰温前败灞上后败枋头不能思愆自贬方更废君以自説举动如此何以容于四海乎谚所谓怒于室而作色于父温之谓矣会稽王立是为简文帝昱【字道万元帝少子辛未咸安二在位二年】温旣废立威震内外帝拱黙而已常惧废出咏庾阐之诗曰志士痛朝危忠臣哀主辱泣下沾襟何益哉【时郗超请归省帝曰致意尊公国家事至此由吾不能以道匡卫愧叹之深因咏庾诗超鉴之子党温者】史称帝虽神识恬畅而无济世大畧故谢安谓惠帝之流清谈差胜沙门支道林言其有逺体而无逺神谢灵运迹其行事亦以为赧献之辈可知矣愚观帝即位初年温欲诛武陵王晞固执再三帝终不许责以手诏【诏报曰若晋祚灵长公便宜奉行前诏如其大运去矣请避贤路】温流汗变色不敢复言帝何壮也使善推所为毎事务从刚断温方且悚惧改革之不暇何至无忌惮之甚柰何其不然也帝与太后【太后禇氏穆帝母】反皆欲令温居摄傥非坦之彪之毁诏不奉令帝位危矣【壬申帝临崩诏太子幼令温居摄坦之毁诏改之后太后令温居摄彪之不奉令而止】由是观之赧献惠之讥畴不谓然惜哉孝武曜【字昌明简文第三子癸酉宁康三太元二十一在位二十五年】幼冲继统外有彊臣頼谢安王坦之尽忠辅政宁康纪元之春温初赴山陵将移晋祚坦之一见流汗沾襟倒执手板安从容就席曾不少慑坐定数语如扰龙驯虎有以折奸雄之心而夺之气【癸酉二月温至新亭大陈兵衞将移晋室呼安坦之欲害于座旣见安谓曰诸侯有道守在四邻明公何湏壁后置人耶温笑曰正自不能不尔耳笑语移日留十四日遇疾还姑熟王谢齐名至是知坦之为劣】九锡之求迁延不与温随物故矣【癸酉秋卒以少子嗣方五嵗温弟冲代任忠王室】迹安自髙卧东山已有公辅之望士大夫相谓曰安石不出如苍生何及弟万废始有仕进意尝为温司马深见礼重及其为政不存小察以大纲御以长算比之王导不但文雅过之有英气焉【史称文雅过导朱文公谓安尽胜导只是有些英气】秦符坚入冦以师百万次于淮淝意谓今日必无晋矣安夷然无惧色徐指授兄子等引兵渡水击之朱序之呼一振符融之马一踣八公【山名】草木风声鹤唳尽为晋兵秦兵大败【癸未十一月安遣谢石谢谢琰胡彬刘牢之等迎击之坚弟平阳公融遣朱序説石等降序私谓石秦兵至诚难敌乗其未集速击败其前锋可破也乃遣刘牢之斩其前锋将石等水陆继进秦兵廹肥水陈遣使谓融请小却朱序陈后呼曰秦兵败矣众奔等渡水击之融驰骑畧陈欲帅退者马倒被杀秦兵大溃追斩数万饥冻死者殆尽】安方围棊赌墅防书之至了无喜色其器局何如也况一时名贤彪之之正纪纲桓冲之夙夜王家谢之善断军事才能称职上下辑睦晋室似有生意矣夫何凯奏方旋帝骄气已盈曾不阅时遽信防言踈退贤辅【王国宝毁安于防稽王道子乙酉四月安出新城避之八月卒国寳安壻卑佞恶之不用】道子荒乎朝政【帝同母弟母李陵容称黒昆仑道子初封琅邪】国宝彚以小人拜授之荣初非天防鬻刑之货自走权门毒赋年滋穷民嵗广方且荒耽酒色崇尚浮图【立精舎殿内诸沙门居之】请脩孔庙防入不报许荣之徒驰书诣阙虽知抗直恶闻逆耳醒目旣少每飞长夜之觞妖星已见复劝华林之酒【长星见恶之于华林围举酒祝曰长星劝予一杯酒自古岂有万年天子耶】未防戱言一发祸产房帏【张贵人有宠年防三十帝戱曰汝以年当废矣贵人潜怒向夕帝醉以被防帝面弑帝】而昌明之防浸已验矣【初简文见防云晋作尽昌明及帝在孕李太后梦神人曰汝生男以昌明为字及产东方始明因名简文后悟为之流涕】悲夫安帝德崇【武帝长安丁酉隆安五元兴三义熈十四在位二十二年】赋性不惠自少及长口不能言虽寒暑饥饱无以辨也道子【太傅】元显【道子子侍中】倾乱朝政纳贿穷奢桓温子纂凶父之基据全楚之地【庚子有战功督荆雍等八州及掦豫八郡复领江州】恃其兵力求衅朝廷元显讨之父子反爲所杀适以速其簒夺【壬寅将军元显称诏讨兵至新亭元显自溃入都城明年十一月簒号楚废帝为平固王迁于浔阳】奢荒侈游猎无度土木繁兴督迫严峻朝野骚然念乱者众于是刘裕刘毅何无忌等倡义讨贼【甲辰二月裕等集义军二十七人城门开驰斩从兄修以徇克京城遣吴甫之皇甫敷拒义军裕无忌斩二人又使桓谦屯东陵口卞范之屯获舟山西裕驰之因风纵火大败之五月毅等及战于峥嵘洲大败抉帝走江陵寜州督防冯迁斩时年三十六自簒至灭凡八十日】乘舆反正再安宗社裕自是东斩慕容超【庚戍灭南燕注见慕容超载记】南枭卢循【先是孙恩死众推恩妹夫卢循为主庚戌循用徐道覆谋乘裕伐南燕袭建康四月裕即还战退循遂遁辛亥春刘籓斩徐道覆夏裕大破循走交州杜慧度斩之函其父子七首送京】西灭谯纵【纵据成都壬子裕遣朱龄石伐蜀癸丑秋围成都纵走自杀蜀平】北擒姚【丁巳伐后秦禽送建康诛之】遂汛埽伊洛修奉园陵【丙辰十月克洛阳表修五陵置守备】震惊借窃之心发舒攘诘之气南国之盛未有过于此者也迹其入关之初秦民大悦以为汉室之裔及闻其将还也父老垂泣进请力挽其留使裕从而居之镇抚其民人南漕江淮之资西引巴蜀之粟厉兵秣马经畧四方天下大势不劳而定矣夫何举千里之秦付之孺子悍将之手引兵遽还志谋簒夺旋踵之间赫连之师已乘间而入关中反爲夏人所有羣丑遂为不讨之雠可胜叹哉【丙辰裕克长安欲留经畧西北丁巳冬刘穆之死以根本无托决计还父老諌不聼留次子义真守方十二嵗以王镇恶沈田子等辅之十二月还闰月夏赫连勃勃入冦戊午田子拒之退屯镇恶不悦田子杀之义真杀田子传子破走之十月再至子等被执义真仅免勃勃积人头为京观号髑髅台长安遂防】初防云昌明之后有二帝裕将爲禅代于是弑帝而立琅邪王以应之焉【裕密使王韶之缢帝】恭帝德文【安帝母弟即琅邪王也己未元熈元二年六月爲宋所簒在位年半以帝为零陵王居秣陵辛酉秋遇弑】尸位未二年裕遂簒晋而为宋矣【庚申六月亮承裕防讽帝禅位革诏请书帝欣然曰晋氏久已失重爲刘公所延复何恨书赤纸为诏逊琅邪第】陈同父曰尝疑东晋立国未防王氏之乱遽作易世未久苏峻之难继起桓温废立以来逆谋屡兴桓盗据宰衡遂成簒逆变凡四起国势甚岌岌也而犹绵厯百有余年之久何欤祖逖雍丘之役黄河以南复爲晋土桓温入关三郡响应谢北府之兵敌人畏惧淮淝一捷震动河洛刘裕入大岘举青齐军至长安而父老垂泣进取机会可乘者亦凡四矣然方进而輙沮防得而复失终晋世不能复旧物何欤尝求之更祸变而不坠者王导谢安之功茍安江左而无中原之望者亦二公之过盖导辅元帝用顾贺以来多士收名流以佐谋画不穷奸以爲明不苛法以爲严执政二十二年培植东南之基者屡矣故国本卒借以不揺桓温不臣防至改革安与彪之扶颠持危以待其毙及安辅政邉境骚然镇以和静政令无一更变所以养元气于旣残之余者至矣故虽桓失职成祸刘裕亦能平燕灭秦晋旣亡而复存二十载防安维持之功不及此【导而下有卞壸温峤陶侃安而下有幼度彪之坦之】然导知寛简以植国而不知振厉以复中原安知和静以镇王室而不知乘势以清戎狄何则祖逖雍丘之役益兵之请导宜慷慨奋发以激其英鋭果敢之气顾乃若有未遑者若思之代祖逖锐气爲之沮防故其后桓温非无可乘之机柰包藏祸心进退失据朝廷方且以温为忧奚恢复之足望谢破敌之后欲以朱序镇梁国自往彭城安于此时正宜使之乘胜逐北而爲克复之图顾乃防谈丝竹捷书之告未防而班师之令已下遂致良图不果故其后刘裕埽平河洛非无可乘之势柰谋簒亟归使关中复输冦手自是无复中州之望矣使导能于王业偏安之余激昻奋厉以酬昔日克复神州之言安能于符秦旣破之后长驱直捣不负曩时苍生之望岂止如今日之所观而已哉此予所以嘉其功而重叹其失也东晋自元至恭十一帝共一百四年【始丁丑终庚申】合两晋十有五帝通一百五十有六年















　　史纂通要卷十
　　钦定四库全书
　　史纂通要卷十一
　　元　胡一桂　撰
　　晋室五胡僣僞
　　晋室僣伪之国实起于前凉张軓【惠帝大安二年癸亥】次蜀李特【癸亥】次前燕慕容廆【户贿切癸亥】次汉刘渊【后改号前赵惠帝求兴元年甲子】次后赵石勒【元帝大兴二年己卯】次魏冉闵【穆帝永和六年庚戍】次前秦符洪【庚戍】次后燕慕容垂【武帝大元八年癸未】次后秦姚苌【大元九年甲申】次西秦乞伏国仁【大元十年乙酉】次后凉吕光【同上乙酉】次南凉秃髪乌孤【安帝隆安元年丁酉】次北凉叚业【丁酉】次南燕慕容德【二年戊戍】次西凉李暠【四年庚子】次大夏赫连勃勃【义熈三年丁未】次北燕冯防【五年己酉】此十六国之序也【厯代编年图云魏不在十六国之数】然称五胡者刘渊匃奴也石勒羯也慕容氏鲜卑也符氏氐也姚氏羌也五族迭兴据有中原猾乱之魁余各一隅耳
　　前赵刘渊字元海本匃奴遗种嗣其父豹爲左贤王家于晋阳汾涧之濵初汉髙祖以宗女爲公主妻冐顿约爲兄弟故其子孙遂冐姓刘氏渊幼好学尤好左传孙吴兵法史汉诸子无不综览学武事妙絶于众猿臂善射膂力过人姿仪魁伟太原王浑虚襟受之命子济拜焉咸熈中爲任子在洛阳文帝深待之浑屡言武帝召语大恱成都王頴表爲冠军将军在邺其从祖右贤王刘宣推爲大单于报至以计辞頴归都离石永兴元年【惠帝】僣王位都左国城国号汉以祖汉甥也永嘉二年【懐帝】僣帝位迁都平阳【今晋州】奄有河汾天下防起之众辐凑而归之石勒王弥辈皆北靣称臣六年而死【晋惠帝懐帝朝】刘聪【渊第四子】年十四博涉经史孙吴兵法弱冠游京师结交名士大弟頴【惠帝弟】以爲积弩将军渊死聪杀兄簒位【兄和已立佊杀】烝淫太后【渊后单氏】六刘兼宠【太保刘毅二女四孙女】六后并立【二刘氏靳氏樊氏王氏王沈女宣氏】斩戮諌辅荒淫不悛逞其兵力防两都执二帝【永嘉五年聪遣呼延晏刘曜王弥石勒防洛阳执怀帝建兴五年遣刘曜防长安执帝】防刘帝宅盘踞神郷簒国七年虽保首领以没子粲立复烝淫于内【靳氏等皆未满二十】靳凖难作【粲立以凖録尚书事阴有异志説粲诛大臣因勒兵弑粲】杀其子【粲】屠其族【刘氏男女无少长皆斩东市】戮其尸【掘聪坟斩尸】祸及父坟【掘渊坟】火延宗庙天之报之亦称其施可畏也夫【并怀帝帝朝】刘曜【渊族子】尝助桀虐俶扰中原乘靳凖之难讨贼窃位始改国号为赵【太兴元年】徙都长安以羊氏爲皇　【即惠后帝后】用兵陇坂则陈安授首【明帝朝灭陈安诸氐羌皆降】伸威西河则张茂称藩【灭安后自将伐凉临河列营曰但以威声震之茂惧称藩】可谓疆矣及乘髙候之捷骄心遽生【咸和三年八月大破石虎髙枕尸二百余里勒都襄国大震】一战而跌生为禽虏【十二月石勒来攻不为备勒至将战饮酒数斗众溃曜昏醉奔退马防石渠坠水上被执至襄国勒杀之三年勒使虎执曜二子熈遂灭之】终南山崩尺玊呈字数固前定【大兴四年山崩有玉方一尺文曰皇亡皇亡败赵昌凡三十一字刘均曰阙　皇室子当亡丑灭尽戊子曜禽己丑灭】然迹其凶虐天安舍诸前赵凡厯三世二十六年而石勒灭之【晋惠帝至成帝朝】
　　后赵石勒字世龙上党武乡羯人也其先匃奴别部羌渠之胄年十四倚啸上东门王夷甫【衍】已识其将为天下乱【勒随邑人行贩洛阳倚啸东门夷甫恐其将为天下患驰收之防已去】力耕于邬人【邬人郭敬等资赡之感恩为力耕每闻鞞铎之音】执卖于平原【太安中并州饥乱太守例执卖与平原人师懽为奴耕作常闻鼔角之声】囚于武安临水【佣于武安临水为游军所囚防群鹿至军逐鹿得免俄见老父谓曰鹿我也君应为中州主相救耳】困厄亦屡矣后归刘渊爲辅汉将军迨攻防冀州众十余万引张賔为谋主刁膺为股肱孔苌爲爪牙并州诸羯多从之刘聪授并州刺史南冦襄阳遂防江西长驱冦邺复据襄国【其时勒因遣王修献捷于曜曜信人言斩修勒大怒遂与曜絶】刘曜席战胜之威【髙之胜】进围伊洛勒举兵一麾曜昏然就遂兼其国奄有中区拥旧邦而抗王室坐明堂而袭冠带释介胄而开庠序隣敌畏威而纳欵絶域承风而献贡观其言曰大丈夫行事当礌礌落落如日月皎然终不效曹孟德司马仲逹欺人孤儿寡妇狐媚以取天下亦一时之豪也死肉未寒妻子悉死于石虎之手而夺之位矣【勒以咸和八年死僣帝位六年寿六十七月勒方死虎刼太子临轩涕泣让位于虎虎大怒迫立九年冬废临海王幽之寻杀其母子　晋元帝明帝成帝朝】石虎字季龙【勒从子也】赋性残忍自少不道弹人爲患傥非犊子破车之谏死于世龙之手矣【虎弹人军中苦毒勒白母将杀之母曰快牛为犊子时多能破车汝少之】然而勇冠当时攻取无敌勲亦非细自之爲大单于也虎已怀怨恨【勒以为大单于虎怒曰吾当夫石二十年乃不与我他日不足复留种也】卒成簒夺得国之后畋猎无厌【造猎车千乗海岱河济人无宁志】宫室盛兴【作台观于邺营长安洛阳二宫役四十余万人后又发雍洛秦并十六万人治长安未央宫又发诸州三十六万修洛阳宫】苛采民女【发百姓二十以下女十三万余人夺人妇九千余人防邺虎大悦子宣私米亦万余】嘉兵不戢【戊戍自将二十万击辽移击皝大败弃甲走庚子合兵民五十万括马四万击燕壬寅造甲五十余万船夫十七万人不聊生】分命宣韬先后游猎军戎之盛虎升髙而望曰吾家父子如是非天崩地防则抱子弄孙无复忧矣【命子宣将十人万游猎所过三州十五郡资储殆尽复命子韬亦如之自并州游于秦晋宣素恶韬疾之弥甚】亡何父子猜嫌兄弟雠隙自相屠脍取笑天下【先是丁酉太子邃数被笞责谋弑虎虎杀之并其二十六子同一棺至是戊申宣使贼杀韬欲并杀虎虎杀宣并其九子虎尝谓欲以纯灰三斛涤肠何为专生恶子年二十便欲杀父虎舍长子斌与遵而立子世为太子方十嵗】虎死【永和五年死在位十六年】世立冉闵作乱虎之子孙屠戮无遗积恶致灭有天道哉【世立凡三十三日虎长子遵用冉闵谋引兵废世自立凡一百八十三日遵与兄鉴谋杀闵鉴告闵闵杀遵立鉴凡一百三日鉴又欲诛闵复为闵所杀并诛虎孙三十八人尽殪石氏遂簒位时虎子祗镇襄国闻鉴死僣号辛亥为闵所灭闵本姓冉为虎养孙后簒复冉姓国号魏随为慕容恪所禽斩之国灭】后赵之僣四传二十有二年爲冉闵所簒【起成帝咸和戊子终穆帝永和己酉】复并于慕容氏焉南宫氏曰迹晋亡国之祸莫烈于二赵渊聪父子尝亲受晋爵委质为臣刘曜石勒又皆渊聪臣子观其喋血神州囚执天子负擢发不足数之罪终渊聪曜勒之身晋君臣曾不能北向戮一人以雪中原之愤自凶人得志者观之畴不谓天道无知而爲恶者未必生祸也然石渠之防刘曜被戮于生前靳凖之祸渊聪受诛于旣死至于石勒仅能自免其身而冉闵之乱其子孙至无遗种刘石乱华之罪刘为首恶石氏爲从天之祸刘亦浮于石恢恢之网踈而不漏而世之凶人陵君亲者犹懵然而莫之悟也悲夫前燕慕容廆鲜卑人【其先号东胡汉初为匃奴所败保鲜卑山因以为号】魏初自莫防跋【廆曾祖】入居辽西拜率义王【司马懿拜之】建国棘城之北【廆迁大棘城颛顼之墟】廆据邺【相州】号燕属晋室板荡诸夏皆襁负而归之抚循劳来收其髦俊以赞国事故能开一方之业创累叶之基然身受晋爵不失臣节【元帝拜廆大单于成帝加廆侍中】迹元帝兴复之初廆独能尊主倡义遣使劝进【元帝丁丑遣使浮海劝帝承大统】奉表献捷【乙卯取辽东遣裴薿献捷】执石勒使以献【癸未勒使脩好】使中国之义明于天下其贤于一时戎狄也逺矣纲目大书表而出之宜哉【丁丑三月纲目书刘琨慕容廆皆遣使劝进廆得与琨同书嘉之也廆成帝癸巳卒　晋惠懐元明成六朝】慕容皝【呼广切廆第三子】雄毅多权畧尚经学善天文据已成之资【丙申始僣位十五年】乘土崩之防诛叚辽【己亥送首于晋】俘髙丽【癸卯髙丽称臣奉贡】并宇文【甲辰讨宇文豆归灭之四夷东部大人拓地千里】虏夫余【世子隽虏夫余王】摧彊赵【石勒屡败之】拓境三千增户十万僣称王号【丁酉】迁都龙城【壬寅】卒不奉晋王朔矣【乙酉自称十二年以嗣位数纪年始不奉正朔　晋成康穆三朝】慕容隽【皝次子】姿貎魁伟愽观图书有文武干畧因石氏内乱乗衅长驱闻风而靡遂走王午【庚戍徇幽州刺史王午走遂陷蓟入都之】取章武河间【南徇冀州取章武河间】拔中山赵郡【辛亥恪拔之】降叚勤斩冉闵【壬子恪讨勤降之遇冉闵斩之遂防邺灭魏】败叚龛【丙辰龛降定齐地】威声所至易于破竹而幽齐青冀畧定矣于是僣帝位建年号【永和壬子建号元玺】迁都于邺【丁巳自蓟迁邺】廆初云子孙当有中原之言至是始验【初廆云吾稽福累仁子孙当有中原立十一年升平庚申卒　晋穆帝朝】慕容暐【隽第三子庚申立十一年】立恪实佐之初隽死朝廷佥谓中原可图独桓温谓慕容恪尚在忧方大耳未数年进克洛阳略地崤渑关中大震【乙丑三月】恪如不死燕未可量也曁评为政【慕容氏】忘恪临没之忠言【丁卯五月恪疾谓暐曰垂将相之才愿以国政聼之不然秦且图燕言讫而卒又与评曰请以垂为大司马必混一四海外冦不足惮】欲追慕容垂于败温之日【己丑晋桓温来伐暐与评谋奔垂请击之与慕容德相继败温追至襄邑大破之垂还评愈忌之与太后谋诛垂垂惧奔符坚】主暗臣昬斥逐亲贤以资彊敌秦师压境评帅三十万众迎拒以国家安危之身顾乃搉樵卖水积货丘山俯仰之间坐爲俘虏盖非不幸也【庚午七月泰王猛再来伐士卒怨评莫阙十一月邺城防暐评皆被执以归郡百五十七户二百缺十六万】燕僣国自号称王至暐三世三十五年为秦符坚所灭焉【始成帝咸康丙申终帝奕太和庚午】
　　前秦之兴起于后赵蒲洪略阳临渭氐人初氏蒲【其家池中蒲生长五丈五节如竹遂因以蒲为氏】后以防文有草付应王又其孙坚背有草付字【坚生目有赤文隐起成字曰草付臣又七洪名之曰坚】故改姓苻氏初归石虎后降晋【穆帝庚戍以为征北大将军】徘徊枋头已有虎据中原之志【己酉泰雍流民相率从枋头西归推洪为主众十余万】健僣位长安【洪第三子壬子僣帝位以子苌为太子弟雄为丞相】取兖并【五月晋张遇以许昌降郡邑皆降尽得兖并】却桓温【甲寅苌雄却温温乏食还】平关中【八月苌平关中】遂为彊国又留心政事崇尚儒学寛刑薄赋关右归心焉【辛亥僣天王位改元凡四年卒】苻生【健第三子苌卒乙卯生嗣位】眇而狂悖甚为祖洪所恶嗣位三年【乙卯至丁巳六月弑】穷凶极恶淫刑忍杀不可具道【即位初首杀梁后及大臣以应星变又杀功臣雷弱儿九子并二十七孙又杀后妃公卿仆百余人截头拉胁锯顷刳胎宴羣臣射杀酒监尚书令辛牢谓不强人酒有告贼者刳其心太后弟谏凿其项杀之謡言东海大鱼化为龙杀太师鱼过并其子孙】于是东海王坚弑之而自立焉【坚去帝号称大秦天王　并穆帝朝】苻坚【洪季子雄之子】弑主杀兄【丁巳冬杀庶兄法法贤坚让不受以为丞相太后恐不利于坚赐死法与坚恸哭呕血别】簒成伪厯本非有道之长特居位以来粗有可称者其得人也因吕婆楼一言举王猛于布衣君臣遇合自谓德之有孔明也一嵗五迁权倾中外勲旧不能离亲戚不能妬遂使僚佐屏息豪右震悚道不拾遗兵革彊盛国以富彊猛之力也【丁巳尚书婆楼荐猛曰仆里舍王猛谋略不世出宜请而咨之氐豪樊世初与健定关中与猛争论坚因事斩樊世仇腾席宝谮猛出腾宝壬申猛相乙亥卒】况其时平阳公有经纶之才【弟融】长乐公有文武之畧【子丕】权翼薛赞之直谅邓羌张蚝【允吏切】之忠勇各当其任共致治平其严贡举之法也命牧伯守宰各举孝悌亷直文学政事察其所举以行赏罚由是官称其职民安其业其重经学之任也诏民通经成一艺者郡县以礼送之其在官不学无艺者悉罢为民以至増重儒教禁老庄图防之学其政事之善也举贤才脩废职课农桑恤困穷礼百神立学校旌节义继絶世至于因旱而减饍彻乐开山泽之禁以养民聼讼而立观五日一临以求民隐却大宛献马作诗返之卒能平燕【庚申冬坚自将助猛平燕迁慕容暐君臣及鲜卑四万户于长安】定蜀【癸酉冬命将分道击梁孟朱彤拔汉中徐成抜劒门杨安降梓潼毛当抜成都遂取二州卭莋夜皆降】吞凉【丙子秋平凉前凉张轨据八世灭之】擒代【冬张蚝等三道击代王什翼犍败走为子实君所弑坚讨平之代自拓抜倚庐始封六十三年而亡】十分天下而有其七【王猛云九州百郡十居其七】东夷西域一日而朝贡者六十二国艸付之盛刘石以来未之有也柰何冦晋之谋怀贪欲无厌之心忘王猛临终之语【猛言晋正朔相承臣没之后愿勿以晋为图鲜卑西羌我之仇敌终为人患宜渐除之】辟臣下苦口之諌【壬午谋冦晋仆射权翼左衞率石越首諌不聼弟融太子諌不聼所信沙门道安所幸张夫人所爱幼子诜諌又不聼】独与慕容垂决大议【垂劝坚独断坚大悦曰吾定天下独卿耳厚赐之】临发朝臣皆不欲坚行惟埀与姚苌及良家子劝之拥百万之师长驱入防自谓大江之流投鞭可渡不知人道助顺天道恶盈淮淝一败防于只轮不返而群丑风尘思奋之心鳞集蜂起慕容垂据中山而为后燕姚苌据长安而爲后秦乞伏国仁据陇右而爲西秦冦雠徧四方戎马塞郊甸身死于叛臣之手种类殄灭何其亡之速哉【坚癸未大败于晋乙酉五月慕容冲攻防长安前期坚奔五将山七月后秦姚苌执坚八月杂杀之年四十八张夫人爱子诜皆自杀丁亥冬苌防秦州掘坚尸倮鞭之埋以棘】或谓不杀慕容垂于来奔之时【己丑垂及子令宝农来奔坚大喜猛日垂父子如龙虎非可骑之物坚曰吾方收英雄以清四海柰何杀之不聼】不剪慕容暐于星变之日【癸酉冬彗星见太史张孟言彗起箕尾燕分埽东井秦分十年后燕当灭秦宜剪暐父子兄弟以涓天变不聼】不诛鲜卑于妖言之际【癸酉冬有人入明光殿大呼曰甲申乙酉鱼羊食人悲哉无复遗执之不获袐监朱肜秘郎赵璧固请诛鲜卑不聼】最后不从人言轻谋冦晋自底灭亡此亦所谓徒观其迹耳善乎南宫氏曰秦于羣雄中所谓彼善于此者坚以簒弑取国猛以商君治国外彊中干所以一蹶而不复振氏祚之不长其无本之故与愚观猛之説坚曽未闻有仁义之言进之者至于为诈计诒慕容令欲杀其父子其倾险尤爲可羞司马氏至以爲市井鬻卖之行岂雅德君子所宜为哉【庚午猛伐燕请令参军事猛至洛阳赂垂所亲使诈为垂使者谓令曰父子来此逃死今王猛防毁日深秦王虽外相善其心难知吾今还东故遣告汝吾已行矣汝可速发令遂奔燕猛表令叛垂惧而走为追骑所获坚引见劳之待之如旧】若夫垂没谆谆以晋为未可图鲜卑西羌不可忽虽正中亡国之膏盲亦徒然耳纵使猛在未必能遏坚之南行亦未必能决坚之杀鲜卑与羌也吁猛特霸者之佐耳仁人无敌于天下猛何足以识此【晋穆哀废简文孝武五朝】苻丕【乙酉坚留太子宏守长安慕容冲攻长安宏弃城走七月坚被姚苌执宏奔晋长庶子长乐公丕自枋头复入邺】在邺王永在壶关招之而西张蚝王腾迎入晋阳闻坚死发防嗣位【八月立谥坚宣昭皇帝世祖】未数月战败于西燕慕容永奔东垣晋冯该自陜邀击斩丕执其子宁送京师【十月诏不诛以宁送苻宏　晋明帝朝】苻登【十一月僣位南安】集离散之兵厉死休之志【登撃姚苌将士皆刻锋铠为死休字人自为战所向无敌】治兵与姚苌相攻者八年虽众寡不敌而节义慷慨中间毛后与二子虽为苌所杀而志不少衰【己丑春登留妻子于大界自将撃苌屡败之秋苌袭大界毛美而勇兵入犹力战杀七百余人骂苌死二子亦被杀】苌死登反败于其子兴之手有足悲者矣【癸巳冬苌死登喜曰兴小儿吾折杖笞之耳甲午尽众而东与兴战七月竟为兴邀击死　晋明成两朝】苻崇奔湟中嗣位【登子七月嗣立】不旋踵而亡【十月战死于乞伏干归成帝朝】秦僣国始自苻健凡五世四十三年为西秦乞伏干归所灭焉【始穆帝永和壬子终武帝太元甲午】
　　后燕慕容垂【皝第五子隽立封垂吴王】天姿英杰威震当时【败桓温故】以雄略见猜脱身逃秦苻坚遇以国士淮南之败【坚冦晋败】垂独全军【诸将皆溃垂三万人独全】不肯乗人之危悉以兵授坚【坚以千骑奔垂垂子宝劝灭坚垂以坚待之厚不欲负弗聼悉以兵属坚】亦足以少偿殊遇矣渑池之诳乘时思奋祖业是图固无怪其然也【坚至渑池垂请先至邺展拜坟陵张国威许之权翼谏不从】于时兄弟子侄鳞集云兴共防战功定都中山【乙酉冬季】僣位改元【丙戍正月】何其中兴之速哉固天道好还识者知其必复【前燕之亡福徳在燕太史黄叹曰燕必中兴其在吴王乎赵秋曰天道在燕而秦灭之不十五年燕必灭秦】而亦垂之在燕得人心有素也司马氏谓垂始去燕人如失其父兄及其还也人趋之如归市信然矣【垂以丙戍僣立丙申卒寿七十一】惜其灭西燕之后狃于长子之捷【丙申伐燕慕容永永走归长子垂围急八月城降诛永】轻魏而伐之大败参合陂子宝仅以身免未防袭魏平城见参合积骸如山军士恸哭垂因慙愤而殂矣【乙未遣寳伐拓抜魏魏诈言垂死宝夜遁魏追击宝单骑免丙申垂亲行至参合陂见先败积骸如山军士恸哭垂慙愤而死　晋武帝朝】慕容宝【垂太子也】嗣位之初首失人心潜召外冦【宝定士族清浊校阅户口罢军营封防户士民始有离心农至幷州大失民夷之心莫不怨之潜召魏军】魏师踵至并州常山信都邺城相继沦防【丙申秋魏军至农走失并州冬大至常山以东郡皆降丁酉防信都戊戍防邺常山真定府信都冀州】中山实为国根本之地无故弃之逃遁龙城【丁酉三月宝奔龙城中山人立宗子详拒魏详虐又杀详立麟麟以饥奔邺中山遂防于魏】父子兄弟叔侄亲戚剪爲仇虏【麟隆农宝三弟防宝长子丁酉夏防反杀隆农农不死宝杀防不克奔中山为详所杀后麟谋弑出奔亲戚见下注】宝奉头防窜进退失据而身竟死于兰汗之手矣【兰汗乗季舅戊戍二月速骨作乱立慕容崇宝奔三月尚书兰汗杀速骨废崇奉太子防宝疑不还四月寳奔滑台徳不纳徳寳叔先守邺奔滑台邺遂防宝遂走冀复还就汗汗遣弟弑宝自称太单于宝子盛报雠见下】厥考之业隳焉惜哉【晋武安二朝】慕容盛【宝之子也】惸惸孺子自投于雠人之怀终据其喉而刺其腹以成其志而复其位【四月宝死盛奔防污纳之因离间汗兄提弟加难弑宝者成嫌隙七月提作乱汗讨之盛因杀汗等以报父雠复位】读史至此未尝不健其决而嘉其壮乐其孝道之有成也不幸遇盗而亡【慕容国等所杀在位三年　晋安帝朝】慕容熈【垂少子也】盛死嗣位以一妇人之故亡其身以及其国爲冯氏之驱除焉【熈爱后苻氏尝为起承华殿负土北门与杀同价季夏思冻鱼脍仲冬须生地黄有司不得加大辟后卒号踊如防考妣大敛毕啓棺交接百官无涙罪之含辛为涕熈徒跣被髪送将军冯跋先惧诛亡命至是政虐民怨跋入龙城推慕容云为主云本姓髙宝养子因熈送葬执而杀之幷其诸子熈立六年】后燕之僣自垂至熈四主凡二十四年【起武帝太元癸未终安帝义熈丙午】为慕容云所取寻归于冯氏焉【丁未云即天王位复髙姓己酉宠臣离班桃仁弑云跂讨乱自即位仍号燕是为北燕见后】
　　南燕慕容德【皝少子初暐败亦徙长安后从垂归】以季父之亲膺邺中之寄【丁酉以德镇邺】徙滑台【戊戍惧魏攻弃邺南渡滑台因河为固自称燕王】都广固【己亥三月出讨叛长史李辨降魏德用尚书潘聪防引兵南徇兖州北鄙郡悉降八月据琅邪徐兖归之者十余万进抜莒城传檄青州诸郡皆下遂入都广固庚子僣帝位五年乙巳卒】跨有全齐以窃徽号争衡秦魏志靖荆吴崇儒术以风延谠言而砺已固其禀倜傥之雄姿韬纵横之逺畧勃勃乎有不能遏者然国危未闻其节君存遽践其位虽曰势穷则变出于不获已其后君宝来奔欲纳不果无君之罪亦不可逃矣【晋安帝朝】慕容超【初德仕秦凡纳有遗腹子在秦至是召立之六年】嗣位之初首斥勲旧信用匪人【己巳八月立首引所亲公孙五楼参政事而出大臣慕容钟叚宏等封孚諌不聼后五楼谮钟请杀之钟宏及慕容法奔秦魏法兖州刺史超初还至兖法疑其诈遂有隙】猜忌日甚盘于游田王师围城【己酉五月晋刘裕来伐】与姬对泣【庚戍元日与魏夫人登城见王师之盛握手对泣】国亡身僇亦其所自取者矣【尚书悦寿开门纳王师禽超送至建康二月斩之】独惟刘裕忿广固久不下欲尽阬其众以妻女赏将士頼韩范諌以为非吊民伐罪之师乃止犹斩王公以下三千人没入家口万余抑何其不幸耶【安帝朝】南燕之僣二世十一年而王师灭之焉【始安帝隆安庚子终义熈庚戍】
　　后秦姚苌【弋仲第二十四子】父弋仲本西羌首帅为后赵臣以鲠直勇亮着闻临终戒诸子曰我死汝即归晋竭尽臣节无为不义事贻谋之道有足称者姚襄【弋仲第五子】才气豪迈有孙防之风弋仲死归晋晋处之谯城后与殷浩不恊北归图关中与秦战死【苻生遣贤击杀之】苌遂率诸弟降秦爲苻坚将坚冦晋命苌爲龙骧将军督梁益诸军事且谓之曰朕以龙骧建业卿其勉之识者已知其为不祥之徴【左将军窦冲曰此言不祥之徴也坚黙然】坚旣败还后遣苌与子叡同讨慕容叡不用苌言以至败没【秦比地长史闻垂攻邺遂奔关东反众至数千屯华隂叡不用苌言驰兵邀之为所杀】坚大怒苌惧奔渭北羌豪归之者五万余家推爲盟主于是僣称秦王【甲申四月僣号改元】进屯北地诸羌归者又十余万【坚自将步骑二万击之】明年围坚于五将山【初辛巳三月平阳太守慕容冲起兵众二万壬午正月僣位攻长安坚自督战飞矢满体流血淋漓坚以防言帝出玉将久长得乃奔五将山】执而杀之克长安定都僣位【乙酉七月苌遣骁骑将吴忠围五将山执坚归新平幽之八月求国玺曰苌次应厯数坚瞠目叱曰五胡次序无汝姓名玺已送晋不可得骂苌求死遂缢坚于新平佛寺】司马氏曰苌不能报旧君之德乘其危而杀之甚矣苌之不仁也【晋武帝朝】姚兴【长子甲午五月僣位】才智足辨大业未经克长安戮苻登【八月】克洛阳淮汉以北多归【己亥十月】伐西秦干归与诸部皆降【庚子七月】攻南燕慕容超爲之称藩【丁未九月】旣而逞志矜功弗虞后患委凉都于秃发授朔方于赫连专已生灾邉城继防犹且崇尚桑门以鸠摩罗什为国师亲帅群臣听讲大造塔寺公卿以下皆奉佛州郡化之十室而九捐实谈空靡然成俗坐致沦胥非不幸也【丙辰死僣二十三年　晋武安二朝】姚【兴长子也】以庸懦之资乏经世之用甫及二年王师来伐【太尉刘裕】不数月下长安出降卒罹建康之诛矣【丙辰三月僣位丁巳九月裕至长安将妻子出降送斩建康市百里草木焦死】后秦之僣自苌至三主三十四载爲王师所灭焉【始武帝太元甲申终安帝义熈丁巳】已上七国皆当时之桀黠者也其他僣伪诸国窃据一方者如前凉张安定人据凉州厯九世【轨寔茂骏重华耀灵祚靓天钖】七十四年而秦苻坚灭之【起惠帝大安癸亥终武帝大元丙子】
　　后蜀李特巴西人初聚众爲盗自称益州牧益州刺史罗尚斩之传首洛阳【据二年】子雄僣位寛厚简刑海内大乱惟蜀富实垂三十年又三传【班期寿】至势晋大司马桓温伐之降封归义侯而国亡厯六世四十有五年【起惠帝大安癸亥终穆帝永和丁未】
　　西秦乞伏国仁鲜卑人据金城【兰州坚入冦时为前将军防国仁叔父步頽反陇西坚遣国仁讨之及坚败国仁遂并诸部众至十余万】厯四世【国仁干归炽盘慕末】四十有七年而夏赫连定灭之【起孝武大元乙酉终宋太祖元嘉辛未】
　　后凉吕光略阳氐人【生有神光之异故名光目重瞳子左手有肉印】父婆楼佐命苻坚坚命光讨西域经流沙焉耆龟兹等降者三十余国及还姑臧自领凉州刺史闻坚遇害遂僣位天王【凡十年寿六十】子绍嗣而光庶长子纂簒之【绍自杀】仅三年为其臣吕超所弑而传于隆光弟宝之子也未防为后秦姚兴所灭光纂隆三世十八载而亡【起武帝太元丙戍终安帝元兴癸卯】南凉秃发乌孤河西鲜卑人【乌孤七世祖寿閴母寝而产于被中鲜卑谓被为秃髪因以为氏】吕光遣使署冠军将军自称西平王据广武【兰州金城县】传三世【乌孤利鹿孤傉檀】十八年而西秦乞伏炽盘灭之【起安帝隆安丁酉终安帝义熈甲寅】
　　北凉沮渠防逊其先爲匃奴左沮渠防逊以官为氏据张掖【甘州】二主【沮渠防逊沮渠防防】三十九年而魏世祖灭之【起安帝隆安辛丑终宋文帝元嘉己卯】
　　西凉李暠据河右【一作姑臧今凉州】三世【暠歆恂】二十二年而北凉沮渠防逊灭之【起安帝隆安庚子终宋祖永初辛酉】
　　大夏赫连勃勃匃奴左贤王之后刘衞辰之子【刘渊族】据朔方统万城【今夏州初仕后秦姚兴镇朔方僣称天王自以匃奴夏后氏苖裔国号夏言帝王保天为子是为徽赫实与天连故改赫连氏】刘裕灭姚义真镇长安勃勃克之僣位改元然凶暴好杀夷夏嚣然人无生类【僣十三年】传三世【勃勃昌定】爲魏世祖所灭仅二十五年【起安帝义熙丁未终宋文帝元嘉辛未】
　　北燕冯跋长乐信都人其先毕万之后子孙有食采冯郷者因以爲氏仕后燕讨慕容云遭弑之乱僣天王位其后僣称天子于昌黎【今髙丽】跋死弟立凡二世二十有八年而爲魏世祖所灭焉【起安帝义熈己酉终宋文元嘉丙子】其迭兴迭仆通前共十有六国盖自晋室不君偷安江左中原无主而刘石苻姚慕容据之康节卲子诗云衣到敝时饶虮虱方溃后足虫蛆良可叹也南宫氏曰自古僭窃据中原之祸莫甚于晋然其亡也大扺多自相驱除未闻中国能征一国灭亡之而能有之也独大司马桓温之灭蜀太尉刘裕之伐南燕平后秦三事差彊人意然是二人者功存恢拓志在簒君三国亡矣而当时之为晋患者不在此三国也故终晋之世卒于宴安江沱而不能混一中原抑亦可为于邑矣十六国僣伪始于晋惠帝大安二年癸亥【前凉张轨】终于宋文帝元嘉十六年己卯【北凉沮渠茂防】通七十有七年

　　史纂通要卷十一
<史部,史评类,史纂通要>
　　钦定四库全书
　　史纂通要卷十二
　　元　胡一桂　撰
　　宋
　　南朝起自西晋之乱东晋元帝渡江国于江左于是南北分据其接东晋之统者为宋齐梁陈而谓之南朝其据有中原僣窃尊号者则为元魏【起东晋孝武时】为西魏东魏【皆起梁武帝时】为北齐【起梁简文帝待】后周【起陈武时】而谓之北朝或曰南北分裂司马氏通鉴以南綂北帝南而北称主亦以正朔相承正统在南也今纲目乃以南北分书均帝焉何哉盖不然文公大公至正之心如青天白日昭然无蔽东晋既亡南北已无綂属其兴于南者可帝其兴于北者亦可帝也尚可以南而统北乎况刘裕弃取中原之机急于篡弑以成其乱臣贼子之志齐梁陈又无功无徳但踵乱贼故智且其子孙可称无防视北齐后周莫能相尚望元魏献文以上且有愧焉者也况敢企孝文乎故惟置分书之列斯亦幸矣或又曰【胡成性史论】纲目分注南北则先宋齐梁陈而后元魏周齐亦以见正朔相承而正綂所由属也其于分注之内为之抑扬又如此然则以徳则劣以地则均特以綂绪之绍在分注之先抑又重可慨也矣宋武帝姓刘名裕字徳舆小字寄奴彭城人【彭城县后随晋东迁晋陵丹徒之京口里】汉楚元王交二十一世孙也生有神光照室长雄杰有大度身长七尺六寸风骨竒伟不事亷隅小节仕晋义熈十三年爵宋王元熈二年称皇帝国号宋都建康【即位年六十五庚申永和元在位三年】废晋帝为零陵王守之以兵寻弑之此本纲目所书也尹氏曰自操丕篡汉司马懿踵而行之至刘裕又益甚焉故山阳【汉献帝】陈留【魏元帝】犹得以优游卒嵗而零陵则操之为已蹙矣世道愈降可畏哉帝始败妖贼孙恩【晋隆安己亥恩作乱防稽刘牢之请帝叅军事帝奋长刀力战遂平山阴恩遁入海以至水死】擢守下邳【庚子大破恩投海死遂擢】继起义兵诛斩桓兴复晋室功已不细自是灭南燕枭卢循戮谯纵定闗中平伊洛【已上皆注晋安帝朝】无不如志迨夫得国之后清简寡欲严整有法度被服布素游宴絶希嫔御寡少不蓄私藏孝于后母又诏防主当朝母氏不得预政此皆人君之要行而帝兼之亦足为一代之良主矣然而弑安帝以促晋祚之期弑恭帝以絶人心之望【注见晋末】视桓之祸尤烈焉既而二子皆不得其死【长子义符即少帝失道徐羡之等废弑年十八次子庐陵王义真与谢灵运顔延之慧林道人游灵运褊傲延之嗜酒羡之等恶之出谢顔等奏废义真寻杀之】六君没于非命及齐篡位宋之王侯无少长皆死焉善夫张谓之论曰髙帝近希曹马逺弃桓文祸徒及于两朝福未盈于三载八叶其世嗣六君不以寿终天之报施其明验乎少帝义符【武帝长子也壬戍五月即位癸亥景平元甲子五月废在位一年】膂力絶人善骑射解音律居丧无礼狎昵左右游戱无度华林列肆【华林园】手自沽卖开渎引船【与左右引船】唱呼欢乐竟寝龙舟徐羡之檀道济等废帝为营阳王而弑之矣【甲子五月奏太后废帝迁于呉六月弑于金昌亭】遂迎立武帝第三子义隆【时义隆封宜都王出为荆州刺史迎立】是为文帝【即位年十八甲子元嘉三十在位三十年】年十四愽涉经史善书其在江陵祯符所集【景平初有黒龙见西方五色云随之二年江陵城上有紫云望气者谓帝王之符】车驾赴迎黒龙负舟【发江陵黒龙跃负舟左右失色上曰此乃禹所以受天命阿徳当之】葢天命之所归矣既亲政事【甲子羡之等疑惧与亮居中晦镇荆州为自全之计乙丑羡之等归政】首正典刑讨羡之等弑逆之罪【丙寅王华等数以弑逆事激怒帝遂下诏讨羡之亮晦等】擢用众臣则召谢灵运顔延之以叅权要而王华等五臣并用【王华刘湛王昙首殷景仁俱侍中谢微亦见重时号五臣发酉灵运以游放免官卒诛之】继以彭城王总内外之务【义康帝弟己巳为侍中】最后王僧绰练习朝典深沈有局度朝政叅预焉【辛夘僧绰昙首子也】加以仁厚恭俭勤于为政纲维备举条禁明宻百官乆于其职守宰六期为断三十年间海内晏然士崇操尚乡耻轻薄江左风俗于斯为美后之言治者皆称元嘉焉惜其信义康之毁而杀檀道济【丙子上久疾刘湛説义康召道济诛之道济怒目光如电脱帻投地曰乃壊汝万里长城魏闻之喜】信景仁之言而黜义康【庚辰殷景仁宻言相王权重非社稷计遂出江州后竟赐死】怒扶令育之直諌即付狱赐死【辛巳叅军令育諌勿踈义康宜召赴京即赐死】固已亏君臣之义戕同气之亲使有宋累叶罕闻直谅之益至于轻举伐魏【庚午三月命左将军到彦之恢复河南魏敛戍北归彦之分将守滑台虎牢地南兖既平诸军皆喜王仲徳独忧庚寅命王谟进攻滑台兵败走乃召诸将还】延冦纳侮【庚午秋魏克金墉城冬又克虎牢到彦之滑台奔还辛未魏攻虎牢滑台等处诸将皆败独道济全军反自是河南复亡庚寅魏大武至步声言渡江建康震恐馈魏百牢】遂使师徒殱于河南戎马饮于江津南兖等六州【南兖徐兖扬音冀等】反为魏破屠戮之惨丁壮婴孺骈首受祸邑里萧条赤地连亘春燕来归至巢林木元嘉之政衰矣【辛夘魏退俘广陵居人万余家以北六州杀掠不可胜算所过州郡赤地无余】司马氏归之帝不量力横挑彊胡之过陈同父则以为自东晋乆安江左至宋武帝有进取中原之势而志在篡晋乃委而弃之文帝慨然规恢大志与夫偷安委靡者异矣然到彦之潼闗之举列守未乆卒以无功而还王谟滑台之役不惟无功适以致冦是岂鋭意兴复者反不若甘心保守者之为得耶葢尝观谢晦檀道济之死与夫王仲徳沈庆之之言而后知帝之不能遂所欲者有由矣武帝入闗十防晦有其九其知为何如道济万里长城为国倚重其勇为何如帝诚有意中原存而用之可也王华等浸润之言一入而讨晦之诏已下义康谗毁之言一闻而道济之诛不旋踵【按伐魏在庚午辛未道济独全军反是时未为不用葢主将在彦之谟虽用道济权不专耳】彼彦之谟其智勇果有足称者乎方彦之引兵而进魏人敛戍而退司兖既平往往皆有喜色而仲徳独曰诸将不谙北土情伪必堕其计彼葢知以拓跋之彊委四镇而不校者正欲饵我彦之不此之察而遽喜其知可知也谟髙论抗防令人主有封狠居胥之想而沈庆之固諌谓今欲伐国而与白面书生谋之事何由济【帝欲经畧中原谟尤好进言帝曰观谟所言令人有封狠居胥意沈庆之云云諌不从】其后进围滑台一见魏军果惊惧而走其为勇可知也择将如此所以不能遂其所欲者职此之由矣议者不察乃谓帝不量力之过惑矣吾独惜帝志有余而明不足也迨夫太子绍巫蛊事觉欲行废立狐疑不决反遭弑逆之凶哀哉【发已太子绍与始兴王濬巫蛊事发帝欲废绍谋泄被弑武陵王骏率庆之举兵讨贼】武帝骏【文帝第三子甲午孝建三大明八在位十一年】倡义诛绍遂即尊位首多变易文帝制度宋之善政于是乎衰未几沈湎于酒【终日酣饮少有醒时末年又为长夜之饮每旦俄顷数斗冯几惛睡】贪冐于货【末年尤贪刺史二千石罢还必限使献奉又以蒲戱取之】朝狎公卿【壬寅多狎游置酒诟辱朝士又使相嘲讦又宠昆仑奴以杖击羣臣】诛仇諌士【庚子冬怒周朗切直贬宁州杀于道】大兴宫室土木文绣赏赐嬖幸帑藏空虚加以猜暴寡恩诛踈宗族【甲午乱义宣诸女义宣以反诛又猜忌竟陵王诞卒以诛灭】尝壊髙祖居室起玉烛殿见床头土障葛笼【灯笼】麻拂【麻绳拂】曰田舍翁得此已过矣明年竟殂于是殿岂髙祖击之也耶迹其无道桓灵不若得保首领以没幸矣前废帝子业【孝武长子即位十六乙巳永光元在位仅一年不道遇弑】蠭目鸟喙长颈鋭下孝武恶而囚之将加害者数矣卒得无恙【尝囚侍中下省欲杀不果】及即位凶暴日甚诛杀相继【元年秋杀校尉戴法兴散骑奚显庆杀宰辅义恭元景师伯杀廷尉刘徳显杀新安王子鸾与其母弟南海王师及母妺冬杀东海守防稽守杀南平王铄使左右辱其妃江氏不从鞭之一百杀其子二王一侯】内外百司不保首领猜忌诸父拘囚殿内敺捶陵辱【号湘东王或为猪王建安王休仁为杀王山阳王休裕为贼王或尝怍防裸之防付大官曰今日屠猪】甚至粪父之陵【元年以失爱将发陵不果乃纵粪于陵肆骂为齄奴】嫔祖之女【纳文帝女新蔡主于后宫姑也谓之谢贵嫔后杀其夫何迈】不旋踵而湘东王彧弑之而自立焉【十一月三王乆幽期旦诛彧然后南巡彧乃谋弑皆响应是夕与羣巫防女数百射铎竹林堂将奏靡靡之乐帝素所恶主衣寿寂之抽刀入行弑】明帝彧【文帝第十一子乙巳太始七大豫一在位八年寿三十四】即位于时晋安王子勋称帝寻阳四方贡计皆归之朝廷所保惟丹阳淮南数郡【乙巳十二月即位是月子勋反江州郢州安陆王子绥荆州临海王子顼防稽守寻阳王子房及徐冀青呉郡呉兴义兴晋陵益湘广梁山阳守悉起兵应之邓琬劝子勋僣号】頼蔡兴宗镇静至信之言【帝甚惧问计羣臣兴宗言冝镇之以静待人以至信叛者亲戚勿罪物情既定人有战心】建安王都督征讨之力【丙午春休仁帅王谟沈攸之讨贼八月寻阳王子勋伏诛年十一传首京师】不逾年而子勋平可谓幸矣诸州刺史东手请降顾乃耀兵以疑其心于是两淮多为魏有【丁未徐梁益兖豫刺史皆乞降上将甲士五万迎之懽遂降魏自是失淮北泗州及豫州淮西之地】厥后魏克东杨青冀之地尽皆沦没【己酉】方且猜忌忍虐【晚年多忌讳言语中有祸败凶丧犯者斩戮】勦灭同气【辛亥以太子防忌诸弟休佑休仁休若皆赐死帷休范以凡劣存】奢费过度【辛亥作湘宫寺备极壮丽每造器用必为正副次御各三十件一物輙为九十枚天下骚然民不堪命】晚年以神器之重付之李氏之子【初帝以太妃陈氏赐嬖人李道儿已复迎还生子昱即后废帝也】卒使根本不芘防主孤立权臣得以窃而取之矣可胜叹哉后废帝昱【废为苍梧王】立人以为李氏之子焉【明帝长子壬子夏立年十嵗癸丑元徽四在位四年遇弑】以童孺之年游荡罔节诛戮无常宗亲殆尽【常微行或自称李将军着小袴衫穿营署巷陌或宿客店画卧道旁与厮养交游丙辰益甚从者执戈人畜违之无免者天性好杀小有忤意击脑捶阴刺心剖腹之诛日以数十孝武二十八子明帝杀其十六余皆废帝杀之】欲杀萧道成引满磨鋋【时连反】几死者数【丙辰欲杀尚书左仆射萧道成书的于腹引满欲射左右谓腹大佳射棚但一箭便死不如用骲箭一发中脐大笑又自磨鋋曰明日杀道成陈太妃骂之而止】已而台冈赌跳新安偷狗醉眠未觉而首已授之道成矣【丁巳七月道成使校尉王敬则阴结帝左右杨玉夫杨万年等行弑是日帝与左右台冈赌跳晚至新安寺偷防煮食大醉还寝仁寿殿玉夫刎帝首授萧道成道成洗视之而入奉太后令数罪恶贬为苍梧王】道成既弑苍梧王入白太后奉太后命立顺帝准【明帝第三子即位年十一丁巳升明二在位二年被弑】姿貎端华眉目如画见者以为神人然政归道成立才二嵗即为所取未几以汝阴遇弑宋之王侯无少长皆幽死焉【己未四月被纂齐封帝汝阴王居丹徒宫以兵卫之五月监人弑以疾赴齐赏以邑是月杀宋宗室无遗】今观王敬则以兵入而曰官先取司马家亦如是可以为世戒矣而世之夺人之国者每迷而不悟徒为子孙忧其殆所谓知存而不知亡知得而不知丧者与【敬则以兵入帝逃佛葢下太后索得之帝收涕曰欲见杀乎敬则曰出别宫耳且曰云云帝泣弹指愿后身世世勿生天王家解玺绶出就东邸】宋有国八主五十九年而亡【起武帝永初庚申魏元明太常五年终顺帝升明戊午魏文帝太和三年】
　　齐
　　齐髙帝姓萧名道成字绍伯东海兰陵人【髙祖淮阴令整过江居晋陵武进县寓居江左者皆侨置本土加以南名更为南兰陵人】汉相何二十四世孙仕宋为偏将军【文帝时】预平晋安王子勋【明帝时】鄱阳王休范之乱【苍梧时甲寅夏休范反江州直趣台城帝为前锋讨贼遣校尉张敬儿诈降竟斩休范以归】弑苍梧立顺帝时禇渊袁粲沈攸之之徒并前朝【明帝】顾命大臣粲攸之先后举兵以讨弑君之贼不克而死渊独与道成素相凭附加以王俭倡议假黄钺以至进爵齐王而篡谋成矣旋命王敬则以兵入迫篡帝位【即位年五十三己未建元四在位四年】国号齐都建康禇渊王俭实为一时佐命功臣俭仆射渊司空荣矣然当袁粲死节之时百姓谚曰可惜石头城宁为袁粲死不作禇渊生及拜司空之日从弟昭叹曰彦囘【渊字】少立名行何意披猖至此门戸不幸乃复有今日之拜何防拟为之賛曰渊既世族俭亦国华不頼舅氏遑恤国家【防谓人曰我作齐书已竟賛云云】人心秉彛之天良与公论之不可磨灭如此道成得国未几复行弑逆义尽赤夘金之族而灭其祀方之晋宋为愈蹙矣行不义杀不辜以创业何以长世故齐祚视六朝最为短促岂无故夫若夫以身率下以俭化人身不御精细之物衣不用珠玉之玩内殿施黄纱帐宫人着紫皮履珍竒异物毁弃不用每曰使我治天下十年当使黄金与土同价而又访政事于刘谳【元年问政于谳对曰政在孝经请监宋氏之所以亡帝曰儒者之言可保万世】询得失于羣臣【命羣臣各奏言得失】粗足称耳武帝赜【髙帝长子即位癸亥永明十一在位十一年】当云雷伊始功叅佐命颇厯艰难故其即政之明日首免逋城钱革宋氏之政中外欣恱【晋宋旧制受官二十日輙送修城钱二千太始初军役大起受官者万计二十年不输不可胜计文符督切甚至是除荡百姓大恱】且留心政事总揽大体每以富国为先严明有断郡县乆于其职长吏犯法封劒行戮故永明之世外表无尘内朝多豫府库充溢弛役便民百姓丰乐盗贼屏息虽宫室苑囿颇好华靡而言常恨之亦有齐之良主也废帝【废为鬰林王】昭业【文惠太子长子武帝之嫡孙也】以太孙嗣位【癸酉即位甲戍隆昌元年在位未及一年无道七月遇弑】命西昌侯萧鸾辅政帝性辨慧美容止好书为武皇所爱实矫情饰诈阴怀鄙慝即位之后祖敛方毕备奏声乐【呼武帝诸妓奏乐皆哽咽流涕从事送梓宫出门亟还内奏胡伎鞞鼓之声震内外】山陵才罢游走市里【与羣小往崇安陵隧掷涂赌跳作诸鄙戱】极意赐予至倾帑藏【武帝聚钱上库凡八亿万金帛寳器不可胜数尽赐羣小期月为之一空】祼袒形体烝滛祖【尝祼袒着红谷裩烝武帝辛霍氏】狂纵荒滛罪浮桀纣卒为萧鸾所弑焉【鸾諌不从屡谋杀鸾鸾与萧谌谋弑谌以兵入帝方祼身与霍氏相对遂遇害霍与诸嬖幸皆诛太后废为鬰林王】后废帝【废为海陵王】昭文立【文惠第二子七月鸾弑郁林立帝年十五改元延兴九月鸾废帝为海陵王十一月弑帝】鸾专国政帝起居饮食皆谘而后行尝思食蒸鱼羮竟不与未几鸾杀鄱阳王锵等七人挟太后令废帝自篡大位再行弑逆矣当其杀诸王时巴陵王【子伦】临酖谓使人曰先朝昔灭刘氏今日之事固宜其殆鬼擘其口谴其乃祖以为方来之戒者与明帝鸾髙帝仲兄始安贞王道生之子少孤育于髙帝爱过诸子既再废主遂行篡立【时年四十三甲戍建武四永太一在位五年】是虽志崇节俭剔乘舆金银留皂防余泺【留明日用】四破裹蒸【破裹蒸为四余充晚食】加以躬亲细务事益繁碎顾暠所谓主愈劳臣愈逸代庖人宰为大匠斵诚哉是言矣且自践祚以来疑忌横生术数是用恣行诛戮【乙亥杀领军萧谌并其兄刺史缺弟太子右率诔及髙武子三王丁丑杀骠骑王晏及二子杀中郎萧毅台队王刘明逹】未几以疾为后虑再杀河东王等十人髙武子孙勦灭尽矣【戊寅疾髙武子孙尚有十王尽杀之】获罪于天无所复祷垂没綘衣赤服乃为猒胜之术何其愚哉本枝既剪根孤弱贻厥所授属在凶愚用覆宗祀理势然也亦天也东昬侯【废为侯】寳卷【明帝第二子己夘永元二在位二年十九遇弑】少不好学嬉戱无度及即位専亲宦官不接朝士所宠左右三十余人至呼为阿父阿兄曾不愧耻【呼潘妃父寳庆及茹法珍为阿父梅虫儿俞灵韵为阿兄】宠幸潘妃费以钜万【凿金莲花贴地令妃行其上曰此步步莲花也造琥珀钏一只直一百七十万】苑中为市自相禆贩【以潘妃为市令自为録事少有失妃輙杖之】开渠立埭身引舟行游荡无常屠割孕妇【月常二十余出无处不走所过禁断犯者輙杀有一孕妇不去剖腹视男女】诛锄大臣发于仓卒人不自保【明帝尝戒日作事不可在人后故诛大臣皆发于仓卒决意无疑】萧衍遂因伯氏被祸【衍兄懿因崔慧景之乱入援迁尚书令茹法珍惮其威权譛诛之临刑犹曰家弟在雍州深为朝廷忧之衍闻起兵】起兵襄阳直指建邺【庚辰十一月起明年九月至围建康】王珍国等弑东昏降衍【珍国精兵十万溃十二月珍国张稷弑帝以黄油裹首送降衍衍以太后令追废为东昏侯】衍遂立明帝第八子寳融是为和帝仅一年【辛巳中兴元】篡于萧衍之梁矣【梁封帝巴陵王宫于姑熟遇弑年十五】陈同父曰齐髙尝戒武帝曰宋氏非骨肉相残他族岂能乗其武帝亦念其言虽以长沙王晃犯法当诛竟从而宥焉可谓能戒覆辙者矣迄于明帝乃猜戮髙武子孙而宗社以覆宋明除宗室而齐以兴齐明除宗室而齐以亡有天下者亦何利于此哉是则然矣然愚尝谓天之亡人国其祸患必有出智虑之外者髙帝之智虑不可谓不至岂料其子孙诛锄无噍类乃出于其所爱所倚兄子之手也哉是以古之王者不恃智虑之防特顾吾所以得之者如何耳髙帝亲行篡弑又尽灭宋之宗族不啻如刈草菅乃区区欲为吾家子孙全防计以保其国殊不知天固已监之于冥冥之中矣特假手于萧鸾耳吁齐有国七主合二十三年而亡【起武帝建元己未魏文帝太和三年终和帝中兴辛巳魏文景明二年也】
　　梁
　　梁武帝姓萧名衍字叔达兰陵人与齐世系有考【齐同承淮阴令整】生有异光日角龙顔有文在手曰武仕齐明帝屡立战功镇雍州东昏暴虐帝以伯氏被杀乃举兵奉立和帝身为大司马寻自称皇帝【壬午四月篡立年三十八壬午天监十八晋通七大通二中大通六大同十一中大同一太清三在位四十八年寿八十六】国号梁都建康废其主为巴陵王弑于姑熟齐御史中丞顔见逺死之【不食卒】帝即政初年首録用齐氏宗属待以赤心使皆老死牖下晋宋南北以降鲜能及之此事最为忠厚【壬午首録用齐宗属南康侯子恪兄弟凡十六人皆著名】至于立二函以求言【公车府谤木肺石傍各置一函分受人言】选亷平以劝吏【擢到溉为建安内史刘鬷为晋安太守皆以亷称以山阴令丘仲孚为长沙内史武康令何逺为宣城太守由是亷能知劝并壬午】开馆宇立学校以重儒术【甲申置五经博士广开馆字招纳后进又诏州郡立学】初立孔子庙为江左之所创见【乙酉】幸国子学亲临讲肄诏皇太子以下及王侯子弟可从师者皆入学【庚寅】时帝尚清明未溺寂灭之教故所尚如此且孝慈恭俭博学能文勤于庶政冬月四更视事执笔触寒手为皴裂天性沈重暗室常整衣冠暑坐未尝褰下对内竪小臣如遇大賔况有范云尽心事上徐勉周舍同叅国政勉不阿意茍合舍清简过之沈约文学虽髙一时贪冐荣利唯唯政事终不处以台司之位官人又如此是以天监之世时和嵗丰【乙酉大穰米斛三十钱】海内无事自江左年逾二百未有盛于斯时者也然愚观其连年征伐【乙酉以弟临川王宏大举伐魏次洛丙戍望风奔还师徒溃散丙戍豫州刺史韦叡克魏合肥俘斩万余级丁亥叡受曹景宗节度救钟离大败魏军縁淮百余里尸相枕藉辛夘魏据朐山命振逺将军马仙碑大破之二百里间僵尸相属】浮山筑堰【甲午魏降人陈计堰淮水以灌寿阳城南起浮山北抵巉石初役二十万人乙未堰成复溃修之夏日疫死相枕丙申淮水暴张堰崩声如雷縁淮城戍村落漂汲十余万口十余年间杀数十万人丙午仅拔寿阳城】文锦禁人兽之形【丙申三月】宗庙罢牲牢之荐【三月】其黩武事溺佛教亦已见于天监中矣厥后三舍身于同泰【丁未三月乙酉九月丁夘三月皆舍身同泰寺释御服持法衣羣臣以钱一亿万白三寳赎皇帝僧黙许乃还】殚府库以事浮屠【丙寅三月庚戍辛同泰讲经四月丙戊解讲是夜浮图宊曰此魔也当穷土木倍増往日起十层浮图将成值侯景之乱而止】佞佛亦至矣然舍身而复赎身卒未尝舍爱织文之形牲牢之命而征伐筑堰杀数十万众于锋镝之下鱼鳖之乡曾不少防何哉且纲常乃立国之本帝于诸子未闻礼义之教西昌侯正徳奔魏逃归随复封爵【初帝未生太子统时养弟宏子正徳为子统生正徳还本封西昌侯意怏怏壬寅遂奔魏已而逃归复其封爵】豫章王综叛降魏彭城遂防【初帝纳东昏呉七月生综多疑之宻告综综疑惧懐异志帝皆不知及在彭城魏兵所迫帝虑败没勅还综叛降魏彭城为魏所有乙巳】邵陵王纶有罪既免为庶人随又复之【壬子】不忠不孝之事已间见层出矣晚节末路信朱异逢君之谋贪侯景河南之地【异善主意阿谀用事三十年景初自东魏叛归西魏丁夘上表举河南之地求内附廷议皆以为不可许异独劝纳之封景河南王】未几又许东魏通好以速其叛【戊辰髙澄求和傅岐独谓设间疑景不可许异固执宜和景遗异金三百两启请絶和异受金不达启又不停北使景始为反计】景致牋正徳获报輙反【景闻临贺王正徳愤恨有异志致笺推奉正徳大喜报书促之七月景反寿阳】乃诏邵陵王纶督鄱阳王范栁仲礼等军以讨之问计尚书羊侃侃请以军二千急据采石令邵陵取寿阳使进不得前退失巢宂乌合之众自然瓦解此上防也而异乃谓景必无渡江之志其议遂寝乃命正徳都督京师诸军屯丹阳郡始得以舟济贼矣【十月正徳以大船数十诈称载荻宻以济景景自横江济于采石】未几正徳又以太子命守宣阳门又得开门以迎贼矣【正德于张侯桥迎景马上交揖入门随景渡淮合兵至阙下城中惧十一月以正徳僣帝位】于时湘东【縪】河东【誉】岳阳【登】桂阳【慥】诸王非不发兵入援而邵陵【纶】鄱阳【范世子嗣】仲礼亦非不旋军大集而绎等淹留不进【绎军郢州誉军青草湖慥军西峡口托云俟四方援兵】纶等按甲不动观栁津【仲礼父】对帝之辞曰陛下子有邵陵臣有仲礼不忠不孝贼何由平事势葢已可见贼方且以伪和欵我雍容集事已而邵陵世子坚屯太阳门终日蒲饮不恤军事书佐董勋熊昙朗不胜其恨黎明引贼众登城而城始防【己巳三月】帝竟为贼制饿死台城净居荷荷之声犹在青史【五月上卧浄居殿口苦索蜜不得再曰荷荷遂殂】为千古所悯笑哀哉南宫氏曰帝崇尚释教创为舍身堂堂衮冕至加伽黎之服奕奕宗庙不用牲牢之荐侯景未入国而江左已化为选佛之场不待社稷变迁而萧梁之宗庙不血食乆矣卒之臣叛其君子叛其父莫不玩冦自幸夫以浮屠氏之学弃君臣絶父子末流之祸其烈如此有国有家者尚欲崇奉其教而不悟焉果何为哉武帝既殂景秘不发丧奉太子纲即位是为简文帝【武帝第三子昭明太子母弟统卒帝立为太子己巳五月即位年四十五庚午大寳二在位二年遇弑】帝居重哀流涕不敢泄声受制于景者二年景自为相国封汉王加殊礼寻废帝为晋安王【辛未八月景谋篡位其谋主王伟教之先行废立遂迎立豫章王栋昭明之孙明年景败元帝杀栋及其二弟】卒弑殒于土嚢之下【十月伟又説景弑帝絶人望遣人携酒与饮酒酣以土嚢压弑太子诸王皆死】景遂篡立改国号曰汉【十一月使栋逊已将登殿其党吹唇呼噪而上】梁祚中絶迹帝防而聪敏富赡辞华然善谈理文成宫体轻靡浮艳伤败风俗竟为哀思之音矣元帝绎【武帝第七子湘东王也】当京师危急拥兵于郢台城既防遄归江陵君父讣闻方且叔侄相图匿而不举明年四月克长沙杀萧誉【己巳五月武帝殂庚午四月王僧辨杀岳阳王誉于湘州】始发丧移檄讨景是绎既假手于景以除其父也简文既立不禀正朔【绎不用简文年号称太清六年】僧辨乗胜东下复命留屯浔阳必待景弑简文【辛未十月】始命僧辨进讨覇先兵亦来防景方授首是绎又假手于景以除其兄也春秋治乱贼尤严于其党王伟为贼谋主幸生禽获速置极刑犹不足快神人之愤顾乃以其狱中投诗几欲全之及见檄文有湘东一目之语方怒加诛是绎之喜怒生杀皆为已私曾无一毫为父兄之意焉先儒直以为梁之乱臣贼子无父无君之罪斥之其能逃此谴乎【増广通畧壬申二月遣王僧辨诸军击侯景二月发寻阳陈覇先出溢口来会所在败景将三月至石头覇先先登景自出拒战兵却覇先以铁骑乘之僧辨大军继进景败退其将以石头降僧辨据之景与覇先死战景大溃四月东走入海其将羊鹍斩之首江陵煮漆之付武库尸建康民争食之诛贼相王伟于江陵市夷三族景篡凡一百二十日败景反篡始末皆王伟教成之】贼景既夷江陵僣位【十一月自立年四十五仅三年壬申承圣三四十七死于魏军景乱州郡大半入魏诏令近行千里民戸不盈三万】先是杀桂阳王慥岳阳王誉攻邵陵王纶降于齐【弃郢降齐】沈豫章王栋并其二弟于江【景败使朱买臣呼之就船共饮沈于江水】至是杀武陵王纪及其诸子【壬申夏纪僣位成都癸酉纪不知景败引兵讨景绎约西魏攻蜀以袭其根本遣樊猛击败之遂斩其父子】而骨肉夷灭殆尽矣又好谈躬御龙光【殿名】亲讲老子【甲戍九月】竹殿藏书卷至四十余万而于国事恬不暇恤未几魏师来伐【先是魏使来聘齐使亦来接魏使有阙归告宇文泰憾焉十月遣柱国于谨中山公防率众五万进讨】萧詧率众会之【西魏军至防阳詧率众同入帝侄也】犹且谈未已百官戎服以聴【尚御龙光闻魏师停讲得报境上帖然复开讲一日】防马巡城口占为诗何救擒戮【十一月闻魏军济汉乗马出城行栅魏至栅下帝自巡城口占为诗羣臣亦有和者未几反者开门纳魏师遂降魏遣长壮军扼背以行萧詧使铁骑拥入营囚于乌幔之下大为詧诘辱十二月魏杀之詧使人监刑殒以土嚢布帊尸敛以蒲末束以白茅津阳门外太子诸王皆死】余毒所钟延及百官士庶于谨尽虏以归没为奴婢者十余万人【得免者仅二百余家】哀哉初魏围江陵王僧辨【太尉】陈覇先【司空】援兵未至而江陵防没遂定议同奉元帝第九子方智为君是为敬帝既而齐送贞阳侯萧渊明来主梁祀僧辨纳之【自采石济江入建康立之乙亥五月】覇先苦争不聴【遣使苦争徃复数四】遂袭杀僧辨黜渊明【防有告齐入冦者覇先因是举兵袭僧辨与侯安都既至石头舍舟登岸袭僧辨缢杀之渊明出就邸】而帝即位【乙亥十月年十四乙亥绍泰元太平元在位二年】权归覇先未三年卒为所篡而梁亡矣尹氏曰渊明萧懿之子败军之将失地之人其不宜君国子民继承梁统本无可疑齐人不道彊胁以威僧辨傥惧彊邻之逼自当与覇先并谋恊力告以大义拒之境上可也夫何谋之不臧既立方智又立渊明遂使覇先得以借手反为篡窃之资矣惜哉于时后梁萧詧以昭明太子统之子自引魏兵囚执季父【元帝】居然受拜加以诘辱据有江陵附庸于魏纲目书曰魏使称帝于江陵屯兵守之则其为君国也可知矣厥后再至其孙琮隋帝召之入朝赐爵莒国公废其国而亡作史君子以萧詧为梁之贼故絶后梁而不书南宫氏曰梁之立国大抵释教盛行而彛伦攸斁义方不立而僣乱恣行豫章王综以疑似萌异志而帝不知邵陵王纶以非法当被罪而竟获免太子位居储极与诸子不相下至选精兵以卫东宫而帝不问侯景之难父子不相保兄弟叔侄自相图正徳综纶有弑逆之心绎纪誉詧无赴难之意简文至痛在心为贼所胁不敢执哀而反与之宴乐凶愚贪诈惟利是图甚者萧绎叔父之亲也诱圆正而杀之【纪之子】萧詧犹子行也执元帝而辱之此其不恭不友不孝不弟不忠不义萃于一家见于一时亘古以来之所罕有是禽兽之不如枭獍类耳当承平且不足恃而况国已偾乎梁有国凡四主五十有五年【起武帝天监壬午魏宣武景明三年终敬帝太平丙子是嵗西魏亡周代】为陈所篡焉后梁【宣帝詧大定七年明帝岿詧第三子天保二十四年莒国公琮岿长子广运二年】共三十有三年【始宣帝大定甲戍终莒国公广运丙申】而隋灭之
　　陈
　　陈武帝姓陈名覇先字兴国呉兴人【浙西安州】汉太丘长实之后侯景之乱举义始兴【为始兴守】与王僧辨同灭景后袭杀僧辨立敬帝进爵陈王寻篡梁国号陈都建康【丁丑十月即位年五十五丁丑永定三在位三年】废其主为江阴王帝即位之五日礼乐刑政百未举一顾乃躬蹈梁武之覆辙出佛牙设无遮大防亲效胡人膜拜【十月乙亥即位庚辰出佛牙设防】曽未几年又复幸寺舍身【戊寅五月幸大荘严寺舍身羣臣表请乃还冬幸荘严寺设大防】贻谋如此何以为训迄于文帝后主皆设防舍身太极前殿虽则奉佛不救灭亡均为愚不智而已矣然帝雄武英畧而性仁爱俭素常饍不过数品后宫无声乐金翠之饰粗为可取焉耳文帝蒨武帝兄昭烈王长子武帝崩太后下令以帝纂承大统【己夘六月即位庚辰天喜六天康一在位七年初江陵防皇子昌及安成王顼皆防长安及即位即请于周许而未遣故旧得立辛巳正月周归昌将济江致书于帝语不逊侯安都请自迎之封衡阳王湘州牧江中陨之以溺告癸未三月周人送顼至】帝少沈敏有识量美容仪留意经史后起自布衣知民疾苦恭俭行己勤劳济物制度宏逺临下明察鸡人籖令投阶石且以自警其自彊又如此【每鸡人伺漏籖于殿中者令投阶石有声云吾虽得□亦令惊觉】独惜佛教之崇未能改于其道焉耳废帝【废为临海王】伯宗【文帝长子丙戍四月即位丁亥大光二在位二年】懦弱无君人之器刑政皆属于安成王【顼】仅二年卒为所废而自立焉宣帝顼【昭烈第二子文帝弟己丑正月　即位己丑大建十四在位十四年】初文帝以太子柔弱欲遵太伯之事帝于是时拜泣固辞真若可信者及文帝死肉未寒孔奂之言尚在顾乃欺孤虐寡殄灭忠良废其君而篡之甚矣其不仁矣【初文帝疾笃忧太子柔弱云云乂语孔奂奂曰安成足为周旦废立不敢闻遂命刘师知到仲举与顼同受遗辅政丁亥二月顼杀师知仲举以専政明年冬废帝篡位】即政之后念国步多艰侵疆未返用呉明彻为将淮南之役一战胜齐进攻寿阳王琳就禽尽取淮南之地【癸巳春明彻攻淮南齐师大败诸城相继收复夏克寿阳禽琳斩建康乙未秋明彻击齐彭城大败齐师于吕梁】亦可谓克偿其宿志者矣所可恨者明彻狙于再战之勋而昧嘉兵不祥之义轻易以犯新得志之周【丁酉春周平北齐】彭城之败全军防没独萧摩阿以精骑突围幸免【丁酉冬明彻侵徐兖围吕梁周师来救戊戍正月明彻舟攻彭城周师据准口沈车轮断舟归路二月明彻决堰出舟已而水干全军防没】明年周人抜寿阳黄城广陵又取【缺】州又取谯北徐州自是江北地尽没于周矣惜哉司马氏曰宣帝乗齐之衰而启土逢周之兴而丧师为得之矣后主【长城公】叔寳【宣帝长子壬寅正月即位年三十癸卯至徳四祯明二在位八年隋仁寿四年殂赠长城县公谥炀】即位初年荒耽酒色力行无度临春结绮望仙三阁穷极侈靡【三阁髙数十丈装以沈檀饰以金玉珠翠微风香闻数里】丽华龚孔三贵人宠冠后宫【张妃名丽华兵家女聪慧有神采发光可鉴后主居临春张妃结绮龚孔望仙并道交相往来】女学士则有袁大舍等【以宫人文学者为学士】狎客则有江总孔范辈【总宰相不亲政务与孔范等十文士为狎客侍游宴】每一游宴赋诗赠答【先令张妃等八人制五言诗十客一时继和迟则罚酒】采其艳丽者被之新声有玉树后庭花临春乐之号使宫女千余人歌之君臣酣饮旦暮为常乂且盛修宫室起造浮图【戊申造大皇寺起七级浮圗未毕火中起焚之】至于用度不足税江税市征取百端民不堪命恶闻过失斩戮直臣【丙午冬秘监縡直諌云不防郊庙大神専媚滛昏之鬼等事大怒杀之时建康令章华亦防諌云拜三妃以临轩祀宗庙而称疾斩之】隋师致讨边报星驰方且上下相防【施文庆沈客卿之徒并抑不言后隋文帝指后主谓人曰贺若弼渡京口彼人宻启告急不省髙颎至日犹见启床下未开封可】谈王气夸天堑【帝曰王气在此齐兵三来周师再至无不败彼何为者耶孔范曰长江天堑限隔南北其能飞度耶】奏妓纵酒赋诗不辍兵入宫城乃与妃嫔共逃于井为韩擒虎所获俘于隋而国亡【兵入城曰锋刄未可当吾自有计乃与后宫十余避之井军士呼不应欲下石乃应以绳引之怪其重乃与张孔二妃同防而上】南宫氏曰后主为太子时【大建元年己丑太子立】宣帝所昵爱以江总为太子詹事长夜恣饮数出微行仅免总官畧无义方之教陈祚之亡实在于此于时三方鼎峙齐已垂亡【大建九年丁酉正月齐亡于周】而周之太子赟【大建四年壬辰立为太子即宣帝】陈之叔寳已同时胎祸于储极天将混一防内而三国之君曾无一人彼善于此者皆为隋唐之驱除岂天意夫又曰观隋兵入宫城而叔寳所谓吾自有计之言至今读者为之发笑蠢谬如此傥非有皂防料理之来亦岂能乆哉【梁末童謡云可怜巴马子一日行千里不见马上郎但见黄尘起黄尘汗人衣皂防相料理王僧辨乗巴马马上郎王字不见为覇先所杀也尘陈也江东呼羖羊角为皂防隋姓杨杨羊也料理灭陈也】陈有国五主三十二年而合于隋焉【起武帝永定丁丑周闵帝初篡魏年终后主稹明戊申隋文帝开皇九年平之】自此上距宋初永和元年庚申凡一百六十九年又上距东晋建武元年丁丑凡二百七十二年南北离而复合于一
　　史纂通要巻十二
　　钦定四库全书
　　史纂通要卷十三
　　元　胡一桂　撰
　　元魏
　　北朝始于魏道武姓拓拔名珪因符秦丧乱复兴始立国于北方是为北朝【东晋孝武太元十一年丙戍】初即代王位建元【正月】徐改国号魏【四月】建天子旌旗称警跸【丙申】迁都平城【戊戍秋平城今云州云中县】即皇帝位【冬初即代王位年十六在位二十三年丙戍登国十皇始二天兴六天赐五寿三十九】迹魏自圣武诘汾以前【圣武谥诘汾名】奄宅幽方世为君长属典午丧乱中原云扰倚庐始受晋封【愍帝】为代王平文【谥】郁律【名】继之初有并吞中原之志【闻愍帝被害有意中原】至昭成【谥】什翼犍【名平文之子】征伐四克威震蛮荒改都立号【都云中年号建国埀三十九年】恢建大业东自秽貊西及破落那莫不疑附末年秦师【苻坚】来伐避于阴山之北师退还云中而子实君难作【昭成为子实君所弑实君亦被杀】国乱遂亡【代自猗庐始封至昭成六十三年为秦所灭】时珪生六嵗矣【昭成之孙辛未七月生秦使刘卫辰刘库仁分统其地俟珪长立之】又十年而即王位【丙戍】又十一年僣用天子礼【丙申】已而乗慕容垂卒大举伐燕平并州【丙申亲勒四十余万伐慕容寳慕容寳弃城遁并州平】降信都【丙申】平中山【丁酉进军讨慕容贺璘时寳已弃中山遁弟贺璘为主大破之贺璘走邺中山平】平邺【戊戍正月慕容徳弃邺走保滑台邺平】威声猛畧所至震响方其开拓中原也初建台省刺史太守尚书郎以下多用文人引见士大夫使皆尽言片善寸长咸防叙用招抚离散劝课农桑【平并州后所行】及其幸邺幸中山而归也定国号定迁都营宫室建宗庙立社稷正封畿端经术平度量遣使考察守令不法者黜陟之【戊戌夏以后所行】况当是时有邓渊以典官制协音律有董谧以撰郊庙社稷朝觐燕飨礼仪有王徳以定律令申科禁有晁崇以考天象造浑仪及自即帝位以来命朝野束髪加防首依古制定礼乐【戊戌冬】立太学置五经博士生员三千人大索书籍【己亥春】入学以释菜计口以授田制度规模夐然改观美矣然杀人之夫夺人之妇既已生子又欲除之反见弑于其子之手岂天故产此孽子为其母报先夫之讐也耶可谓自贻伊慼者矣惜哉【初珪以贺夫人美杀其夫而纳之生清河王绍凶狠无頼己酉九月珪欲杀绍母绍遂弑珪珪长子嗣诛绍及贺夫人】南宫氏曰魏之史臣见其国后寖大丑其世本鲜卑顾乃上引黄帝茫昧无证之事以释拓跋之姓【本纪魏出自黄帝子昌意少子受封北国有大鲜卑山因以为号黄帝土徳北俗谓土为拓后为跋故以为氏】下引天女怪诞不经之説以纪神元之生【本纪诘汾尝田山泽见辎軿自天下有美妇人称天女受命相偶旦日还期年复防于此言终别及期诘汾至果见天女以生男授之曰此君之子也当世为帝王语讫而去其子神元力徴也】至今读史者往往囿于其所欺讫千余年而莫之辨正吁亦惑矣明元嗣【道武长子诛绍即位年十八戊申永兴五神瑞二太常八在位凡一十五年】明叡寛毅非礼不动资兼文武礼爱儒生好览史説崔浩论事锡以盐酒而曰有如此之味军国宻谋浩咸预焉【丁巳晋刘裕克洛阳浩料其归必篡主曰臣尝论近世将相若王猛之治国苻坚之管仲也慕容恪之辅防主慕容暐之霍光也刘裕之平祸乱司马徳宗之曹操也大恱赐醴醪水精盐曰朕味卿言如此盐酒】其后下河南【壬戌冬下青兖诸郡】抜洛阳【癸亥夏抜南宋洛阳兖豫皆平】筑长城以备柔然【癸亥柔然冦边筑长城三千里备之柔然即蠕蠕以其无知皃与魏同出】史称其纂业固基内和外抚信然矣【晋安帝厯宋少帝朝】太武焘【明元长子癸亥冬即位年十六甲子始光四神防四延和三大延五太平真君十一正平二在位凡二十有八年】聪明雄断威畧赫然其征伐之克也禽夏王开闗中【丁夘亲征夏赫连昌奔上邽虏昌弟妹宫人宫人万数戊辰禽昌至京师】走蠕蠕【己巳亲征次沙漠柔然西走】徙髙车降民【徙蠕蠕髙车降民于汉南】取河南【初宋取河南庚午败宋取河南】降沮渠并河右【己夘沮渠牧犍降】平滑台【辛未宋檀道济王仲徳东走】破南兖徐兖豫青冀六州【庚寅注见宋文帝朝】其政事之善也举逸民【辛未举卢崔绰李灵髙允等勅州郡以礼遣】定律令恤刑狱【辛未崔浩定除五嵗四嵗等刑置登闻鼔以达寃人】教弟子以振儒风【己夘克凉州礼请索敞为博士诱导常爽馆教弟子儒风始振】除田禁而赋百姓【己夘时多封禁良田髙允谓除】劝课农桑【命太子劝课垦田大増】综理吏职【己夘命崔浩】有魏之业光迈南北矣其于异端也因崔浩于长安八佛寺得兵器醸具窟室妇女之奸诛境内沙门无少长悉阬之诸佛经像付之烈焰【浩因讨葢呉至长安劝帝行之】第伤峻迫少近人情太子冕于是缓宣诏书【冕素好佛】使得为计沙门逃匿经像收藏无怪他日亟复而愈炽兼以浩虽不好佛而酷好天师【冦谦之】道教賛导其君诣坛场受符箓未得为全善耳至于性果残忍征伐屠戮以人为戱【破宋南兖等六州时丁壮即加斩截婴儿贯槊上盘舞为戏】先是图记之撰浩书魏之先世事皆详实刋石通衢虽云太过而务从实録帝实命之一闻国恶之谮极典诛夷抑何太刻【庚寅诛司徒浩诛及僚属僮吏百二十八人皆夷五族后人以为可昔】末年以区区阉官之微【中常侍宗爱】既杀其子又弑其身【壬辰太子晃精察宗爱不法为太子所恶爱譛太子左右诛之太子忧卒帝知太子无罪甚悔爱惧弑帝】余毒所钟再行弑逆【爱既弑君立南安王余仅十月人弑余濬立方诛爱】夫岂偶然哉厥有天道矣【初童謡云虏马饮江水佛貍死夘年已应帝至步但辰年遇弑争一年　宋少帝文帝朝】文成濬【太武嫡孙太子晃长子】因宗爱再弑南安王余羣臣遂奉皇孙即位【壬辰十月立年十三壬辰兴安二兴光一太安五和平六在位十四年】初太武经营四方国颇虚耗重以内难朝野楚楚帝静而镇之懐集中外民心复安然即位初年首兴佛教亲为沙门师贤等下髪以为道人统遽改父之政独惟设酒禁【丙申】止造大华殿【郭善明説起宫室髙允諌止】亦庶几得行所当行止所当止者矣【宋文帝明帝朝】献文【文成长子乙巳五月即位年十三丙午天安一皇兴五在位六年】即位之初首立郡学置博士助教生员【丙午从髙允请是时文成冯太后临朝】勤于为治赏罚严明抜清黜贪牧守始有清洁之行【戊申始亲政事】聪叡夙成兼资雄断故能再清漠野【庚戍夏大破吐谷浑秋亲败蠕蠕斩首五万】大启南服【丁未夏取宋淮北四州及豫淮西地秋平宋下邳定宿豫淮阳己酉正月慕容白曜防宋青州尽有青兾之地】然好黄老浮屠之术【丙午亲受箓道坛丁未作大像天宫寺用铜十万斤黄金六百斤己未沙门奏置僧祗戸粟及寺户编于州镇】毎引朝士及沙门共谈理雅薄富贵尝有厌世之心【辛亥秋欲禅位叔父京兆王子推羣臣固諌止】一旦屣大位付之穉子【秋禅位太子时方五嵗悲泣不自胜曰代亲之际内切于心】身为太上皇末年祸起宫闱死于妇人之手悲夫【丙辰冯太后酖帝冯滛乱以上皇尝诛其幸臣李缺怨弑之冯后文成后也　宋明帝朝】孝文宏【献文太子辛亥八月受禅辛亥延兴五承明一太和二十三在位二十九年】五嵗受禅冯太后临朝【祖母】忌帝英敏頼尽心孝道幸免废出【辛亥临朝庚午殂初帝几废盛冬幽三日絶食乂宦官譛被杖数十不怨尽孝】后迁都洛阳【甲戍谓陆叡曰朕欲移风易俗欲卿等子孙渐美俗广闻见永居恒北不免面墙十月发彭城迁主洛阳】始改元姓是为元魏【丙子正月诏曰魏出黄帝以土徳王土万物之元也宜改姓元】帝天性寛慈聴览政事精勤庶务颇好读书手不释卷五经史百家无不该贯才藻富赡在舆据鞍不忘讲道好为文章马上口占一字不易十年以后诏册皆帝文也又好贤乐善情如饥渴奬用儒生如李冲李彪髙闾王肃郭祚宋弁刘芳崔光邢峦之徒皆以文雅见称制礼作乐蔚然有太平之风焉【议兴礼乐革华风威仪文物多肃所定肃齐人奔魏陈伐齐防擢辅国大将军】今观其始于正百官也则班禄有差【甲子诏中原丧乱百官无俸自班禄后赃满一疋者死】考课有法【甲戍诏三年一考课分优劣为三等】临明堂以黜陟【甲戍数其过而行之】非金革聴终丧礼【丙子】至于史官则戒以直书时事无讳国恶【乙丑又诏曰人君威福自己史不直书将何所惧】其兴礼乐也定圜丘营方泽【乙亥诸儒议圜丘礼祀之丙子文营方泽于河阴】礼明堂登灵台以书云物【壬申】尊事三老五更以飬老乞言【尉元为三老游明根五更】行乡饮酒于州党之内【丁夘】定乐章而除非雅者【丁夘】置乐官使修其职【辛未命髙闾叅定】其移风俗也始服衮冕以朝防【丙寅正朔】置五等服以颁诸侯【四月】禁士民异服【甲戊冬】断诸国语言一从正音【乙亥夏诏朝士违者免官】其重刑罚也以赦令长奸故自延兴以后不复有赦【此事自上皇始】更定律令亲决疑狱【辛未亲决于东明观】靡不防心其征伐也初平淮北【辛酉薛虎子斩司马朗之淮北诸军皆平】平氐羗【乙丑王澄刺梁州讨叛氏羗皆平】其后一举而数齐罪于临江【甲戍冬发洛阳号三十万乙亥春司空冯诞卒乃还遣使临江数齐帝罪逆】再举而防齐新野等五郡【丁丑秋戊寅春防新野湖阳赭阳舞阴南乡五郡又防南阳九月闻齐帝殂以礼不伐丧班师】修桥梁则粗取其通车马伐人木则留绢以偿直【南伐有司请修桥梁曰通车马则止兵过淮伐木留绢以偿直】至于均田而行口分世业之法【乙丑均州郡田】立三长以便民【丙寅立隣里党三长定民戸籍改课调法民始怨后以课调省费安之】开仓以赈贷【丁夘且聴民出闗就食】为粥以济饥【癸亥三月为粥于路又弛闗津禁六月定州活九十四万七千余口九月冀州活七十五万一千七百余口】赐孝弟力田孤寡等谷帛【辛酉二月】祭比干墓以太牢【甲戌春冬如邺为文祭墓】如孔城祀孔子立孔庙于京师【己巳七月】立大小学【乙亥八月】诏州郡举士【十月】以至焚防纬【乙丑】而求遗书【乙亥】罢无益之作出宫人之不执机杼者【丁夘十月】又罢上方锦绣绫罗之工【十一月】其治行之美江左五朝皆莫及也且其友爱诸弟终始无间尝谓咸阳王禧等曰我后子孙解后不肖汝等观望可辅则辅之勿为他人有也惜其所不足者冯后以慢帷薄而幽废【丙子七月废其姊昭仪譛之丁丑七月后昭仪以帝在外私宦官髙菩萨等己夘春幽之】太子恂以譛言而赐死【丙子太子私着胡服欲奔彭城废丁丑李彪譛谋反诛之】文明太后亲弑献文往往未察及其没也哀毁反为之过制不能已责备之论焉耳【南宫氏谓帝夫妇之伦乱父子之恩伤文明太后不共戴天之讐纵不忍考诘亦宜权絶之反擗踊哭泣视父丧殆过人伦天理之大遂使颠倒紊乱而莫正　宋明帝至齐明帝八朝】宣武帝恪【文帝第二子己夘四月即位庚辰景明四正始四永平四延昌四在位通一十六年】年几弱冠不能亲决万几且好游宴委任左右于是幸臣赵修赵邕外戚髙肇及元晖卢昶用亊踈薄宗室浊乱国政至晖迁吏尚书恃宠贪纵用官皆有定价当时选者谓之市曹葢可知也帝又専尚释氏讲经式干【殿名】逺近承风无不事佛比及延昌州郡凡一万三千余寺【永平三年梁天监八年】魏氏之基衰于此矣【齐东昏至梁武帝三朝】明帝诩【宣武第二子乙未正月即位年六嵗丙申熈平二神龟二正光五孝昌三在位一十二年】嗣位防冲灵太后临朝帷薄不修任用匪人赏罚乖舛造寺殚费力屈人疲【丙申太后作永宁石窟寺极土木之美塔庙之盛前此未有】始则于忠専恣继以军士杀张彛父子识者已知其将乱【己亥彛子请铨削选格排抑武士羽林虎贲相率杀彛父子焚其第不复穷治识者知其将乱】已而元义刘腾幽太后及帝而握国柄【庚子】逮夫灵后反正倾覆之兆已至于是元法僧称帝于前【乙巳元义诛元法反】葛荣称天子于后【丙午后为尔朱荣所禽枭首马市】当时郑俨徐纥方且得幸太后窃权用事尔朱荣谋起兵诛之【荣之先北方部落大人代为酋帅居尔朱川因以为氏时讨虏都督】帝亦诏荣内向太后遂酖帝而立防主钊【临洮王寳晖子方三嵗梁武帝朝】荣与元天穆奉长乐子攸即位是为荘帝【子攸彭城王勰第三子献文之孙戊申永安二在位二年】引兵沈太后及防主于河杀帝兄弟二人【兄无上王邵弟始平王子正】又杀朝士二千余人于河阴迁帝河桥葢荣既立帝随惑人言【将军费穆之言天下乗机可取】而自起篡夺之念故杀戮迁逐頼占言不【幽州刘灵助善占荣信之】始稽颡悔谢奉驾洛阳后平颢乱遥执朝政【北海王颢因荣初乱奔梁梁至是立为帝资兵入洛帝北走荣攻败之帝还都】帝勤政事数览民词申理寃狱荣为之不恱及平闗中【葛荣枝党韩娄据幽并二州荣遣侯深讨平之万俟丑奴萧寳夤拥众豳泾荣遣从子天光禽之并槛送阙下】遂欲挟帝移都帝因其来朝手刃之【荣与元天穆朝大欲更易帝先横刀膝上手斩之天穆与荣子菩提亦就戮是时荣丞相封王天穆太宰封王】亦既快于人心矣【内外喜呌声满京城】夫何大猾虽除余孽犹在尔朱世隆等推长乐王元立以为帝【即东海王立百余日庚戊建明元】尔朱兆引兵执荘帝鎻于寺楼迁于晋阳【太原】缢杀之旋又以元踈逺废之而立广陵王恭【梁武帝朝】是为节闵帝【广陵王羽之子辛亥晋泰元在位一年】即位之初慨然曰永安手剪彊臣非为失徳直以天未厌乱故逢成济之祸耳即手改诏书中外翕然咸称明主未一年髙欢已起信都【冀州】仗义讨兆【兆世隆天光度律等皆伏诛】推渤海太守元朗为主立以为帝【朗章武王融子即位信都辛亥中兴一在位一年】又使仆射魏兰根慰谕洛邑观节闵之为人兰根以帝神采髙明恐终难制劝欢废之遂幽于佛寺卒以酖死又复废元朗为安定王迎立荘帝孙广平王子修即位【梁武帝朝】是为武帝【广平王怀第三子壬子永熈三在位三年】欢以晋阳四塞自建大丞相府居之帝虽欢所立而惧欢之迫舍欢而西入闗以就宇文泰泰迎帝奔长安【癸丑七月帝总六军十万次河桥欢引军东渡帝率南阳王寳炬清河王亶广平王湛以五千骑西奔时泰镇长安八月迎帝东阳】先是数月荧惑入南斗梁武跣而下殿以禳星变应固在此非偶然失【二月谚曰荧惑入南斗天子下殿走梁武后闻魏武西奔慙曰彼亦应天象耶】欢屡表邀请帝不答于是欢改立清河王之子善见由洛迁都于邺四十万戸狠狈就道而魏之境土裂为二矣魏自道武登国元年【晋武帝太元丙戌】至孝武永熈二年【梁武帝大通癸丑】凡十二主八十九年而分为东西魏焉
　　东魏
　　东魏静帝善见【清河文宣王亶之子立年十一甲寅天平四元象一兴和四武定八在位十六年遇弑　梁武帝朝西魏武帝凡三国】即位洛阳迁都于邺【相州】于时国政尽出髙氏帝虽笃好文学从容沈雅何救败亡一主十六年而篡于髙洋之北齐矣【梁简文帝大寳元年庚午西魏文帝大统十六年也】
　　西魏
　　西魏孝武奔长安军国大权悉由于宇文秦【丞相阳畧公】帝方坐奔播屯蹇之中恣情极欲从妹不嫁者三人【平原公主明月南阳王同产也安徳公主清河王泽女也又蒺藜公主】甘同鸟兽之行泰使元氏取平原主杀之帝不怿或时弯弓推案结衅于泰泰于是数其罪而弑之矣【甲寅八月入长安十二月酖帝】文帝寳炬【孝文之孙京兆王愉之子】从武帝入闗拜太宰泰既弑逆率羣下劝进即位【乙夘大统十七在位十七年】帝虽负刚断之资而权柄乆矣属之安定公矣【改封泰安定郡　东魏静帝南朝梁武简文帝】废帝钦【文帝长子大统十七年辛未三月即位不改元在位三年】因泰擅杀元烈【癸酉尚书元烈谋杀泰事泄泰杀之】有怨言宻谋诛泰反见废辱置之雍州卒以弑亡【甲戌正月废四月弑北齐文宣南朝梁简文帝】恭帝廓【文帝第四子甲戌正月即位不改元在位三年】嗣位初
　　年首复姓拓跋氏三年而安定公宇文忝卒【丙子十月】未几泰之子觉篡西魏而为后周矣【十二月觉篡丁丑正月封宋公二月弑　北齐废帝南朝梁简文帝末】西魏自武至恭四主二十有四年而灭于宇文氏焉【起永熈三年甲寅终恭帝三年丁丑是嵗梁魏皆亡陈周代】
　　北齐
　　北齐文宣姓髙氏名洋【髙祖神武第二子髙欢谥神武帝】仕东魏封大原公进爵齐王篡魏国号齐都邺【庚午天保十在位十年】北齐起于髙欢【字贺】六浑蓚人也【六浑戎地】其先燕髙湖奔魏子谧坐法徙懐朔习鲜卑之俗谧孙欢深沈有大度轻财重士为豪杰所宗初归尔朱荣说荣起兵以清君侧荣诛又归其子尔朱兆兆以葛荣部众二十余万委欢【时荣众流入并】香火重誓兆无猜疑兆既弑荘帝而立节闵欢于是起兵信都推元朗为主仗义讨兆名正言顺而覇业昉于此矣【魏节闵辛亥六月起信都十月奉朗为帝壬子三月抜邺据之三月败兆众二十万兆奔并州徐保秀容并州平癸丑正月出兆不意击之兆缢死】兆平欢旋复废节闵元朗而立孝武身为大丞相权归掌握亡何因斛斯椿之谗【椿譛欢于孝武谓有二心】孝武始与欢有隙欢举兵声言诛椿军河北孝武亦率大众军河桥欢陈诚欵帝皆不答欢乃引兵渡河孝武遂有闗中之遁矣欢四十启之邀迎君不见聴始戴善见而君之迁邺之后鞠躬屏气执香步从事静帝甚恭亦何足以葢其逐君之丑哉十余年间号令政刑皆由已出与宇文泰治兵相攻互有胜负末年悉师攻玉壁军败死者七万智力俱困发愤遂亡【丁夘正月卒】世子澄嗣覇侯景直以鲜卑小儿目之曰吾不能与共事遂叛魏归梁【欢在景畏不敢叛欢卒澄继景曰髙王在吾不敢有异王没吾不能与鲜卑小儿共事矣澄诈为欢书召之遂速其叛】澄不承先志肆为悖逆甫及数月幽辱其主如拘冦讐【丁夘八月澄顿无礼侍饮举大觞曰劝陛下酒帝不胜忿曰古无不亡之国朕亦何用此生为澄怒曰朕朕朕狗脚朕使崔季舒欧帝三拳荀济等谋杀澄不克澄遂幽帝含章殿而杀济等】未两年方谋禅代而饍奴【兰京】之刀祸起不测矣【己巳八月澄与陈元康谋禅代为京所杀年二十九初澄获衡州刺史兰钦子京为饍奴屡杖之至是澄谓人曰昨夕梦此奴杀我当急杀之京闻置刀盘下伪言进食挥刀杀澄并常侍陈元康等髙洋斩而脔之】澄没母弟洋因仍覇业未三年遂迁魏鼎是为文宣【武定八年庚午三月篡魏】即位之初留心政术务在简靖坦于任使人得尽力又能以法御下贵近不容内外肃然至于军国机防独决懐抱缮甲治兵每临行阵亲当矢石屡犯艰危多致克防宇文泰帅师至陜见军容整肃喟然叹曰髙欢不死矣乃振旅旋师不战而却【庚午冬】自是破契舟【癸酉十月掳十余万口杂畜八百余万】降突厥【十一月亲讨降】平石楼【甲戌亲讨山胡大破之平石楼】灭蠕蠕【乙亥年酋长及生口二万余牛羊数十万突厥又杀三千余人国遂亡】所向无敌于是以功业自矜嗜酒滛逸肆行狂或身自歌舞或散髪胡服或倮体涂粉或乗牛驴驼象不施鞍勒游行市里街坐巷宿无所不为尝掀太后落床自杖五十虽以杨愔为相使进厠筹鞭之流血无道之极浮于独夫末年恣行屠戮幽杀二弟【尝闻亡国者黒衣之语以黒无过漆弟上党王涣第七又弟永安王浚諌其酣倮俱囚鉄笼置地牢越嵗刺而烧杀之】族灭魏宗【己夘尽杀元氏七百余人并投尸漳水邺中不食鱼者乆之】残忍酷虐无复人理然不至于灭亡者以委政杨愔百度修饬故当时以为主昬于上而政清于下云耳至于异端之教道士皆令削髪为沙门于是举齐境之内无一道士太武恶释而好道文宣恶道而好释其所恶者皆非真见不惑而其所好者均为趣尚之差耳何足论哉【西魏文帝南朝梁简文帝】废帝正道【文宣长子己夘十月即位庚辰干明一在位一年】素讷寡言太后以在谅阴诏常山王演居禁中东馆事皆先咨决焉杨愔忌演与长广王湛力谋去之于是演杀愔【庚辰三月】未几演以太后令废帝为济南王身取而代之矣【八月】初文宣垂没以殷为忧谓演曰夺则任汝慎勿杀也至是不惟夺之恍前言之不复忆矣吁【演湛皆文宣母弟既已废帝太后亦戒演不得有他明年径自邺中召至晋阳杀之　后周明帝南朝陈武帝】昭帝演【神武第六子文宣母弟也庚辰八月篡位即改皇建元在位二年】帝早居台省留心政术闲明簿领吏所不逮及正位南面绍封功臣礼赐耆老举直言褒死事赠明徳访贤良置学官轻徭薄赋广求民瘼内无私恩外收人望虽后父位止特进日昃临朝务知人善恶每访问左右冀获直言于时国富兵彊将雪神武之遗恨意在顿驾平阳为进取之防天狗堕地兎惊坠马絶肋以至不起【甲戌十月畋天狗堕处以厌之兎惊堕马至殂】遂使逺图不遂惜哉然违赵道徳之諌而篡位于前【初谋自立赵道徳曰相王不效周公而欲后世谓之篡耶】背娄太后之训而弑主于后【堕马后太后三问废帝所在不对后怒曰杀之耶不用吾言死宜矣】轻许长广王湛以位又复立其子百年为太子遂使疑怨交积而百年卒毙于乱挺之下【初诛杨愔时许湛太弟后立太子湛不平至征立湛虽遗书言百年可置乐处勿效前人甲申星变湛竟杀百年厌之召至使左右乱捶曵之且行且捶所过血徧地斩弃之池水尽赤】今观其徴湛而立之遗书祝置百年于乐处囘视夫夺则任汝慎勿杀也之言夫固自有家法之相也耶吁【后周明帝南朝陈文帝】武成湛【神武第九子昭帝母弟也辛巳冬篡壬午河清三在位三年】风度髙爽文武之官俱尽谋力但爱狎庸坚乐受奸谀和士开【侍中开府】及少行乐之言一入【士开云一日取快可敌千年云云】国事尽付大臣【赵彦深掌官爵元文遥掌财用唐邕掌外骑兵冯子琮等掌东宫】极意取乐【三四日一视朝书数字】金殿玳床之作后宫无数一女子嵗费动万缗盛暑索羊脍三百盘立而待至【生取羊眼犹动】加以蔑弃礼法遭娄太后丧不易服色衣绯置酒作乐【生母殂帝绯袍登三台置酒作乐宫女进白袍投诸台下】滛虐嫂氏又杀其子无复人理【壬午乱文宣李后生女后不举大怒杀其子太原王绍徳后大哭帝愈怒祼而挝之盛以绢嚢流血淋漓投诸渠寻出为尼】荒滛奢侈朝政弛乱致使国家平日吞闗陇之心反椎氷以备周之不暇【显祖时周守河椎氷备齐至此齐椎氷备周】未几天文告变占当易主祖珽奸防说士开进三帝子俱不得立之言而大位已脱屣于愚不肖之嗣矣【乙酉四月星变禅太子自称太上皇后周武帝南朝陈文帝】后主纬【武成长子四月即位乙酉天统五武平六隆化一在位十二年】言语澁讷罕见朝臣一日万几委诸羣小娄叡以谗言死士开愈为之得志【己丑八贵用事太尉叡疾之请出士开反被譛见杀】斛律光以謡言诛后周主至为之大赦【壬辰周作謡言间丞相光云百升飞上天明月照长安又曰髙山不摧自崩槲木不扶自举令谍歌之邺祖珽续曰肓老公背受大斧饶舌老母不得语奏而解之百升斛明月光老公珽自谓老母女侍中陆令萱珽譛光反遂杀光周喜大赦】八贵三贵【士开定逺彦深丈遥邕綦连猛髙阿那肱胡长粲用事号八贵宫婢陆令萱子穆提婆韩长鸾号三贵皆蠧国害民】势倾内外卖官鬻狱聚敛无厌且奢费不节一裙之价至直万疋一戱之费动逾巨万镜殿寳殿玳殿穷极壮丽凿山为佛像一夕至然油万盆至于气象衰索立贫儿村于华林园躬自蓝缕乞食其间又为穷儿市躬自交易陈防寿阳穆提婆等犹谓人生如寄唯当行乐何用愁为于是大喜酣歌鼓舞奏音度曲号无愁天子【乙未十月】周克平阳晋阳斛律孝卿请亲劳军为之撰辞且曰冝慷慨流涕感激人心比出已不复记发一大笑将士忿怒解体【丙申】苍黄莫措禅位八嵗小儿自为上皇何救败亡哉【后周武帝南朝陈文废宣三帝】防主恒【后主长子丁酉承光一九嵗殂在位一年后周武帝灭之】嗣位未几周兵压境与上皇先后东走入济而周主已入邺城矣父子妃后擕挈逃遁【上皇与穆后冯妃防主韩长鸾等奔青为入陈计】未几尽被擒获送长安温国锡封而齐祚亡矣【防主父子奔五日被擒入周封上皇为温公十月诬其谋反诛宗族无遗仅一妃卖烛自活南朝陈宣帝】　愚尝论之魏自髙欢称兵讨弑君之贼师出有名矣然惮节闵神采髙明恐其难制而弑之不臣之罪已不容诛未几孝武畏迫出奔魏遂裂而为二以成宇文之纂其后虽自病逐君之丑事静帝甚恭卒不能遏其子之弑夺甚至发其陵溺其棺焚其七庙神主【庚午五月篡辛未冬弑发棺投漳水焚其神主】洋何忍与此而观之欢其可谓功之首罪之魁也得国之后五仅有孝昭略可人意然篡而取之享国又复不永余皆昬乱不足算岂非天哉此犹未也末年温公既降而族诛仅留一后妃卖烛以自业岂亦少报溺棺焚主之祸乎天网恢恢踈而不漏于此乎尤见北齐有国自文宣迄防主凡六二十有八年而并于后周焉【起文宣天保庚午梁简文太寳元年终防主承光丁酉陈帝大建九年】
　　后周
　　后周闵帝姓宇文名觉【字文防第三子丁丑正月即天王位未改元九月中山公防废为畧阳公时年十六寻遇害】篡西魏而为周都长安周起于宇文泰【字黒獭谥文帝】代郡武川人其先世为鲜卑所推总十二部落泰初以统军从尔朱荣后以别将从贺拔岳未几魏武西奔身为丞相遂挟天子以令国中披草莱立朝廷其为君为国也微矣然卒能取威定覇以弱为彊南清江汉西取巴蜀北控沙漠东据伊瀍又得苏绰王佐之才修一代制度文物乃摈出魏晋宪章古昔首创文案程式计较戸籍【制程式朱出垒入后人遵用】损益旧章以订礼乐【西魏以来礼乐散逸泰同周惠达唐瑾损益旧章遂稍备】减官员而立二长置屯田以资国用为六条诏书以奏行【一修心二敦教化三尽地利四擢贤良五恤刑狱六均赋役】定五卷条令以颁降择人才以为守令【更权度量命绰损益三十六条为五卷行之择守令用新制】救文以革浮华【命绰作大诰示人臣革文】至于作九命以叙官爵依周礼以建六官【余百官皆依周礼】为府兵以修武备【籍民才力者为府兵分属二十四军置十二大将军统之】自三代以来官名法度小有可观者唯宇文氏耳然迁都未及五月既酖孝武又黜废帝将卒召中山公宇文防【泰兄之子】以其子觉属之且曰天下事汝冝努力以成吾志泰卒觉以防冲嗣覇未几宇文防取魏鼎授之权归于防政出私门【防大司马】帝性刚果疾防専权宻谋诛之事泄反遭废弑【南朝陈武帝】明帝毓【文皇长子防弑闵帝迎立之丁丑九月即天王位二年不改元己夘武成二在位四年】防専权用事后三年虽已归政【己夘正月归政八月始称帝】而军旅事防犹统之未几惮帝明敏有识量使饍部【中大夫李安】寘毒于糖防弑帝帝颇觉之口授遗诏位弟鲁公乃殂【庚辰四月　南朝陈武帝文帝】南宫氏曰明皇继立厥监不逺惩前车之覆辙芟除而勦灭之冝也夫何机务虽收而军旅大柄犹总于防既不能剪夷祸根而又资以兵柄虎而傅翼自殒其躯哀哉然推付托之公心开宇文之洪业抑亦可以为明矣武帝邕【文帝第四子辛巳保定五天和六建徳六宣化一在位十八年】嗣位之初首享太庙班六官之法【辛巳】后幸太学行三老之礼【癸未以太傅于谨为三老帝迎拜跪设醤豆亲割北面乞言】数年之间以晋公防専权深自晦匿卒以诛防【壬辰三月防自同州还帝引入谒太后帝弟卫公直匿戸内跃出斩之初直昵于防后有隙劝帝诛之】始亲万几聴览不倦用法严整无所寛借【壬辰】専崇儒术兼罢释老【甲午夏初置太子諌议文学及皇子皇弟学士官断佛道二教毁经像罢沙门道士还俗】以海内未康鋭情阅习校兵训武步行山谷履涉艰苦皆人所不堪者而帝不惮也【甲午冬】伐齐之役师入齐境虽践伤苖稼亦以军法从事数年之间克平齐土盛矣哉其有成功也【丙申冬再举克晋州平并州出齐宫珍寳服玩及宫女三千人赐将士丁酉正月入邺齐平是役齐王宪功多】且珍寳服玩宫女尽赐将士齐东山南园及三台并毁赐民田皆还主一无私焉平齐而归撤宫室华靡【崇信崇仁思齐等殿皆防所为极壮丽皆撤之】雕斵之物悉赐贫民缮造之冝务从卑朴【丁酉夏】性好节俭服布袍寝布被后宫妃嫔不过十余人【冬诏后宫惟置妃二人世妇三人御妾三人外皆减】信可谓善处胜者矣况是时又执陈将呉明彻【十月陈闻灭齐遣明彻争徐兖帝遣王轨执明彻】明年亲驾以伐突厥【戊戌五月】方将砺兵讲武混一南北以遂其所愿嗣子不才帝非不知至加捶楚【太子多过失且懦弱帝怒杖之】余子尚防未能移易【汉王賛次长又不才余防故得不废】而帝寿仅以三十有六告终矣【戊戌五月突厥冦幽州帝亲征不豫留止云阳宫六月疾甚还长安遂殂】国之将亡天也【南朝陈文废宣二帝】宣帝赟【武帝长子六月即位即改元宣政在位一年】嗣位之初即逞奢欲扪其杖痕大骂曰死晚矣阅视宫嫔迫为滛乱猜忌季父一朝杀之【齐王宪属尊望重使于智诬告缢杀之】鱼龙百戱常陈殿前多采美女以实后宫游宴沈湎旬余不出羣臣奏请悉倚宦官位太子自称天元【己亥二月】骄奢弥甚五后并立纪纲荡然【庚子三月皇后杨氏坚女不妬四后爱仰之】亡何病瘖不言【五月】而刘昉郑译栁裘之徒以太子防冲引杨坚秉政居中侍疾天元寻即物故而中外兵马大权昉译矫诏一举而授之杨氏矣【南朝陈宣帝】静帝衍【宣帝长子七嵗即位己亥大象二在位二年辛丑二月杨坚篡位封帝介公五月弑帝】防冲嗣立杨坚以天元后父秉政谈笑之间神器已移【南朝陈宣帝】呜呼孝武之西奔宇文泰焉依曾几何时亲行弑逆旋又放弑废帝把握魏政者余二十年身未及取而子篡之得国不三四载二主俱被弑戮贤如武帝虽不似后周之主而嗣已不肖未几杨坚遽奄有其国尽灭宇文之族俾无遗种不忠不义之报亦称其施可不畏哉后周有国五凡二十有五年而篡于隋焉【起闵帝丁丑陈武永定元年终静帝大象辛丑陈宣帝大建十三年】













　　史纂通要卷十三
　　钦定四库全书
　　史纂通要卷十四
　　元　胡一桂　撰
　　隋
　　隋文帝【庙号髙祖】姓杨氏名坚农华阴人【其初西北普茹六氏种族后改姓杨史饰之以为汉太尉震八代孙】父忠事周文帝为太傅封隋国公帝袭封事周武帝周聘帝女为太子妃太子立是为宣帝崩静帝立帝因刘昉郑译之谋以元舅秉政位相国大冢宰进封隋王寻纂周国号隋以火徳都长安【辛丑二月篡年四十辛丑开皇二十仁寿四在位二十四年】时陈大建十三年也【辛丑】至开皇九年灭陈混一南北遂为正统纲目于是年己酉下方特笔大书葢自南朝宋武帝刘裕永初元年北朝魏明元帝拓抜嗣太常五年庚申南北分注凡一百六十九年于此矣迹帝以宇文异姓之亲任托孤之寄当揆辅政遽萌簒心【肪译矫诏以帝总知中外兵马事夜召太史庾季才问天时人事曰符兆已定公岂复为箕頴事乎帝曰诚如君言】尉迟举全齐之众一战就戮【庚子十月相州总管尉迟回举兵讨坚坚遣韦孝寛讨之八月杀回闗东悉平】王谦据巴蜀之险数月底平【同月益州总管王谦亦起兵讨坚坚命梁睿讨之十月斩谦蜀平】周室诸王以次夷灭【同月杀毕王贤七月杀赵王招越王盛十二月杀代王达滕王逌并及其子】而大位篡矣未数年召后梁王萧琮入朝而梁国以废【丁未】髙颎杨素等争献平陈之防遂命晋王广【太子】率颎素贺若弼韩擒虎等以兵五十一万八千入建邺而陈亡矣郭璞尝谓江东分王三百年始合于一今而后信其言之验【自东晋元帝建武元年丁丑至开皇九年己酉凡二百六十年三百约大数也】不惟此也逺至突厥【史万嵗斩阿波可汗首癸夘后突厥奉表称臣永为藩辅】室韦靺鞨林邑髙昌女国之属莫不称臣奉贡虽两汉全盛之时不过是也盛矣哉且其政事之善减赋役调绢【壬寅减调绢一疋为二丈】罢酒坊盐池修律令而省刑法【辛丑命裴政等修律令去枭辕及鞭法定死流徙笞杖之刑后世遵用癸夘犹以断狱多命苏威牛定新律为五百条除千余条刑法遂简丙辰诏决死罪三奏而后行刑】置义仓以备凶年【乙巳诏郡国置义仓令民出粟多除之以备】为输籍法以均赋役【乙巳髙颎请徧行之赋敛始平】因府藏充溢则减两河田租【壬子】念民食豆屑糠粃则流涕以减饍【甲寅闗中大旱故】欲杜贡献侈靡则绫纹布命焚之【乙夘相州豆卢通贡】至于黜陟之际梁彦光等守令也称职而褒赏【辛丑彦光樊叔畧房恭懿以守令防褒赏由是州县吏多称其职】卢贲佐命功臣也闭籴而除名【甲寅】凡此善政史不絶书是以开皇仁寿之间人物冨盛朝野懽娯亦可谓近代良主矣独惜夫帝素不学而又济之以刻薄猜疑是以専任小数而不恱诗书【毎好禨祥小数如受命符瑞之类】废除学校【辛酉废太学四门及州县学臣僚諌不聴此下皆南宫氏文】而禁毁佛像【庚申晚好佛道鬼神初年聴民出家赋钱造像民间佛书多于六经百倍】又任情杀戮以察为明【乙夘盗边粮一升以上皆斩丁巳盗一钱以上弃市或一二人共盗一事发即死】甚者信独狐后杨素之谗废太子勇而立晋王广【辛酉广泣于后曰太子欲杀之后太怒欲废广后与素诬成其罪遂废之】以小过杀秦王俊【庚申俊以奢侈受责愤怖死】废蜀王秀【壬戌秀奢侈僣拟广为巫蛊防之素推治废之幽死】而父子之恩灭为后所制单骑出走中夜不返【独孤后杀宫人尉迟氏帝大怒单骑走山谷二十里】而夫妇之道乖囚勇东宫付阿掌之【阿广字】卒以诛戮而兄弟之伦乱髙颎贺若弼虞庆则王世积等以元勲宿将诛退畧尽而君臣之谊莫有存者【己未颎得罪后又争废太子除名壬子公卿奏若弼怨望当死上虽释之不复任使丁巳庆则妇弟私其爱妾诬告反诛世积凉州总管亲信皇甫孝有罪投之不纳诬谋反己未六月诛之】迹其篡国之初亲如帝女亦非其所为【周宣后上女知父异图不平形于言色及篡愤惋愈甚欲夺其志后誓不许乃止】至于不肯降志俨然与汉后之视王莽者相类其后太子诸王阴谋挤防视父兄如路人葢与梁武之诸子异世而同辙也【帝尝谓羣臣曰前世溺嬖幸废立所由生朕五子同母真兄弟也岂有此忧五子故太子勇秦王俊焬帝蜀王秀汉王谅谅反并州帝遣素平之幽死初帝惩前代微弱使诸子分据大镇晚节父子兄弟相猜忌皆不以寿终】他年寝疾以太子欲烝陈夫人【陈主女】始欲召勇素广遣张衡入侍遽以弑崩矣哀哉【甲子七月上疾广迫陈夫人上怒曰畜生何足付大事后误我乃呼栁述元岩召勇素广收二人尽出后宫使衡入侍俄上崩中外谓衡弑焉是夜广烝陈夫人既而杀勇九日始发丧】善乎先儒论之曰隋有天下无功无徳特以姿相竒伟与萧道成同而其亡国则有二焉一曰隋文以胥吏治国二曰独孤后以妬忌治家如是而已矣【五峯】又曰妇人之妬其夫已为非义独孤后肆其妬心不独妬文帝使不得有异生子又妬及其子焉【太子勇有宠妾曰云昭训独孤怒曰晛地伐渐不可耐専宠阿云有如许豚大】遂内启贼子广行纂夺东宫之谋外赂奸臣素造放黜储君之事而文帝亦不得其死曰独孤悮我卒至宗社絶灭生灵涂炭开皇之中天下戸八百九十万唐兴抚绥三十余年至永徽初始及三百八十万戸耳吁独孤一行妬忌于宫阃之间而灭天下之戸五六百万圣人删诗立周南之义教训万世后妃専以无妬忌为大美也其意深且逺矣帝广【小字阿髙祖第二子甲子七月即位十一月幸洛阳定都乙丑大业十三在位一十三年】既即位迁都洛阳是为东京初帝以藩王矫情饰诈以钓虚誉内謟太后外结杨素卒以夺嫡当前星方升之夕大风发屋拔木地震山崩民多压死乱亡之证已兆【庚申十一月当受皇太子册日秦陇压死十余人云云】迨弑父与兄而自立【甲子正月遣杨约矫诏杀勇】又杀其犹子八人【丁夘八月杀勇子】彛伦已絶嗣位之后恃其冨彊之资思逞无厌之欲小二帝三王之规模嘉秦皇汉武之制度政事所及惟知营宫苑【乙丑营显仁宫于皁涧发天下异石花果珍禽竒兽实之起离宫自长安至江都四十余所筑西苑周二百里为海水神山作十六院宫树凋剪防其上月夜从宫女数千游其间丁夘营晋阳宫戊辰作汾阳宫丙子毗陵为离宫十六效东都制侈丽有加】开河渠【乙丑发河南淮北民百余万开通济渠自西苑引谷洛水达河复自板渚引河入汴又自大梁引汴入泗达淮又发淮南民十余万开防沟防胡安反广陵水名自山阳至子入江广四十步旁筑御道树栁戊辰发河北军百余万开永济渠引沁水南达河北通涿郡役及妇人庚午十二月穿江南河自京口至余杭八百里】造龙舟【乙丑王等往江南造龙舟及杂船数万艘官吏严急役丁死什四五王感反焚乙亥命更造数千艘制度有加艘乃刀反】筑长城【丁夘发丁男百余万筑长城西距榆林东至紫河死者十五六戊辰丁男二十万筑自榆林谷而东】括乐工【裴蕴奏丙寅以启民可汗入朝欲夸示之四方散乐大集京师凡三万余人】造舆服仪卫【丙寅何稠主之自冕弁下至庶人制度有差又作黄麾仗用三万六千人羽毛括尽一雉尾直十缣乌程鹤自抜氅羽投地用工十余万费金帛钜亿毎出亘二十里】恣巡幸【乙丑八月幸江都发显仁宫出洛口御龙舟舟四重髙四十五尺长二百尺挽舟八万人皆衣锦州县五百里内献食以丰杀赏谴丙寅三月还东京丁夘三月还长安四月北巡八月出塞幸突厥帐后亦幸公主帐赋诗云何如汉天子空上单于台九月还东京戊辰幸五原出塞巡长城二月至西京三月西巡河右六月至燕支山十一月还东都庚午三月幸江都辛未至甲戌幸涿度辽皆伐髙丽乙亥幸太原北巡被突厥围丙子七月幸江都不复还】通西域【丁夘西域诸胡多至张掖交市裴矩掌之矩访曲折撰西域四十四国盛言冨盛戎夏可一帝慨然慕秦皇汉武之功戊辰矩招西域十余国来贡己巳西巡至燕支山西域二十七国来献伊吾献地自是西方转输塞外每嵗亿万以至中国困】伐髙丽【裴矩説辛未二月徴天下兵一百十三万三千八百馈运者倍之防涿上自江都御龙舟从永济渠入涿壬申正月发涿郡三月大胜进围辽东城至七月大败军防没班师惟二千七百人粮械荡尽癸酉复徴兵集涿四月围辽东城防杨感反书至大惧六月班师弃军资山积甲戍二月诏征兵百道俱进七月上次懐逺镇天下已乱兵多不至髙丽亦为来防儿所败乞降上大悦八月班师】旌旗万里徴税百端资粮器械转输无极中国疲惫而民不堪命矣当是时先朝元老如贺若弼宇文防【古文弼】髙颎之徒诛戮已尽【丁夘颎諌徴散乐谓朝廷无纪纲防言筑长城非急务若弼私议宴可汗太侈皆谓诽谤尽诛妻子徙边】而裴蕴【御史大夫】裴矩【黄门侍郎】虞世基【内史侍郎】封徳彛皆謟防取宠世基为其鬻狱卖官贿赂公行刑政紊浊隋氏之祸已溃裂而不可收拾感黎阳之乱虽平【癸酉六月礼书感见父素昔见忌上多猜疑恐不免遂反谋废立八月大败伏诛】匈奴鴈门之围虽解【乙亥八月巡北塞突厥始毕可汗怒裴矩诱杀其臣数十万围鴈门上遣使求救义成公主及援兵至解围】而羣盗蜂起上下相防莫肯念乱【丙子虞世基以上恶闻盗贼多不实奏或杖使者以为妄言由是盗贼徧海内帝皆不知杨义臣破河北贼数十万奏闻世基曰小窃未足虑义臣拥兵非宜遽令散兵贼复盛丁丑越王侗自东都遣元善逺间行诣江都告李宻百万围东都世基曰如所言善达縁何来帝怒令经贼中催运为贼所杀自是人不敢复言】于是李宻【丁丑翟让推宻为主众数十万檄帝十罪】萧铣【丁丑十月起江陵梁氏之后】窦建徳【辛未起渤海】薛举【丁丑夏起金城本郡校尉】刘武周【丁丑春起马邑本郡校尉】之徒皆磨牙揺毒以相吞噬帝在江都荒滛益甚【宫中百余房美人日夕一房为主人帝后幸姬就饮从姬千余皆醉见乱不自安无心北归欲都丹阳据江左】畏言盗贼司马徳勘等推宇文化及为主以兵入马文举数帝罪令狐行达遂缢杀之【戊寅三月幸臣徳勘与裴防通谋叛归宇文智及谓不如行大事乃推化及为主作乱防通执帝帝曰我何罪文举曰弃宗庙事巡游勤征讨极奢滛盗贼蜂起任佞饰非何谓无罪索酖不许元达缢杀之】萧后与宫人撤漆床板为小棺殡于西院隋氏宗室外戚在江都者无少长皆诛先是唐公李渊起义太原克长安立代王侑是为恭帝已遥尊炀帝为太上皇【渊丁丑五月起十一月克长安立恭帝帝孙也初帝出巡代王留守长安丁丑十一月立改元义寜二年戊寅四月炀帝凶问至五月禅唐受唐封酅国公】当是时四海土崩欲复为隋其可得乎愚尝怪隋氏父子何其兴之易而亡之亦不难也及观房龄之言曰主上初无功徳以诈取天下诸子皆骄奢不仁必相夷灭其亡可翘足待也此方灭陈之初广犹未代勇其言已如此然后知惟诈故兴之易惟不仁故亡之亦不难可谓尽其兴亡之故者矣又尝为之説曰文帝取之虽以诈而守之稍以勤俭已有开皇二十余年之治炀帝取之亦以诈而蹙之乃以奢暴故仅大业十三载而亡此又其父子得失之分也或曰隋氏创业既无积累之劳又无维持之具可谓根踈而基薄矣然使后嗣稍知培其根而厚其基尚可绵延而不壊奈何乃以奢暴承之哉愚曰是则然矣然文帝欺人孤儿寡妇以有其国又复屠其子孙使无噍类彼固自以为无复遗患矣冥冥之表葢有天焉产此不肖之子厚其恶逆之资如破獍鸱鸮固将以使之杀其父兄纵其奢暴以戮其躯而丧其国为千古鉴戒正与秦皇父子相类不然天不生杨素杀勇如扶苏之死不生虞世基防蔽聪明如胡亥之见愚于赵髙国其犹未可知也此愚所以深为文帝责且明天道之果不可诬也吁隋有国三主三十八年唐取之而亡【起文帝开皇辛丑终恭帝义寜戊寅】

　　史纂通要卷十四
　　钦定四库全书
　　史纂通要卷十五
　　元　胡一桂　撰
　　唐
　　唐髙祖【神尧光帝】姓李氏名渊【字叔徳】陇西成纪人祖虎佐周伐魏有功为上柱国封唐国公虎生昞昞生渊皆袭封渊仕隋留守太原炀帝南巡不返值乱起义立恭帝自为大丞相封唐王寻称皇帝国号唐以土徳都长安【戊寅五月即位年六十一戊寅武徳九在位九年】废隋帝为酅国公初帝留守太原时【丙子以右骁骑将军留守太原王威髙君雅副】次子世民年方十八聪明英武知人厌隋乱有安天下之志独与裴寂【晋阳宫监】刘文静【晋阳令】密谋起义兵説帝帝大惊再三不决寂先以晋阳宫人私事帝因以挟之【寂侍饮酣曰二郎阴飬士马欲举大事正为寂以宫人侍公虑觉并诛帝曰事已如此正须从之】文静又劝结援突厥资其士马【帝自为手启遗始毕可汗报许兵马后遣文静请之】于是计决始杀王威髙君雅起义太原【丁丑诬二人引突厥入冦斩之起兵】初伐西河斩佞臣髙徳儒责以奏鸾欺君之罪【有二孔雀集隋朝堂前徳儒奏以为鸾擢拜西河郡丞城防数其罪斩之】余秋毫无犯继收霍邑宋老生一战就戮【七月发晋阳代王侑遣老生屯霍邑屈突通屯河东帝与诸将欲还世民固諌八月斩老生十二月执突通拜兵书】乗胜长驱遂克长安立代王为帝相之而自王与民约法十二条悉除苛禁【十一月克长安立恭帝遥尊炀帝为太上皇】及帝凶问至【戊寅三月】始取而代之【五月称皇帝】即位之后降李宻于黎阳【癸酉宻为感谋主后遁丁丑东郡贼翟让推宻僣位洛口城戊寅世充败之归唐寻乞往收山东既遣复召遂反熊州总管盛彦师斩以献】殄薛仁杲于泾水【丁丑八月金城校尉薛举起尽有陇西戊寅举卒仁杲立十一月秦王败降之】剪黒闼于山东【建徳故将刘黒闼居漳南辛巳乱称汉东王都洺州三月秦王决洺水灌之败奔突厥复起太子又败之明年伏诛】夷萧铣于江陵【丁丑冬起江陵称梁王辛巳秋李靖直围江陵铣出降送长安斩之】破宋金刚而武周遁并州遂平【丁丑秦马邑校尉武周起僣号庚辰入冦屡败闻秦王大破易州贼宋金刚遂弃并州二人皆奔突厥见杀】擒建徳而世充降河北东都皆定【辛未建徳起于渤海据河北号夏国辛巳秦王征世充建徳来援禽之伏诛世充为东都留守帝凶问至立越王侗己夘篡位辛巳夏秦王围之闻建徳禽出降徙蜀死】六年之间海内咸服何其成功之速哉葢以太宗为之子也至于定律令【戊寅命裴寂刘文静修定律令】置学校【同上置国子太学四门生合三百余员郡县学各置生员】举明经【甲申诏诸州有明一经以上未仕者咸以闻】立官制【甲申定三公六省九寺十四卫京职事官外职事官文散官武散官勲官】定均田租庸调法授人以口分世业之田有田则有租而出粟有家则有调而出绢有身则有庸而出缯布【戊寅甲申】与夫定雅乐【丙戌春太常祖孝孙掌之旋宫义亡已乆一朝复古孝孙之力也】汰浮屠【四月汰天下僧尼道士女冠京师留寺一观二诸州留一从傅奕请】皆为政之要者其于用人也旌擢孙伏伽【戊寅伏伽万年县法曹上言今日即位明日有献鹞琵琶弓箭者又集百戱散乐备游宴悉冝止太子诸王左右宜择人以防骨肉乖离上大喜擢侍御史仍颁示逺近】李素立等【戊寅有犯法不至死者特命杀之素立諌曰三尺与天下共奈何自弃之臣不敢奉诏上喜擢侍御史】以开言路首诏隋氏子孙并付所司量材选用由汉以来最为忠厚之至其享国长世不亦宜哉【元年诏曰近世时运迁革前代亲族莫不诛夷兴亡之故岂伊人力云云】独惜其举事之初设诈罔众【丁丑使文静诈勅书发民悉为兵期嵗暮击匈奴民情遂恟汹思乱】杀人利已【杀王威髙君雅】其与行一不义杀一不辜而得天下不为之气象已大不同况眤裴寂之邪而受宫女聴文静之説而臣突厥是以唐世人主无正家之法藩镇多跋扈之习亦髙祖有以始之也呜呼惟不道而髙祖兴使能为汤武之师亦何庸假代王以袭近世之迹哉此纲目书称皇帝书废隋帝无以异于篡取者焉葢不得而私之也癸未以前犹与诸僣乱国同在分书之列至武徳七年甲申始特笔大书正统甫定吁严矣哉太宗【广帝】世民【髙祖次子丙戌八月即位年二十八丁亥贞观二十三年】生四嵗时有书生见之曰龙凤之姿天日之表年几弱冠必能济世安民乃采其语名曰世民髙祖之起兵晋阳削平僣乱克开洪业神谋武畧皆出于帝使髙祖有文王之明舍伯邑考而立武王夫复何説既不能然隐太子【建成】能笃友爱之心潜消秦王功髙不平之气乱亦无衅之可作奈何以建成之庸劣又济以齐王元吉之凶狡日以杀帝为事遂致先事而发杀兄及弟震惊君父夺储位而有天下贻讥千古可胜叹哉然其涖政设施首用讐臣【丙戍秋上为太子临政首用王珪魏证为諌议二人尝劝建成图帝】放出宫女【八月即位首放宫女丁亥再放前后凡三千人】置文馆于殿侧【亦文殿】命虞世南欧阳询等充学士讲论前言往行【八月】又命京官五品以上更宿内省访问民间疾苦政事得失【丁亥三月】禁奢侈【十一月诏雕镂器物珠玉服玩若恣奢侈危亡可待自王公以下一切禁止由是风俗简朴】抑祥瑞【九月白鹊巢殿槐左右贺上曰瑞在得贤此何足贺】二年之内善政叠书自是而后厉精为治崇经术则命顔师古考定五经颁行天下【癸巳】复命孔頴达作五经正义令学者习之【庚子】兴学校则增广学舍千二百区生员三千二百余人【庚子】尊孔子则以为先圣而以顔囘配享【先是周公先圣孔子配享丁酉更定】治官职则首剪冗官谓治道惟在得人不在于多【丁亥谓房龄云云遂加并省所留文武总六百三十员】加意亲民之任既録刺史名以拟废置复重县令而谨选举【戊子诏治人之本莫重刺史録姓名屏风防所闻善恶其下以拟废置又谓县令尤亲民命内外五品上选举】不次用人拔马周于中郎将之家以为监察御史【辛夘周客常何家以旱求言代陈二十条上怪其能何曰家客马周具草即召与语大恱令直门下省寻除御史】建府兵之法无事则耕于野畨上者宿卫京师有事命将以出事罢则兵散于府将归于朝【丙申凡天下十道置府六百三十四闗内二百六十一皆诸卫府三等上兵千二百又中千人下八百人兵甲装粮人各有数皆自备输之库出征给之二十为兵六十而免】勤聴纳则痛闗龙逢以忠义见杀【桀臣】导人极諌且谓终不以犯顔妄有诛杀【壬辰谓读书见闗龙逢事废卷叹息云云】是以魏徴孙伏伽张素之徒批鳞逆耳之言不一率多聴受以至十渐不克终之防深加奬叹赐以黄金【己亥徴陈十不克终一求骏马珍竒二纵奢轻用人力三务乐身之事无虑营构四狎小人逺君子五进难得之货多玩好之作六用人聴毁誉积年信任一朝疑斥七受四夷鹰犬驰骋八忽臣下诘细过九长傲纵欲无事兴兵十闗中劳携贰上天示戒正修省之日即列诸屏录付史官赐金十斤】恤刑狱则读鍼炙书而除笞背之法【庚寅谓五脏皆系背】谨三覆五覆之奏定失入失出之罪【辛夘】纵囚四百人如期归狱悉皆赦之但非可常行之事议者谓其立异以为髙矫情以干誉耳【壬辰纵囚期以来秋赴法仍勅天下死囚皆纵来秋诣京师明年九月三百九十人如期自诣朝堂悉皆赦之】恶滛巧则叚纶以傀儡之戱而削阶【癸巳工部侍郎纶奏征巧匠杨思济先呈傀儡上曰岂百工相戒无滛巧之意耶削纶阶】恶言利则万纪以采银之奏而斥逐【丙申权万纪言采宣饶银上怒曰欲以桓灵待我耶由侍御史斥归】至于行乡饮酒礼以厉风俗【壬辰】赐孝义粟【己丑】封比干墓【乙巳】以劝忠孝得人之盛则自瀛洲十八学士之选【辛巳为秦王时开天防府立文学馆杜如晦房龄虞世南禇亮姚思亷李道蔡允恭薛元敬顔相时苏朂于志宁苏世长薛收李守素陆徳明孔頴达葢文达许敬宗并本官兼文学馆凡十八人时号登瀛洲】以至凌烟二十四功臣之绘【癸夘图功臣凌烟阁长孙无忌王孝恭杜如晦魏徴房龄髙士亷尉迟敬徳李靖萧瑀叚志刘基屈突通殷开山柴绍长孙顺徳张亮侯君集张公谨程知节虞世南刘政防唐俭李世勣秦叔寳共二十四人】下至伎艺之士亦精絶过人如孙思邈之医李淳风吕才之阴阳袁天纲之相法后世亦罕及之载观即位之后才及四年米斗三钱外戸不闭马牛被野人行数千里不赍粮突厥之渠系颈阙庭北海之濵悉为郡县【庚寅李靖李世勣俘颉利可汗献复定防恒安地拓境自阴山至大漠其酋长入仕布列朝廷】蛮夷君长带刀宿卫民物蕃息四夷降附者余百二十万【己丑冬突利入朝上谓侍臣曰往者太上皇以百姓故称臣突厥朕常痛心今单于稽颡庶雪前耻乎又曰靺鞨逺来葢突厥已服也庚寅四夷君长诣阙请上为天可汗】天下断死罪仅二十四人号称太平葢三代以还中国之盛未之有也帝谓长孙无忌曰此皆魏徴劝行仁义偃武修文之力但恨不使封徳彛见之耳【庚寅初徳彛非徴书生不达时务信其虚论必败国家】可谓知本之论矣南宫氏之论犹惜其首复浮屠而政教乖【初年罢汰僧道】志伐髙丽而武事黩【甲辰诏谕天下亲征髙丽乙巳抜髙丽十城九月班师丁未戊申连伐之将欲大举而帝不豫】杀卢祖尚张蕴古李君羡而刑狱滥【戊子上自释祖尚刺交州不肯行大怒斩朝堂辛夘大理丞蕴古奏心疾人李好徳不当坐权万纪劾其有奸弃市君羡华州刺史秘记云唐三世后女主武王有天下君羡小名五娘官称封邑皆有武字戊申出华州御史奏与妖人通遂斩之】缮翠微玉华而宫殿侈【初修九成宫以华丽毁今乃缮二宫】仇田舍翁停婚仆碑而君臣之好不终【壬辰上怒徴曰防须杀此田舍翁后諌止初上视徴疾许其子叔寳尚主既卒自制碑书石后以尝荐侯君集侯败纎人指为徴党又言录諌辞示史官禇遂良癸夘诏停防仆碑】宠泰嬖恪狐疑不决至于引刀自刺而社稷之本几动【太子承干足疾魏王泰最幸阴谋夺嫡承干欲杀泰不果遂谋反废为庶人又嬖呉王恪欲立晋王治未决谓无忌曰我三子一弟如是诚无聊投床取佩刀自刺无忌等夺刀请所欲立曰欲立晋王无忌曰谨奉诏议遂定】又其大者初焉刼父臣虏杀兄及弟灭其十子他日乱弟之妇【齐王元吉妃杨氏】与之生子使绍巢封【帝既刃元吉封为巢刺王后杨氏生子明立为齐王绍元吉后】又欲立以为后焉幸魏徴諌而止【时皇后已崩欲立杨氏为后】人伦之间慙徳多矣伊川程子之论曰唐有天下数百年虽号治平然三纲不正无君臣父子夫妇其原始于太宗谅哉言也髙宗【帝】治【小名雉奴大宗第九子】初封晋王太子承干废魏王泰当立以阴谋夺嫡王乃得越次立为太子于是即位【己酉六月即位年二十二庚戌永徽七显庆五龙朔三麟徳二干符二　总章二咸亨四上元二仪凤三调露一永隆一开耀一永淳一道一在位三十四年】继统之初日引刺史问民疾苦及其政治无忌遂良同心辅政上亦尊礼二人恭己以聴故永徽之政百姓阜安有贞观之风至于察李道裕希防而自责行己之不足取信观胡人击鞠而知所为之不可不慎【壬子上曰闻胡人善击鞠尝一观之昨初登安福门楼即有羣胡击鞠帝王所为岂宜容易击鞠谓骑而以杖击者也】率是道也岂不为贤君哉奈何蒸父妾为妻莫念聚麀之耻纵女后预政卒招晨牝之凶虽曰享国日乆不过飬成武氏之篡虽曰用李世勣平髙丽【戊辰髙丽王藏诣勣降上命先献昭陵入京献太庙上受俘含元殿】裴行俭平突厥【辛巳平阿史那伏念归京弃市】而吾家髙祖太宗天下已潜移于武周祍席间矣悲夫迹武后之立李勣之罪居多方帝始谋一沮于无忌【甲寅上与武昭仪幸无忌第欢饮席上拜无忌宠三子朝散大夫载金寳缯锦十车赐之语及立后竟不顺防】数固执于遂良【乙夘上谕防遂良对曰先帝临崩执陛下手谓臣曰朕佳儿佳妇付卿皇后未有过岂可废明日再问遂良对陛下必欲易后妙选令族何必武氏】韩瑗【侍中】来济【中书令】表防极諌帝惮遂良顾命大臣有事且当已之言此心犹依违未决也暨勣入见委诚取决惟议是从勣于此时宜苦口极諌挽囘帝心顾乃以陛下家事何必问外人为对遂致许敬宗辈敢以斛麦易妇之语宣言于朝而帝意决矣【敬宗宣言田舍翁多收十斛麦尚欲易妇况天子立一后何预诸人妄生异议乎昭仪令左右以闻遂废王后萧妃为庶人遣李勣赍玺绶册立武后】武氏一立忠臣屏黜【乙夘贬遂良潭州都督己未再贬袁州刺史卒庚申敬宗义甫诬瑗济谋不軓皆贬刺史】奸邪用事【李义甫许敬宗】卒致覆宗之祸几不可救是谁之过与【用陈同父文而损益之】武后曌【之少反】并州人故荆州都督武士彠女贞观十一年【丁酉】年十四太宗闻其美选入宫为才人赐号武媚侍左右十三年太宗崩时年已二十六既已入寺【感业寺】髠首为尼又复乗间蛊惑嗣君立髪复召【甲辰上行香见之交泣时萧妃方宠王后闻之阴令长髪劝上纳之欲以间妃】未几大幸晋位昭仪曾未阅月水入寝殿乱证已萌得志之日恣行残忍手毙已生之女倾防主母【武氏生女后爱弄之后出武氏扼杀覆以被上至阳喜发被女死矣惊啼问左右皆曰后适来此上大怒遂有废立意】王后与萧妃俱废而昭仪册立矣【乙夘十月是冬杀王皇后】才六年委以政事权侔人主【庚申】于是専权用事者二十四年其间酖杀太子宏而立贤【乙亥宏仁孝奏请迕防四月酖之立雍王贤为太子】厥后斥死太子贤而立哲【庚辰废贤庶人幽之逃巴州后遣仲勣迫令自杀立英王哲为太子即中宗也】帝崩中宗立【癸未】裴炎辅政【中书令】帝欲以后父韦贞为侍中炎固争帝怒曰我以天下与贞何不可而惜侍中耶炎惧遽白太后太后废帝为庐陵王【幽别所寻迁房州又迁均州流贞钦州】立豫王旦为帝幽于别殿不得预政事【甲申正月旦亦太后子中宗弟即睿宗也九月裴炎归政斩于都亭】太后遂自称制【后称制二十一年甲申光宅元垂拱四永昌元天授二长夀二延载元天册万嵗元万嵗通天元神功元圣厯三乆视元长安元终甲辰】诸武用事唐宗室人人自危太后惧天下不服欲钳以威盛开告宻之门为罗织之法【乙酉】索元礼【胡人告宻召见擢游击将军残忍按一人狱令引数十百人太后终杀之以慰人望】周兴来俊臣【兴秋官侍郎俊臣御史中丞竞为酷法兴元礼各杀数千人俊臣破千余家辛夘兴流岭南仇家杀于道丁酉俊臣弃市争噉其肉斯须尽太后诏曰宜加赤族之诛以雪苍生之忿】侯思止【庚寅告宻为侍御史初卖饼为业与王义新进入狱者非死不出】之徒相继引用宗室诸王【丁亥太后谋革命使兴等按宗室宻状韩鲁等诸王皆自杀亲党皆诛义治越王贞党与坐七百家籍没者五千口】朝廷之士【诛人臣数百家刺史郎将不可胜数】骈首就捕虽狄仁杰魏元忠之贤亦几不免【壬辰俊臣罗告同平章事任知古狄仁杰裴行本裴行礼卢献魏元忠李嗣真谋反下狱元忠书寃状绵衣中遗其子称变召见太后意寤出此七族流行本嗣真余贬令此事却在革命后】改旗帜【金色】易服色【二事甲申年】立宗庙【立武氏七庙于神都】革唐为周改元载初上尊号曰圣神皇帝【庚寅以皇帝旦为皇嗣赐姓武】生杀赏罚一皆由己设四匦以受表防【乙酉命铸铜匦受諌诤】毁乾元殿以作明堂【丁亥】防贡士于洛阳城殿【庚寅二月殿试自此始】初试武举以取士【壬寅正月】其时三思承嗣攸绪等皆已封王而承嗣三思复营求为太子【説太后自古天子未有外姓为嗣者后意未决】李徳昭尝进言曰陛下有天下当子孙岂得以侄为嗣乎自古未有侄为天子而为姑立庙者【初洛阳王庆之表请立承嗣謟诈备至太后怒命徳昭赐杖竟杖杀之因上言】至是仁杰从容开説又请召还庐陵王后意稍寤得还皇嗣又固请逊位【旦】遂立庐陵为太子【戊戌】厥后张柬之崔暐【音伟】敬晖桓彦范袁恕已提卫兵诛二张中宗复辟是时太后年已八十二矣【甲辰柬之引彦范敬晖左右羽林属禁兵遂请太子率李多祚等讨贼收张易之张昌宗等斩之枭首天津南】夫武氏以一妇人窃天下大号溢二十一年而不祸败者以姚元崇狄仁杰相于内娄师徳郭元振将于外徐有功【司刑丞独存平恕】宋璟张柬之崔元晖辈登进仕用举贤之道不无取焉耳然而残酷烈虎狼之毒尚不忍食其子而后杀已生子女如猎狐兔畧无靳色此而可忍则骨醉后妃幽废嗣君诛锄宗属勦害大臣夫何难者迹其凶恶滛秽神人共愤千古腥闻实天地间非常之妖孽焉故孙之翰唐论范祖禹唐鉴皆以武氏列于本纪者为非而朱文公纲目于武氏建年处两行分注直书为周武氏某年而复大书其下帝在某州其取春秋之义以为母后僣窃之戒所以正帝统而黜僣乱者其意深矣至于感兴之作曰云何欧阳子秉笔迷至公唐经乱周纪凡例孰此容呜呼欧阳子其能逃此议乎中宗【昭帝】显【髙宗第七子武氏所生】初既以太子即位旋罹幽废越十五年召还复立为太子又七年奸臣伏诛即位社稷复归于唐才六年为韦后所弑【乙巳神龙二景龙三夀三十五】迹李氏兴复之功虽出于张柬之辈要皆狄仁杰之力仁杰虽先武氏而没然庐陵王来居东宫其兆已可见而柬之彦范敬晖等则固公门桃李也【仁杰荐柬之宰相才又荐姚元崇桓彦范敬晖等数十人皆名臣或谓曰天下桃李悉在公门矣】或者乃谓公身为唐臣入相于周卒死于位以卢氏一姥犹切讥之【卢氏姥仁杰姨也仁杰尝问表弟有何求姨荅云只有一子不欲令事女主耳松牕杂録】不知当时事体葢有甚难者寗武子之愚所以不可及也特公未及如志而卒耳帝复辟初年追曩者天日之盟【初与韦后同幽闭房陵情爱甚笃私誓曰异时复见天日当惟所欲不相禁】忘前代牝晨之戒每临朝聴政皇后必施帷幔与闻又复委任上官婉儿使掌制命居中用事【婉儿辨慧武氏使决表奏上复使掌制命】上女安乐公主适武崇训三思子也因縁出入婉儿通焉又荐诸韦后上使后与三思双陆而自居旁防筹三思既与后通而武氏之势复振初二张既诛洛州长史薛季昶朝邑尉刘幽求皆以三思尚在劝彦范等诛之不聼【季昶叹曰吾不知死所矣幽求曰不诛三思公辈终无地噬脐无及】至是始劝上诛之不可得矣未几三思以崔湜郑愔为谋主【敬晖以湜为耳目伺三思湜悉以晖等谋告反为之用二张败愔贬至是献三思去柬之等五人之防三思皆引为中书舍人】封五王罢政事【三思与后譛五人不利社稷封东之汉阳王暐博陵王敬晖平阳王恕已南阳王彦扶阳王并罢政事已上皆元年】已而诬杀五王【三思使郑愔诬告皆贬州司马崔湜説三思矫制杀之乃以周利用摄侍御史使岭外比至柬之暐已死曵彦范竹槎上肉尽杖杀敬晖呙杀恕已服黄金迫饮数升野葛汁不死捶杀之拜利用中丞】权倾人主加以五狗扇虐【宗楚客宗晋卿纪处讷甘元东三思羽翼周利用冉祖雍李俊宋之逊姚绍之三思耳目时人谓之五狗已上丙午】动揺东宫至是太子重俊与李多祚【左羽林将军】矫制发羽林千骑诛武三思崇训于其第【丁未后以太子非所生恶之三思尤忌太子故太子杀之引兵入上谓千骑何为从多祚反千骑斩多祚太子亦为左右所杀】元恶虽除而妻煽党【韦后】妖女挠权【安乐公主】后妹【郕国夫人】上官【婉儿】皆依势用亊侧门开府墨勅斜封滥官充溢【戊申后等用事侧门墨勅除官斜封付中书安乐自为制勅掩文令上署上从之】纪纲紊乱帝虽置修文馆乃令效伎艺为乐【己酉诸学士或舞谈容娘或舞浑脱或舞黄麞或诵波罗门呪或效道士上章惟司业郭山恽歌鹿鸣蟋蟀讽諌】虽知重铨衡而附势赃滥选法大壊【己酉命崔湜郑愔掌之选法壊】未几身死于饼餤之毒【庚戌医术马秦客烹调杨物得幸于后恐事泄被诛遂与后及安乐公主合谋弑帝】四子前后皆不得其死嗣亦不迹帝幽废二十余年亦惘惘然无所知耳及正位昬愚惟甚虽有国犹非其国也史称其亲遭母后之难而复自蹈之所谓下愚之不移者与韦后弑帝立温王重茂即位【即殇帝年十六】自称皇太后相王子临淄王隆基与太平公主【相王同母妹】刘幽求等谋以兵入诛后子母【韦后安乐公主】尽杀诸韦及为后所亲信者于是睿宗旦即位【谥兴帝髙宗第八子武后所生初封相王即位五十四庚戍景云二在位二年】初武氏废中宗既已立帝武氏篡又以帝为皇嗣赐姓武中宗召还帝逊皇嗣位于中宗中宗崩帝子隆基平内难奉帝入辅少帝【即殇帝】少帝逊位固辞不获至是始即帝位莅政之初姚崇宋璟恊心辅政罢斜封官数千人赏赤县令抑宦官【宦者以事属长安令李朝隠朝隠系于狱上曰赤县令能如此朕复何忧加一阶为太中太夫赐中上考绢百疋】姚宋典选文武【璟吏书典文选崇兵书典武选】不畏彊御而选法俱治当时翕然以为有贞观之风【皆庚戌】未几太平【上妹】用事姚崇贬黜斜封复行纪纲再紊所幸立嗣以功【初立太子以宋王成器嫡长平王隆基有大功未决成器涕泣固让幽求上言平王拯社稷之危救君亲之难论功当立从之】彗星告变徳避灾足为贤耳然终惑女弟明断不足虽位而不授以政自称太上皇总大事卒醸成太平之恶奸人党附几至叛逆遂使宗初年遽负杀姑之名于天下惜哉【宗为太子时太平惮其英明劝上易之不果及传位又劝自总大政后又谋废立王琚等劝宗除之先诛其党赐死于家子及党死者数十人】宗【明帝】隆基【睿宗第三子壬子先天一开元二十九天寳十四至徳一在位四十五年】开元之初始亲政事【癸丑秋诛太平上皇徙百福殿】励精为治首讲武骊山【十二月上亲执金鼔军容不整流郭元振诛唐绍军震恐】禁泼寒胡戱【十二月张説諌非干羽柔逺之道遂禁】汰僧尼【甲寅春还俗万三千余人】禁女乐出宫人【八月】毁乗舆服玩焚锦绣珠玉废两京织锦坊天性友爱敦睦兄弟长枕大衾五幄更处【兄宋王成器申王成义弟薛王岐王从兄豳王禁中共衾帐诗酒为乐】均内外出入之式【京官有才识者充都督刺史刺史有政绩者除京官】罢员外检校冗员【自今非战功别勅无得拟注并甲寅】置侍读选儒学之士【乙夘选儒士入内侍读待以师傅之礼】复史官对仗奏事【丁巳史官依故事入閤】择学术之儒编校羣书【丁巳】置两文馆以校讐【己未置文崇文二馆置校书郎】复置丽正书院【癸亥以聚文学之士命张説修书使】搜遗书注孝经【壬戍】试县令【丙辰试理人防惟鄄城令韦济第一擢之二百人不入第且之官放十五人归】选刺史【乙丑自选声望十一人为刺史命宰相下饯之洛濵自制十韵诗送之】至于酷吏及其子孙则放弃禁锢【甲寅放周利贞等十三人乙丑禁锢来俊臣等二十三人子孙】懐州乐工衣文绣立以刺史为散官【乙亥命三百里内音乐集五凤楼宴懐州车载数百人皆衣文绣牛皆虎豹犀象之状立贬刺史】而元紫芝于蒍于之歌则叹其为贤人之言【同时鲁山令元徳秀字紫芝惟遣乐工数十连袂歌于蒍元所为歌帝闻善之】载在史册善政屡书良由即位以来贤相继用姚崇尚通宋璟尚法张嘉贞尚吏张説尚文李元杜暹尚俭韩休张九龄尚直各随其长相与辅賛是以二十余年间四夷賔服衣食富足西京东都米斛直钱不满二百绢疋如之海内富安行者万里不持尺兵刑部所断天下死罪二十四人【庚午丁丑年断五十八人】几致刑措号称太平可谓盛也已矣自是以降志欲既满侈心乃生忠直浸踈谗防并进枉国法而赦安禄山【禄山营州杂胡姓康父死随母适突厥安延偃冐姓逃至为平卢讨击使丙子讨契舟败张守珪奏请斩之张九龄固请当诛且儿有反相不杀必为后患上曰卿勿以王夷甫识石勒枉害忠良赦之壬午为平卢节度甲申兼范阳节度辛夘兼河东节度先是庚寅封东平王】罢九龄而相李林甫【初欲相林甫问九龄对曰臣恐异日为庙社忧丙子林甫计罢九龄于是与牛仙客并相自甲戍登用壬辰卒凡十九年癸巳杨国忠説禄山诬林甫与阿史忠谋反未削官籍没剖棺褫服取含珠以庶人礼子孙流窜亲党贬五十余人】杀周子谅而宠牛仙客【牛朔方节度林甫谓宰相才丙子并相丁丑御史周子谅弹之上怒防殿庭流瀼死】贵髙力士而异日宦官之祸所由基【以力士为将军四方表奏先呈力士小则决之权倾中外】置十节度而异日藩镇之祸所由起【壬午置安西北庭河西河东朔方范阳平卢陇右劒南岭南等十道节度经畧使以备边】兵因召募而日壊【初癸亥张説议召募壮士充宿卫兵农分始此后又选府兵及白丁十二万谓长从宿卫乙丑更长从宿卫曰劲骑分隷十二卫总十二万为六畨癸未边兵防多费广民困庚寅府兵日壊无兵可支劲骑亦稍变废应募皆市井无頼子弟猛将精兵皆聚西北中国无武备】财以聚敛而日烦【初辛酉宇文融充括户使多张虚数得戸八十余万田称是己夘融治财得幸广置使聚敛自是言利者祖于融融为相百日罢以赃流岩州道卒癸酉杨慎矜知太府出纳奏诸州所输布帛污破者悉下本州征折补钱慎矜浸幸癸未韦坚王鉷辈竞以利进甲申韦坚聚江淮运船县尉崔成甫坐船头唱得寳歌献望春楼下乙酉王鉷戸口色役使征三十年租庸剥割求媚戊子杨国忠以聚敛进一嵗中领十五使】中国之武备浸轻生民之膏血已竭国不可以为国矣葢修身齐家者治国平天下之本也帝于齐家之道浸有所亏始也废皇后【甲子后坐其兄以后无子为厌胜废兄王守一伏诛】继而杀三子【太子瑛鄂王瑶光王琚及即位武惠妃生寿王有宠惠妃女驸马杨洄又伺三子过告妃妃泣诉上怒欲皆废之九龄諌止丁丑九龄罢上问林甫对曰此陛下家事意乃决废为庶人赐死城东驿】最后夺寿王妃【初武惠妃卒后宫数十无当意者甲申或言寿王妃杨氏之美絶世无双召入恱之乃令妃自乞为女官号太真更为夀王取韦氏潜纳太真宫中太真己未九月生乙亥册寿王妃甲申入宫乙酉册贵妃丙申六月缢死】父子夫妇之间恩乖而伦乱矣夫自新台不耻声色迷乱政事废弛者一十有二年甚至玉环洗儿丑声播亦不恤也【戊子禄山为妃儿壬辰禄山生日后三日入宫妃裹以锦绣襁褓使宫人舁之号洗儿上喜厚赐自是或对食通宵丑声达外上亦不疑也玉环太真小名】何物国忠夤縁入相【国忠初名钊后赐今名妃从兄妃三姊皆夫人崔氏韩国裴氏虢国栁氏秦国上皆呼姊国忠素乱虢国以聚敛进自侍御至相凡领四十余使壬辰林甫卒入相】继林甫飬乱之余【初边帅皆用名臣功名显著入相林甫欲絶其路奏文将怯矢石不若用寒族武人上恱始用禄山至是诸道节度不用文将精兵咸戍北边天下势偏重卒成禄山之祸皆林甫専权固宠之谋也】又激禄山速反以表其言之验【禄山犹畏林甫狡猾蔑视国忠由是有隙国忠屡言其反上不信其后有言者皆缚送禄山乙未六月国忠使京尹围其第杀其客其子庆宗尚主在京宻报之禄山愈怒十一月遂反】未几反范阳陷东都【禄山十一月自范阳引兵十五万反陷河北诸郡十二月渡河氷一夕合成梁进陷东都纵兵杀掠官军尽败】陷长安【丙申正月禄山僣号东都称大燕皇帝六月陷长安捕百官送洛阳杀王侯将相家并及婴孩杀公主王妃驸马等八十三人祭安庆宗先是乙未诛庆宗至是报怨杀皇孙郡县主二十余人】国忠于是首倡幸蜀之防【六月建议幸蜀使韩虢入劝上从之国忠自领劒南节度】上至马嵬【咸阳驿名】西兵拥不前国忠伏诛【将士饥忿陈礼以祸由国忠杀之屠支体以枪揭首并杀其子及韩秦夫人又追杀其妻女及虢国等】贵妃缢死【兵犹不行请诛贵妃上令力士引于佛堂缢杀之瘗路侧时年三十八军士乃整部伍为行计】车驾乃西遂留太子讨贼呜呼靡不有初鲜克有终安之不可恃治之不可忽也如此况弃妻杀子滛夺子妇纲常灭矣其能长久乎陈同父曰宗之失岂特在于天寳之后而祸乱之原葢已萌于开元之初髙力士为右监门将军见于开元之元年【癸丑】则是奸邪之进实肇于此异时林甫禄山之见用力士为之阶也【力士本出三思家三思女嫁裴光庭为祈力士请相林甫上自用萧嵩言相韩休方草制力士遽漏于武氏乃使林甫为休请休徳林甫怨嵩休荐林甫堪相遂擢黄门侍郎寻拜相】置左右教坊黎园等乐选伎妾置宜春院见于开元之二年【甲寅】则是声色之欲已纵于此异时杨妃之进即是心为之也以宇文融为括戸使见于开元之九年【辛酉】则是聚敛之原已基于此异时韦坚王鉷与夫杨国忠之徒实皆祖于融者也然则天寳之祸其来诚非一日矣特开元之初姚宋继相忠言谠论革其非心纳君当道措天下无虞晚年踈忠直信谗防心乌得不纵祸乌得不作哉故吾不独惜其不善终尤惜其不能谨始也肃宗【宣帝】亨【宗第三子】因禄山之乱以太子从君父入蜀至马嵬【丙申六月】父老遮道请留愿率子弟从殿下东破贼取长安须臾聚至数千人帝涕泣跋马欲西广平王俶建宁王倓【音谈皆帝子俶昌六反】与李辅国执鞚諌【鞚苦贡反马勒也】宗乃命分军从帝【父老拥太子马不得行宗总辔待乆不至使人侦之还白状上曰天也乃命分后军二千人及飞龙廐马从太子侦丑正反问也】又宣防欲位不受既留未知所之倓曰殿下尝节度朔方宜就以图大举至平凉杜鸿渐来迎【朔方留后】裴冕随至【河西司马】皆以朔方为劝至灵武裴杜请遵马嵬之命即位【丙申七月即位改元至徳乾元二上元二寳应一在位七年】首任裴杜【裴冕为相杜鸿渐中书舍人】郭子仪【兵书】李光弼【戸书并同平章事】召山人李泌侍谋军国【帝布衣交栁玭称后两京泌谋居多其功大于鲁连范蠡喜谈神仙为世所轻】广平王为兵马元帅进彭原【十月泌劝进彭原俟西北兵至】明年移军凤翔【丁酉二月先是改扶风为凤翔】其年复两京【九月广平王将囘纥等军与子仪复长安西京贼奔陜十月败贼新店克陜遂复洛阳东京贼奔河北十一月平河南河东是时庆绪杀父禄山袭伪位已乆矣】上皇还京师【帝十月发凤翔入长安十二月上皇至长安上表请避位不许】父子重欢宗庙再安何其中兴之速哉良由委任郭李之専广平王以长子当帅师之任杲卿真卿倡忠义于河北张巡许逺遏贼势于睢阳所以卒能成克复之功也【初乙未十一月河北二十四郡皆降贼独平原太守顔真卿斩贼使起兵遣司兵李平间道奏宗喜曰朕不识顔真卿作何状乃能如是丙申七月其卿以蜡丸达表灵武上以蜡丸致赦书真卿颁下河北河南江淮由是诸道狥国益坚　乙未十一月真卿从兄常山太守顔杲卿起兵复河北十七郡太原王承案掩其功公起兵才八日贼至告急承业不救恒山陷骂贼见杀　丙申正月真源令张巡起兵被围六十日大小三百战败令狐潮走之七月大破贼将于雍丘丁酉正月贼将尹子竒十三万趍睢阳太守许逺告急巡合兵禽贼将六十人杀贼二万余逺推巡为主贼遁众议弃城走巡逺以睢阳江淮保障坚守食茶纸雀防妇人等十月城陷皆死之大小四百余战杀贼十二万】然当是时贼势虽败余孽犹存【初复长安庆绪走陜复洛阳庆绪走河北杀降人哥舒翰等走邺　丁酉贼党史思明囚庆绪使者来降戊戌六月李光弼劝上阴使乌承恩图思明思明觉杀之复反己亥正月思明杀庆绪自号大燕复陷洛阳丁丑思明为子朝义所杀僣伪位】正宜振权纲修典宪以大中兴之功奈何不为经逺之谋専务姑息之政名器不可假人者也先是既以官爵赏功军士僮仆至衣金紫而称大官虽有告身仅易将军之一醉【丁酉府库空以官赏将士给空名告身临事注名大将军告身仅易一醉应募者并衣金紫】废置人主之大权也今焉于边帅之置不问贤否惟察军中所欲立者授以旌节【戊戌平卢节度使王元忠死令察军中所欲立者立之节度由军士废立自此始】名器防用于下废置不出于上唐之纪纲至此大壊不可收拾矣至于以鱼朝恩为观军容使使李郭名将为所节制【戊戌以宦者朝防节制讨庆绪】以李辅国専掌禁兵虽制勅必经署而后行于斯二者尤为紊乱【陈同父文】犹未也论帝大节有可言者马嵬之命虽不受于前灵武之劝何遽从于后已不能免叛父之讥至于畏辅国握兵而刼迁上皇之罪不敢问【上皇居兴庆宫庚子七月辅国与张后諌矫上语迁西内上欲诛之畏其握兵不决辅国本东宫小臣委以兵柄反被钳制】畏张后悍戾而问安西内之礼不敢行【辛丑端午山人李唐见上抱防女曰朕念之卿勿怪唐曰上皇思陛下想亦如是上泣下畏张后不敢诣西内】遂致上皇竟以忧崩【壬寅三月甲寅】帝徒以哀慕而殁【三月丁卯】无补于孝子之事矣同日之内张后子母【后子越王系兖王侗】皆戮于辅国之手【辅国与后晚有隙元振附辅国上疾后使太子杀辅国言其与元振为乱太子不可后召系谋之元振知以告辅国遂迁后别殿上崩杀其子母】呜呼以一人之身上不保其父中不保其身下不保其妻子近小人之祸其烈如此可不戒哉辅国随亦为盗所杀窃其首一臂而亡【十月代宗以辅国有杀张后功不欲显诛使侠者入第刺杀抵其首溷中】代宗【武帝】豫【初名俶肃宗长子壬寅四月即位癸夘广徳二永防一大厯十四在位十七年】涖政之初再复东京【壬寅十月先是庚子思明复陷东京】朝义授首大河南北复为唐土要多仆固怀恩之功也【壬寅十月命雍王适元帅仆固懐恩副之及回纥等兵十万发陜州击贼横水贼阵不动镇西节度使马璘单骑突阵奋击大军乘之朝义大败走怀恩进克东京及河阳城又追败朝义衡州懐恩子防又败之于贝州又与回纥败之于下博朝义走莫州围之其将田承嗣説朝义亲往豳州发兵救莫既去承嗣即以城降送其母妻子于官军玚等又追及之遂溢林中癸夘正月李怀仙取其首献】独惜夫轻聼怀恩之奏用贼将薛嵩田承嗣李怀仙李寳臣四节度分帅河北自为党授【河北既平懐恩恐贼平宠衰奏以朝义降将薛嵩为相卫邢洺贝磁六州节度田承嗣为魏博徳沧瀛五州防御使李怀仙伪故地为幽州卢龙节度使及成徳李寳臣分帅朝廷厌兴苟授之】与山南梁崇义淄青李正己结为防姻互相表里其后各广土地根据盘结自署官吏不供贡赋一付姑息不能复制名为藩臣实皆蛮貊异域焉【正己初有淄青等十州后平李灵曜又得曹仆等十州拥兵十万雄据东方　田承嗣据魏博相卫洺贝澶七州　李寳臣据恒易赵定深冀沧七州各兵五万　梁崇义据襄邓均房复郢六州兵二万】再误于辛云京以疑贰致谗使怀恩寃抑莫诉卒引冦反噬【初懐恩受诏与囘纥相见太原河东节度辛云京疑司汗懐恩壻恐合谋为患闭城不犒师及贼平诏懐恩送可汗又闭城不相闻懐恩怒具表不报云京又结中使言懐恩囘纥连谋反懐恩上书自讼遣使慰谕欲入朝为副将所制不果癸夘秋遂反】故安史之乱初平而四裔之患随至吐蕃入长安上有陜州之幸【癸夘十月长安一空子仪引三十骑收兵四千泣谕将士共雪国耻百姓绐之日令公自商州将大军至虏遁十二月子仪迎上还长安曰用卿不早故及此】懐恩两引外冦遂有奉天之迫泾阳之围【甲辰八月懐恩引囘纥吐蕃入冦适子仪自河中入朝命镇奉天十月迫奉天忽遇子仪大军惊愕涉泾而遁　乙巳九月懐恩复诱二冦至懐恩疾死鸣沙十月二冦合围泾阳以懐恩死争长分营子仪单骑见回纥责之且説袭吐蕃吐蕃遁去追杀万计】所幸子仪精诚威信戎狄慑服有以办懐恩而使王室之再造也大抵帝仁而不武委靡太过刚防不足权归阉官程元振用事【壬寅代辅国判元帅府司马】来瑱以宰相遇谗致死【癸夘初在襄阳拒元振请托及相诬有怨言赐死】李光弼愤鬱竟殒其生【元振忌诸将功欲害之故土蕃入冦征兵光弼等畏不至又不敢朝诸将遂不复禀令光弼愧恨卒】郭子仪摈废家居不保丘垄【盗发子仪父坟元振朝恩离搆百计罢副元帅遂上肃宗诏书自明方悔悟眷礼】委鱼朝恩之専既为观军容使而总禁兵【癸卯】复判国子监而掌文教【丙午常衮諌不纳朝恩仅能执笔释章句遽自谓才兼文武】元振竟以掩蔽虏冦几亡社稷甫削官放逐【癸夘冬常博柳伉奏元振専权妬忌吐蕃入冦不时奏狼狈出幸诏削官归田流死于道】朝恩势倾中外政有不预闻者輙怒曰天下事有不由我耶上始不堪乃与元载谋诛之【庚戌三月】元载窃居相位十有六年政以贿成僣侈无度既诛朝恩骄奢弥甚始正典刑【丁巳伏诛籍胡椒八百斛他物称是临刑请主者快死曰相公须受少污辱脱秽袜塞其口杀之并诛其妻子】葢皆已晚矣至于理财也以刘晏第五锜管盐铁犹为不足【壬寅晏戸侍充转运盐铁等使锜榷盐收缗钱十余倍】税青苗钱【甲辰税钱绐百官俸祖农调废始以畆定税敛以夏秋至是国用不足不及秋苗方青即征之】取畿内麦【乙巳五月第五锜请十畆税一】于崇佛教也置百髙座讲仁王经【九月以星变外冦置座资政西明寺冦迫京畿方罢讲】作章敬金阁等寺【丁未造章敬寺毁曲江及华清宫给费万亿造金阁寺五台山铸铜涂金为瓦费巨亿王缙给中书符令僧四方求利营之】广度僧尼【戊申度千人】出盂兰盆褒赠亡僧【戊申赠章庆僧不空官卿监爵国公卒赠开府】于时三相入侍多谈佛理中外相化废人事而奉佛法刑政日紊唐室大坏决于此矣【元载王缙杜鸿渐皆好佛奏国家运祚皆宿植福业故安史有子祸怀防病死二冦木战而退上遂深信】









　　史纂通要卷十五
<史部,史评类,史纂通要>
　　钦定四库全书
　　史纂通要卷十六
　　元　胡一桂　撰
　　唐【下】
　　德宗【文帝】适【代宗长子己未五月即位庚申建中四兴元一贞元二十在位二十六年】即位之初罢贡献罢黎园使【及乐工三百人余隷太常】却祥瑞却金银贡器岀宫人【三百人】放舞象鹰犬【放象三十二荆山】减乗舆服御禁奏置寺观度僧尼罢防沽以沙宛豕三千给贫民减常贡锦千疋服玩数百事又诏财赋皆归左藏不朞月间善政迭出四海之内闻风振悚李正己畏上威明献钱三十万【己未六月献崔佑甫请遣使慰劳淄青将士因以赐之正己慙服以为太平可望】崔宁在蜀専恣一日来朝【宁强恣十年朝廷患之莫能易始朝】淄青军士至投戈相顾曰明天子出矣吾属犹反乎皆崔佑甫为相务崇寛大故当时政声蔼然以为有贞观之风不幸贤相云亡【己未六月相庚申六月卒】杨炎独任多更佑甫善政务行元载旧事【初佑甫荐炎后独相纷更案徳载故复行其事】既以私意譛杀刘晏天下骇惋【庚申七月李正己表讼其事】已而杨炎将诛卢用事【辛酉二月杞相奕之子守虢州言官豕害民上曰徙沙宛杞曰同州亦陛下百姓食之便上曰守虢忧他州相才也大用之鬼儿蓝色多诈不情十月贬炎崖州司马杀于道】以疑似离间羣臣而固宠以严刻劝上行之而中外失望于是复防酒沽【壬戌】借商钱【时两河用兵缺乏凡商钱出万缗者悉借其余供军】括僦柜质钱【僦即就反赁也柜求位反匣也凡蓄钱帛粟麦者四取其一百姓罢市】増天下税及盐钱【淮南陈少防奏本道税钱毎千请増二百诏诸道如之盐每十亦増百钱】茶竹木有税【已上壬戌】间架陌钱有法【癸亥赵賛乞行毎屋两架为间上二千中一千下五百公私贸易毎千钱官留五十他物约钱为率】苛政日増民不堪命于时方镇怙疆李惟岳以成徳叛三年矣田悦李正己梁崇义相挻而动【辛酉正月李寳臣卒子惟岳求继袭不许自为留后田悦为请节又不许悦遂与李正己约惟岳勒兵拒命复与梁崇义遥相应援】正己之子纳又以青州叛【刺史】乃命朱淊讨惟岳【淊卢龙节度使】虽幸王武俊斩惟岳以降【壬戌正月武俊惟岳将易定平】未几武俊亦叛恒冀朱淊叛幽州【并壬戌四月】命李希烈讨纳【七月】而希烈又叛反与纳共谋袭汴四盗【淊悦武俊纳】各自称王共推希烈为帝株连半天下帝乃信卢之奸邪倾陷遣太师顔真卿诣许州宣慰诏下举朝失色公年已八十矣乗驿即行守节不屈竟为希烈所害徒失元老为国家羞【癸亥希烈陷汝州上问计于杞曰诚得儒雅重臣宣慰不劳而服真卿三朝旧臣真其人上乃命诣许州乗驿至许欲宣诏防希烈使飬子千余嫚骂拔石拟之公足不移色不变希烈遽以身蔽之适四盗奉表称臣希烈召公示之曰四王遣使云云公曰此乃四凶何谓四王相公不自保重乃求与乱贼同覆防耶他日又使四使诱公公叱曰汝知有骂禄山死者顔杲卿乎乃吾兄也吾岂受汝诱胁乎希烈乃使甲士十人守公于馆掘坎欲阬之真卿怡然曰何必多端亟以一劒相与岂不快心耶甲子希烈弟从朱泚败伏诛希烈怒遣使至蔡州杀公遂缢杀之后改顔如生握拳透】逾年希烈围襄王师不利【癸亥神防宣武二将大败奔散】诏泾帅姚令言救襄令言至京又叛【十月引五千兵至京以櫔食菜餤犒师众大怒迫令言反】迎立朱泚据有京城【令言谓朱太尉闲居请奉为主是夜列炬传呼入宫源休劝泚僣号国号秦又劝戮王子王孙七十七人以絶人望在京宗室无遗】帝幸奉天【贼斩关入上乃与妃嫔自苑北门出幸奉天左金吾大将军浑瑊至瑊有威望众心恃之】泚遣鋭兵三千袭帝司农卿叚秀实虑奉天守备单弱倒用司农印诈姚令言符追还【泚遣泾原兵马使韩旻将兵既发叚秀实与孔目官岐灵岳诈符追旻还泚令言大惊岐灵岳独承其罪死不以累秀实】泚议僣帝事秀实又夺源休笏奋前大骂撃泚泚溅血洒地秀实竟以身死之【同日泚召李忠言源休姚令言及公议称帝事公夺休象笏唾泚面大骂曰狂贼恨不斩汝万叚岂从汝反耶左右争前杀之上闻涕泗乆之】未几泚攻围奉天经月【三十三日初庚申术士桑道茂言陛下数年有离官之厄奉天有天子气宜髙大城为备及攻急上与浑瑊对泣一日攻门自夘至酉防瓌与瑊血战退】云梯之急贼已登城将士疲馁頼浑瑊抚谕激以忠义鼓噪力战贼乃引退【十一月泚造云梯容五百人瑊预凿地施薪油待之瑊中流矢战不辍防梯一轮偏陷不前火出地中梯人灰烬乃退】入夜复至矢坠御前三歩微李怀光山东数千里赴难一战而胜城不守矣【矢坠上大惊懐光兵至败泚兵乃遁众谓三日不至城不守矣】大勲未赏遽信卢杞奸谋使怀光咫尺不得一见怏怏亦叛【初怀光声罪俟见上请诛之白上怀光兵威已振当席卷灭贼若入朝贼得为计上可之懐光大恚恨】与泚连兵于是又有山南之幸【甲子二月幸梁州】尚頼陆贽尽心于内论諌数十百篇陈时病本仁义兴元一诏【甲子正月】疆藩革心【武俊田悦李纳见赦令皆去王号上表谢罪】士卒感泣【山东宣赦士皆感泣】李晟浑瑊戮力于外【癸亥十一月晟神防行营节度入援兵仅四千旬月万余】晟以孤军处二彊冦之间壹以忠义感激流涕誓众决志平贼【甲子三月韩游壊戴顔休骆元光尚可孤皆受晟节度军大振】怀光既遁【遁河中乙丑八月马燧诛之河中平】浑瑊进屯奉天与晟东西相应收复京城诛夷元恶【瑊副元帅甲子五月复京师六月泾卒杀令言降泚将斩泚降】还奉宗庙【六月上发梁兆七月至京】而李抱真又説降田悦武俊纳等遂与武俊败朱淊于贝州【癸亥冬抱真使贾林説降三人外事朱淊而已甲子三人见赦去号谢罪三月田悦为侄绪所杀四月以绪嗣节度五月抱真武俊败淊淊奔范阳明年夏死】李希烈【壬戌十一月反】虽陷襄城【癸亥十月】据汴【十二月】僣位【甲子正月国号楚】未一年败逃而汴州平【十一月刘洽平汴州希烈遁蔡】才数月族诛而淮西又平【丙寅四月希烈日蹙会疾大将陈仙竒使医毒杀族之以降七月贼兵马使呉少诚杀仙竒自立】妖氛既埽方隅粗定亦云幸矣谓宜惩创更化可也然帝素性猜疑惟知恕己当逃难之时乃谓播迁为天命谓待人反失推诚谓諌官归过于朕躬谓羣臣不可倚仗【癸亥与陆贽语及乱曰此亦天命非由人事又谓所致患害其失反在推诚多被奸人卖弄又谓諌官归过朕躬以自取名】谓佑甫为有短【上与泌论佑甫急朕尝知其短而防之】谓公辅为卖直【甲子上长女长安主卒欲造塔厚公辅諌上曰费甚微但欲指朕过卖直耳罢为庶子】谓萧复为轻己【复尝与同奏事杞顺上防复正色曰言不正上愕然退曰萧复轻我由是踈之出为山南诸道安抚】至用延赏私怨夺李晟兵符【丁夘上以晟社稷功尤不能容张延赏与晟素有隙揣上意毁之罢兵柄】信延龄譛谋罢陆贽相位【辛未相贽甲戍罢贽疾裴延龄奸诈延龄日短贽于上故罢】至于卢则不觉其奸邪傥非袁髙驳制几至再用【上论忠清强介人言奸邪朕独不觉李泌曰陛下不觉此所以为奸邪癸亥冬懐光奏贬新州司马乙丑量移吉州长史未几用刺饶州袁髙驳制改沣州别驾死】于延龄则甘受其谲诈傥非阳城恸哭欲裂其麻必至为相【諌议大夫阳城防延龄奸诈且曰若以为相当取白麻裂之恸哭于廷卒不得相而死】自陆贽既免宰相惟取充位奉行文书而所任者延龄齐运渠牟执诣等【丙子李齐运礼部尚书无学暗大体阿謏而已韦渠牟补阙憸巧中意一时浮竞争出其门韦执诣侧媚得幸王叔文与善擢同平章事】皆权倾中外窦文场王希迁霍仙鸣之徒则以刑余典军【甲子以文监神策军希迁监右厢兵马始令宦官分典禁旅丙子以丈仙鸣皆为神防中尉】且因奉天窘乏属意聚敛创防茶法【癸酉初税茶岁收四十万缗】置负賸库【癸酉延龄奏天下宿负八百万缗拆为负库收诸州抽贯钱三百万缗为防库呈様物三十万缗为季库帛以素出以色入者为月库以掌之其实皆取常赋支用未尽者张虚数惑上初无増也】立宫市肆【先是宫中市物官吏主之随给其直今官官领之谓之宫市抑买不估又所与皆故衣败缯不可用置白望数百人阅所卖取之至有空手防者】李兼在江西则有月进韦臯在西川则有日进裴肃以刺史进奉而擢观察【肃在常州卖薪炭案纸进奉】严绶以幕僚进奉而擢刑部【宣歙刘賛卒绶倾军府进奉并丙子】聚敛之臣充斥内外独于待方镇也销刚为柔刓方为圆威令竟不可复伸【乙丑李方荣逐节度使刘士宁竟以为留后丙子上不欲生代节度使令自择行军司马为储帅庚辰山南节度使于頔専恣凡奏请一一从之甲申昭义节度使李长荣卒上遣中使就军士所附者即授之】是以范氏之论曰帝粃政最多而大有三一曰姑息方镇二曰委政宦人三曰聚敛货财唐之亡卒坐此三者矣顺宗【安帝】诵【徳宗长子乙酉正月即位乙酉永贞元仅八月】帝不幸寝疾践祚奸邪肆志近习弄权王伾王叔文李忠言牛昭容之徒用事于内韩防柳宗元刘禹锡等采聼于外【上为太子时翰林待诏王伾善书山隂王叔文善碁俱侍叔文诡谲伾依之宻与翰林学士韦执诣陆淳吕温李温俭韩韩防陈諌柳宗元刘禹锡等定为死友凌凖程异等又因以进既即位伾散骑常侍叔文起居舍人叔文依伾伾依宦官忠言忠言依昭容牛氏毎事叔文可否然后宣中书执谊承行防等采聼外事谋议倡和】帝乃能因韦臯表请委政冢嗣以安社稷足为贤矣【六月臯表陛下哀毁成疾请令太子监政从之八月逊位臯又上牋太子极言叔丈等奸邪乱国】宪宗【神帝】纯【顺宗长子乙酉八月受禅丙戌元和十五在位十五年】首用忠良以杜黄裳为相【乙酉六月监政时】而裴垍李藩李綘裴度诸贤相继进用斥逐羣小王伾叔文既贬【八月伾开州司马死叔文渝州司马赐死】其党韩防之徒再行罢遣【九月防防州饶州宗元柳州禹锡朗州諌台州凖连州异郴州皆贬为司马】自贞元十年以来朝廷威福日削方镇浸横天下之为节度者十五而县官赋入止东南八道帝慨然发愤志平僭乱黄裳首请以法度裁制卒能命将兴兵削平丑逆【丙戌黄裳请裁制藩镇上始用兵讨蜀以至威行两河黄裳啓之也】诛惠琳于夏绥【乙酉冬夏绥韩全义入朝勒致仕杨惠琳知留后反丙戌三月兵马使张全金杀惠琳以降夏州遂平】擒刘辟于成都【乙酉东川韦臯薨副使辟自为留后丙戌春反众议难收黄裳独谓取如拾芥荐高崇文讨之九月擒送京师斩之蜀平】执李锜于浙西【锜淄川王五世孙徳宗以奉献昵之后节度镇海丁酉九月反命王锷讨之其将张子良执献父子腰斩】缚从史于昭义【己丑成徳王士真卒子承宗立九月反昭义卢从史请讨之遂命吐突承璀致讨从史反与承宗通谋裴珀使承璀诱之执送京师贬驩州司马】受田兴之归于魏博【壬辰秋田季安卒子懐諌防自立军乱以牙将田兴知军事兴以六州归有司请官吏于朝诏拜节度赐名正自承嗣至懐諌四世四十九年不沾王化李綘言一旦来归刳河朔腹心】最后淮西之役盗发都邑屠害元臣帝不为之惧高霞寓大败鐡城帝不为之沮师老财匮諌止纷然帝不为之动谓用裴度一人足以破贼其后度请亲往督战李愬果以雪夜入蔡擒呉元济而淮西平【甲午秋彰义呉少阳卒子元济匿防立反蔡州李吉甫请讨之十月吉甫卒悉以兵事委宰相武元衡乙未六月李师道谋缓师伏盗刺杀元衡撃伤中丞裴度首上相度曰用度一人足破二贼丙申六月霞寓与元济战鐡城大败仅身免丁酉厯四年宰相李逢吉等言师老财匮欲罢兵上问度自请督战八月赴淮西十月愬用所得贼将李佑防以大雪夜半乗虚直抵蔡城擒元济槛送京师斩之年二十五度入城宣慰愬晟子也】明年成徳王承宗质子献地【戊戌四月魏博送二子及徳棣二州图印至京师】范阳刘总専意归朝【四月幽州大将谭忠説总总泣拜遂归朝】又明年淄青函李师道父子首以献【己亥二月李愬田正讨师道其兵马使刘悟捕师道与二子斩之函首送正营淄青等十二州皆平】于是天下深根固蔕之盗皆稽颡入朝百年之忧一旦涣然唐之威令几于复振【自广徳以来垂六十年河南北三十余州自除吏不供赋至是尽遵约束】夫何世难渐平侈心遽生以諌脩麟徳殿之故左迁奉国文悦于是浚龙首池起承晖殿而土术浸兴矣【戊戍二月命六军脩殿统军张奉国大将军李文悦以外冦初平营缮太多白度言之上怒左迁二人】奸邪皇甫镈程异揣知上意数进羡余以供用度徼宠并相【镈戸侍判度支使异卫尉盐鐡使进奉有宠戊戌秋并相朝野骇愕负贩亦之己亥夏异卒】虽裴度进諌反以为朋党而不省録矣【度耻与小人同列求退不许复上防諌以为党不聼】求灵草于天台以方士柳泌为刺史【戊戍冬上好神仙镈荐山人柳泌能合药泌言天台多灵草为长吏乃可求遂拜赐紫諌官争之上曰烦一州能使人主长生臣子何爱遂无敢言】迎佛骨于鳯翔贬諌臣韩愈于潮州【十二月功徳使言法门寺佛骨三十年一开则岁丰人安明年应开请迎之己亥正月至京师留禁中三日厯送诸寺王公士庻奔走瞻奉有竭产充施然香臂顶刑侍韩愈表諌贬潮州按贞元六年庚午二月徳宗诏出岐山无忧王寺佛指骨迎致禁中又送诸寺倾都施财钜万厥有家法矣】是时李綘去位已五年而吐突承璀方贵宠用事【先是甲午綘屡以足疾辞罢为礼书上欲相綘先出承璀欲召承璀先罢綘相承璀遂复为左神防都尉】至是镈引令孤楚为相而裴度崔羣皆为所逐【己亥镈楚挤度出之四月度罢七月楚相十二月又逐羣中外切齿于镈矣度羣皆防镈奸邪反为所逐】君子小人不能以两立上亦以饵柳泌金丹之剂躁怒妄杀卒死于宦者陈志之手而人莫之知也哀哉【己亥秋上饵柳泌金丹多躁宦官获罪多死人人危惧庚子正月志弑逆其党但云药发而崩】孙氏曰帝中智之资可上可下之主世难则能用忠良时平则専悦邪侫用忠良者欲以成己之事故能平天下悦邪佞者欲以成己之欲故亦能杀其身【之翰唐论】南宫氏曰史称帝刚明果断果断或有之亦不过讨蔡事若夫不屈于欲者之谓刚不昬于物者之谓明帝正坐乏此所以贪聚敛而近小人迎佛骨而拒忠諌也而谓刚明者如是哉曰素丝无常惟所染之宪宗有焉志弑帝于是梁守谨王守澄等杀承璀而以太子即位是为穆宗【承璀谋立澧王恽守谦等故先杀之而立太子】尹氏曰春秋之法君弑贼不讨则深责其国为无臣子穆宗是时年已二十有六宰臣乃皇甫镈令狐楚辈曽不能究诘讨贼尚得为有臣子乎范太史曰其后宣宗追怨穆宗以为预谋其信然耶于镈楚乎何诛穆宗【文惠】恒【宪宗第三子庚子元和一辛丑长庆四在位五年】嗣位之初仅有贬皇甫镈【贬崖州司戸市井相贺其年死岭南】杖杀柳泌二事【并闰月】畧快人意然身处谅隂柩方在殡不能明诏公卿推举罪人遽与羣臣释服盛陈倡优杂戯观角觝【二月御楼陈戯幸神防观角觝】屡开大宴【六月太后移居兴庆宫大宴南内七月永安殿新成大宴观百戯重阳大合乐召外镇大宴】浚鱼藻池【八月役神防二千人】幸华清【十一月】纵猎击鞠【十二月猎城南城西苑北击鞠神防】恣情弃礼游戯无度宰相萧俛叚文昌崔植杜元頴【俛楚同年进士荐为相元頴如晦孙词臣骤迁】皆无经国逺略以两河初定直谓太平遽进销兵之请【俛文昌劝销兵上荒宴从之诸镇兵毎歳百人限八人逃死】未几朱克融【淊孙】囚张靖而以幽州叛【靖在河东得众卢龙节度刘总举自代使克融送之京乆覊假丐衣食宰相不省及除靖幽州勒克融归驱使遂怨愤辛丑七月军乱囚靖推克融为留后】王庭凑杀田正而以成徳叛【成徳王承宗卒承宗武俊孙士真子朝廷以魏博田正镇之七月都知兵马王庭凑武俊飬子杀正自称留后】史宪诚迫死田布而以魏博叛【壬寅二月庭凑杀正诏以正子泾原节度田布为魏博节度使讨庭凑初布善魏牙将史宪诚至是寄以心腹史蓄异志离间军情防庭凑围深州牛元冀诏分魏博军救之布军溃独与中军八千还魏议出兵军情变布即作遗表自杀众推宪诚诏为魏博节度使】虽以诸道十五万之众裴度元臣宿望乌重李光顔当时名将以讨之【讨克融庭凑】逾年竟无成功良由销兵之后军士多窜山林为盗反为贼用诸道兵既少临期召募乌合既不足以克敌而节度有监军偏师亦有监阵【中使】以挠之裴度所奏军事元稹【翰学】魏简【枢宻】又多从中沮挠此其所以无成功也及宪诚乱作朝廷竟不能讨遂并克融庭凑皆以节钺授之虽命韩愈宣慰责庭凑出元翼而深州终莫能有【壬寅春庭凑围深州不得已以庭凑节度成徳以兵侍韩愈宣慰众皆危之愈竟折服庭凑许出元翼大将臧平举城降】由是再失河朔元和之功于斯而坠帝亦以服金丹之剂不旋踵而物故矣【甲辰春】敬宗【帝】湛【穆宗长子甲辰正月即位乙巳寳厯二在位三年】涖政之初虽知李绅遭谤以贬竟不能召【甲辰正月逢吉摄冡宰忌绅譛毁言初不欲立上贬端州司马翰学韦处厚独言绅为逢吉陷上悟会禁中得绅请立已防悉焚譛书后有言者不复聴】虽用裴度李綘之贤终被沮挠【穆宗癸卯度出镇不帯平章逢吉谤出之甲辰六月上见奏状无平章事韦处厚言逄吉所沮遂加平章丙午正月请朝逢吉大惧二月竟授司空平章事乙巳四月李綘左仆射十月逢吉诬以足疾授少师分司】李逢吉以一小人用事八关十六子交结附丽妬贤嫉能朝政竟为之浊乱【甲辰正月逢吉摄冡宰郑注得幸王守澄逢吉遣从子训赂注结授守澄肆志无惮其党有张又新李续张权舆刘栖楚李虞程昔范姜洽及训八人傅防者人八人皆任要剧人目为八关十六子凡求请先赂关子后逹逢吉无不得所欲者】虽韦处厚好善恶恶多所匡救宏益【乙巳处厚迁承防】终莫能以胜其党与之众帝于聼纳虽亦有足称者如从李程之諌而罢营殿【甲辰五月丞相程諌请囘木石奉山陵从之】感处厚之言而赐锦防【十月】徳裕不奉造盘绦之诏【绦他刀反】处厚不奉征鸷绫锦之命裴度諌洛阳之巡皆为之寝罢【九月诏浙西造盘绦撩锦千疋李徳裕不奉诏随罢乙巳十二月急诏宣州征鸷扬益两浙索竒文绫锦处厚不奉命即止自即位以来决意欲幸东都諌皆不聼丙午度从容言宫室荒圯宜假岁月修葺然后可行曰如卿言不往亦可】似此非一方之徳宗拒諌岂不优哉失在于防年不亲师傅以化奢侈是以嗣位甫及易月忘哀宴乐昵比小人游戯无度赐予无节撃毬手搏甘为下流之态性复急捶挞宦人夜猎还宫酒酣入室灭烛之变身死于刘克明等之手可谓自贻伊慼者矣【丙午十二月夜猎还宫与宦者刘明苏佐明等饮酣入室更衣烛忽防克明等弑室内】克明既行弑逆矫制立绛王悟王守澄等诛克明杀悟立江王涵是为文宗吁【此下増广通略】元和之祸穆宗失贼不讨故羣阉狃于为逆卒不能免于其子且二三日间宦者三易君而宰相曽不预谋以裴度身为上相处之犹如此唐之纪纲蔑有存者矣文宗【献帝】昻【初名涵穆宗第二子丙午十二月即位丁未太和九开成五在位十四年】恭俭儒雅出于天性即位之初励精求治去奢从俭出宫人【诏非有职掌者出三千余人】放鹰犬【五坊量留校猎外悉放之】省教坊等冗食千二百余员罢组綉雕镂之物遵用旧制竒日视朝辍朝放朝并用偶日【矫敬宗之失】中外相贺以为太平可冀【皆即位初月】大厯以来节度多出禁军忠武王沛卒廷臣始奏以太仆高瑀代中外又相贺曰自今债帅鲜矣【丁未夏大厯来禁军皆倍息称贷富室赂中尉求节度动亿万计随厚敛以偿执政不得预至是始从裴度韦处厚之请】当是时裴度韦处厚相【丙午裴摄宰处厚平章事】使信任责成谁曰不可奈何虽虚怀聼纳而不能坚决议事已定寻复中变史称其仁而少断可谓一言以蔽之者矣已而朋党相轨而邪正莫辨宦官纵横而制御无方朋党之隙始于牛僧孺李宗闵之对防【宪宗举直言僧儒宗闵对防讥切宰相李吉甫吉甫徳裕父也】成于汝士之掌贡举【穆宗试士考官汝士等私宗闵壻徳裕上言汝士宗闵等皆贬自是宗闵僧儒与徳裕分党】及是裴度荐相徳裕而宗闵有宗人助先相【己酉八月】未几宗闵复荐僧儒相【庚戍正月】共排徳裕徳裕节度西川宻奏边防筹略僧儒居中沮之【辛亥徳裕奏收复维州陈出师之利僧儒沮之诏还吐蕃吐蕃尽杀降人甚惨上亦寻悔于是尤僧儒召徳裕】而憾益深于是上罢僧孺【壬子十二月出镇】相徳裕【癸丑二月】而宗闵亦罢【六月】逾年徳裕复以諌用李训罢【甲寅十月训守澄谋召宗闵罢徳裕】而宗闵再相【十月乙夘郑注求省官不许毁之六月贬刺明州八月贬潮州司户】前后四十余年两不相下然牛党多小人李党多君子帝竟不能辨致使李训郑注用事凡不附己者皆指为牛李之党而逐之【训注忌徳裕宗闵之宠凡尝所恶者皆以为党人逐之班列几空】人人骇栗连日雾晦帝乃叹曰去河北贼易去朝廷朋党难无补于事矣宦官之祸始于明皇【高力士】盛于肃代【李辅国程元振鱼朝恩等】蔓延于徳宪【窦文埸霍仙鸣陈志等】兵柄在手輙行弑逆刘蕡对策极陈其祸且曰诚能掲国权以归相持兵柄以归将则行无不孚矣考官畏避竟不敢取【戊申三月上亲策贤良昌平刘蕡对切直考官冯宿叹服畏宦官不敢取时裴休李郃杜牧二十二人中等郃曰刘蕡下第我辈登科能无厚顔上防乞回臣所受官旌蕡不报蕡由是终柳州司戸】上乃以宋申锡为相谋芟夷之道申锡引王璠为京兆尹喻以宻防反为璠所卖竟譛贬以死【上见宪敬弑逆党犹在守澄尤横谋之申锡庚戍七月相引璠喻防反告守澄注二人以上弟漳王凑贤令人诬申锡谋废立上信之怒守澄即欲屠其家马存亮固争遂贬凑县公申锡开州司马卒贬所】于是又谋之李训郑注【训初名仲言逢吉从侄隂险善谋注以方技依李愬见知监军守澄训见注注介之谒守澄守澄即以注术训经义荐帝】志守澄先后伏诛元和逆党略尽【陈志弑宪宗时为山南监军乙卯九月训谋召之至青泥驿封杖杀之十月先除守澄观军容夺兵权至是遣中使就第酖之训注本因守澄进人皆快守澄之死而疾训注之隂狡也】注又谋奏请中尉以下尽送守澄以鳯翔亲兵入防【注乙夘九月出镇鳯翔】阖门悉诛训虑注得以専功乃先为石榴甘露之谋此乃小人行险侥幸之术幕起兵露仇鱼未殱而两省金吾百司吏卒及贩卖其中死者凡一千六百余人宰相王涯贾餗舒元舆等与训皆腰斩于独柳之下注亦斩于鳯翔矣【乙卯十二月训奏甘露降金吾左仗石榴树上命仇士良鱼志帅诸宦者往视既至风动幕起执兵者众惊奔告变土良等反纵神策兵出闾讨贼死者千六百余人士良诬涯等同反以训为首引王涯王璠罗立言郭行余贾餗舒元舆李孝本八族献庙腰斩亲属孩穉无遗又斩注鳯翔灭其家】羣阉且知上亦预谋出不逊语上惭惧闵黙自是天下事皆决北司迫胁天子下视宰相陵朝士当时李石为相【时郑覃同相】忘身徇国纪纲粗植已为仇士良所深恶遣盗射伤至断马尾【戊午正月入朝中途射伤驰归又邀撃坊门断马尾仅得免】石惧辞位上蔑如之何也末年自比周赧汉献且有赧献受制强诸侯今朕受制家奴之语泣下沾襟曽几何时而物故矣悲哉【庚申正月帝崩】帝崩仇士良矫废太子【初立敬宗子陈王成美为太子士良以立不自已废之】立頴王为皇太弟即位是为武宗【肃帝】炎【穆宗第五子庚申正月即位辛酉会昌六在位仅六年】帝英敏特逹雄谋独断自相徳裕一意委任故能振已去之威权克上党【即泽路癸亥昭义刘从諌卒侄稹自立徳裕奏命河北三镇讨之成徳王元逵魏博何敬皆聼命与河中陈夷行河阳王茂元河东刘沔协力致讨甲子八月稹穷蹙其谋主郭枭稹首灭其家自赎五州平并诛】取太原【甲子河东都将弁逐李石二月河东军戍榆社者拥吕义忠自取太原禽弁尽诛乱卒】皆易于反掌自穆敬以来河朔三镇相继再叛藩臣桀鷔亦为己甚至是招谕讨乱既悚息聼命毎遣使至面谕祸福竟不敢有异志祸乱略平纪律再张徳裕功业卒为晚唐贤相大中以后无能继之者然亦帝之明于知人有以致之也独惜帝于仇士良虽不能无援立之功然陵迫先帝杀二王一妃四相贪酷二十余年典刑亦所当正顾乃封国公宠观军容使之从容致仕死后有发其藏兵数千乃削官籍赀晚矣【甲子六月死初士良请老其党送归第士良教以固权宠之术曰天子不可令闲常冝以奢侈娯其耳目无暇更及他事然后吾辈可以得志慎勿使读书近儒生见前代兴亡知忧惧则吾辈防矣其术如此其党拜谢而去】若夫躬受法箓【庚申九月召道士赵归真等八十一人禁中修箓亲受箓马】筑望仙观【乙丑五月作于神防军】立崇馆学士【十月拜衡山道士刘静银青光禄崇馆学士】不能不惑于清虚之教虽毁佛寺遣僧尼归俗【乙丑七月两都毁寺四千六百余所归俗僧尼二十六万五百人大秦废祅僧二千余人招提兰若四万余区收良田数千万顷奴婢十五万人】要非真见不惑特好恶有不同耳至于饵金丹加躁急已觉有疾而道士方以为换骨【八月】后旬日不能言而帝崩矣【丙寅三月】宦官马元贽立光王怡为皇太叔即位是为宣宗【元圣】忱【初名怡宪宗第十三子穆宗之弟敬文武之叔丙寅三月即位丁卯大中十三在位十三年】性严重寡言宫中或以为不慧益自韬匿羣居游处未尝发言及为太叔监国忧慼满容接遇羣僚裁决庶务人始见其隐徳焉既即位闵旱灾而减饍撤乐理囚出宫女【丁卯三月理京城囚出宫女五百人】好儒士而微行以访贡举得失法祖宗则书贞观政要于屏风读之而正色拱手【戊辰正月】观金镜论贤不肖而得致太平之道【三月命令狐绹读太宗金镜至任贤享福任不肖罹祸日求致太平当以此言为首】命宰相毎断自宸左右无知者【丙子】伸京兆之权虽帝舅庄吏必督足积逋而后赦【丙子以京兆不理命韦澳首械治帝舅郑光庄吏督足逋租释之由是豪右敛迹】除御史用循吏之子孙【己巳与宰相论元和循吏首擢韦丹子寅为御史】择边帅以儒臣易贪【见后服党项注又壬申欲择邠宁帅难之与中书舍人毕諴论边曰颇收近在禁庭即以为邠宁节度使】重刺史之选或取诸樵夫父老之言【甲戌猎苑北遇泾阳樵夫知李行言杀强盗数人匿军家者贴名殿柱逾月除刺海州乙亥猎渭上遇醴泉父老祷佛留县令李君奭谓有异政及怀州刺史阙手毕特除】或戒勿谓八千里逺而善恶皆知【戊寅于延陵入辞赴建州问知有八千里逺成之悸慑失绪到官不职罢】或因长日一局棋之诗疑其不能理【绹拟李逺刺杭州上举逺诗云长日惟消一局棋安能理人绹曰诗人托以为高兴耳上曰且令往试之】督责令狐绹谓刺史非人则害百姓故欲一一见之而后遣【丁丑诏刺史不得外徙必至京面察而后除上见绹故人刺隣州谢表问绹曰省迎送耳上曰刺史非人害百姓故欲一一见之今废格不行宰相有权可畏绹汗透重裘】惜官赏则迁转必校岁月以为名器不可私【壬申定侍从转官日月尤重学士迁官必校岁月谓名器不可私近臣】郑光节度犹易以统军之职【癸酉帝舅光厯平卢河东二镇入朝与论改极鄙浅上不悦留为统军】惜章服则当时重绯紫之荣【甲戌牛丛刺睦州赐紫遽曰且赐绯尝具绯紫数袭备赏赐或半岁不用其一故当时以绯紫为荣】惠小民则罢常贡以代下戸租税【乙亥罢淮南宣歙浙西冬至元日常贡以代下戸租税】均差役则据贫富轻重置簿轮差【乙亥诏州县役不均自今据人贫富役轻重作役册送刺史押讫鎻县防有役据簿轮差】欲知州土风物及诸利害则纂次一书号处分语【乙亥宻令韦澳纂后邓州刺史薛宗入谢出谓澳曰上处分本州事惊人书中语也分去声】乐闻规諌则从諌而止华清之幸【丁丑諌臣论止】屈意以从合理之言【谏官论事门下封驳茍当于理屈意从之】盥手以读大臣章奏【得大臣章奏必焚香盥手读之并丁丑】睦兄弟则作雍和殿数临幸以尽欢【丁夘】重威仪则毎临朝无惰容接对羣臣如賔客而宰相奏事威严不可仰视至于诛官官而除元和之逆党【自即位以来治弑宪宗党宦官外戚东宫官属诛窜甚众他日与令孤绹谋欲尽诛未果】服党项以宁河西【辛未知党项反由边帅夺其羊马或妄诛杀遂选儒臣代贪暴党项安壬申除毕诚邠宁招谕之党项皆降】取河湟而复百余年沦没之疆土【己巳复三州七关辛未置归义军于沙州节度张义潮定旁伊西甘肃兰鄯河岷廓十一州尽复河湟地于吐蕃】故史称大中之政讫于唐亡人思咏之谓之小太宗夫岂溢美但其所不足者初年君臣务反防昌之政贬徳裕贤臣【初上素恶徳裕之専即位日徳裕奉册既罢谓左右曰适近我者非太尉耶每顾我便我毛髪洒浙愚谓霍氏之祸萌于骖乘李氏之贬岂亦萌于奉册耶吁】复僧尼弊事【丙寅五月大赦増置佛寺】又其大者则懿安郭太后帝嫡母也事不以礼一夕崩为世所骇【太后穆宗母汾阳之孙上母郑后为侍儿时有怨又疑预谋弑宪宗故奉飬礼薄郭后怏怏戊辰一日登勤政楼欲自陨上大怒是夕暴崩颇有异论】穆敬文武四君帝尝北面事之者也一旦议欲出其庙主而无忌惮【丙子吏部尚书李景让迎上意言穆宗陛下兄拜兄尚可敬文武兄之子拜侄可乎乞出四庙而还代宗以下百官议不决乃止众皆薄景让】晚年宠爱少子不定储位魏謩上言继之以泣不聼【辛未謩证之孙时人重之】裴休奏请【謩休皆相】乃曰若立太子便是闲人崔慎由以建储对旬日斥罢【戊寅罢相】其昧君人之大体甚矣独受法箓【即位初受箓刘静】饵金丹躬前人之覆辙未几躁渇【戊寅春】明年疽发于背而莫之救矣【己卯八月】惜哉帝疾不见宰相宻以防王属中官王归长既崩王宗实杀归长【宗实亦宦官】迎帝长子郓王立之是为懿宗【初郓王温长无宠爱第三子防王滋欲以为嗣而非次故乆不建储】或者谓文宗之立裴度曽不预谋宣宗之立徳裕亦碌碌拱手盖至于此观宻以防王属归长而不及宰辅则知唐之纪纲大坏乆矣裴李二公岂不欲预之哉往往势有所不得行也吁懿宗【恭惠】漼【改今名庚辰咸通十四在位十四年】以中庸之资纵骄奢之习戒坛度僧【壬午勑两街四寺各置戒坛度人三七日】佞佛怠政数幸诸寺赐予无节彗星告变天戒昭昭帝不惟防不知悟反宣示中外称以为祥【甲申三月彗出娄大史奏星名含誉瑞星也请宣示中外编史册従之】未几路岩保衡继处相位贬逐名徳纳贿崇私浊乱国纪【甲申八月岩相多不法庚寅上壻韦保衡相浮浅自肆】帝又耽好音乐殿前供奉伶人常近五百频数游幸而内外诸司扈从动至十余万【丙戌】以乐工李可乆为左威将军爱其新声拒諌不聼【丁亥】初年浙贼裘甫大炽命王式观察幸尔讨平【己夘浙东贼三万攻陷州县庚辰以前安南都防王式观察将诸道兵讨之八月伏诛】南诏冦陷诸郡高骈招讨交趾始复【自丁丑李涿侵羣蛮致南诏之患丙戍高骈安南都防进兵围交趾城克之南诏遁安南始平】九年【戊子】徐贼庞勋攻陷五州康承训乞以沙陀自随乃克奏凯【徐州戍卒叛推勋为主陷宿徐濠滁和五州命承训等八万进讨乞沙陀朱耶赤心自随己丑入徐平勋沙陀本西突厥种姓朱耶名赤心上嘉其功赐姓李名国昌克用其子也】上益荒滛不亲政事【己丑】悼同昌而杀医官【庚寅八月上女同昌公主卒痛悼之杀医韩绍宗等二十余人亲族繋狱又三百余人宰相刘聸与京兆温璋力諌上怒贬逐】信谗言而逐忠諌【岩保衡譛赡与医通谋贬赡驩州又贬璋振州】削军赋以饰伽蓝困民财以脩净业今年幸安国寺【辛夘幸设万人斋赐讲僧旃擅宝座二各高二丈珍玩精絶】越明年迎佛骨諌者甚众乃曰生得见之死亦无恨未几而晏驾亦可哀也矣【癸巳正月迎佛骨鳯翔四月至京六月不豫七月崩】邵氏曰宪宗元和十四年迎佛骨入禁中十五年有陈志之祸懿宗咸通十四年又迎其骨入禁中不数月崩【皆迎于鳯翔法门寺仍送还】昌黎有云奉佛以来享年不永者其知言哉【邵氏博闻见后録】僖宗【定帝】儇【懿宗第五子宦官刘文浃韩文约所立癸巳七月即位甲午干符六广明一中和四光啓二文徳一在位一十六年】帝防冲嗣位政在臣下南衙北司互相矛楯【甲午】逮擢田令孜为中尉时年已十四専事游戯不亲政事一委令孜呼为阿父【乙未】且自懿宗以来奢侈用兵赋敛愈急关东旱蝗百姓流殍蜂起为盗其时濮贼王仙芝【贼党尚让】拥众数千起长垣者已一年至是盐贼黄巢【曹州人屡举不第尝与仙芝贩私盐】啸聚影从横行山东民困重敛应者如响【乙未四月】越四年仙芝败亡【戊戍二月招讨曽元裕俘斩五万斩仙芝于黄梅】其党尚让率余众归巢自岭南趣襄阳大为刘巨容【山南节度】曹全晸【知领切江西招讨】所败遁逃渡江或劝穷追贼可尽也廼曰朝廷喜负人不若留为富贵之资致使转掠江浙【己亥饶信池宣歙杭等十五州众至三十万】复自采石北渡围天长六合高骈畏惧托疾玩冦【骈淮南节度为诸道行营兵马都统度力不敌不出战庚子七月】又使得以长驱中原陷两京汚宫阙【七月贼采石渡江陷滁和渡淮至十一月陷东都留守率众降十二月陷长安金吾率文武迎覇上舍令孜宅】僭大号【僭称皇帝国号大齐改元金统】杀百官屠宗室在长安者无遗类【宰相豆卢及百官广徳公主及宗室】先期令孜奉乘舆奔播【十二月甲申令孜以神防五百奉上自金光门出惟四王及妃嫔十人从】次鳯翔次兴元明年幸成都【辛丑正月】帝在流离日夕惟与宦官同处踈薄外臣勦戮諌辅【先是庚子拾遗侯昌业防贼满山东上不亲政令孜専权事上大怒赐死至是辛丑拾遗孟昭图防多难之时中外当一躰不冝専亲宦官令孜屏不奏遣人沈于蟇頥津　最后乙巳补阙常濬防言上姑息方镇太甚令孜譛之赐死】尚頼一时忠义如节度郑畋慷慨迎谒【庚子十二月上趣骆谷鳯翔节度郑畋谒上请留车驾上属以紏合邻道勉建大勲】斩使败贼【辛丑贼遣将召畋畋斩之三月贼冦鳯翔畋大败之于龙尾陂斩首二万余级】檄天下遮蔽京西【时上在蜀诏令不通皆谓朝廷不复振得檄争发兵应之贼不敢窥京西未几鳯翔司马作乱畋奔行在相天子癸卯薨】李克用举兵忠义奋发梁田渭桥载战载克不半载破贼复长安【克用李国昌子壬寅河中留后王重荣患贼强都监王复光曰鴈门李仆射骁勇有强兵有狥国心至贼不足平王铎在河中以墨勑召之十一月将沙陀万七千至癸夘二月军干阬与河中易定忠武合军与尚让十五万大战于梁田陂贼大败三月军渭桥与巢战渭南一日三防义成义武继之贼奔四月自光防门入京师巢焚宫室遁去克用时年二十八一目防眇时人谓之独眼龙诏为河东节度使】已而追亡逐北解陈围防中牟降尚让贼随授首【甲辰二月巢围陈州五月闻克用至引去趣汴克用追及中牟大破之让帅众降六月李师悦与尚让追勦之巢众殆尽至狼虎谷巢甥林言斩巢兄弟妻子首降巢起乙未四月至甲辰六月灭凡十年】车驾还京功在第一【乙巳正月上发成都三月至京】朱温者本巢党来降赐名全忠【温起砀山贼己亥归巢壬寅九月见贼势蹙以同州降】妬功嫉能搆怨克用八表入奏朝廷既无处分【初甲辰五月尚让降后用粮尽还汴营城外全忠固请入城上源驿置酒克用乗酒语侵之全忠不平发兵攻之克用缒城出七月还晋阳前后八表请按问诛全忠上但优诏和解克用不平】令孜又以宦孽専制内外时事甫定遽取王重荣盐池夺之【中和以来安邑解县两防池河东节度王重荣専之岁献三千车乙巳四月令孜奏请两池复盐鐡自兼盐使且徙重荣别镇重荣论诉不已求救于克用】克用遂与重荣表清君侧【乙巳十一月克用迫京城】上幸鳯翔【十二月令孜奉上自开逺门出丙午正月克用还镇与重荣同表请上还宫请诛令孜】令孜刼迁乗舆又复有寳鸡兴元之幸【正月令孜请幸兴元不从是夜引兵入宫刼上幸宝鸡入散关三月车驾至兴元】不但京城荐被焚掠几无孑遗【初巢焚荡而去诸道兵入城纵掠至是复为乱兵焚掠无遗】而朱玫至奉襄王煴奸天位已遥尊上为太上皇帝【煴肃宗孙有疾从上不及为邠宁节度朱玫所得以令孜天子左右终不可去三月奉煴监国十月长安百官劝进煴即位玫将王行瑜禽玫斩之煴奔河中王重荣执杀之诏行瑜靖难节度】令孜自知不为天下所容以杨复恭自代自除西川监军往依陈敬瑄【丙午四月】后虽削官爵流端州竟不行也【丁未二月至昭宗癸丑四月诏敬瑄令孜谋反西川王建同日杀之】上逾年还京仅逾月而崩矣【戊申二月还三月崩】复恭立寿王杰为太弟即位是为昭宗【景文】【改今名懿宗第七子戊申三月即位己酉龙纪元大顺二景福二干宁四光化三天复三天祐一在位十五年弑崩】帝体貌明粹有英气愤朝廷日卑慨然有恢复先烈之志其在藩邸时素疾宦官及即位杨复恭恃功不法上意不平【辛亥九月复恭使人杀上舅黔南节度王瓌上怒复恭致仕甲寅八月李茂贞献其私书伏诛】政事多谋之宰相善矣然当时内则宦官盘据而枝蔓难除外则藩镇彊横而忠邪莫辨李克用有兴复大功苟非反逆尚将十世宥之而张濬夙怀私恨一闻全忠之诉力以为当讨孔纬賛之未几河东败绩徒失待功臣之典【庚戌克用攻云州不利云州防御使请讨克用全忠言克用终为国患请因其败讨之三省以下多谓不可上亦谓有兴复大功不从克用素薄张濬以其倾覆濬怨之时为相力谓当讨孔纬賛之于是诏削官属籍进讨濬等败贬复克用官籍】李茂贞骄横不逊固为可怒杜让能忠諌谓近在国门未宜搆怨万一不克悔之无及不用其言反致三桥之迫至杀让能以弭变【癸丑茂贞请兼鳯翔不遂上表不逊上命太尉让能掌其事讨之力諌不聼茂贞约邠宁王行瑜合兵六万禁军望风溃进攻三桥表请诛让能始还镇】举措失宜叛者四起三帅称兵入京擅杀宰相【乙卯五月邠宁王行瑜鳯翔李茂贞华州韩建犯京师杀两宰相等房欲行废帝立吉王保闻克用举兵遁归六月克用大举讨三镇大惧或行瑜茂贞欲迎车驾七月上惧廹趣南山八月克用移军败行瑜黎围行瑜挈族走克用追斩之邠州平克用表请还京进克用爵晋王】茂贞荐犯京师至幸华州【丙辰七月茂贞疑朝廷讨已犯京师韩建请幸华州茂贞焚掠宫室市肆殆尽】韩建以兵围行宫奏罢诸王统兵至杀十一王又奏放散四军而天子之亲军已尽【丁巳】帝方是时漂泊寄命犹且逐諌臣以涂耳目【丁巳拾遗张道古防国家有五危二乱陛下不知为君御臣之道致此颠覆上怒下诏罪状宣示諌官贬施州司戸】迨至还京【戊午八月】崔日以诛宦官为事宋道弼景务脩死【二人枢宻庚申流岭表同日赐死】宦官已惧上又纵酒肆怒人人自危于是刘季述等隂谋废立幽辱帝后于少阳而以太子裕即位既召全忠为声援頼孙徳昭之功幸而反正季述等伏诛【庚申中尉季述王仲先枢宻王彦范薛齐偓畏诛谋废立幽帝后少阳院鎻门镕鐡固之矫立太子裕召全忠谋反正指挥使孙徳昭不平废立闻而説之辛酉正月仲先入朝徳昭斩之乃迎上季述彦范齐偓皆族诛以韩全晦张彦为中尉】未几再请上尽诛宦官谋泄事急复召全忠以兵迎车驾至使韩全晦刼上幸鳯翔式遂茂贞之欲【欲上幸鳯翔】全忠攻围益急【全忠欲上幸洛阳】上始与茂贞诛全晦与之解和方遂还京【辛酉全晦闻谋大惧谋去之之术再召全忠迎车驾全晦迫幸鳯翔彦弼焚宫城壬戌全忠攻鳯翔癸亥杀全晦等与全忠和】宦官先后夷灭至是徒党殆尽【鳯翔诛七十二人全忠宻令京兆捕诛九十人又召还诸道监军全忠以兵驱第五可范以下数百人尽杀之于长安仅有张承业张居翰程匡柔鱼全禋严遵美五人匿藩镇免】而全忠之声势浸盛全忠之纂谋浸成未几表诛崔亦不免迫迁洛阳【甲子正月全忠表専权诛之并其党二人遣牙将迫迁洛阳毁宫室及民居取材浮渭而下长安丘墟矣】帝寻遇弑【全忠以帝有英气恐生变乃使李振至洛与蒋晖等弑帝】有唐社稷化为丘墟矣岂非帝英气有余才智不足有一让能不能用张濬崔卒以败事耶可胜叹哉全忠既弑帝而立帝第九子辉王柷嗣位是为哀帝【后唐明宗追谥光烈元名祚全忠以其防而立之天祐元年甲子八月立丁夘三月为全忠所纂封济隂王在曹州戌辰弑年十七】逾年全忠尽杀昭宗子九王【乙丑二月社遣蒋晖邀昭宗诸子徳王等九人置酒曲池酒酣悉缢杀之投尸池中】当时柳璨及第不四年而为相巧倾轻佻同列轻之【裴枢崔逺独孤损三相皆朝廷宿望】适彗星亘天【乙丑五月】占者谓君臣俱灾璨因防素所不快者谓全忠曰此曹怨望腹诽宜加诛戮以塞灾异【李振亦以为言】于是名徳宿望贬逐一空【五月裴枢以下及门胄科第台省着声者皆贬】且聚枢等三十余人于白马驿一夕尽杀李振又劝投之黄河曰此辈自谓清流今投之黄河使为浊流【六月振屡举不第故嫉朝士】虽足以快璨一时之私忿未几璨亦不自保【乙丑十二月璨害朝士全忠已恶之又被譛遂杀之临刑自呼负国贼柳璨死宜矣】而蒋晖亲弑昭宗卒遭焚尸之祸焉【同上追削为凶逆百姓焚其尸王殷譛二人欲兴唐祚】虽乱离恶逆之时果无天道哉杨涉辈遂举鼎授贼而唐以亡【丁卯三月全忠纂位侍中杨涉为押国玺使】南宫氏曰杨涉为人恭谨观其始入相时对其子有不幸之语及持国寳授贼则骇其子有劝止之言防厥良心甘就六臣之列【容斋随笔渉子凝式直史馆谓父曰大人为相而国家至此不可谓无过况手持天子玺授人奈千载何盍辞渉大惊神色不宁者累日】迹当时羣臣所为非特有愧万世清议视殿下孙供奉亦当愧死入地矣吁【幕府燕闲録昭宗有猴善拜舞每朝谒猴亦殿下拜敬尽礼号孙供奉温纂位防令拜贺猴望殿上乃温即咆哮不肯拜伏温杀之】呜呼唐厯二十君不可谓不永然为子所迫者三【高睿】为妇所乗者三【高中肃】为所弑者一【中】为贼所迫者五【代徳僖昭】为宦官所立者七【穆文武宣懿僖昭】为所弑者二【宪敬】为所废者一【昭】为方士所败者四【宪穆武宣】为纂臣所弑者二【昭哀】纷纷不一其闻深根固蔕之疾莫甚于内竪敢受阿父之称者有之【田令孜】视天子为门生者有之【杨复恭遗侄守亮书吾立寿王才得尊位废定防国老有如此负心门生天子李茂贞所奏私书是也】乱证在此岂独彊藩哉虽然家者国与天下之本也三代之君莫不自脩身齐家以正天下而唐世人主无正家之法起兵而诛其亲者谓之定内难【】偪父而夺其位者谓之受内禅【太宗】始也纳君之妾【高祖】其后纳父之妾者有之【高宗】始也乱弟之妇【太宗】其后乱子之妇者有之【宗】先儒谓唐袭齐隋之风故闺门失礼之事不以为异【朱子】此其本实先拨矣故宜其治安之乆不过数十年或变生于内或乱作于外未有内外无事承平百年者也攷论三代而下汉四百年唐三百年享国最为长乆其间治体汉大纲正唐万目举皆不无可观然汉治继秦唐治继隋亦不容无辨唐亡之后其余酷遗烈更五代五十余年至于天下分裂大败极乱而后止人生斯时何其不幸与【本南宫氏文】唐有国自髙祖至哀帝凡二十世二百九十年而纂于梁【起髙祖武徳戊寅终哀帝天祐丁卯】


　　史纂通要卷十六
　　钦定四库全书
　　史纂通要卷十七
　　元　胡一桂　撰
　　李唐既亡司马氏通鉴直接朱梁繋年纪事以唐晋汉周为次欧阳公【脩】五代史亦然而文公纲目自唐天祐四年丁卯迄于己未五十余年间惟两行分注以见其皆不预正统之列而分注之中先后予夺有微防存【先晋岐淮南称唐天祐而后及梁开平】今愚虽本通鉴纂集实折以纲目且寓区区愚论焉
　　后梁
　　五代始于朱温纂唐是为后梁　　姓朱氏更名晃初镇汴州纂位都汴后迁洛阳【天祐丁卯纂位年五十三丁卯开平四干化二在位六年】宋州人唐僖宗时附黄巢为盗巢僭号伪署温同州防御使温见巢势日蹙举州降都统王铎承制以温为同华节度使天子【僖宗】赐名全忠拜宣武军重镇昭宗时进封梁王宰相崔两召全忠引兵诛宦官比至反围迫天子【鳯翔】胁制迁都【洛阳】遂行弑逆【弑昭宗】勦诸王【昭宗九子】弑太后【昭宗皇后何氏】戮朝臣以成其纂夺废哀帝为济隂王寻弑之【戊辰】僣位之初与宗戚饮博宫中其兄全昱酒酣忽以投琼掷盆中迸散睨全忠曰朱三尔砀山一民从黄巢为盗天子用汝为四镇节度富贵极矣奈何一旦灭唐三百年社稷行当族灭何以博为人心天理不可泯灭如此迹其五六年间大为晋兵所窘鬱鬱躁忿贼杀无辜【功臣宿将小过多诛】良由夹寨栢乡战輙防败【戊辰晋破潞州夹寨杀招讨符彦昭辛未晋救赵王景仁及晋战栢郷大败防师二万】次魏攻蓨【他厯切】闻晋惊走【辛未忿师失利力疾发相州魏县闻晋至士卒惧逃不能禁壬申攻蓨县虚惊晋兵至宵遁惭忿不胜】武可知也西都寝殿栋折几压【己巳一夕栋折然谓近臣曰几不相见对泣】九曲泛池舟倾溺水【庚午二月泛九曲池溺水宫女侍臣扶持登岸为之惊悸者乆之】祗以笑而已且其不念聚麀之耻酿成友珪之祸白首屠戮于仆夫冯廷谔之手殆与禄山之死无异回视前日弑迫之惨天之报之足称其施可畏也夫【初温长子死次假子博王友文特爱之温征子妇入侍友文妇王氏尤宠欲立友文为太子次子郢王友珪不平壬申六月谋之统军韩勍斩关入温惊问谁友珪骂曰老贼万叚其仆夫廷谔刺温腹刄出背友珪纂立】均王瑱【初名友贞温第三子】诛友珪嗣位都大梁【初镇大梁癸酉二月立癸酉干化四贞明五龙徳三在位十二年】以义讨贼成功固宜【癸酉二月均王趣统军袁象先入友珪趍垣楼下令廷谔先杀妻张氏次杀己廷谔亦自刭】然梁与晋仇已非一日克用虽死而存朂英勇温犹惮之况友贞乎使其处此亲信旧臣委用宿将治内攘外犹惧不保顾乃因友敬之乱【乙亥友敬谓重朣当为天子以乱诛】踈忌宗室専任赵岩张汉鼎辈【汉鼎汉杰汉伦汉融皆徳妃兄弟】屏弃敬翔李振王彦章等遂使羣小弄权卖官鬻狱政事日繁宿将愤怨士卒莫为之用虽温恭俭约无荒滛之失何足道哉未几唐兵一麾宗祀殄灭首已漆而藏之唐太社矣【癸未唐庄宗兵直抵梁友贞日夜涕泣置国宝卧内左右已窃逆唐帝友贞使皇甫徳麟断其首麟亦自杀庄宗入梁门顷之或以其首献诏藏太社】哀哉愚观朱温弑二帝一后杀九王害皇族千余【瘗古龙寺北庄宗时内人景姹言昭宗遇害时】灭唐三百年天下而有之仅十七年父子兄弟宗族皆血刃无遗类岂冯廷谔皇甫麟唐庄宗诛之哉天诛之也范太史谓其以一族易一身之富贵愚则谓其以一身一家一族易一时之富贵万世之恶名也荣辱得防果何如哉斯无庸论矣独惟统绪之有足言者【以下胡成性史论】欧公之作五代史也进梁续唐而不伪梁而纲目于唐之亡也虽书唐遣使奉册寳于梁而不以禅位书也虽书梁王晃称皇帝奉唐帝为济隂王而亦不大书开平年号继天祐之后也至次年【戊辰】即书晋岐淮南称天祐五年而后书梁开平二年亦不以唐室已亡而置其年于梁之下也则知唐之正统不当属之梁而欧公之论非矣然则唐室既亡正统果可属之后唐乎吁此正文公微意也夫黄巢僣号唐几亡矣克用复之三镇犯阙唐几亡矣克用复之朱温刼迁天子倾覆帝室唐固亡矣而讨贼之义未尝一日不讲焉况夫誓于此生靡敢失节克用尝言之吾王世世忠于唐室张承业又言之则诸镇忠义诚未有若河东者一而庄宗卒伸讨贼之义以成复雠之效则正统之固当黜梁而进后唐也是书之作自唐亡后首书晋岐诸国称唐天祐年号至二十年而遂以后唐同光继之而梁年号皆书其下焉亦可知文公微意所在矣惜其部则沙陁族则朱邪而所谓李氏者特出赐姓焉此其所以不得上续唐统而卒以列国纪之也使其真高祖太宗之子孙吾知天祐之号必大书二十年而继以同光亦与蜀之章武晋之建武同矣文公微防或者若是乎南宫氏曰朱温罪戾王莾以来一人而已凶残滛秽抑又甚焉作史者宜于唐亡之后直书朱温去其国号一如王莾于以正其纂弑之恶亦庶几稍快于人心者或曰梁可絶唐果可进乎曰其年则天祐其姓则赐附属籍其心则惟欲灭贼以复唐祚大义炳然人心天理之所同与虽未可如昭烈直接献帝天祐五年正月以前唐帝犹在曹州可书继此则庄宗未即位以前天祐十七年间【壬午以前】真所谓孤臣孽子其操心也危其虑患也深之时也予而进之使得在大书之列以表其为唐之臣子迨庄宗自即位则初心已变然后置同光于分书不亦可乎梁簒国二主十七年亡【起丁夘终癸未】
　　后唐
　　后唐庄宗存朂唐赐姓李氏附属籍为唐复雠灭梁继昭宗后故国号唐都洛【癸未四月即位年三十三癸未同光三在位三年】庄宗之兴本于其父晋王克用王虽出自沙陁节度河东巢冦之平功在第一上源之变诉于朝而不获伸遂与贼梁治兵相攻积年不解然安于爵列为唐纯臣毎有除吏耻行墨勑必表奏闻【昭宗以平王行瑜许用墨勑承制封拜】温既簒唐王犹用天祐年号【外此淮南呉王杨渥称天祐岐王李茂贞虽不改年妻称皇后蜀王建虽不改年随僣帝号余皆用梁开平】观其答蜀主书曰誓于此生靡失臣节【丁夘王建书请各帝一方云云】而其戒存朂之辞曰吾讨巢贼威振天下若挟天子自作九锡禅文谁能禁我顾吾家忠孝誓死不为汝他日当以复唐社稷为心慎勿效此此其忠义上通于天贤于一时方伯逺矣故先儒称其得人臣体【唐论】述其忠义功烈为唐末第一流【管见】盖以此也作史君子傥于贼梁簒唐之后毎晋王举事【温丁夘四月簒晋王戊辰正月薨】必特书唐晋王李克用亦庶几可以明王素志矣今乃不然于贼梁则进之以帝号而不疑于唐纯臣反斥之以入冦而不恤冠屦倒置邪正悖戾何以为训乎【以上南宫氏文増广之】庄宗以弱龄嗣伯【戊辰正月嗣王】首破梁夹寨解潞州【上党】重围【先是李嗣昭守潞梁夹寨围之五月亲将周徳威李嗣源破夹寨杀梁招讨使】朱温惊叹曰生子当如李亚子【庄宗小名】克用为不亡矣如吾儿豚犬耳自是服镇定【庚午十一月梁赵王王镕以镇定北平王王处厚以定州来降】防栢乡【梁讨赵王自救之辛未大败梁军栢乡】走朱温蓨县【壬申温击镇定以救燕至魏蓨县虚惊晋兵至宵遁】破其胆而夺之气至使有诸儿非彼敌吾无地之言【温虚惊遁慙愤病剧云云】遂奄有河中【八月梁朱友谦以河中来附】灭燕擒刘仁恭父子繋颈以组献于太庙【癸酉冬禽守光及其父献庙斩守光刺仁恭心血祭先王墓斩之】至兼魏博【乙亥夏军乱梁贺徳伦以魏博降王兼领之徳伦魏博节度】复与梁百战厯两载而河北尽平【乙亥六月取德州七月取澶州丙子降卫州克磁州洺州至六月降邢州取相沧贝三州河北尽平】厥后平契丹【丁丑二月契丹陷新州王命徳威合镇定救之契丹三十万败徳威围幽州遣嗣源等歩骑七万救之八月大败契丹解围】抜梁杨刘城【梁甲士三千戍杨刘沿河列栅丁丑冬河冰忽合王亟如魏州渡河急攻皆陷之抜其城获安彦之】抜濮阳【戊寅秋伐梁冬大败梁师进攻濮阳己夘冬复战河南遂抜濮阳】略地下邽哭唐帝而还【庚辰八月邽音圭华州县名】既即帝位【辛巳呉蜀屡劝称帝王泣不允张承业力谏将佐诸镇劝进不已癸未四月即位魏州张承业先期成疾卒】从郭崇韬之谋策马渡河友贞授首梁冦殄灭【梁大将惟有王彦章癸未秋引兵将攻郓州李嗣源大败之退保中都十月帝大军济河自郓至中都斩之乙亥日发中都直抵大梁己夘灭梁仅五日十一月迁都洛阳】告厥成功还三矢于先王意气之盛何其壮也当是时诸侯陆梁踞肆者皆骇愕相顾莫敢保其土地王衍恃险踞慢偏师西向劒阁底平【乙酉九月命郭崇韬副魏王继岌讨蜀自出师至克蜀凡七十日】帝固聪明英武敢于有为而亦当时诸臣李存璋存审李嗣源嗣昭周徳威郭崇韬张承业之力也惜其知用兵之术而不知为天下之道志小气骄矜功自喜御下无法性好伶优自傅粉黛共戯于庭以悦刘夫人【甲申二月立为皇后】李天下之呼至遭批颊而不耻此乃小人下流之态已不足以辱南面之位【癸未冬帝优名号李天下因戯自呼其名优人敬新磨遽批其颊曰理天下者只一人尚复何呼帝悦厚赐之】至于宠伶人以侮缙绅【十一月景进朂幸诸伶出入宫掖侮弄缙绅羣臣怒】为刺史【初周匝陷梁灭梁后匝为陈后储徳源乞二州俊景州徳源宪州亲军百战未有刺史者莫不愤怨后又以王承顔刺兴州丙戌又以严旭刺蓬州】而羣臣怨军士愤任宦官为诸司使为监军而政事紊藩镇怒【天祐以来诸司使代以士人至甲申复用宦官干政事先五百人至是及千人后复置诸道监军陵主帅藩镇愤怒】私货财以积内府而南郊劳军不肯给赐【甲申崇韬请出内府寳货劳军不从】恣游畋以伤禾稼或夜合围至士卒坠死【癸未畋中牟伤稼令谏防杀之新磨諌止甲申畋西苑伤稼冬夜合围士卒坠岩谷多死乙酉狩白沙皇后后宫毕从岁饥军怨不恤】其他严商税【甲申孔谦请】搉盐池【甲申李继麟请防安邑解县盐】征已蠲【甲申郊赦孔谦复征始失人心自是不信诏令】借二税【丙戌军食不足】采民女【乙酉官者言宫庭空鬼物游乃命宦官采民女逺至太原幽镇三千余人】其失人心之事史不絶书加以拒諌诤【甲申薛昭文防宜以贡献赏战士收抚河南诸军招集户口逃亡者省土木择地收马勿践民田皆不从】崇裒克【甲申孔谦租庸使重敛急征以充帝欲赐丰财赡图功臣】杀功臣【乙酉杀崇韬于蜀宦官譛之皇后自为教令使继岌杀之】戮二弟【丙戌杀皇弟保乂睦王存乂崇韬壻宦官言其攘袂称寃怨望故也】无复君人之道邺中之变生于弃恩任威李嗣源盖遏之而不能止者也【丙戌春贝州兵乱奉赵在礼陷邺嗣源至邺军士张破败作乱愤帝弃恩任威云克城后尽坑魏博军我辈畏死迫嗣源为主嗣源泣喻乱军抜白刄环之不止】未几伶人郭从谦作乱帝死于流矢臣下敛乐器覆帝尸焚之【从谦为指挥使二月帝戯之曰汝负我附崇韬存乂又教王温反从谦惧四月率所部兵反帝中流矢殂教坊人敛庑下乐器覆尸焚之】嗣源归洛拾骨灰烬以殡【帝殂越三日至洛】身死国灭善乎欧阳子论之曰忧勤可以兴邦逸豫可以亡身两言真足以尽其兴亡之故者矣南宫氏曰庄宗果能继父之志有忠唐之心则勦除梁冦复唐社稷立其后嗣此上策也纵不能然则俟贼梁既灭正其罪戾然后播告天下称尊享御以绍唐统虽曰不正亦庶几有以自别于一时纷纷盗贼之徒矣今乃弃张承业之忠言从呉蜀之佞説不待灭梁已即帝位而居之【辛巳呉蜀书屡劝称帝初泣下不从既而将佐诸镇劝进不已乃令市造法物承业知諌不聼恸哭曰诸侯血战本为唐家今王自取误老奴矣因悒悒成疾不起壬午冬卒先是丁丑授开府固辞但称唐官河东监军终其身】为善不终至无以异于一时僣取者焉此其欲速不逹见小利而大事不成居位三年身死国灭其有故夫明宗亶世本夷人无姓氏【生父霓为鴈门部将】名邈佶烈以骑射事太祖【克用】质厚恭谨太祖飬为子赐名嗣源【后更今名】从庄宗定天下功居多后授诏讨邺乱军变归汴将谢罪京师防庄宗已有内难遂入洛百官三上牋请监国寻于柩前即位【丙戌四月年五十九丙戌天成四长庆四在位八年】涖政之初首放宫女仅存老旧之人【宫中犹千余上曰职掌宜谙故事悉用老旧者少年悉出之未几只以百人为额】继斩孔谦悉去苛敛之法罢诸道监军使尽杀之【以庄宗由宦官亡】诏北都悉诛宦官之逃匿者【值乱数百人匿山林或为僧逃太原者七十人】中官【宦官以三十人为常数】教坊【百人】鹰房【二十人】御厨【五十人】人等悉从减省勑中外毋得献鹰犬竒玩刺史以下毋得贡奉废内藏库四方所上物悉归有司遣诸军就食近畿免得转运以任圜为相忧公如家朝纲粗立令百官行转对法置端明学士以备应对【冯□赵奉】此皆初政之善【并丙戌年】不一而足自是以往崇经术则诏国学五经博士各讲本经以伸横经之义【丁亥】命国子监校定九经刋印行之【辛卯】又戒从荣勿为诗曰吾虽不知书然喜儒生讲经义开发人意思【壬辰又曰吾见庄宗好为诗将家子非素习徒取笑耳勿为也】恤刑狱则因浑公儿之失刑减饍十日以谢幽寃【丁亥】　州大理官坐失入而遭贬【庚子】释裴昭隐等不忍以一马杀三人之命【壬辰灵武军将与进奉官隐马一疋抵极刑帝曰云云只笞而释之】劝孝弟则随邓诸州亲疾不躬飬有禁【随邓复郢均房父母骨肉疾以长竿遥饷粥食出嫁女夫不遣省者委长吏禁察】滑州书记匿母服遭诛【孟举并戊子】敬天戒则脩广寿殿戒用金碧【己丑灾既脩有司乞用金碧曰天以火戒我岂宜増侈耶】岁尝旱暵已而暴雪诏无得埽【庚寅正月曰是天所以赐戒也】答天眷则因鴈门斗粟十钱喜谓左右曰须行善事以副天道【丁亥因蔚州刺史周令武对】论年谷丰登四方无事又喜谓冯道曰当与公等作好事以答上天【己丑】闵农则诵聂夷中之讨【己丑道对农家丰凶皆病凶则死流殍丰则复谷贱因诵聂诗云二月卖新丝五月籴新谷医得眼前创剜却心头肉帝悦命録诵】便民则罢亩税麯钱【城中官造麯减旧半价乡村聼自造民甚便之】罢鐡禁【聼民铸农器什器夏秋计畆量收农具钱】命诸道均民田税【并辛卯】止游畋则纵鹰犬以为无益而有损【辛夘曰尝従武皇猎兽逸田中得兽余稼无几思之有损无益故不为】好聼纳则褒李祥而赐章服【辛夘太原奏地震日乆请遣使问疾苦补阙李祥独奏从之嘉美赐章服】却贡献则谓李金全【泾州节度】曰卿为治如何勿但以献马为事【屡献却之】又诏京官不得进奉贺长至马及诸物【并壬辰】凡此皆圣王事也汉武帝唐太宗犹难之帝以夷人目不知书而所为暗合古训有如此者其贤益可尚矣至于毎夕宫中焚香祝天愿早生圣人为生民主【祝曰某胡人因乱为众所推云云陈寿翁曰祝天之言发于诚心天既厌乱果生圣人帝丙戌即位宋太祖以丁亥生焉】八年之间年谷屡登兵革罕用粗为小康者惜夫以戯杀从璨而亏父子之恩【己丑皇子酒酣戯登御榻安重诲请诛之】以诬杀任安而亏君臣之义【己丑宰相任圜致仕在磁州或谓重诲恐贼乗为患重诲奏诛之宰相安重诲辛夘出镇河中石敬塘诬之被杀并杀其妻及二子】年几七十讳言储嗣眷恋把握不肯去手卒致从荣称兵惊乱宫阙父子祖孙数日而絶【癸巳十一月不豫皇子以兵入侍自河南将千人至天津桥宫中惊上命从珂子义诚处置孟汉琼讨之从荣败走禽斩之并其妃子首以献帝见其死悲骇疾剧七日遂殂】身肉未寒家国俱破亦不学之所致夫闵帝从厚【明帝第二子癸巳十二月即位甲午应顺元年四月废】嗣位仅五阅月用朱昭冯赟之谋【朱冯中书令】命洋王从璋代潞王权知鳯翔【二人素出从珂敬塘下猜忌之徙从珂河东徙敬塘镇州命从璋代从珂权知鳯翔】且先是杀其子女二人【从珂长子従吉为指挥使朱冯出为毫州团练从珂有女惠明为尼在洛阳召入禁中三日皆杀之】王惧举兵反以讨朱冯为名兵至陜朱冯皆死【三月帝闻至陜忧骇急召昭畏诛赴井死安重进杀赟于第灭其族二人首潞王】帝奔卫州【依王贽】王至蒋桥冯道上牋劝进【先是道令舍人卢草牋不从俄闻王至道又趣草对如初同列曰吾辈罪擢发不足数矣】王入谒太后太后下令废帝为鄂王令潞王继统王遣人就弑之遂簒位帝性仁厚敦睦兄弟于潞王本无嫌昭之徒横生猜间以致祸败观菩萨生鐡之謡盖可知矣【军士因赏薄怨望謡曰除去生菩萨扶立生鉄以闵帝仁弱潞王刚严有悔心也】潞王本姓王氏镇州人母魏少寡明宗为将掠得之已十余岁【名珂三】飬为子名从珂长从征伐有功封潞王因徙镇惧祸遂反簒夺【甲午四月簒甲午清防三在位三年二十五遭废】盖至是而国姓三变焉方其入洛许军士人赏百緍及入洛府库金帛不嬴三万乃比屋预借五月僦直【无问土庶督繋满狱贫者自经赴井】竭左藏倾太后太妃簪珥给之【仅得二十万】继以边储不足征敛无厌河东镇冀魏博民咨胥怨【借粟河东科绢镇州配镇兾民车千五百乗运粮于代诏魏博市籴】邦本已为之揺动况啓敬塘之疑心【丙申正月千秋节晋国公主上夀毕辞归帝醉曰何不少留遽归欲与石郎反耶敬瑭益惧】夺敬瑭之节度【五月罢敬瑭河东改天平敬瑭拒命】杀敬瑭之子弟【七月杀其子重殷重裔于京师族其弟敬德其从弟德威亦自杀】以促其叛哉敬瑭于是请兵契丹【五月反讨之七月求援契丹】防马渡河潞王曹太后刘皇后等携国寳登武楼而自焚矣【八月大败于契丹十月自焚】后唐有国四主三姓一十二年【起甲申终乙未】而晋取之焉
　　后晋
　　后晋髙祖姓石名敬瑭本夷人不知得姓之始勇力善战事唐明宗爱之妻以晋国公主【明宗女为皇后】镇太原素与潞王不协王嗣位徙镇天平拒命求援契丹上表称臣且请事以父礼于是契丹自将【五万骑号三十万】赴援败唐兵晋阳作册书立敬瑭为大晋皇帝灭唐都汴【大梁丙申十一月立丙申天福七在位七年】即位之初随割幽蓟【计】等十六州【幽蓟瀛莫涿檀顺新妫儒武灵应寰朔蔚共十六州】与契丹仍许岁帛三十万疋其后契丹改国号曰大辽【丁酉】上契丹尊号奉表称臣尊为父皇帝司空冯道为册礼使岁输帛外吉凶庆吊岁时赠遗玩好珍异相继于道契丹骄倨不逊责让无厌国人耻之敬瑭不耻也以此得国如君道何末年吐谷浑来奔契丹谓招纳来让忧悒疾殂【壬寅】其亦可哀也矣南宫氏曰朱文公纲目书晋于契丹之事则曰晋主上尊号契丹契丹于晋之事则曰契丹加晋王尊号所以着假兵助逆割地弃民之罪其恶契丹而贱敬瑭也甚矣呜呼严矣哉齐王重贵高祖兄敬儒之子高武五子皆早卒重睿尚防故飬齐王为子嗣位【壬寅六月立癸夘仍天福号甲辰开运三在位三年】违大臣众议【冯道等议奉表称臣告哀契丹】信景延广狂策【指挥使延广以立帝为己功始用事】吿哀契丹但致书称孙而不臣【壬寅六月】契丹大怒责让【七月使来】决意入冦桑维翰屡请逊辞以谢又为延广所沮【癸夘三月】且对使者乔荣大言以激怒之曰先帝北朝所立今上中国所立为邻称孙足矣翁怒则来战孙有十万横磨劒足以相待当时天下大蝗大旱民不堪命方且今年遣使括民粟【癸夘六月十月两借粟】明年分道借民财【甲辰夏三十六使借财秋遣使诸州借钱帛】乃不量国势肆口兴戎继而马家口戚城阳城之防【甲辰大败契丹于马家口三月大败之于戚城遂引归乙巳敌闻克秦州来围官军阳城防大风奋击大败之敌走归幽州】遽谓无虞骄奢益甚四方贡献皆归内府广脩宫室厚赐伶优委任冯玉【冯后弟为相】踈黜维翰【甲辰或言御敌非维翰不可复擢用乙巳冬玉譛其欲废立罢为开封尹】玉弄权受赂【乙巳秋相】朝政日坏又不悟契丹之狡谋信赵延寿刘延祚之诈请【延夀先叛降敌丙午秋诈请归朝乞兵应援九月敌屡败使其瀛州刺史延祚诈请内附乞兵玉皆信之】命杜威李守贞张彦泽大举北伐以迎之【十二月】至中渡桥【滹沱河】与虏遇威拥兵不救官军之败【奉国都使王清歩军使宋彦筠与虏争桥威约救不赴遂败死】境内皇皇犹且调鹰苑内排沮人言【维翰见危亡在即上言辞不见】未几三将叛降【敌诱威曰赵延夀威望轻果降以汝帝中国】彦泽且倒戈自封丘门斩关而入矣【丁未正月敌以彦泽摽刼屠害京城斩于市】主既表降维翰死国【以大臣不逃彦泽利其赀杀之】延广就禽敌诘横磨劒安在计筹伏辜扼吭而死【虏面诘十事毎伏一事辙受一筹至八筹伏地请死鎻之正月北迁同守者怠扼吭而死】负义夫妻子母北迁黄龙【丁未正月敌以晋主为负义侯与李太后冯后弟重睿及二子冯玉等百余人迁黄龙府】晋祚以灭敌主至京【敌主耶律徳光】以冯道为太傅令百官朝贺【正月至服通天冠绛纱袍执大圭登崇元殿令百官行入訚朝贺礼】亡何大掠括钱帛载府库之实以行【三月】至栾城而死割腹实盐数斗葢借以免小白之泚云【四月死年四十六其母不不哭曰待诸部寜葬汝】愚尝论之曰呜呼欲图其终先虑其始敬瑭于契丹感援立之恩举中国而附庸之以臣事君以子事父伈伈小心仅保危喘而齐王乃欲抗衡之是诚以孙叛祖以臣叛君不亡得乎此愚于石晋直斥之为契丹附庸之国而不以中国之君常理论也吁其然乎其不然乎晋有国二主十一年【起丙申终丙午】契丹灭之而汉兴焉
　　后汉
　　后汉高祖姓刘氏名知逺更名暠【音杲】其先沙陁部人居太原与石敬瑭俱事唐明宗敬瑭即位迁河东节度使齐王时封北平王契丹灭晋初亦奉表已而知其不能居中国齐王北迁乃即位晋阳及耶律徳光遁死乃入都汴改国号曰汉【丁未二月即位年五十三丁未行天福十二年戊申淳祐元在位二年】初高祖拥歩骑五万居太原重镇晋主与契丹结怨知其必危而未尝论諌契丹屡深入初无邀遮救援之志及闻契丹入汴但分兵守四境以防侵轶而已晋主既北中原无主于是从郭威【蕃汉孔目官】杨邠【都押牙】之説始正南面虽不忍更天福之号无补于事矣【自言未忍改晋国又恶开运之名乃更称天福十二年】即位之初因夫人李氏之言不忍戕民生生之资倾内府以赏将士固己贤于潞王逺甚【三月初议率民财行赏李氏諌谓创业河东未有惠泽先夺其生生之资非新天子救民之意用宫中所有虽复不厚人无怨言从之中外大悦随立为皇后】而陜晋诸郡一闻晋阳称帝争杀契丹使者遣使奉表称欵之不暇【丁未二月晋州大将药俦杀守将降陜州赵晖奉表降王守恩杀辽使以潞州降三月武徳行乗虚取河阳奉表来归六月晋藩镇相继来归】亦可以少舒中国之正气矣惜其素非埽除乱略之才又无积行累功之实乘时而兴偶然得之已无所凭藉从益子母表迎而复诛【丁未五月辽萧矫立唐明宗子从益为帝于京师六月遣薛从义入京清宫宻令杀从益及王淑妃妃且死曰吾儿为契丹所立何罪何不留之使毎岁寒食以一盂麦饭洒明宗陵乎闻者泣下先是太妃处分已奉表迎帝】繁台之卒何辜而遭戮【辽留幽州兵千五百人戍京十月尽杀于繁台】杀张琏而灭弃信誓【同上幽州将张琏将兵助重威守邺城乆不下琏先邀信誓许归乡里及降杀琏等数十人】赦重威而不正典刑【同上重威罪大乃赦为太傅毎出路人掷瓦砾诟之戊申正月帝殂秘不发防诏称重威因朕小疾谤议揺众并三子皆斩之磔重威尸于市争取其肉斯须而尽】政事如此何以长世乎隐帝承祐【高祖第二子戊申二月即位戊申干祜三在位三年】即位以来委任大臣有杨邠【宰相】以总机政有郭威【枢宻】以主争伐有史肇【待卫都使】以典宿卫有王章【三司使】以掌财赋各任其职河东永兴鳯翔三镇判命【三月诏征永兴思绾诣阙疑惧至长安率其徒三百人突入府城乱李守贞闻重威死据河东反四月王景崇以鳯翔叛降蜀】郭威进讨【八月】逾年底平【己酉七月守贞及宴子自焚五月思绾降杀之是岁景崇与其家人亦自焚】于是浸以骄纵嬖幸用事外戚预政【太后亲戚】邠等裁抑既已敛怨帝年渐壮亦厌为大臣所制加以羣小譛诽【譛邠等専权终至乱】以为信然遂与所昵李业聂文进【枢宻承防】后匡赞【飞龙使】郭明允【茶酒使】等宻谋一旦以无罪杀邠及肇章于东庑下【十一月三大臣入伏甲士杀之】又遣宻诏诛王殷于澶州诛郭威王峻于邺都【威平三叛留守邺都】天诱其机事败露【宻诏节度李乂杀殷马歩军使郭崇威曹威杀威峻乂以诏示殷殷遣使以诏示郭威】威入朝自诉【今崇威将骑兵前驱自以大军继之】至封丘王师御之帝不从太后之戒轻出劳军败绩将还复回奔赵村民家身死于郭明允之手【太后曰威勲旧非死切身不至此但飞诏谕之必有词君臣礼犹在慎勿轻出不从军既败奔民家允明剚刃于帝随自杀军士追斩文进匡賛奔兖州执献伏诛李业奔陜盗杀之】父子相承四载而灭自古享国未有如此之促者也司马氏曰根踈者不固基薄者易危信然矣愚谓使隐帝能亲贤逺佞以徳行仁培其根而厚其基犹惧不固况无故而屠其大臣以促之哉则其以黄屋之尊逃民家而死非不幸也亦宜也后汉有国二主四年【起丁未终庚戌】而周取之焉
　　后周
　　后周太祖姓郭氏名威字仲文邢州尧山人父简晋刺史威少孤年十八以勇力为军佐汉高祖兴运拜平章事隐帝世留守邺都帝宻诏杀威事泄威入朝自诉帝奔死乱兵威奏太后请立湘隂公赟赟父崇高祖母弟节度河东使人问诚欵如何威微时刺项为雀儿人皆称郭雀儿威指谓之曰自古岂有花项天子耶崇信之赟至宋州威已先为军士推戴请奉太后为母【李氏】太后废赟为湘隂公【威即位十日杀赟宋州是日崇即位晋阳更名旻因号汉详见后割据论】威乃入即位【辛亥正月即位年四十八辛亥广顺三甲戌显徳一在位四年】国号周【制称周虢叔之后宜号大周】都汴涖政之初立相得人王峻夙夜尽心知无不为范质明敏彊记谨守法度李谷沈毅有器略议论慷慨善开主意帝首诏罢进羡余【仓库务掌纳官母得收斗余称耗旧进羡余悉罢】服御器用务从俭朴太官常饍一切减损珍巧祥瑞不得进奉【辛亥正月】汉宫寳器命碎于庭又诏百官有益国利民之术封事直书勿事浮华其崇先圣也奠谒孔祠躬拜墓下【壬子拜墓命葺祠禁孔林樵采】且官孔顔之子孙【立命孔子四十七代孙仁玉曲阜令顔子孙主簿便令视事】其立法除也定诉讼法【九月讼必先州县及观察使不直乃诣台省代书牒者必书姓名居处无代执素纸必须已事】定税牛皮法【十一月初汉法犯私皮一寸抵死李谷建议均于田亩计田一顷税取一皮余聼民自用及买卖公私便之】罢营田务【同月前世使戍兵屯田于边唐末宿兵处皆置营田后又募富户承佃戸部置官总领或丁多无税或庇奸盗州县不能诘今罢营田务】除租牛课【朱温撃淮南掠牛千万给东南农民使输租厯数十年牛死租在帝知民苦除之】率多便民之事其救荒也契丹流民入塞而加恤【壬子瀛莫大水湓民数十万居河北诏所在赈存】南唐就籴过淮而不禁【癸丑】诸州发廪减价济民必分命朝臣以董其事【甲寅】其诛罪显忠一无私意也叶仁鲁坐赃虽帝故吏而不贷【癸丑仁鲁莱州刺史故吏也坐赃绢万五千尺钱千緍赐死曰汝自犯法吾无如之何】马全义忠于所事虽屡挫帝而加擢【同上全义李守贞骑士帝曰此人忠于所事在河东屡扼吾擢指挥使】其待方镇也入朝买宴钱则罢之【壬子】至于征彦超【慕容彦超反壬子亲征自都至兖州平仅八日彦超与妻赴并死并斩其二子】贬王峻【恃功骄恣不逊癸丑贬商州卒】诛王殷【癸丑恃功専权镇守何福进告隂事诛之】皆其所自取史册所书有足称者亦可谓贤君矣临崩慨然有感于唐十八陵之发遗命瓦棺纸衣刻石志墓又可谓逹人大观者独惜其以黔人而为天子虽出于势迫变生然愚观其尝讽李谷以微言【初讨河东人望已属谷为转运使数以防言讽之谷但以人臣尽节为对】李骧亦谓其心终欲自取【骧太原少尹私説刘崇曰观郭公之心终欲自取崇怒斩之后杀湘隂崇始哭之为立祠祭享】设心乆矣特待衅而后发耳岂真推之而不能去逃之而不能免者哉作史者乃归之将士裂黄旗以被体扶抱拥迫吾谁欺欺天乎世宗荣太祖柴皇后兄守礼子也太祖无子飬以为嗣封晋王太祖崩【甲寅正月】即位【正月即位不改号在位六年】帝器貌英竒聪明刚果嗣位之初首违众议大败北汉于高平【立十五日刘崇引契丹冦三月北征宰相冯道等力谏止不聼惟王溥劝行仅九日大败之于潞州髙平县髙原杀其骁将僵尸满野崇百余骑遁】斩樊爱能何徽以正军令【两大将当右军望风奔溃归数其罪斩之】自是骄将惰卒始知所惧顿革五十余年之政且因以知宿卫诸军之曰凡兵务精不务多乃大简禁旅【命宋太祖】去其老羸升其精鋭由此兵精近代无比高平既防慨然有削平天下之志命近臣着开边策惟王朴所献以为攻取之道当先其易今唐为易图取江北以及江南岭南巴蜀可檄而定燕北亦必望风内附然后伺河东之间一举可擒也帝欣然纳之【乙夘朴北部郎中未几迁諌议知开封府】亡何西克秦鳯【乙夘伐蜀溥荐宣徽向训与鳯翔王景略偕行克秦州遂取成阶二州又克鳯州禽大将王环五千人】南平江淮【丙辰亲征淮南南唐李璟称臣奉正朔四月驾还丁巳再驾夀州平十月三驾至戊午春淮南悉平得州十四李璟举江南国内附】北收三关【己未北征契丹二月离京仅四十二日关南悉平亦谓燕南得莫宁瀛三州】议取幽州以及河东【北汉】势如破竹【适帝不豫驾还】迹其武事亦可谓雄伟不常者矣若夫按视澶郓以塞河决免田庐之漂没【河自杨刘至魏博连年东溃浸数百里东北坏古堤灌齐棣诸州漂没田庐重为民害甲寅各命谷按视澶郓齐堤塞役徒六万一月毕】浚胡卢河以限契丹河南始遂耕桑【乙夘春自是契丹不涉河民得耕桑】大寒珍食自愧无功于民思为除害【乙卯冬与宰相食曰两日大寒宫中珍食甚愧无功惟冐矢石为人除害差可自安】虑征税早为民害定夏秋限期【丙辰诏三司夏税以六月秋税以十月起征民便之】并乡村置团耆絶公皂侵扰【戊午诏诸州并乡村率以百户为团团置耆长三人】刻木为农夫蚕妇置诸殿庭以示重本之意【戊午】颁均田图期一岁举行【戊午见唐元稹均民租赋善之冩为图颁天下先知期一年尽均天下田又命三十四人分行诸州均定田租】减田羡税至三万八千顷【己未开封奏田税旧十万二千顷令羡四万二千顷勑减三万八千顷】米贷淮南或虑不能偿而曰民吾子也安在责其必偿哉其嘉惠元元之意为如何先儒【胡氏】谓五代十二君爱民者三【唐明宗周太祖周世宗】帝为之最信斯言也至于谨选举则设四科以取士【丁巳设贤良方正能直言极谏经学优深可为师法详闲吏理逹于教化四科】严覆试以黜缪滥【戊午知举刘涛放十五人上命学士李昉覆试退出殆半贬涛】审百官则诏羣臣极言得失以觇器略察能否【乙夘诏官箴王阙则有禄位者皆可言朕将觇器略浅深知任用当否】王环以不降受赏【丙辰以唐将环为卫尉赏其不降】刘仁赡以坚守防褒【丁巳唐仁赡守寿春不降病危监军降嘉其忠授中书令郓州节度是日卒】李延邹以不冩降表官其子【丁巳唐濠州降李为録参日大丈夫终不负国为叛臣作降表杀之诏官其子】严续以尽忠获存【戊午唐陈觉矫帝命令杀宰相严续不合拒命帝闻果如此续乃忠臣朕为天下主岂教人杀忠臣哉竟免之】冯道以失节被弃【甲寅道卒道自庄宗世贵显厯五朝八姓毎迎谒劝进君则兴亡接踵道富贵自如】张美以私恩见踈【乙夘美权三司初帝在澶州私有所求曲为应副至是虽授利权终不以公忠待之】择宰辅则李涛诙谐【戊午兵书张昭荐涛为相上曰涛诙谐与弟虽友爱谑浪无长防体薄之】王着嗜酒【同上学士着以旧幕府屡欲相之以嗜酒无检罢】皆不得入相魏仁溥虽不由科第处权要而谦退引罪归已以全活近职果为不忝【己未】其诸善政漕运给耗【乙夘晋以来不给吏多亏折抵死诏毎斛给耗一斗】御苑録囚【汝州民父子寃死不伸帝亲临御苑问实由是长吏皆亲按狱】置监采铜铸钱废天下佛寺三万三百三十六销佛像钟罄钹铎以付监禁私度僧尼【并同上勑寺院非勑额者并废】又可谓仁明有为且不以无益害有益者矣载观作新厯【丙辰王朴上显徳钦天厯上亲制序】访遗书【同上选朝臣三十人校勘】定刑统【丁巳以律令烦杂命官训释删定为刑统】兴礼乐【戊午命舍人窦俨作大周通礼正乐王朴献律吕以定雅乐】皆为政之要者迹其五六年间以枹鼓之隙设施举措有如此者此犹未也司马氏称其以信令御羣臣以正义责诸国江南未服亲犯矢石期于必克既服则爱之如子推诚尽言为之逺虑宏规大度近于王道深为得之【己未唐钟谟入贡帝曰江南亦治兵脩守备乎谟曰既臣大国不敢复尔帝曰不然向则仇敌今则一家吾与汝国大义已定固保无虞然人生难期至于后世则不可知归语汝王完城郭缮甲兵守要害为子孙计】独惜其用法太严小有不举往往寘之极刑竹奉璘以捕盗不获诛【甲寅朱州巡检坐盗掠商船不获】孟汉卿以纳藁取耗诛【汉卿大将军坐监纳藁多取耗有司言罪不至死帝谓欲惩众】陈渥检田失实【乙夘渥郎官清苦微累极形众惜之】康俨桥道不谨【丙辰济州军使坐驾幸下蔡桥道不谨斩道左】孙延希役夫瓦中噉饭【丁巳延希内供奉督脩永福殿役夫瓦中噉饭大怒斩于市】侯希进不奉使者牒检视夏苖【命博士检视宻州夏苖牒副使分检以不奉朝防不从帝怒遣使就斩】符令先袍不辨【左藏库使坐造南征军袍稽缓令先勲伐清谨皆寃之】其罪皆不至死而加之极典马道子死于贼而族死者二十四人【戊午医官道诉宿州不勘贼上大怒遣端明窦俨乗驲案之族死二十四人】刑伤于滥抑何太甚又其大者左右无讲学之臣欠格心事业人道之间亦未免有亏柴守礼为本生父不能迎致奉飬使犯法杀人莫可诘问【丁巳帝为太祖嗣无敢言者但以元舅处之居洛优俸给未尝至京尝以小忿杀人有司不敢诘帝不问】符氏为李崇训妻夫死家破纳以为后岂足以为天下母【符彦卿女适守贞子崇训相者言当母天下崇训喜曰吾妇犹尔况我乎反遂决及败先刄弟妹次符氏匿帏下求不获崇训自刭兵入符氏坐堂上叱曰吾父与郭公为昆弟不得无礼太祖归彦乡及帝镇澶州太祖为取之】深为盛徳之累耳若夫大功未成中道而殁天也非人之所能为也恭帝宗训【世宗第二子】七岁即位【己未六月即位仅七月禅位于宋夀十二】于时宋太祖【赵匡】为殿前都检防圣徳隆兴中外物情素所属望契丹冦河东【庚申正月镇定二州驰奏】诏太祖帅兵北征师次陈桥驿诸军大噪曰我辈无主愿策太尉为天子俄以黄袍加帝身扶策升马拥迫南归寻降诏禅位于宋矣时显徳七年庚申正月初五日也周有国三君两姓厯九年【起辛亥终己未】而宋兴焉
　　五代割据诸国
　　按纲目诸国与梁唐晋汉周同在分书之列
　　日毂冥蒙众星争耀五代之乱四方割据者蠭起前蜀王建许州舞阳人自唐昭宗大顺二年【辛亥】入成都为四川节度使至天复三年【癸亥】封蜀王明年用墨勑除官戊辰僣称帝至后唐庄宗同光三年【乙酉】灭之凡二世【建衍】统州四十八合三十五年【起辛亥终乙酉】吴杨行宻庐州合肥人据淮南自唐昭宗景福元年【壬子】破孙儒复入扬州至天复二年【壬戌】封呉王晋高祖天福二年【丁酉】南唐李升取之凡四主【行宻渥隆滨浦】统州二十八合四十六年【起壬子终丁酉】闽王审知光州固始人据福建自唐昭宗景福元年【壬子】审知兄潮攻范奄有闽国至光化元年【戊午】加审知威武节度使后封琅邪王朱温开平【己巳】封闽王至晋出帝开运三年【丙午】南唐李璟灭之凡六主【番知延翰鏻昶延义延政】统州五合五十五年【起壬子终丙子】呉越钱镠杭州临安人据两浙自唐昭宗干宁二年【乙夘】讨董昌以功授镇海镇东军节度使后天祐三年【丙申】封呉王至宋太宗太平兴国三年【戊寅】俶纳土国灭凡五主【镠元瓘佐倧俶】统州十三合八十四年【起乙夘终戊寅】楚马殷许州鄢陵人据湖南【潭州】自唐昭宗干宁三年【丙辰】刺潭州劝进朱温以殷为楚王至周太祖广顺元年南唐李璟灭之凡六主【殷希声希蕚希崇刘言王逵】统州二十三合五十六年【起丙辰终辛亥】南汉刘隐蔡州上蔡人据广南自唐哀帝天祐二年【乙丑】为广州节度使劝进朱温封王至宋太祖开寳四年【辛未】灭凡五主【隐龚玢晟银】统州四十七合六十七年【起乙丑终辛未】南平高季兴陜州硖石人据荆南朱梁开平【丁夘】节度荆州后封王至宋太祖干徳元年【癸亥】灭凡五主【季兴从晦保融保朂继冲】统州三合五十七年【起丁夘终癸亥】后蜀孟知祥邢州龙冈人据西川唐庄宗同光三年【乙酉】灭蜀知祥以侍中治成都明年为东西川节度使后僣称帝宋太祖干徳二年【甲子】灭凡二主【知祥昶】统州四十六合四十年【起乙酉终甲子】南唐李昪徐州人本姓李氏徐温飬以为子【名知诰后复姓更名】晋高祖天福二年【丁酉】取呉迁据金陵僣称帝至宋太祖开寳八年【乙亥】灭凡三主【升景煜】统州三十五合三十九年【起丁酉终乙亥】北汉刘旻汉高祖母弟据太原初名崇湘隂公父以周太祖广顺元年【辛亥】僣位晋阳【太原府阳曲县】至宋太宗太平兴国四年【己卯】灭凡四主【旻钧继恩继元】统州十一合二十九年【起辛亥　此篇并系南终己卯　宫氏讲义文】












　　史纂通要巻十七
