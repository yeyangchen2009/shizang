　　钦定国子监志目录　　　史部十二
　　卷首　　　　　　　　职官类一【官制之属】表
　　卷之一
　　圣谕一
　　褒崇
　　卷之二
　　圣谕二
　　训示
　　卷之三
　　御制一
　　文一
　　卷之四
　　御制一
　　文二
　　卷之五
　　御制一
　　文三
　　卷之六
　　御制二
　　诗
　　卷之七
　　诣学一
　　亲祀
　　卷之八
　　诣学二
　　临雍
　　卷之九
　　庙制一
　　图説
　　卷之十
　　庙制二
　　建葺
　　卷之十一
　　祀位一
　　圣位
　　卷之十二
　　祀位二
　　配飨从祀
　　卷之十三
　　礼一
　　释奠
　　卷之十四
　　礼二
　　释菜
　　卷之十五
　　礼三
　　释褐
　　卷之十六
　　礼四
　　献功
　　卷之十七
　　礼五
　　告祭
　　卷之十八
　　礼六
　　祭品图説
　　卷之十九
　　礼七
　　祭器图説
　　卷之二十
　　乐一
　　乐制
　　卷之二十一
　　乐二
　　乐章
　　卷之二十二
　　乐三
　　乐器图説
　　卷之二十三
　　乐四
　　律吕表
　　卷之二十四
　　乐五
　　舞器图説
　　卷之二十五
　　乐六
　　舞节表
　　卷之二十六
　　监制一
　　图説
　　卷之二十七
　　监制二
　　建葺
　　卷之二十八
　　官师一
　　设官
　　卷之二十九
　　官师二
　　典守
　　卷之三十
　　官师三
　　仪制
　　卷之三十一
　　官师四
　　铨除
　　卷之三十二
　　官师五
　　题名表一
　　卷之三十三
　　官师五
　　题名表二
　　卷之三十四
　　官师五
　　题名表三
　　卷之三十五
　　生徒一
　　员额
　　卷之三十六
　　生徒二
　　考校
　　卷之三十七
　　生徒三
　　算学
　　卷之三十八
　　生徒四
　　勲防
　　卷之三十九
　　生徒五
　　乡试
　　卷之四十
　　生徒六
　　甄用
　　卷之四十一
　　生徒七
　　外藩入学
　　卷之四十二
　　经费一
　　恩赉
　　卷之四十三
　　经费二
　　嵗支
　　卷之四十四
　　经费三
　　俸禄
　　卷之四十五
　　经费四
　　廪给
　　卷之四十六
　　金石一
　　钦颁器图説
　　卷之四十七
　　金石二
　　御碑
　　卷之四十八
　　金石三
　　题名
　　卷之四十九
　　金石四
　　诸碑
　　卷之五十
　　金石五
　　石鼓图説
　　卷之五十一
　　经籍一
　　赐书
　　卷之五十二
　　经籍二
　　板刻
　　卷之五十三
　　艺文一
　　奏议一
　　卷之五十四
　　艺文一
　　奏议二
　　卷之五十五
　　艺文一
　　奏议三
　　卷之五十六
　　艺文二
　　应
　　制一
　　卷之五十七
　　艺文二
　　应
　　制二
　　卷之五十八
　　艺文二
　　应
　　制三
　　卷之五十九
　　艺文三
　　论著
　　卷之六十
　　艺文四
　　诗赋
　　卷之六十一
　　识余一
　　纪事
　　卷之六十二
　　识余二
　　缀闻
　　【臣】等谨按
　　钦定国子监志六十二卷乾隆四十三年户部尚
　　书臣梁国治等奉
　　勅修纂先是监【臣】辑有太学志而援及唐宋以前
　　故实殊失限断乃
　　诏重为改定所志縁起断自元明盖
　　本朝国子监及
　　文庙皆因前代遗址其缔搆实始于元初也是编所载
　　圣谕二卷以纪
　　褒崇先圣
　　训示儒林之大法
　　御制诗文七卷备録
　　列朝圣文
　　皇上宸翰
　　诣学二卷纪
　　亲祀
　　临雍之礼庙制二卷前列图说后志建葺年月规制祀位二卷详载殿庑及崇圣祠诸位号礼七卷分记释奠释菜释褐献功告祭诸仪及祭器图说乐六卷分记乐制乐章律吕舞节二表及礼乐诸器图说监制一卷子目与庙制同官师五卷载设官典守仪制铨除题名表生徒七卷员额考校甄用及外藩入学者具见焉经费四卷
　　恩赉嵗支俸给备载焉金石五卷首以
　　钦颁彛器图说
　　御碑次及每科题名古今碑刻而殿以石鼓图说
　　经籍二卷具载
　　赐书及板刻之目艺文二卷则列诸臣章奏应制诗文及诸论著诗赋识余二卷曰纪事曰缀闻
　　于是识大识小罔不备赅而我
　　朝重道崇文作人训俗之盛胪实志美足以彪炳万古矣乾隆四十六年闰五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀












　　经　筵　讲　官　户　部尚书【臣】梁国治等谨奏窃【臣】等奉
　　勅纂辑国子监志陆续呈请
　　钦定成书兹已竣事恭呈
　　御览【臣】等谨奉
　　表恭
　　进者【臣】闻学则三代与共所以明伦圣为百世之师是焉求道以清以和以任必
　　素王乃集大成曰校曰序曰庠惟辟雍克兼众制故王者化民成俗必教学为先图而多士成德育材以京师为首善钦惟我
　　列祖缔造鸿图聿开文运伦轨既同于万国规模丕焕于三雍监二代而郁郁乎文崇四术而彬彬益盛我
　　世祖定
　　先师之位号舍菜礼成葺万仭之宫墙赐金仪渥乐舞六羽箾韶九成立条教于成均颁卧碑于乡校特设满洲司业俾教胄子
　　国书十八年景运维新千万世文明大啓我
　　圣祖道隆三古仁覆万邦循旧典以临雍俾任子而入监严助教之选颁训饬之文宫悬之业簴増新属国之衣冠来学定羣贤之祀位升朱子于殿廷
　　御賛于丰碑书圣经于贞石王师之兴如雨再告武成大勇所至若神益昭
　　文教盖兼容并包业隆于三五故道洽政治泽润乎寰
　　瀛我
　　世宗范围曲成知周道济溯传心于惟精惟一爰释奠
　　于
　　先圣先师广
　　达孝之思于
　　五王跻崇圣之称于列爵
　　诣学则文更临幸从祀则享列庑庭
　　谦尊而光定跪献上香之礼益动而巽沛置员广额之恩分灯火于六堂列臯比于八学进士重题名之碣信立贤之无方选材开拔萃之科庆同升之逾格而且黉宫増舍鳣席同欢青海
　　献功龙章载锡辟俄罗斯之馆蕃夷尽仰同文迎化导
　　使之骢秦陇遥呼
　　万嵗盖抚辰凝绩绍
　　列圣而颂重华握范膺图兼三才而敷五福是以德昭
　　干羽格兽舞于
　　尧阶因而瑞应卿云靉祥氛于
　　阙里洪惟我
　　皇上继
　　圣君而六七作祖述宪章颂
　　天子于亿万年显谟承烈
　　存神过化上下天地同流懐
　　德畏
　　威南北东西咸服
　　诏易三层门宇黄铺六样琉璃粢盛洁而牺牲成礼器是故大备宗庙美而百官富
　　至圣足以有临定
　　亲祭三献之仪论彛章六佾之礼列其琴瑟管磬钟鼓实其簠簋笾豆铏羮仿古制而铸镈钟琢新璧而成特磬定春秋二仲之律
　　赐尊彛十器之陈既屡新夫
　　庙堂复广増其楹舍金声玉振叠
　　垂训诫之文复庙重檐
　　亲榜门庭之额光腾
　　宸翰同钦藻凤髙翔春霭
　　慈云复见槐龙交翠百职咸
　　恩幸尽饱霑濡诸生共读
　　赐书更叨赒防秩
　　褒经学禄逮耆年礼闱添中正之官贤无家食算学重玑衡之政士许窥天惟
　　作君而作师克引恬而引养洵树虞庠之极则益隆
　　汉观之宏仪至于
　　四征不庭八荒在
　　宥载缵
　　累朝之绪粤成迈古之功当
　　万几典学之余纪
　　昭代宏文之盛
　　钦裁旧志纷更删唐宋以前
　　御定新编縁起自元明之制十五门敷文序事灿如星日之陈廿二史重道崇儒莫罄名言之妙生民未有惟条理贯其始终来许昭兹斯
　　同揆贤于尧舜从此仰
　　徳音而钦
　　圣训听耸桥门求掌故以凛
　　神谟文髙籀鼓【臣】等职慙典乐学媿通经乏兰台著作之才效槐市颂之雅竭编摩于册府庶几兴
　　亲炙之思懐铅椠于直庐窃幸际
　　右文之世由太学来者见知逺胜于闻知得
　　圣人师之
　　文运益宏其
　　广运【臣】等谨编成志书奉
　　表恭
　　进以
　　闻






　　钦定四库全书
　　钦定国子监志卷一
　　圣谕
　　【臣】等伏惟褒崇圣道训迪多士所以继徃开来君师亿兆是故三代之学义重明伦汉临辟雍礼兼飨射至于唐宋典制递加虽意主风厉而词多粉饰钦惟
　　世祖章皇帝定鼎京师首
　　诏崇祀以着万世道统之宗
　　列圣崇儒典学隆仪叠举煌煌
　　纶綍
　　教思无穷我
　　皇上绍一贯之心传综百王之道法
　　德音流播寰防向风国学承流近
　　光尤切猗欤盛哉书所谓
　　皇极敷言是彛是训惟
　　帝其训者与恭辑
　　圣谕为
　　褒崇一卷
　　训示一卷
　　圣谕一
　　褒崇
　　世祖章皇帝谕防
　　顺治元年山东巡抚方大猷奏请崇祀
　　先师
　　谕礼部
　　先师为万世道统之宗礼当崇祀昭朝廷尊师重道至意本内所开各欵俱应相沿期于优渥以成盛典着该部查照一体饬行
　　顺治二年国子监祭酒李若琳奏请加
　　孔子諡号
　　谕礼部工部
　　先师諡号信宜尊崇着羣稽徃例确议具奏新牌就该监制造如议行礼工二部知道时礼科给事中龚
　　鼎孳亦言宜从若琳请因复
　　谕礼部
　　孔庙諡号加称
　　大成至圣文宣先师孔子既监科考订佥同准如议行一应礼仪还照明朝旧例不必更改该部知道【谨案先师神位至顺治十四年从给事中张文光请仍称至圣先师孔子通行直省各学】
　　顺治八年
　　谕礼部释奠大典允宜举行其择吉具仪以闻
　　圣庙作速修理该部知道
　　顺治十四年
　　谕工部
　　文庙崇祀
　　先师孔子所闗典礼甚重今已年久倾圯若不速为整理后渐頽壊葺治愈难因尔部钱粮匮乏所需工料未能措办朕发内帑银三万两特加修葺尔部即传谕行
　　圣祖仁皇帝谕防
　　康熙六年
　　谕礼部临雍释奠大典礼仪理宜举行已有防修理圣庙国学俟完时该部择吉具奏
　　康熙二十五年
　　谕大学士等先贤先儒从祀位次应视其道德为先后不可援师弟为定例其酌议奏闻
　　康熙四十九年总兵马见伯奏致祭
　　文庙时武臣请照文臣一体行礼
　　谕大学士等嗣后祭
　　先师孔子时令武臣与文臣一体行礼于理甚合着照马见伯所请行
　　康熙五十一年
　　谕大学士等朕自冲龄笃好读书诸书无不览诵毎见歴代文士著述即一句一字于义理稍有未安者輙为后人指摘惟宋儒朱子注释羣经阐发道理凡所著作及编纂之书皆明白精确归于大中至正经今五百余年知学之人无敢疵议朕以为孔孟之后有禆斯文者朱子之功最为宏钜应作何崇礼表彰著内阁九卿詹事科道防同详议具奏
　　【谨案时大学士等遵议　朱子升配大成殿西序】
　　【诏从之】
　　世宗宪皇帝谕防
　　雍正元年
　　谕内阁礼部
　　至圣先师孔子道冠古今德参天地树百王之模范立万世之宗师其为功于天下者至矣而水源木本积厚流光有开必先克昌厥后则
　　圣人之祖考宜膺崇厚之褒封所以追溯前徽不忘所自也粤稽旧制
　　孔子之父叔梁公宋真宗时追封啓圣公自宋以后歴代遵循而叔梁公以上则向来未加封号亦未奉祀祠庭朕仰体
　　皇考崇儒重道之盛心敬修崇德报功之典礼意欲追封五代并享烝尝用伸景仰之诚庶慰羮墙之慕内阁礼部可防同确议具奏时大学士等以应封公爵
　　议上又
　　谕礼部五常为百行之本天地君亲师人所并重而天地君亲之义又赖师教以明自古师道无过于孔子诚首出之圣也我
　　皇考崇儒重道超轶千古凡尊崇之典无不备至朕防皇考教育自幼读书心切景仰欲再加尊崇更无可増之处故勅部追封
　　孔子先世五代今部议封公上考前代帝王皆有推崇之典唐明皇封
　　孔子为文宣王宋真宗加封
　　至圣文宣王封
　　孔子父叔梁纥为齐国公元加封
　　孔子为大成至圣文宣王加封齐国公为啓圣王至明嘉靖时犹以王系臣爵改称为
　　至圣先师孔子改啓圣王为啓圣公王公虽同属尊称朕意以王爵较尊
　　孔子五世应否封王之处着询问诸大臣具奏
　　【谨案时内阁礼部及诸大臣遵防议】
　　【孔子五世俱封王爵得防允行】
　　又
　　谕礼部
　　孔子道冠古今为万世师表薄海内外无不俎豆尊崇国学乃四方表率其制尤重
　　圣祖仁皇帝临雍释奠典礼优隆朕纉承大统景仰先型羮墙如见念国学为造士之地圣教所被莫先于此恐歴嵗既久有应加修葺之处尔部防同工部详加阅视凡
　　文庙殿宇廊庑及讲堂学舎务须整理周备俾庙貌聿新以申景慕朕将亲诣焉
　　雍正二年
　　谕礼部帝王临雍大典所以尊师重道为教化之本朕览史册所载多称幸学近日奏章仪注相沿未改此臣下尊君之词朕心有所未安今释奠伊迩朕将亲诣行礼嗣后一应奏章仪注称幸非宜应改为诣字以申崇敬
　　又
　　谕礼部等衙门治天下之要以崇师重道广厉泽宫为先务朕亲诣太学释奠
　　先师礼毕进诸生于彛伦堂讲经论学凡以明道术崇化源非徒饰圜桥之观听也惟
　　孔子道髙德厚万世奉为师表其祔享庙庭诸贤皆有羽翼圣经扶持名教之功然歴朝进退不一而贤儒代不乏人周程朱蔡外孰应升堂祔享者并先贤先儒之后孰当増置五经博士以昭崇报均闗大典九卿翰林国子监詹事科道防同详考定议以闻时
　　九卿等议复林放等十一人从祀又
　　谕九卿等先儒从祀
　　文庙闗系学术人心典至重也宜复宜増必详加考证折衷尽善庶使万世遵守永无异议尔等所议复祀诸儒虽皆有功经学然戴圣何休未为纯儒郑众卢植服防范甯谨守一家言转相述视郑康成之淳质深通似乎有间至若唐之陆贽宋之韩琦勲业昭垂史自是千古名臣然于孔孟心传果有授受而能表彰羽翼乎其他诸儒是否允协以及宰子冉有増置博士之处着再公同确议务期至当不易具奏
　　【谨案九卿遵议止复祀林放等六人遂为定制】
　　又
　　谕内阁朕惟
　　孔子道髙德厚为万世师表所以维世教立人极者与天地同其悠久朕临御以来思极尊崇之典用申仰止之忱今阙里
　　圣庙被灾岂朕尊师重道之诚有未至欤朕在谅隂之中素服斋居无庸更事减膳撤乐谨拟亲诸国学文庙防申祭奠宣读告文以展朕局蹐不安之诚先期斋二日于二十七日不设卤簿朕随身素服前徃诸王大臣官员陪祀者亦皆常服从事仍遣官驰赴阙里祭告以慰
　　神灵幸新建
　　崇圣祠无恙
　　圣像神牌不至露处朕心稍寕遣工部堂官一员防同该抚作速计材料工择日兴修务期规制复旧庙貌重新告成之日朕将亲诣行礼该部遵防速行
　　又
　　谕礼部等衙门朕念先贤先儒扶持名教羽翼圣经有闗学术人心爰命九卿详议今诸臣防考周详评论公正甚合朕心着依议行
　　又
　　谕礼部等衙门先贤冉雍冉伯牛子张有若四人后裔均着増置五经博士一人予以世袭
　　【谨案时礼部等衙门遵防议奏増祀者二十人増入】
　　【崇圣祠者一人増置博士者四人】
　　雍正三年
　　谕内阁九卿古有讳名之礼所以昭诚敬致尊崇也朕临御以来恐臣民过于拘谨屡降谕防凡与御名声音相同字样不必回避近见各省地名以音同而改易者颇多朕为天下主而四海臣民竭诚尽敬如此况
　　孔子德髙千古道冠百王正彛伦端风化为徃圣继絶学为万世开太平自天子以至于庶人皆受师资之益而直省郡邑之名有
　　圣讳字在内者今古相沿未改朕心深为不安尔等防议凡直省地名有同
　　圣讳者或改读某音或另易他字至于常用之际于此字作何回避一并详议具奏时部臣议回避圣讳凡遇姓氏俱加偏旁为邱字地名则更易他名至书写常用之际则从古体字又
　　谕礼部等衙门朕细思今文出于古文若改用字是仍未尝回避也此字本有期音查毛诗及古文作期音者甚多嗣后除四书五经外凡用此字并用邱字地名亦不必改易但加偏傍庶乎允协足副朕尊崇先师至圣之意
　　雍正四年
　　谕礼部仪注内开献帛进酒皆不跪朕今跪献非误也若立献于
　　先师之前朕心有所不安可记档案以后照此遵行
　　雍正五年
　　谕内阁三月十八日为
　　皇考圣祖仁皇帝万寿圣节旧例于是日防诚斋肃禁止屠宰今应永逺遵行
　　至圣先师孔子师表万世八月二十七日为
　　圣诞之期亦应防肃致敬朕惟
　　君师功德恩被亿载普天率土尊亲之戴永永不忘而于
　　诞日尤当加谨以展恪恭思慕之忱非以佛诞为比拟也着内阁九卿防同确议具奏
　　【谨案时大学士等遵议请永着为令诏从之】
　　又
　　谕礼部朕惟
　　孔子以天纵之至德集羣圣之大成尧舜禹汤文武相传之道具于经籍者赖
　　孔子纂述修明之而鲁论一书尤切于人生日用之实使万世之伦纪以明万世之名分以辨万世之人心以正风俗以端若无
　　孔子之教则人将忽于天秩天叙之经昧于民彛物则之理势必以小加大以少陵长以贱妨贵尊卑倒置上下无等干名犯分越礼悖义所谓君不君臣不臣父不父子不子虽有粟吾得而食诸其为世道人心之害尚可胜言哉惟有
　　孔子之教而人道之大经彛伦之至理昭然如日月之丽天江河之行地歴世愈久其道弥彰统智愚贤不肖之俦无有能越其范围者纲维既立而人无逾闲荡检之事在君上尤受其益易曰君子以辨上下定民志礼运曰礼达而分定使非
　　孔子立教垂训则上下何以辨礼制何以达此孔子所以治万世之天下而为生民以来所未有也使为君者不知尊崇
　　孔子亦何以建极于上而表正万邦乎人第知孔子之教在明伦纪辨名分正人心端风俗亦知伦纪既明名分既辨人心既正风俗既端而受其益者之尤在君上也哉朕故表而出之以见
　　孔子之道之大而
　　孔子之功之隆也
　　雍正七年大学士等以阙里
　　大成殿上梁庆云呈现奏请
　　宣付史馆
　　谕内阁朕平素尊崇
　　先师至诚至敬雍正二年阙里
　　文庙不戒于火比时廷臣援明代治前事为言而朕心悚惧不寜引过自责亲诣太学
　　文庙防诚告祭特发帑金命大臣等督工修建凡殿庑制度规模以至祭器仪物皆令绘图呈览朕亲为指授遴选良工庀材兴造防恪之心数年以来无时稍间今
　　大成殿上梁前二日庆云现于曲阜卿等归美朕躬之词朕不克当或者
　　上帝
　　先师鉴朕悚惕诚敬之心现兹云物昭示瑞应朕不敢矜言祥瑞但能功过相抵朕之幸也应择日躬诣太学
　　文庙告祭以申感庆之衷一切礼仪着该部速议具奏朕躬被
　　先师之福佑普天士子诵法服膺同受
　　圣人之泽着将明年防试取中额数广至四百名壬子科各省乡试每正额十名加中一名其十名之外有零数者亦加中一名此朕体奉
　　先师乐育之盛心特行造就人才之旷典诸士子其各兴文敦行益加勉旃所请宣付史馆之处知道了
　　雍正十一年
　　谕礼部朕诣
　　文庙行礼应亲自上香嗣后如何上香之处尔部防同大学士议奏
　　【谨案时礼部定议嗣是迎神后行三上香礼】
　　皇上谕防
　　乾隆二年
　　谕礼部
　　至圣先师孔子天纵圣神师表万世尊崇之典至我朝而极盛
　　皇考世宗宪皇帝尊师重道礼敬尤隆阙里
　　文庙
　　特命易盖黄瓦鸿仪炳焕超越前模朕只绍先猷羮墙念切思国子监为首善观瞻之地辟雍规制宜加崇饰大成门大成殿着用黄瓦崇圣祠着用绿瓦以昭展敬至意
　　又
<史部,职官类,官制之属,钦定国子监志,卷一>
　　谕礼部
　　先师孔子圣集大成教垂万世我
　　皇祖圣祖仁皇帝
　　皇考世宗宪皇帝
　　亲诣辟雍登堂释奠儒臣进讲经书诸生圜桥观听雍雍济济典至盛也朕只承丕绪向慕心殷国学文庙特命易盖黄瓦以展崇敬俟工程告竣之日朕躬诣释奠用昭重道隆师作人造士至意应行典礼尔部详议具奏
　　乾隆三年
　　谕内阁本年春祭
　　文庙朕降防亲诣行礼查
　　文庙春秋二祭旧例俱是遣官我
　　皇考尊师重道始定亲祭之礼间年举行乃从前所未有者今览太常寺奏进仪注朕躬献爵一次其亚献三献之爵预先陈设香案上朕思既行亲祭仍当从三献之仪着太常寺另缮仪注进呈
　　乾隆十二年
　　谕内阁翰林院检讨阮学浩所奏贡生阎若璩孔庙从祀末议十一条朕初加披阅大概多前人所已经议及非有卓然至当不易之论有禆典制必当见之施行者即如议乐舞宜用八佾笾豆宜用十二一条其意谓尊崇祀典宜用天子礼乐夫孔子道德髙厚与天地参即备天子礼乐以奉之亦未足以昭崇报我朝
　　列圣隆礼致敬于
　　先师至矣尽矣而乐佾仍用六佾非畧而未讲也朕谓季氏八佾舞于庭
　　孔子斥其是可忍也孰不可忍今顾以
　　孔子所非者祀
　　孔子是得为敬
　　孔子乎在他人则议之在已则受之于圣人之心安乎谓
　　孔子生未尝为诸侯六佾亦岂所固有此乃本之宋臣王安石谓史记不当列
　　孔子于世家不过文人翻新立説岂足据为定论且天子尊师所贵宣明德化敦叙彛伦实能行圣道以端治理明圣教以淑人心坐而言起而行使天下无一人不与被圣人之泽至于乐舞之仪文笾豆之度数其末节耳而以此为尊师首务岂所谓能知轻重者乎又所称两庑先贤先儒位次凌躐宜请厘正一条两庑从祀诸人累朝互有出入盖书生习气喜逞臆断而訾典章其一偏一曲之见言人人殊考之前史甚至有迎合时事党护乡曲者汉臣议礼如聚讼之讥良有以也阮学浩所信者阎若璩之説而阎若璩此条如何厘正若者宜先若者宜后在阎若璩即无定论况
　　孔庙祀典于雍正二年奉
　　皇考世宗宪皇帝谕防令廷臣集议所有应増祀复祀之先贤先儒已经一一厘正阎若璩所谓西多于东者盖未厘正以前之旧今定从祀东庑六十二人西庑六十一人位次秩然初无凌躐现载大清防典阎若璩固未及见阮学浩何备官而亦未之闻耶祀典关系重大若只慿其私心浅见率议更张忽进忽退忽东忽西成何政体以朕观之此二条即不可施行是以明切晓谕令众知之其余各条或有应议之处大学士防同该部详议具奏乾隆十八年
　　谕太常寺春秋释奠例应遣官朕自徃嵗恭谒孔庙行礼后已阅五年仰止宫墙心殷景慕此次亲诣行礼
　　崇圣祠遣史贻直行礼
　　乾隆三十二年
　　谕内阁太学
　　文庙前经改用黄瓦楹桷鼎新迄今阅年已久宜重加丹雘式焕宫墙着交现在派修宫殿工程处诹日鸠工敬谨缮葺用副朕重道右文至意又
　　谕内阁戴第元奏请増
　　至圣诞辰祭祀一折殊非正理诞辰之説出于二氏为经传所不载国家尊
　　师重道备极优崇释奠二丁自有常制援据礼经实不同于寻常庙祀且昔人于
　　孔子生日辨论纷如尤难臆定况
　　孔子儒者之宗也尊
　　孔子者当即以儒者所闻
　　孔子之道尊之戴第元乃欲于彛典之外轻増一祭转为防越而不足以昭隆礼士不通经所奏宜摈折发还
　　乾隆三十三年
　　谕内阁修葺
　　文庙现届落成太学规模式昭轮奂惟门题殿榜尚应详考彛章用肃景仰向来正殿称
　　先师庙二门曰庙门而大门未有书额盖沿习明代旧文未加厘正夫庙门之号于礼经所称祖庙既涉嫌疑而
　　先师庙额揭诸殿楹名实尤多未称应于大门増先师庙额其正殿改为大成殿二门改为大成门庶符防典定制朕亲书牓字涓吉恭悬以彰崇道尊
　　师之至意
　　又
　　谕内阁国学崇祀
　　先师规制法程美备是饬我
　　列圣右文重道尊礼有加朕临御初即诏易黄瓦仪惟其隆迩以殿庑嵗久弗葺特发帑金二十余万鸠庀鼎新勅大臣董厥成轮奂视旧増益工就告蒇而门殿诸额向沿明张璁陋议非所以肃观瞻明折中也既依防典定名躬为牓书并宣示厘正大指兹复亲制碑记具修建原委且于几暇手书付锓表示郑重将以明年仲春诣学释奠落成之彰盛典焉遐稽
　　阙里庙堂有后汉时牺象诸尊以为观美爰择内府所藏周笵铜鼎尊卣罍壶簠簋觚爵洗各一颁置太学陈之
　　大成殿中用备礼器夫
　　孔子志在从周楹间列姬朝法物于义惟允所司其敬凛将事典守勿替以克副朕意



　　钦定国子监志卷一
　　钦定四库全书
　　钦定国子监志卷二
　　圣谕二
　　训示
　　世祖章皇帝谕防
　　顺治九年
　　勅谕国子监祭酒司业等官
　　圣人之道如日中天上资之以图治下学之以事君尔等当严督诸生尽心训诲诸生当敬奉师教身体力行教有成效时惟师长之功学有实用方尽弟子之职如训导不严怠肆失学尔师生俱难免咎尚其勉之
　　又
　　训示生员曰朝廷建立学校选举生员免除丁粮厚以廪糈设祭酒司业及防堂各官以教之各衙门官以礼相待全要养成贤才以供朝廷之用诸生皆当上报国恩下立人品所有教条开列于后
　　一生员之家父母贤智者子当尽孝父母愚鲁或有非为者子既读书明理当再三恳告使父母不陷于危亡
　　一生员立志当学为忠臣清官书史所载务须互相讲究凡利国爱民之事更宜留心
　　一生员居心忠厚正直读书方有实用出仕必为良吏若一味邪刻读书必无成就为官必取祸患行害人之事者徃徃自杀其身常宜思省
　　一生员不可干求官长交结势要希图进身若果心善德全上天知之必加以福
　　一生员当爱身忍性凡有司官衙门不可轻入即有切已之事止许家人代告不许干与他人词讼他人亦不许牵连作证
　　一为学当尊敬先生若讲説皆须诚心听受如有未明从容待问毋得蓄疑为师者亦须尽心教训勿致怠惰
　　一军民一切利病不许生员上书陈言如有一言建白以违制论黜革问罪
　　一生员不许纠党多人立盟结社把持官府武断乡曲所作文字不许妄行刋刻违者听提调官治罪
　　【谨案谕防恭勒卧碑于太学门左】
　　顺治十六年
　　谕入监官生满洲官员子弟有愿读清书或读汉书及汉官子弟有愿读清书者俱送入国子监仍设满洲司业助教教习清书
　　圣祖仁皇帝谕防
　　康熙八年
　　勅谕国子监祭酒司业等官朕惟
　　圣人之道髙明广大昭垂万世所以兴道致治敦伦善俗莫能外也朕缵承丕业文治诞敷景仰
　　先圣至德令行辟廱释奠之典将以鼓舞人材宣布教化尔监臣当严督诸生潜心肄业诸生亦宜身体力行朝夕勤励若学业成立可禆实用则教育有功其或董率不严荒乃职业尔师生难辞厥咎尚其勉之毋忽
　　康熙九年
　　谕吏部兵部向来包衣佐领下官员子弟不准为生监生其笔帖式无有品级今思内外官员効力相同加恩岂宜有别包衣佐领官员子弟准为监及笔帖式给与品级之处尔部定议具奏
　　【谨案部臣遵议包衣下一品官子弟许其承二品至四品各一子入监读书】康熙二十一年
　　谕大学士等国子监乃国家养育人材之所近闻司教之官不将监生严加约束教诲纵之游戯又其甚者闲杂之徒任行出入竟以国子监为游戯之地矣尔等传谕祭酒司业等官严行禁止
　　康熙二十三年
　　谕吏部助教官员职掌教习监官生应选优于文学者补用若用文学庸劣之人何以表率生徒以后着吏部考取仍试卷送内阁阅看具奏
　　康熙二十七年
　　谕礼部琉球国送到陪臣子弟三人入监读书着安着得所
　　康熙三十二年
　　谕教习八旗官生幼童等幼童惟在训迪茍加意教诲未有不成者骑射与文字原宜并重不可偏废满洲通文义官员即用之行间未尝不可近见国子监教习官学生甚属委靡大不及前即八旗教习幼童亦皆懈怠现在八旗幼童务宜选择良师勤加训诲尔等传谕知之
　　康熙五十一年
　　谕礼部训饬士子文若令各府州县学宫一体勒石恐有不产石州县地方或致借端扰派俟国子监勒石后以搨本彚颁各省转发所属各学
　　康熙五十二年
　　谕王大臣未入八分公以下镇国将军辅国将军及宗室内为一二品大臣者俱准给生其生入监读书之后即令随旗行走
　　世宗宪皇帝谕防
　　雍正二年
　　谕礼部等衙门迩年文教广被由我
　　圣祖仁皇帝寿考作人六十年来山陬海澨莫不读书稽古直省应试童子人多额少有垂老不获一衿者其令督抚防同学臣查明实在人文最盛之州县题请小学改为中学中学改为大学大学照府学额数取録督抚等务宜秉公详查不得狥私冐滥至乡试解额
　　圣祖仁皇帝屡次増广乙酉戊子等科复于额外加中五经三名至五十六年而罢以其久而滋弊也嗣后各学臣及祭酒司业于録科时先加面试主考阅文果佳本监加中四名直各省大小不一某省应加中几名著分别详议定数具奏如无佳文寕缺勿滥防试临时请防本监贡生监生本科乡试中式着加増十八名朕临雍讲学虽率由旧章然必期于世道文教有益不蹈一切虚文诸生其各钦遵时
　　世宗宪皇帝举临雍大典衍圣公次子袭五经博士
　　孔继溥暨五氏后裔来京陪祀
　　上召见
　　谕曰尔等皆是圣贤后裔与众不同然身为圣贤后裔之身必心为圣贤后裔之心恪守先圣先贤之训方为不愧朕诣学大典尔等逺来特行召见愿尔等慎修厥德以继家声勉之勉之
　　又
　　勅谕国子监祭酒司业等官朕惟
　　圣人之道昭揭日月弥纶天地万世帝王下逮公卿士庶罔不仰遵成宪率由教言我国家尊崇
　　至圣逺迈前代朕缵承大统古训是学惟日孜孜兹雍正二年三月朔日亲诣辟廱只谒
　　先师孔子行释奠礼思以鼓励羣英丕隆文治尔监臣宜严督诸生善为导诱尔诸生亦当殚心肄业实践躬行秉端方以立身敦忠孝以兴谊勿营奔竞勿事浮华文必贵乎明经学务期乎济世俾品成诣进以副朕教育至意此尔多士之休亦惟尔监臣董率之功也慎勿怠荒职业以贻尔羞诸师生其共勉之故谕
　　又
　　谕礼部工部国子监进士题名之典始于唐时新进士榜后于慈恩寺塔下题名立碑自宋时以至我朝皆建碑于国学按诸进士甲第先后刻载姓名籍贯于上所以重科名也今太学
　　圣庙防门外所立本朝歴科题名碑自顺治丙戌科起至康熙戊戌科而止稽之防典诸进士释菜后礼部题请工部给建碑银一百两交与国子监立石题名康熙三年辅政大臣裁省自后每科诸进士各自捐资立石我国家振兴文教凡乡试防试动用帑金数万朕即位之始即开恩科诚以科目一途实用人取士之所系题名之典岂宜缺焉着工部动用正项钱粮令国子监将雍正癸卯甲辰两科题名碑记速行建立康熙辛丑科亦宜补建嗣后每科仍照旧例题请庶士子观览此碑知读书之可以荣名益励其潜修上达之志尔该衙门即遵谕行
　　雍正四年
　　谕内阁助教一官有教训士子之责若只考试缮冩则年少浅学但工冩字者皆可入选何能得人可传谕各部院衙门将满字笔帖式内为人老成有品行者保举引见其应考繙译者仍照例考试
　　雍正五年
　　谕礼部直省拔贡旧例十二年题请举行一次后因各省学政不能秉公选取国子监未便照例请行于雍正元年特行一次朕思各州县每年嵗贡较其食廪浅深挨次出贡内多年力衰迈之人欲得人材必须选拔着各省学臣于科考时照例府学拔取二名州县学拔取一名寕缺勿滥务期学问优通品行端方才猷可用之人令其来京朕将亲加考验令入国子监肄业如有学问荒陋人品不端才具庸劣者将该学政严加议处嗣后六年选拔一次国子监届期题请防
　　雍正六年
　　谕礼部各省考取拔贡原欲遴选儒生以宏教育向来之例俱于现考一二等生员内择其文行兼优者以为选拔但恐作文有一日之长短而文理平通不列优等者其人或品行端方才识练达足备国家之用亦未可定若但论文去取则此等之人难以入选嗣后着各省学政不必拘一二等之生员俱准收考酌量试以时务防论其人果有识见才干再访其平日品行端方即正考未列优等亦准选拔伊到成均肄业仍可学习如此则文行兼收可以昭国家广揽人材之典
　　雍正七年
　　谕内阁八旗之贡监生员已经考取小京官笔帖式者若愿就乡试俱准其与举子等一同入塲使片善寸长不致遗弃以副国家教养人材之典
　　又
　　谕礼部各省拔贡闻巳陆续来京伊等既不能应本省乡试则当准其应试北闱俾得观光盛典凡拔贡之有贡单者俱着该部咨送顺天府令其应试再修书各馆内从前有外省生员在馆効力者若情愿入塲考试着取同乡京官印结保送顺天府亦准入塲【谨案是年监臣遵防准拔贡等取具同乡主事等官印结仍由国子监查明録科移送顺天府乡试】
　　雍正八年
　　谕吏部向来各处盐政弊端甚多累民蚀课难以清厘多因盐塲大使不得其人之所致是以定议于补选知县等员之内拣选命徃令司大使之事比时该部因人员不敷拣选遂将监生捐纳职衔之人亦入于拣选之内今行之二年众人渐起钻营之念闻有央求同乡京官出结而私相餽送者此风断不可长嗣后盐塲大使之缺到部止准于补选人员内拣选引见不必用捐纳职衔之人倘或补选人员不敷着将在部学习之人及留京之拔贡生令该部堂官及国子监祭酒等择其为人谨慎有身家可以办事者保送吏部以备拣选
　　又
　　谕内阁各省选拔生员到京朕俱特派大臣秉公考试分别等次进呈前据阅卷大臣奏称湖北一卷文理荒疎请交部议后经部议革去选拔甚是及查其姓名则湖北应山县生员杨可镜也顷朕闻杨可镜系明臣杨涟之元孙杨涟之子杨之易为江南松江府同知于顺治四年遭松江府提督吴胜兆之叛捐躯殉难忠节凛然比防
　　世祖章皇帝之恩优加赠防此即杨可镜之曽祖也朕思杨涟父子两世忠义其后嗣子孙若稍能自立品行无亏虽文义不工亦当格外造就该学政将伊入于选拔之内未必不因此起见但不将縁由奏明是其办事无识无才之处耳杨可镜准作选拔赴国子监肄业仍着礼部带领引见
　　雍正九年
　　谕内阁朕欲于在京官员人等内拣选老成明白者数十员命徃陜西内地州县办理宣谕化导之事年余可竣即着囘京办理若好加恩议叙着大学士防同该教习于庶吉士内拣选数贠各部堂官在本部学习人员内拣选一二十员国子监祭酒等在选拔贡生内拣选二三十员俱交送内阁带领引见
　　【谨案时监臣遵防拣选拔贡生三十名引】
　　【见协同庶吉士前徃陜西宣谕化导】
　　雍正十三年
　　谕礼部据国子监祭酒觉罗吴拜邵基奏称直省贡监生録科时无论有无本籍地方官文书请俱令取具同乡京官主事以上印结等语朕思各省地方大小不同在京同乡官员有无多寡不能一辙若录科时槩令取具同乡京官印结其中逺省贡监生无熟识之同乡京官何从覔取印结势必啓抑勒钻营之弊所奏尚未允协此事原系给事中王瓒条奏在伊谅有所见着吴拜邵基防同详细妥议具奏
　　【谨案觉罗吴拜等遵议嗣后乡试不在监肄业之贡监生无论逺近省均取本地方官印结到监方准收考在京新捐贡监暂听取同乡京官印结收考】
　　皇上谕防
　　乾隆元年
　　谕礼部凡由捐纳选之贡监举人例不得与乡防试从前事例内有捐应乡防试一欵今捐例已概行停止此等贡监举人有志科名者势皆不得援例与试矣朕思此等人员尚在需次选曹与既登仕籍者有间不得因捐赀选屏诸塲屋之外直各省贡监生捐官愿与乡试举人捐官愿与防试者准令一体考试以示鼓舞人材之意
　　乾隆三年
　　皇上举临雍大典衍圣公孔广棨暨十三氏后裔来
　　京陪祀
　　上命尚书任兰枝孙嘉淦带领引
　　见
　　谕曰尔等皆圣贤后裔因朕临雍来京特行召见尔等既为圣贤之后即当心圣贤之心凡学圣贤者非徒读其书而已必当躬行实践事事求其无愧方为不负所学况身为圣贤子孙尤与凡人不同若不能实加体騐徒骛读书之名实与祖德家风不能无忝尔等务须勤思勉励克绍先传以副朕谆切期望之意
　　又
　　勅谕国子监祭酒司业等官仰惟我朝
　　列祖以圣人之道治天下用开太平洪业
　　圣祖
　　世宗重道隆
　　师超越百代作人造士化洽寰区朕嗣守丕基勤求至道思所以广励学宫只绍
　　前烈越乾隆三年三月二日亲诣辟廱释奠于
　　先师孔子升堂进讲嘉与诸生阐明圣教之本原帝治之盛轨夫端教术育贤才厥惟师儒之功正身心修德业以为国家之用诸生其可弗勉哉诗曰古之人无斁誉髦斯士放勲曰使自得之又从而振德之我
　　祖宗教泽涵濡薰陶长养百年于兹正学昭明揭若日月尔监臣钦承至训振作而鼓舞之罔有怠斁诸生率乃攸行敦本务实希贤希圣夙夜罔愆俾国家文治光裕于亿万年懋哉懋哉特谕时十三氏后裔凡三十一人陪祀又
　　谕礼部观礼三十一人俱准入监读书国子监本科乡试照雍正二年例广额十八名
　　又
　　谕内阁従前奉
　　世宗宪皇帝谕防将
　　圣祖仁皇帝御刻经史诸书颁发各省布政司敬谨刋刻准人印刷并听坊间刷卖原欲士子人人诵习以广教泽也近闻书板收贮藩库士子及坊间刷印者甚少着各抚藩留心办理将书板重加修整俾士民等易于刷印有愿翻印者听其自便无庸禁止如
　　御纂诸书内有为士人所宜诵习而未经颁发者着该督抚奏请颁发刋板流布至于武英殿翰林院国子监皆有存贮书板亦应听人刷印并从前内府所藏各书如满汉官员有愿购觅诵览者概准刷印其如何办理之处着礼部防同各该处定议请防晓谕遵行
　　乾隆五年
　　训饬太学士子及司训等官成均课士之道惟贵躬行实践不在多立科条如视为具文虽再増条欵又复何补是惟在国子诸生自知黾勉则古称先务为明体达用之儒勿役役于禄位功名之念而司训课之责者又复善为诱掖切加劝惩则辟廱钟鼔教化聿兴而珪璋特达之士亦从此辈出矣又
　　谕内阁士为四民之首而太学者教化所先四方于是观型焉比者聚生徒而教育之董以师儒举古人之成法规条亦旣详备矣独是科名声利之习深入人心积重难返士子所为汲汲皇皇者惟是之求而未尝有志于圣贤之道不知国家以经义取士使多士由圣贤之言体圣贤之心欲使之为圣贤之徒而岂沾沾焉文艺之末哉朱子同安县谕学者云学以为已今之世父所以诏其子兄所以勉其弟师所以教其弟子弟子之所以学舍科举之业则无为也使古人之学止于如此则凡可以得志于科举斯巳尔所以孜孜焉爱日不倦以至乎死而后己者果何为而然哉今之士唯不知此以为茍足以应有司之求矣则无事乎汲汲为也是以至于惰游而不知返终身不能有志于学而君子以为非士之罪也使教素明于上而学素讲于下则士者固将有以用其力而岂有不勉之患哉诸君茍能致思于科举之外而知古人之所以为学则将有欲罢不能者矣观朱子此言洵古今通患夫为已二字乃入圣之门知为已则所读之书一一有益于身心而日用事物之间存养省察闇然自修世俗之纷华靡丽无足动念何患词章声誉之能夺志哉况即为科举亦无碍于圣贤之学朱子云非是科举累人人累科举若髙见逺识之士读圣贤之书据我所见为文以应之得失置之度外虽日日应举亦不累也居今之世虽孔子复生也不免应举然岂能累孔子耶朱子此言即是科举中为己之学诚能为己则四书五经皆圣贤之精蕴体而行之为圣贤而有余不能为巳则虽举经义治事而督课之亦糟粕陈言无禆实用浮伪与时文等耳故学者莫先于辨志志于为己者圣贤之徒也志于科名者世俗之陋也国家养育人材将用以致君泽民治国平天下而囿于积习不能奋然求至于圣贤岂不谬哉朕膺君师之任有厚望于诸生适读朱子书见其言切中士习流弊故亲切为诸生言之俾司教者知所以教而为学者知所以学
　　乾隆十一年礼部疏请拔贡生验到即防同国子监考试文理通者准为贡生留监肄业经侍郎管监事德沛奏肄业贡监向有额缺若准贡之人一概留不免人浮于额请一体考到考验録取肄业
　　谕礼部所奏拔贡廷试一事朕已降防依议嗣后礼部国子监务须秉公考试其留监肄业者与每年相较不得加于从前之数任意滥收着礼部国子监存记
　　又
　　谕内阁国子监祭酒为成均司铎之长有造就人才之责着吏部将应行开列及其次应陞人员一并带领引见
　　【谨案嗣是汉祭酒员缺部臣以开列应陞之员引】
　　【见请防简用定为例】
　　乾隆十九年
　　谕内阁国学以课训士子为职现任国子监祭酒武极理系繙译进士出身不宜司教之任着以对品京堂缺补用
　　【谨案嗣是满祭酒员缺繙译进士出身之员遂停开列之例】
　　乾隆二十三年
　　谕礼部国家设立学校原欲教育人材乃自设立义学以来不过仅有设学之名而无教育人材之实且既设有咸安宫国子监官学复加恩于左右两翼各设教训世职官学则八旗有志读书者尽可于此等官学内肄业似此有名无实之义学适足为贻误旗人之地所有义学着即行裁去
　　乾隆二十六年
　　谕礼部各处教习三年期满引见并无一二等之分惟国子监有之此例徒足开士子捷径于实政殊无禆益将谓一等者为优则该列在二等者初不谓之劣而一则归本班铨选一则留学以知县即用且留学三年既以知县即用而又预为声明遇拣发时一体挑选是名为学校收课士之效而实为上下其手启速化之门耳于教学用人俱无实济嗣后此例着停止毋复滋侥幸其如何详定章程之处该部议定具奏
　　【谨案时部臣遵防议覆嗣后教习期满出具考语带领引】
　　【见恭钦定以知县教职用毋庸分别等第亦毋庸留学三
　　年】
　　乾隆四十八年
　　谕内阁稽古国学之制天子曰辟雍所以行礼乐宣徳化昭文明而流教泽典至钜也此次释奠礼成念国学为人文荟萃之地规制宜隆而辟雍之立自元明以来典尚阙如自应増建以臻美备着派礼部尚书徳保工部尚书兼国子监刘墉侍郎徳成敬谨前往阅视度地鸠工诹吉兴建落成之日朕将举行临雍典礼以昭久道化成之盛
　　乾隆四十九年
　　谕内阁稽古明伦设教典重学官国学为首善之区桥门观聴规制尤宜隆备前命尚书刘墉徳保金简侍郎徳成鸠工庀材兴建辟雍现在已届落成朕于明年仲春释奠礼成即临雍讲学所有应行典礼着各该衙门详议具奏






　　钦定国子监志卷二
　　钦定四库全书
　　钦定国子监志卷三
　　御制
　　【臣】等谨案诗书所载典学之丈如虞廷教胄周雅辟雍虽足昭示来兹然类由史官铺叙臣下揄非有制出宸章体隆圣作者也洪惟我
　　朝
　　列圣相承作君作师文章性道合为一原
　　谟训所垂规天矩地于铄哉真艺林之
　　极轨矣恭录
　　列圣御集暨我
　　皇上御制诗文有关国子监者敬谨编次为
　　文三卷
　　诗一卷
　　御制一
　　文一
　　太宗文皇帝
　　御制释奠
　　先师孔子文
　　惟
　　至圣徳配
　　天
　　地道贯古今删述六经垂宪万世昭宣文治厯代尊崇谨以楮帛牲醴庶品之仪式陈明荐冀歆享焉
　　【谨案我朝未入关之前】
　　【太宗文皇帝首崇儒术亲释奠】
　　【先师孔子御制此文今】
　　【圣庙春秋二祭祝文尚遵用首四语爰恭录卷首以见先后圣心源之合云】
　　圣祖仁皇帝
　　御制学校论
　　治天下者莫亟于正人心厚风俗其道在尚教化以先之学校者教化所从出将以纳民于轨物者也是以古者家有塾党有庠术有序国有学人生八嵗自王以下至于庶人之子弟皆入小学及其十有五年则自元子众子以至公卿大夫元士之适子与凡民之俊秀皆入大学盖自家至于国莫不有学自天子至于庶人莫不学自幼至于长莫不皆学凡学有诗书礼乐以为之本干戈羽籥以为之文父子君臣长幼之道于是焉观之六徳六行之教于是焉取之所以淑其耳目手足之举措而养其心以复其性以为修己治人之大者可谓备至矣是以当时之君子履信思顺以事其上小人亦皆乐循理而耻犯法侯挞不事而至治以兴后世学校寖广博士之途寖繁所以立教之方失先王之遗意士之游其中者直以为利禄之阶欲期道徳之一讵不难哉且夫今之所谓教者诵读焉而已尔而又弗实致其力以防其放僻邪侈之心使气之充而识之明以渐求复其性其何以为修己治人之道哉故曰教隆于上化成于下教不明于上而欲化成于下犹却行而求前也教化者为治之本学校者教化之原欲敦隆教化而兴起学校者其道安在在务其本而不求其末尚其实而不务其华以内行为先不汲汲于声誉以经术为要不屑屑于文辞如是则于圣人化民成俗之道庶乎其有当也夫
　　御制小学课士説
　　古者有大学小学尚书大谓十五入小学十八入大学班氏谓八嵗入小学十五入大学朱子作大学序取班氏之説书大传之作先儒以为出于汉儒之附防理或然也今以童稚之年遽责以大学之事其于古人为学之方立教之序亦大不侔矣夫古者教学教耕之异其人左右春秋之异其地洒埽应对进退之详其节礼乐射御书数之详其文虽其制犹可考或有行于古难行于今者亦贵得其意而巳故小学之法求其参酌至当者莫如朱子所辑一书盖取古者圣贤教人为学之言而参之以曲礼少仪内则之文与前言往行合以成编其内篇则所以培其根也其外篇则所以达其支也而其大义之所存则主于教敬盖敬者为学之要领所以该本末贯精粗彻上彻下之道也朕自冲龄即已披览服习尝以为学者茍能身体而力行之则诚下学上达之功实与大学相为表里不仅为初学占毕课读之书而巳近代以来有司不以之校士士子不以之诵习简帙虽存束之髙阁朕每念于懐于是特颁谕防着为令甲俾天下士子于经书制举业之外兼习是书有司临试兼以命题课艺庶防天下学者诵其言习其行敦其事于日用居处极其理于修已治人近之尽乎人伦精之通乎性命静以淑其身动以措之世人才盛而风俗淳端在是矣
　　御制
　　至圣先师孔子赞【并序】
　　盖自三才建而天地不居其功一中传而圣人代宣其蕴有行道之圣得位以绥猷有明道之圣立言以垂宪此正学所以常明人心所以不冺也粤稽往绪仰溯前徽尧舜禹汤文武达而在上兼君师之寄行道之圣人也
　　孔子不得位穷而在下秉删述之权明道之圣人也行道者勲业炳于一时明道者教思周于百世尧舜文武之后不有
　　孔子则学术纷淆仁义湮塞斯道之失传也久矣后之人而欲探二帝三王之心法以为治国平天下之准其奚所取衷焉然则
　　孔子之为万古一人也审矣朕廵省东国谒祀阙里景仰滋深敬摛笔而为之赞曰
　　清浊有气刚柔有质圣人参之人极以立行着习察舎道莫由惟皇建极惟后绥猷作君作师垂统万古曰惟尧舜禹汤文武五百余嵗
　　至圣挺生声金振玉集厥大成序书删诗定礼正乐既穷象系亦严笔削上绍往绪下示来型道不终晦秩然大经百家纷纭殊途异趣日月无逾羮墙可晤孔子之道惟中与庸此心此理千圣所同
　　孔子之徳仁义中正秉彛之好根本天性庶防夙夜朂哉令图溯源洙泗景躅唐虞载厯庭除式观礼器濡毫仰赞心焉遐企百世而上以
　　圣为归百世而下以
　　圣为师非师
　　夫子惟师于道统天御世惟道为寳泰山岩岩东海泱泱墙髙万仞
　　夫子之堂孰窥其藩孰窥其径道不逺人克念作圣
　　御制四子赞
　　复圣顔子
　　圣道早闻天资独粹约礼博文不迁不贰一善服膺万徳来萃能化而齐其乐一致礼乐四代治法兼备用行舎藏王佐之器
　　宗圣曾子
　　洙泗之传鲁以得之一贯曰唯
　　圣学在兹明徳新民止善为期格致诚正均平以推至徳要道百行所基纂承统绪修明训辞
　　述圣子思子
　　于穆天命道之大原静养动察庸徳庸言以育万物以赞乾坤九经三重大法是存笃恭慎独成徳之门卷之藏宻扩之无垠
　　亚圣孟子
　　哲人既萎杨墨昌炽子舆辟之曰仁曰义性善独阐知言养气道称尧舜学屏功利煌煌七篇并垂六艺孔学攸禹功作配
　　御制平定朔漠告成太学碑文
　　维
　　天尽所覆海内外日月所出入之区悉以予一人自践阼迄今早夜殚思休养生息冀臻熈皥以克副维皇大徳好生之意庶防疆域无事得以偃兵息民乃厄鲁特噶尔丹阻险北陲困此一方人既荼毒塞外輙狡焉肆其凶逆犯我边鄙虐我臣服人用弗寜夫荡冦所以息民攘外所以安内边防不除则吾民不安此神人所共愤天讨所必加岂惮一人之劳弗贻天下之逸于是断自朕心躬临朔漠欲使悔而革心故每许以不杀彼怙终不悛我师三出絶塞朕皆亲御以行深入不毛屡渉寒暑劳苦艰难与偏禆士卒共之迨彼狂授首胁从归诚荒外君长来享阙下西北万里灌燧销烽中外乂谧惟朕不得巳用兵以安民既告厥成事乃蠲释眚灾洁事禋望为亿兆祈升平之福而廷臣请纪功太学垂示来兹朕劳心于邦本尝欲以文徳化成天下顾兹武畧廷臣佥谓所以建威消萌宜昭斯绩于有永也朕不获辞考之礼王制有曰天子将出征受成于学出征执有罪反释奠于学以讯馘告而泮宫之诗亦曰矫矫虎臣在泮献馘又礼王师大献则奏恺乐大司乐掌其事则是古者文事武事为一折冲之用具在樽俎之间故受成献馘一归于学此文武之盛制也朕向意于三代故斯举也出则告于神祗归而遣祀阙里兹允廷臣之请犹礼
　　先师以告克之遗意而于六经之防为相符合也爰取思乐泮水之义为诗以铭之以见取乱侮亡之师在朕有不得已而用之之实或者不戾于古帝王伐罪安民之意云尔铭曰
　　巍巍
　　先圣万世之师敬信爱人治平所基煌煌圣言文武道一礼乐征伐自天子出朕临域中逾兹三纪尝见羮墙寤寐永矢下念民瘼上承
　　帝谓四海无外尽候尉维彼凶丑渎乱典常既梗声教遂窥我疆譬之于农患在螟螣秉不施将害稼穑度彼游魂险逺是怙震以徳威可往而取朕志先定龟筮其依属车万乗建以龙旂祝融骖鸾风伯戒途宜旸而旸利我樵苏大野水涸川渎効灵泉忽自涌其甘如设为犄角一出其西一出其东中自将之絶域无人兽羣自掩五日穷追彼狂走险大殱于路波血其孥剪其党孽俘彼卒徒众乌昼号单马宵遁恐久驻师重为民困慎固戍守还辕于京自夏徂冬雨雪其零载驰载驱我行至再蠢兹穷防昏惑不悔我边我氓以休以助爰寜其居爰复其赋藩落老稚斯恬斯嬉嵗晏来归春与之期春风飘翩扬我斾旓我今于迈如渉我郊言秣我马狼居胥山登髙以眺闵彼弹丸天降凶罚孤雏就羁三驾三防封狼舆尸既腊枭獍既狝豺防大漠西北解甲弃殳振旅凯入泽霈郊卜明禋肆赦用迓景福昔我往矣在泮饮酒陈师鞠旅誓屈羣丑今我来思在泮献功有赫颂声文轨来同采芹采藻颂兴东鲁车攻马同亦镌石鼓师在安民出非得己古人有作昭示斯防惟虞廷诞敷文徳圣如
　　先师战慎必克惟兵宜戢惟徳乃绥亿万斯年视此铭词
　　御制平定噶尔丹告祭
　　先师孔子文
　　朕服膺圣训殚究遗文凡兹六籍所垂惟以安民为要临御以来孜孜图治绥乂蒸生逺迩中外视同一体乃有厄鲁特噶尔丹荒陬狡防肆虐跳梁扰毒边方稔恶巳极朕亲统六师三临絶塞宏彰挞伐克奏肤功逆孽就俘凶渠殄灭遐荒番部防不归诚自兹永靖边尘咸安生业惟是
　　至圣先师黙相启佑特遣专官敬申禋祀祗告成功伏惟昭鉴尚飨
　　御制训饬士子文
　　国家建立学校原以兴行教化作育人材典至渥也朕临御以来隆重师儒加意庠序近复慎简学使厘剔端务期风教修明贤才蔚起庶防棫朴作人之意乃比来士习未端儒教罕着虽因内外臣工奉行未能尽善亦由尔诸生积锢已久猝难改易之故也兹特亲制训言再加警饬尔诸生其敬听之从来学者先立品行次及文学学术事功源委有叙尔诸生幼闻庭训长列宫墙朝夕诵读宁无讲究必也躬修实践砥砺亷隅敦孝顺以事亲秉忠贞以立志穷经考义勿杂荒诞之谈取友亲师悉化骄盈之气文章归于醇雅毋事浮华轨度式于规绳最防荡轶子衿佻达自昔所讥茍行止有亏虽读书何益若夫宅心弗淑行己多愆或蜚语流言胁制官长或隐粮包讼出入公门或唆拨奸猾欺孤凌弱或招呼朋类结社要盟乃如之人名教不容乡党不齿纵幸逃褫扑滥窃章缝返之于中能勿愧乎况乎乡防科名乃抡才大典关系尤钜士子果有真才实学何患困不逢年顾乃标榜虚名暗通声气夤縁诡遇防顾身家又或改窜乡贯希图进取嚣凌腾沸网利营私种种情深可痛恨且夫士子出身之始尤贵以正若兹厥初拜献便巳作奸犯科则异时败检逾闲何所不至又安望其秉公持正为国家宣猷树绩膺后先疏附之选哉朕用嘉惠尔等故不禁反复惓惓兹训言颁到尔等务共体朕心恪遵明训一切痛加改省争自濯磨积行勤学以图上进国家三年登造束帛弓旌不特尔身有荣即尔祖父亦増光宠矣逢时得志寜俟他求若仍视为具文玩愒弗儆毁方跃冶暴弃自甘则是尔等防顽无知终不能率教也既负栽培复干咎戾王章具在朕亦不能为尔等寛矣自兹以往内而国学外而直省乡校凡学臣师长皆有司铎之责者并宜集诸生多方董劝以副朕懐否则职业弗修咎亦难逭勿谓朕言之不豫也尔多士尚敬听之哉
　　御制石鼓赞【并序】
　　朕释奠
　　先师于国学观石鼓于庙门之两庑缅懐周宣迄今二千余年而中兴之烈岐阳之搜俯仰如昨鲁壁汲冡缺有间矣此文此石独焕然与日月争光是三代法物之仅存者也今列在太学实斯文之盛尝寻绎搨本推详其遗义有防于心焉乃为赞曰
　　猗与周宣缵绪文武一时从臣方叔召虎搜于岐阳陈列斨弩镌功告成伐石作鼓以歌以铭载规载矩岂备考击致烦蒙瞽鼓鼙思将义盖有取厯二千年铄日蚀土蝌蚪失传剥落谁补车攻马同麀鹿麌麌晨星缺月完句可数天门詄荡岐山翔舞轩颉是班钟王敢伍陈在泮宫设于廊庑是切是磋匪击匪拊桥门观礼如对簋簠庶防文治再见三古
　　御制祭酒箴
　　予敷文徳式礼辟雍允惟祭酒多士攸宗在昔有虞命防教胄洎乎成周升彼孝秀抚今区夏遵路陈常海域遣子愿齿胶庠尔长乃司表率匪易木绳斯直玉琢斯器烝烝誉髦尔仪是型济济桥门尔训是聆惟亷持躬惟慎率属佻逹其惩戒董其朂皇矣谟典如铿金镛阐防尽则效奚从毋矜而华导之诚正毋诡而趋范之孔孟王化丕盛视乎成均茍隳厥职曷明人伦儒行克臧汝绩乃效黾勉诏助宣声教







　　钦定国子监志卷三
　　钦定四库全书
　　钦定国子监志卷四
　　御制一
　　文二
　　世宗宪皇帝
　　御制追封
　　孔子五世祖木金父公册文
　　右文稽古思统绪之相承重道尊师溯渊源于自逺举千秋之旷典苹藻维馨超五等之崇封丝纶式焕缅维
　　先师孔子之五世祖木金父公系本殷朝居从鲁国治维尚质传朴素之旧风贵而弥恭守谦和之家法积功累行聿毓圣之基贻庆钟祥遂极生民之盛朕初登大寳钦想前规欲申景仰之诚用议显之制特追封为肇圣王锡之册命于戏克昌厥后永立人伦之宗有开必先并膺素王之号服兹嘉命垂示无穷
　　御制追封
　　孔子髙祖祈父公册文
　　道髙圣域宜推师表之源恩浃儒宗用广尊崇之典拟王封而晋秩礼轶古今定鸿号而加称荣増洙泗缅维
　　先师孔子之髙祖祈父公系出商宗望隆宋国姓分公族为孔氏之再传瑞啓圣人逮
　　宣尼而间出溯渊源于累叶知徳盛而世昌钟灵秀于一人实教尊而功溥朕羮墙
　　至圣寤寐前徽思敬礼之加隆必恩纶之及逺特追封为裕圣王锡之册命于戏衮衣端冕视躬桓蒲谷而弥尊春禴秋尝与鳬绎防而并久膺兹宠命永荷鸿庥
　　御制追封
　　孔子曾祖防叔公册文
　　圣人觉世道有开而必先王者尊师礼必隆于所自备显之典用焕千秋申向往之诚特超五瑞缅维先师孔子之曾祖防叔公殷朝贤裔鲁国儒宗潜徳弥彰守髙曾之矩矱诒谋自逺蕴诗礼之渊源聿开天纵之能四科立教爰啓时中之圣一贯传心朕寳位初膺前徽是式溯仪刑而景仰加名号以褒崇特追封为诒圣王锡之册命于戏爼豆常新峻秩共尼山并峙丝纶诞贲恩光与泗水长流永荷宠嘉昭垂无斁
　　御制追封
　　孔子祖伯夏公册文
　　化民善俗道首頼乎师资累行积功谊应推夫祖徳阅再传而诞圣垂裕贻谋超五等而加封创兴盛典缅维
　　先师孔子之祖伯夏公东山毓秀泗水钟灵生秉礼守义之邦渐摩既久奉崇圣尊贤之训牖廸尤深集庆在躬早兆四科之教克昌厥后遂开万世之防朕寳厯初膺景行弥切推降祥之有自念显号之宜加特追封为昌圣王锡之册命于戏溯尼山之世泽茂绩丕昭崇阙里之家声斯文益振服兹嘉命永示光荣
　　御制追封
　　孔子父叔梁公册文
　　达天尽性溯道统之攸传崇徳报功体孝思之不匮惟诞生夫睿质遂永树乎师模用贲徽章特升峻秩缅惟
　　先师孔子之父叔梁公望重鲁邦业传鄹邑秉姿勇毅垂史传之盛名积庆悠长衍家庭之令绪感殊祥于阙里兆啓素王徴灵应于尼山运钟至圣粤从前代显赠上公兹当缵绪之初更议推恩之典特追封为啓圣王锡之册命于戏泽惟裕后聿作述之规善则归亲宜极尊崇之礼仪型如在嘉命是承
　　御制追封
　　孔子五代告祭
　　圣庙文
　　道尊往圣宜锡类以推恩牒溯前徽乃縁情而制礼丝纶聿贲爼豆维新仰维
　　先师孔子撰合乾坤名髙日月纂修删定焕六籍之文明祖述宪章树百王之仪范朕夙承
　　庭训向往实深诞绍丕基钦崇弥切惟徳全而业盛知积厚而流光爰命廷臣式稽谱系诒谋式谷洵笃庆于一门毓秀钟灵宜上追于五代并跻祀典特晋王封体
　　皇考敬师之心
　　先圣显亲之孝于戏金声玉振集今古之大成木本水源享烝尝之美报灵其不昧尚克来歆
　　御制平定青海告成太学碑文
　　我国家受
　　天眷命抚临八极日月所照防不臣顺遐迩乂安兆人防福乃有罗卜藏丹津者其先世固始汗自国初稽首归命当时使臣建议畀以驻牧之地其居杂番羌宻近甘凉我
　　皇考圣祖仁皇帝睿虑深逺每厪于懐既
　　亲御六师平定朔漠威灵所加青海部落札什巴图儿等震詟承命
　　圣祖仁皇帝因沛殊恩封为亲王兄弟八人咸赐爵禄羁縻包容示以寛大而狼心枭性不可以徳义化三十年来包藏异志朕绍登寳位优之赐赉荣其封号尚冀革心辑寜部众而罗卜藏丹津昏谬狂悖同党吹拉克诺木齐阿尔布坦温布藏巴札布等实为元恶谓国家方浩荡之恩不设严宻之备诞敢首造逆谋廹胁畨羌侵犯边城反状彰露用不可释于天诛遂命川陜总督太保公年羮尧为抚逺大将军声罪致讨以雍正元年十月师始出塞自冬渉春屡破其众凡同叛之部落戈鋋所指应时搉败招降数十万众又降其贝勒贝子台吉等二十余人朕犹闵其蠢愚若悔祸思愆束手来归尚可全宥而怙恶不悛负险抗违乃决翦灭之计以方畧宻付大将军羮尧调度军谋简稽将士用四川提督岳钟琪为奋威将军于仲春初旬
　　祃牙徂征分道深入捣其窟穴电扫风驱捜剔岩阻贼徒苍黄糜溃穷蹙失据罗卜藏丹津之母及谋逆渠魁悉就俘执擒获贼众累万牲畜军械不可数计贼首逃遁我师逾险穷追获其辎重人口殆尽罗卜藏丹津孑身易服窜匿荒山残喘待毙自二月八日至二十有二日仅旬有五日军士无久役之劳内地无转输之费克奏肤功永清西徼三月之朔奏凯旋旅铙鼓喧轰士众防喜四月十有二日以倡逆之吹拉克诺木齐等三人献俘
　　庙
　　社受俘之日臣民称庆伏念
　　圣祖仁皇帝威灵震于遐方福庆流于奕叶用克张皇六师殄灭狂贼行间将士亦由感激
　　湛恩厚泽为朕踊跃用命斯役也芟夷凶悖绥靖番羌俾烽燧永息中外人民胥享安阜实成
　　先志以懋有丕绩廷臣上言稽古典礼出征而受成于学所以定兵谋也献馘而释奠于学所以告凯防也宜刋诸珉石掲于太学用昭示于无极遂为之铭曰天有雷霆圣作弧矢辅仁而行威逺宁迩维此青海种类实繁锡之茅土列在藩垣被我宠光位崇禄富负其阻遐祸心潜搆恭惟
　　圣祖虑逺智周睠念荒服绥抚懐柔朔野既清西陲攸震爵号洊加示之恩信如何凶狡造谋逆天鼓动昏憝冦侵于边惟彼有罪自干天罚桓桓虎貔爰张九伐王师即路冬雪初零日耀组练雷响鼙钲蠢兹不顺敢逆戎旅奋张螳臂以当齐斧止如山岳疾如雨风我战则克贼垒其空彼昏终迷曾不悔戾当翦而灭斯焉决计厉兵简将往捣其巢逾厯嵚岖坦若坰郊贼弃其家我絷而获牛马谷量器仗山积蹇兔失窟何所逋逃枯鱼游釜假息煎熬师以顺动神明所福旬日凯归不疾而速殪彼逆谋悬首藁街献俘成礼金鼓调谐西域所瞻此惟雄特天讨既申羣酋惕息槖戈偃革告成辟雍声教遐暨万国来同惟我
　　圣祖亲平大漠巍功焕文迈桓轶酌流光悠久视此铭辞继志述事念兹在兹
　　御制
　　文庙增定从祀告祭文
　　道崇前圣尊万世之师资绪啓后贤备千秋之祀典防将苹藻聿告几筵惟
　　先师孔子徳配乾坤心传尧舜文垂六籍掲大义以昭明教设四科育英才而蔚盛虽防言渐逺难窥达天尽性之功而正脉相承不乏入室升堂之彦朕绍登寳位亲诣辟雍爰因释奠之时更切崇儒之念特颁谕防博访廷臣考自有周逮于昭代凡在传经之哲咸跻从祀之班兹卜良辰以林放等二十六人新造牌位安奉两庑以张载之父张廸新造牌位安奉崇圣祠于戏阐扬经术长歆爼豆之馨广厉学宫益笃羮墙之慕仰惟
　　圣鉴格享苾芬
　　御制
　　圣庙落成告祭文
　　金声玉振集神圣之大成霞蔚云蒸表天人之上瑞肃将苹藻奉告几筵仰惟
　　先师孔子徳迈皇王学该河洛综五百年之绪聿峻宫墙立亿万代之师模永光爼豆自庙堂之重建准宫殿之鸿规尽诚敬以经营务尊崇其制度乃者将升画栋选卜良辰忽睹卿云光辉晴昼芝英烂漫映泗水以霏烟车盖轮囷倚尼冈而结影当前期之二日有开必先瞻垂象者三时惟形则着绚于东国显徴丹艧之祥耀彼南方阐文明之运
　　上帝之凝休滋至
　　先师之降鉴孔昭实感庆于衷懐用吉蠲而躬诣于戏羮墙如见弥殷重道之忱霄汉为章佑啓作人之化
　　神其如在歆享苾芬
　　御制太学
　　文庙祭文
　　金声玉振开宇宙之文明日角珠庭垂圣神之仪范肃敷筵几聿荐藻苹仰惟
　　先师孔子学综图畴统承尧舜道超万类喻海河泰岳之崇深徳服羣贤比江汉秋阳之皎洁温良恭让之度邦国共钦斋庄中正之容简编备载新营庙貎防制爼樽竭诚敬之心思极尊严之规制乃者嵗逢庚戌序属仲秋上溯周朝近当今日推之长厯即尼山降诞之时卜以良辰是阙里増辉之防用稽徽典适协贞符于戏栋宇恢闳已庆云霞之糺缦堂楹端俨重瞻日月之光华
　　神鉴孔昭苾芬歆享











　　钦定国子监志卷四
<史部,职官类,官制之属,钦定国子监志>
　　钦定四库全书
　　钦定国子监志卷五
　　御制一
　　文三
　　皇上
　　御制
　　文庙易葢黄瓦
　　临雍纪事碑文
　　天生烝民若有恒性人道立焉亶生聪明神圣作之君作之师以厚其生以正其徳纲常之所以不坠伦类之所以相维相保于天地间者斯焉是頼古圣皇继天立极君师之道兼隆夐乎尚矣继是以来虽代有君而克尽其为君之道葢寡若夫同天地亘今古继往圣开来世特立为师之道于宇宙间者则惟我
　　先师孔子一人敬惟
　　孔子集羣圣之大成祖述宪章垂教万世使后之帝王建极绥猷得有所遵循以求治法道法之大全由之则治悖之则乱大哉
　　孔子功参乎覆载明并乎日月生民以来未有盛焉者也我
　　列祖抚御寰区叙彞伦明礼乐諴民阜俗一惟
　　孔子所之大经大法是矩是式微言奥义悉推阐而表章之统绪相承心源符契钦敬追崇之盛典超越往代具在彛章予小子懋学书闱景行志切逮寅承丕绪祗奉
　　先猷夙夜兢兢绎思
　　圣道越乾隆三年季春上日躬释奠于
　　先师前期饬官庀材崇饰庙貎特命大成殿大成门覆以黄瓦崇圣祠覆緑瓦称朕慕道崇师至意记曰礼时为大宜次之称次之先王之制礼也顺于鬼神合于人心惟其称而已太学者帝王尊师之地尽礼备物以明尊也称其徳而不为过宜莫大焉抑非以耳目之观也钦崇至道敷政教以淑羣黎法
　　祖隆
　　师罔敢或斁俾薄海内外无一夫不与被
　　圣人之泽斯朕志也夫乾隆四年己未用允廷臣之请勒文纪事以垂示于奕世系以诗曰
　　于昭道统渊源三五
　　至圣挺生立极万古赞修删定为帝王师天地悠乆斯文在兹惟我
　　祖
　　宗惇崇典礼爰谒林庙爰封祖祢予膺鸿绪彛宪是承释奠视学大昕皷征万仞宫墙圜桥首善笙镛斯陈爼豆斯荐耽耽翼翼鸟革翚飞制符宸居金碧流辉丕焕宏模神明所宅玉振金声永教泽式眎兆庶式育才贤光宣文治亿万斯年
　　御制
　　临雍讲义
　　中庸首章天命之谓性率性之谓道是本一贯之理也亦犹无极而太极太极而隂阳隂阳本太极太极本无极也葢道本乎性性本乎天至云修道之谓教则有人力之施而已非道之本原矣故论其本原无所谓离与合也至有道之可名于是乎须臾不可离且戒之曰可离非道而戒惧慎独之功亦莫不因修道而起不知喜怒哀乐之未发即天命也谓之中即性也发而中节即率性也谓之和即道也岂非天下之大本达道乎故曰致中和天地位焉万物育焉若曰天地自位万物自育而已倘视喜怒哀乐未发以下为慎独工夫殊失子思子之本防矣
　　尚书首节尧典纪尧之徳以钦始以钦终钦明本尧之徳至二女之嫔虞亦教之曰钦哉则圣人之心无时无事之不主敬可知矣夫人心惟危敬则不至于危道心惟微敬则不患其微以至精一执中舍敬其何以为功耶是故主敬为至要亦惟主敬为最难帝尧之圣犹兢业之弗遑况在常人岂可须臾去敬以自外于圣人之教哉
　　御制平定金川告成太学碑文
　　天畀我皇清握干符俯坤轴函括万邦悉主悉臣五后缵承创守佑启亦惟是二三荩臣布徳宣力予曰有先后予曰有御侮用造我丕丕基罔有孽芽罔不煦妪长养游于大当粤有金川娑罗奔者居西蜀桃闗以外界绰斯甲小金川之间向曾从征得受符檄与诸土司齿顾恃其险逺夜郎自大搆衅邻番各土司申诉封疆吏吏曰蔓之不图岂其视为瓯脱乃请兵筹饷期扫其穴而司其事者或怯缩以老师或狡以蓄志军无适从事用不集予心然念边徼之不宁或致增防置戍重劳吾民大学士忠勇公傅恒义同休戚毅然请肩斯任乃命以经略印益厚集诸路军刍粟相继闾阎不惊卜吉于戊辰十一月之三日
　　祃牙以指所征朕亲御武帐赐经畧酒以行天日和昶阳气宣复都人士听覩耸跃防不忭喜谓露布之旦暮至也乃厯燕晋驱秦陇越剑阁絶川江凌桃闗之径天射之峻又日讨军实而教诫拊循之均其渴饮饥食同其晓征夜眠至于密赞机务亲草奏章则又经畧独勤其劳而诸武臣有所不知有弗能共者恩威既明士用益励度番落如户庭过部伍于袵席奸酋授首军声大振复以巨礮击其碉坚碉以摧将俟诸军之集捣其中坚而番酋骙瞿駾喙稽首请降经畧臣以彼罪重恶极穷而乞生乆或渝且偝焉虑不允所请朕惟
　　天地之徳在好生彼蚁溃而鼠骇者毋宁赦而宥之且求降而尽殱之不可谓武矧不足以汚我斧也于是经畧宣朕明防登坛受降己巳二月之望日金川平定防音至京是役也罙入数千里奏凯未七旬而振旅之师多有返自中途未究其用者昔之成功巴蜀如建武之定公孙江陵之降李势皆在版图之内无足比数廷臣举
　　皇祖朔漠
　　皇考青海成例请勒碑成均以示来许夫秉丹诚而运筹决胜永靖荒徼者经畧大学士之功也商可否于帷幄冲石矢于行阵者参赞大臣及诸将士力也朕何有焉惟是体
　　乾元之徳凛佳兵之戒保大定功安民和众庶防可以
　　垂则乎乃系之辞曰
　　维
　　天生人类聚羣分凡兹林林孰非我民有覊而縻有诲而谆岂伊异视逺近殊伦守在四夷稽古名言无已用之寓义于仁　蠢彼金夷恃其险阻蚕食豨张谓莫我拒不靖不庭侵厥邻聚骇奔叫呶以干大咎匪棘匪纾玁狁之故我张我伐玁狁之故我师既集贼亦相持匪敢相持惧诛自支两易寒暑敉功稍稽贼益以狂怒臂当车罪臣既诛以徇我师朕咨于恒汝往视之　朕咨于恒惟汝同徳惟我庶士亦乆于役将兹旗兵羽林神策其勇熊罴其心金石何敌弗摧何攻弗克济以汝忠奏防顷刻　恒拜稽首臣敢弗蘉既
　　祃既宜师出于京师出于京时维一阳未逾五旬乃压其疆前旌猎猎有节煌煌羣番乃惊谓自天降　惟彼攸恃曰良尔吉以侦以谍如鬼如蜮其恃爰诛其类股栗纪律是明戎兵是诘铸礮攻碉其守已失惟是惧诛潜弗敢出　其潜弗出乃旦夕延将齐我军披其中坚大鞣大膊期目之前彼乃穷蹙乞降悚防惟命是从六事永遵除道筑坛肉袒羊牵　赳赳钟琪乃度之愬聿抵贼巢开诚以谕擕其二酋军门亲赴悔罪归诚车尘马足顺斯抚之昭我王度昔也雷霆今也雨露　七纵诸葛单骑汾阳曰我相臣于前有光晋爵锡服黼黻龙章速归黄阁左右赞襄休养生息惠鲜蜀邦我武既无疆惟庆
　　御制平定凖噶尔告成太学碑文
　　辽矣山戎薫粥防裘毳幕之人界以龙沙畜其驒奚虽无恒业厥有分部葢自元黄剖判万物芸生东夷西夷各依其地谬举淳维未为理据皇古莫纪其见之书史者自周宣太原之伐秦政亘海之筑莫不畏其侵轶猾夏是虞自时厥后一二奋发之君慨然思挫其锋而纳之宥然事不中机材不副用加以地逺无定处故尝劳众费财十损一得搢绅之儒守和亲介胄之士言征伐征伐则民力竭和亲则国威防于是有守在四夷覊縻不絶地不可耕民不可臣之言兴矣然此以论汉唐宋明之中夏而非谓我皇清之中夏也皇清荷
　　天之龙兴东海抚华区有元之裔乆属版章歳朝贡从征狩执役惟谨凖噶尔厄鲁特者本有元之臣仆叛出据海西终明世为边患至噶尔丹而稍彊吞噬邻蕃阑入北塞我
　　皇祖三临朔漠用大破其师元恶伏防诛胁从逺遯迹毋俾遗种于我喀尔喀厥侄策妄阿拉布坦收其遗孽仅保伊犂故尝索俘取地无敢不共逮夫部落滋聚乃以计袭哈密入西藏凖夷之势于是而复张
　　两朝命将问罪虽屡获防而庚戌之役逆子噶尔丹策凌能用其父旧人乘我师怠掠畜于巴里坤捣营于和卜多于是而凖夷之势大张然地既险逺主客异焉此劳往而无利彼亦如之故额尔徳尼招之败彼亦以彼贪利而深入也
　　皇考谓我武既扬不可以既允其请和以息我众予小
　　子敬奉
　　先志无越思焉既而噶尔丹策凌死子策妄多尔济那木扎尔暴残喇嘛达尔扎簒夺之达瓦齐又簒夺喇嘛达尔扎而酗酒虐下尤甚焉癸酉冬都尔伯特台吉策凌等率数万人来归越明年秋辉特台吉阿睦尔撒纳和硕特台吉班珠尔又率数万人来归朕谓来者不可以不抚而抚之莫若因其地其俗而善循之且毋令滋方来之患于我喀尔喀也于是议进两路之师问彼罪魁安我新附凡运饷筹防长行利战之事悉备议之始熟经于庚戌之艰者咸惧蹈辙惟大学士忠勇公傅恒见与朕同而新附诸台吉则求之甚力朕谓犁庭扫穴即不敢必然喀尔喀之地必不可以乆居若而人毋宁用其锋而观厥成即不如志亦非所悔也故凡祃旗命将之典槩未举行亦云偏师尝试为之耳塞上用兵必以秋而阿睦尔撒纳祃木特请以春月欲乘彼马未肥则不能遯朕谓其言良当遂从之北路以二月丙辰西路以二月己巳各起行哈密瀚海向无雨今春乃大雨咸以为时雨之师入贼境凡所过之鄂拓克擕羊酒糗糒迎恐后五月乙亥至伊犁亦如之达瓦齐于格登山麓结营以待兵近万我两将军议以兵取则伤彼必众彼众皆我众多伤非所以体上慈也丁亥遣阿玉锡等二十五人夜斫营觇贼向贼兵大溃相蹂躏死者不可胜数来降者七千余我二十五人无一人受伤者达瓦齐以百余骑窜六月庚戌囘人阿奇木霍集斯伯克执达瓦齐来献军门凖噶尔平是役也定议不过二人筹事不过一年兵行不过五月无亡矢遗镞之费大勲以集遐壤以定岂人力哉
　　天也然
　　天垂佑而授之事机设不奉行之以致坐失者多矣可与乐成不可与谋始亦谓蚩蚩之众云尔岂其卿大夫之谓既克集事则又曰苟知其易将劝为之夫明于事后者必将昧于防先朕用是寒心且凖噶尔一小部落耳一二有能为之长而其树也固焉一二暴失徳之长而其亡也忽焉朕用是知惧武成而勒碑文庙例也礼臣以为请故据实事书之其辞曰
　　茫茫伊犁大干之西匪今伊昔化外覊縻条支之东大宛以南随畜猎兽蚁聚狼贪乃世其恶乃恃其逺或激我攻而乘我缓其计在斯其长可穷止戈靖边化日薫风不侵不距不来其那欵闗求市亦不禁诃始慕希珍终居奇货吏喜无事迁就斯愞渐不可长我岂惧其岂如宋明和市之为既知其然饬我边吏弗纵弗严示之节制不仁之守再世斯斩簒夺相仍飘忽荏苒夙沙革面煎巩披忱集泮飞鸮食黮怀音锡之爵位荣以华裾膝前面请愿効前驱兵分两路雪甲霜锋先导中坚如鼂错攻益以后劲防古旧属八旗子弟其心允笃二月卜吉牙旗飘飖我骑斯腾无待折胶泉涌于碛芜茁于路我众欢跃谓有天助匪啻我众新附亦云黄髪未覩水草富春乌鲁木齐波罗塔拉台吉宰桑纷纷欵纳牵其肥羊及马湩酒献其屠耆合掌双手予有前谕所禁侵陵以茶交易大愉众情众情既愉来者日继蠢达瓦齐拥兵自卫依山据淖惟旦夕延有近万人其心十千勇不目逃抡二十五曰阿玉锡率往贼所衔枚夜袭直入其郛挥矛拍马大声疾呼彼人既离我志斯合突将无前纵横鞺鞳案角鹿埵陇种东笼自相狼籍孰敢撄锋狐窜鼠逃将往异域囘部遮之凶渠斯得露布既至告
　　庙受俘凡此蒇功荷
　　天之衢在古周宣二年乙亥淮夷是平常武诗载越我皇祖征噶尔丹命将
　　祃旗亦乙亥年既符歳徳允协师贞兵不血刃漠无王庭昔时凖夷弗恭弗譓今随师行为师尉昔时凖夷日战夜征今也偃卧知乐人生曰匪凖夷曰我臣仆自今伊始安尔游牧尔牧尔耕尔长孙子曰无向非岂有今是
　　两朝志竟亿万基成侧席不遑保泰持盈
　　御制平定凖噶尔勒铭伊犁之碑
　　惟
　　天尽所覆俾我皇清罔不在宥惟清奉
　　昊天抚薄海兆庶悉主悉臣【叶】
　　太祖
　　太宗
　　世祖肇基宅中皇耆其武
　　圣祖
　　世宗觐光烈克臻郅隆逮予藐躬思日孜孜期四海同风咨汝凖噶尔【叶】亦防古同类何自外擕数世梗化簒夺相仍硕仇其下厥达瓦齐甚毒于酲众心疷疷如苗斯蟊如虺斯蛰众口嗷嗷视尔嗷止予焦劳止期救不崇朝止视尔疷止予噫嘻止亟出汝涂泥止乃命新附尔为先锋悉其路乃命劲旅擕数月粮毋或掠掳师行时雨王旅啴啴亦无潦阻左旋右抽王旅浑浑既暇以休乌鲁木齐及五集赛度之折折台吉宰桑迎降恐后奚事斧吭波罗塔拉闼尔奇岭险如闗阖倒戈反攻达瓦齐走旦夕途穷囘部遮获彼鼠斯喙地入无隙露布飞至受俘午门爰贷其罪自今以始四部我臣伊犁我宇【叶】曰绰罗斯及都尔伯特和硕特辉特封四可汗众建王公游牧各安宰桑公臣属我旗籍谁汝苦辛尔恭尔长尔孳尔幼徐以教养尔驼尔牛尔羊尔马畜牧优游分疆各守毋相侵陵以干大咎齐御外域曰布鲁特越哈萨克醉饮饱食敬兴黄教福自天锡伊犁平【叶】矣勒贞珉矣于万斯年矣
　　【谨案是碑恭勒于御制平定凖噶尔告成太学碑之隂故谨编于此外如御制勒铭凖部格登山各碑国子监未尝刋石者不敢编入】
　　御制平定囘部告成太学碑文
　　建非常之功者以举非常之事举非常之事者以借非常之人然亦有不借非常之人而举非常之事终建非常之功者则頼
　　昊苍笃贶神运斡旋事若祸而移福机似逆而转顺顺天者昌逆
　　天者亡故犁凖夷之庭扫回部之穴五年之间两勲并集始迟疑犹未敢信终劼劬以底有成荷
　　天之龙在兹畏
　　天之鉴益在兹爰叙其事如左达瓦齐之就俘也伊犁已大定矣无何而阿睦尔撒纳叛彼其志本欲借我力以成已事时也人心未定佐饔者尝一蜮肆狂万狙应响蜂屯蚁襍不可爬梳畏难者羣谓不出所料凖夷终不可取并有欲弃巴里坤为退守谋然予计其众志不齐将有归正倒戈者于是督策将帅之臣整师亟进既而伊犁诸台吉宰桑果悔过勤王思讨逆贼以自赎此
　　天恩助顺者一也二酋大小和卓木者以囘部望族乆为凖噶尔所拘于阿巴噶斯鄂拓者也我师既定伊犁乃释其囚以兵送大和卓木波罗泥都归叶尔奇木俾统其旧属而令小和卓木霍集占居于伊犁抚其在伊犁众囘乃小和卓木助阿逆攻勤王之台吉宰桑等阿逆頼以茍延及我师再入阿逆遂逃入哈萨克而霍集占亦即收其余众窜归旧穴此
　　天恩助顺者二也凖夷之事前纪略见梗槩兹不复纪纪兴师讨囘之由则以我将军兆惠在伊犁时曾遣副都统阿敏道往囘议事小和卓木乃以计诱阿敏道而拘之及我师抵库车问罪彼擕阿敏道以来援至中途害之及从行者百人彼犹逞其狂悖抗我师顔且敢冒死入库车城乃雅尔哈善略无纪律致彼出入自由然我满洲索伦众兵士无不念国家之恩効疆场之力故能以少胜众逆渠惧而脱此
　　天恩助顺者三也知偾辕之无济抡干材之可任时将军兆惠以捜勦凖夷余党至布露特部落已欵服其众因命旋师定囘部于是克库车存沙雅尔定阿克苏略乌什收和阗师之所至降者望风直至叶尔奇木城下而我军人马周行万有余里亦犹强弩之末矣二酋以其逸待之力统数万人与我三千余人战我师之过河者才四百余犹能斩将搴旗退而筑堡黒水固守以待此
　　天恩助顺者四也万里之外抱水救火其曷能济乃予以去年六月即降防兵拨马欲以更易乆在行间者耳故兵马率早在途一趱进而各争前恐后人人有敌忾之愤此
　　天恩助顺者五也副将军富徳及参赞舒赫徳辈率师进援以速行戈壁中马力复疲值狂囘据险坐俟颇有难进之势夫援军不能进则固守以待者危矣而参赞阿里衮驱后队之马适至夜捣贼营我师内外夹攻彼不知我军凡有防万握炭流汤之徒自相蹂躏顾命不暇于是解黒水之围鹿骇麞惊遁而保窟我之两军合队全旅以回阿克苏此
　　天恩助顺者六也既而彼料我必再入泰山之压难当乃于我师未进之先擕其部落载其重器跳而逺去而叶尔奇木哈什哈尔二城之旧伯克等遂献城以降参赞明瑞一邀之于霍斯库鲁克副将军富徳再陷之于阿尔楚尔于是离心者面内前途者反斾二酋惟挈其妻孥及旧仆仅三百人入拔达克山境此
　　天恩助顺者七也人迹不通之地语言不同之国既已雀敺宁不狼顾其授我与否固未可定也然一闻将军之檄莫不援旗请奋整旅前遮遂得凶渠函首露布遥此
　　天恩助顺者八也夷考西师之后非予夙愿之图何则实以国家幅员不为不广属国不为不多惟厪守成之志无希开创之名兼以承平日乆人习于逸既无非常之人安能举非常之事而建非常之功哉然而辗转辐凑每以艰而获易视若失而反得故自缔始以逮定功虽予自问亦将有所不解其故而不敢期其必然者故曰非人力也
　　天也夫
　　天如是显佑国家者以
　　祖宗之敬
　　天爱民防
　　眷顾者深也则我后世子孙其何以心
　　上苍之心志
　　列祖之志勉继绳于有永保丕基于无穷乎系以铭曰二酋偝徳始乱为贼是兴王师报怨以直伊犁既平蕞尔奚屑徐议耕辟徐议戍设以噢以咻伊予本懐岂其弗戢图彼藐囘彼囘不量怒臂当车戕我王臣助彼狂狙始攻库车偾辕败事用人弗当至今为愧悖逆罪重我武宜易将整师直压彼疆阿苏乌什玉陇和阗檄以定肉羊牵二酋孽深知不可活狼狈相顾固守其穴桓桓我师周行万里马不进焉强弩末矣以四百人战万余虏退犹能守黒水筑堡间信达都为之伤悼所幸后军早行在道督勅速援人同怒心曾不两月贼境逼临贼境逼临彼复徼隙马继以进贼营夜斫出其不意贼乃大惊谓自天降孰敢锋撄大鞣大膊如虎搏案角陇种谁敢囘顾黒水围解合军暂旋整旅三路期并进焉贼侦军威信不可支挈其妻孥遁投所依所依亦囘岂不自谋岂伊庇猿而受林忧利厥辎重无遗尽掠遣其都丸遂来献馘讵惟献馘并以称臣捧赍表章将诣都门奏凯班师前歌后舞尸逐染锷温禺衅鼓露布至都正逮初阳
　　慈宁称庆亚歳迎祥
　　郊庙告成诸典并举皇皇太学丰碑再树丰碑再树敢
　　予喜功用不得已
　　天眷屡防始之以武终之以文戡乱惟义抚众惟仁布惠施恩寰防共喜古不覊縻今为臣子疆辟二万兵出五年据实书事永矢干干
　　御制重修
　　文庙碑记
　　举江淮河济以赞海吾知其不知海举嵩岱恒华以赞地吾知其不知地然则举道徳仁义以赞孔子者其亦类于是乎夫江淮河济岂不为海所纳而不足以形海之大然海固不拒江淮河济以为水也嵩岱恒华岂不为地所载而不足以究地之厚然地固不让嵩岱恒华以为土也道徳仁义岂不为
　　孔子所垂而不足以尽
　　孔子之量然
　　孔子固不外道徳仁义以为教也教之义始见于虞书而未有定所夏校殷序周庠学则三代共之是国学所昉乎夫三代既有学亦必有教而吾以为
　　孔子立道徳仁义之教者何葢三代以前之教非孔子不明三代以后之教非
　　孔子不立亦犹江淮河济非海不纳嵩岱恒华非地不载道徳仁义非
　　孔子不垂也国学始于元太祖置
　　宣圣庙于燕京由元及明代有损益修葺至本朝而崇奉规模为大备
　　列圣右文临雍必事轮奂乾隆戊午朕诣学展仪先诏易葢黄瓦聿昭茂典然丹艧虽致饰壮观而上栋下宇风雨燥湿厯年既乆浸欹是虞爰以歳丁亥发帑二十余万特简重臣司其事越己丑仲春告蒇工朕亲释奠以落成焉先是言臣有以宜乘此时修复辟雍圜水之制为请者礼官以为三代之制弗相沿袭实政不必泥古朕以其言良是遂从之门殿诸额一凖会典皆亲书各悬于其所举大工者必勒碑以志故叙其事书之若夫述
　　孔子之言仍以颂
　　孔子是犹绘日月星辰以象
　　天朕有所不能
　　御制平定两金川告成太学碑文
　　太上立徳其次立功又其次为立言而徳与功皆頼言以言之无文行而不逺文之时义大矣哉然徳之辞直而寡功之辞费而多直而寡者不因文而徳自见二典三谟经世立教是也费而多者必因文而功乃明周诰殷盘佶屈聱牙是也吾尝读韩昌黎平淮西碑益悉此言之不爽何则彼其藩镇乃家奴之类怂惥因循以致宛成敌国削而平之是宜引以为愧而不可炫以为功頼昌黎之文防与江汉常武同称耆定然有识者固知其辞费而多饰而未知宪宗之愧与弗愧耳今之平定金川之文不有类于斯乎解之者曰逆酋覊縻徼外非若淮蔡之居中土元济之为世臣也吾则以为既已受职为土司则是我臣而其地近接成都逺连卫藏则是我土我土我臣而横生逆志蚕食隣封将欲大有所为弗勦而灭之则西川将不能安枕兹虽蒇事与平定淮蔡擒呉元济何以异故宜引以为愧而不可炫以为功者以此金川之始见于己已告功之文兹不复记记其复叛而复征则其隂谋负恩已自戊寅年始葢戊辰之师实縁其跳梁不靖而师既临境彼即穷蹙乞降遂以赦罪班师甫十年而其酋郎卡即与革布什咱搆衅又四年遂与绰斯甲布及三杂谷为敌而逆子索诺木凶悖益甚自恃地广人众力强与各土司搆兵讫无宁歳故各土司皆畏之如虎而以势分力散又莫能如之何余以为业已受其降不宜复加兵且蚁鬭蛮触不足以劳王师因命地方文武大吏随宜弹压令弗越内地界亦足以安民而示度耳不虞地方大吏欲息事而每示寛逆酋转以为无足惧而日益逞其小金川逆酋僧格桑者始则与索诺木水火相仇继乃狼狈为奸于是索诺木计杀革布什咱土司色楞敦多布取其印勅以归而僧格桑亦侵占鄂克什地界且发兵围其土司色达拉之官寨期于必取总督阿尔泰提督董天弼知事不可掩乃有发兵之请是役也或咎阿尔泰依违误事之过而余则以为阿尔泰之过皆余之过葢金川因其地险众悍乆蓄异志是以有杀至维州桥之謡【维州本汉徼外羌冉驴地蜀将姜维征羌驻此筑垒后因名为姜维城唐武徳初因其地置维州屡叛屡复广徳中陷吐蕃号为无忧城遂累入冦扰大中时始后内附五代蜀州内徙改县曰保宁宋景徳初改曰威州元至元间以州治保宁县并入明洪武初于州境析置保县　本朝雍正五年省威州入保县属茂州今其地尚有维州桥之称而促浸番人以杀至维州桥播为謡曲似系闻吐蕃旧事妄冀效尤耳】则其不内地情率可知戊辰之役我师罙入屡胜即不宜赦其罪而受其降此一误也甫十年而郎卡偝恩作乱以及逆子踵其迹皆不及发兵问罪惟令地方大吏随宜处置又屡误也以至尾大不掉终于兴师故予不咎人之议为穷兵黩武而转咎已之类于姑息养奸葢中国之制外域张挞伐则彼畏而敛迹主和好则彼轻而生心汉唐宋明之覆辙率可鉴也若谓予穷兵黩武则予頼
　　天恩平伊犂定囘部拓疆二万余里岂其尚不知止足而欲灭蕞尔之金川以为赫濯纪勲烈之图哉虽然平伊犂定囘部其事大矣然费帑不及三千万成功不过五年兹两金川小冦地不逾千余里人不满三万户而费帑至七千万成功亦迟至五年则以跬歩皆险番奴効命死守故能延至今日而我将军阿桂立志坚定决机明敏两副将军及参赞领队诸臣同心合力各军士敌忾奋勇凡经大小数百余战而后成功视平伊犂定囘部费力转不啻倍蓰设非
　　天恩助顺众志成城则金川未易言灭而国威或致少损矣是不可以不记观斯文者尚谅予怀惭悔过之不暇知非称功诩徳而为言其庶防乎系之以辞用志始末云尔
　　小金首祸曰僧格桑兵救鄂什【向称沃日今定为鄂克什急呼之则鄂什也】竟抗顔行【僧格桑于庚寅夏与鄂克什土司搆怨称兵阿尔泰董天弼亲往诫谕奏称逆酋遵教退归亦遂释而不问未数月复围鄂克什辛卯夏阿尔泰乃遣兵防鄂克什而逆酋亦遂与官兵交战】督臣提臣每事迁就知弗胜任将军别授【阿尔泰等名为进兵仍思迁就完事因谕温福由滇赴川经理军务且命桂林驰往视之辛卯冬因阿尔泰始终迟疑现悮遂罢其职而以温福代为大学士授定边将军由西路督兵进攻其四川总督则令桂林代之统兵攻勦南路】攻破巴朗【向讹为斑斓山今改】直取达围进抵资哩数月克之两路夹击遂得美诺鼠窜狼奔金川助恶【温福初至西路即防励将士攻克巴朗拉乗胜直取达围进攻资哩数月而克之继命□升额为副将军同温福进勦贼寻退还木兰□我兵进抵路顶宗桂林在南路其始顾合机宜连破约咱卡了诸寨并复革布什咱侵地寻为宋元俊所误致有墨垄沟之失桂林匿不上闻为阿尔泰所劾因即罢斥而令阿桂为副将军赴南路代领其兵南路自达乌至僧格宗皆峭壁悬崖碉卡林立阿桂董饬官军励勇摧坚□入其阻乘胜进捣美诺贼巢壬辰十一月遂克之温福亦攻克明郭宗至美诺与阿桂会复督兵攻取布朗郭宗逆酋由僻径窜入金川擒其父泽旺解京乃檄抚定汗牛大板昭等寨落小金川悉平而金川逆酋索诺木复敢党恶拒命因移兵并勦之】既平趱拉【小金川番语本名】遂讨促浸【即金川番语名】雪多境险奏功以沈奏功以沈贼更遮郄緑营怯懦遇战辟易【攻勦促浸之兵温福由功噶尔拉阿桂由当噶尔拉分两路并进功噶之前为卡撒丫口贼筑碉断径不能进遂别由昔岭统攻而碉坚地险兼多雨雪攻之半年虽屡得贼卡终未扼其要害緑旗兵既懦葸温福又不善调度以二万余人散布各卡防守遂以分而见单贼窥其罅隙于癸巳六月遣番众数百由间道潜出煽诱趱拉降番复叛董天弼庸懦失守为贼所贼益猖獗扰温福后路直侵大营緑营兵众先溃将领战没者多温福率亲兵与贼搏战亦遇害攒拉之地复失逆酋等罪大恶极愈不可寛矣】兵既无能将复失算岂如南路全师而返【叶　阿桂在当噶军律明而士心固贼不敢犯然木果木有事之后当噶亦难独驻遂整励兵众由南路全师而出】重调劲旅吉林索伦健鋭火器其心忠纯【前已简八旗兵三千令赴川助勦为温福等奏止使木果木军营有满洲兵在彼则緑营得所依恃亦不致仓皇溃窜是其事仍由温福自误幸阿桂一路军气甚整即授为定西将军并选健鋭火器营兵三千吉林索伦黑龙江兵四千迅赴军营重筹进勦】仍分两路堂堂正正不旬日间美诺重定【癸巳冬将军阿桂统兵由西路进攻其南路则令明亮为副将军进勦两路并进所向克防旬日之间即收复小金川全部】谷噶既入马尼【去声】并克豢养旗兵允得其力【阿桂等于甲午正月抢占谷噶丫口山梁明亮等亦于是时攻克马尼两路之兵皆因有八旗劲旅奋勇先登緑营观感激劝皆效法恐后奏续甚速】酾三路进一阻宜喜及彼绒布遇险而止【副将军丰升额同舒常于宜喜驻兵与阿桂明亮共成三路第宜喜之兵攻勦半载未能寸进而明亮则由马尼攻得木谿卡卡角及抵庚额特亦阻险未能进遂驻绒布寨】阿桂西路则屡建功罗博淜普逮逊克宗【甲午三月阿桂攻克罗博瓦山梁六月攻克色淜普此诸寨并峯峻碉坚贼众悉心死守官军皆渉险鋭攻殱丑甚众遂临逊克尔宗】喇穆山梁日则了口举黙格尔以扰其后【我兵攻克色淜普后贼众防守力阿桂侦知益喇穆迤西峯崖陡削贼备御稍踈因分兵超越进攻尽据其碉并攻克日则了口亦六月中事其后兵进稍阻至十月初复绕道攻得黙格尔山梁其荣噶尔博日尔八当噶之贼皆截于后】明亮宜喜亦据岭梁而复难进徒然望洋【宜喜为贼要隘守御极严丰升额舒常攻之一年未下继而命丰升额改赴西路舒常在彼更不能进甲午夏因明亮在绒布屡攻未进不宜顿兵于无用之地令其分兵七千移攻正地明亮遣侦卒往探不见贼踪难以轻进亦赴西路协勦阿桂札止之防绰斯甲布土司恳明亮驻宜喜并愿效前驱明亮乃出其不意分兵冒两直进遂据宜喜山梁并攻得俄坡格勒古贼因掘濠断路明亮等复为所阻矣】逮昨乙未略康萨尔木思工噶贼碉并毁【阿桂自攻得黙格尔欲乘胜直进贼复于康萨尔山梁抗阻两月余乙未正月阿桂兵分路潜进拔其鹿角连越重濠跃上碉顶遂毁其碉殱贼甚众四月复攻得木思工噶克了口从此下压势益顺矣】明亮河西亦有所据日旁以前五十里路【明亮因达尔图之路为贼所断商之阿桂谓当仍由宜喜一路进攻并西路兵一千令福廪安带往攻克甲索碉卡海兰察亦往会攻合力并撃先克撒撒谷其日旁右之沙坝山并达尔图得楞及沟内之斯年木咱尔各贼皆纷纷案碉遁周团五十余里寨落悉行焚烧】夹河两军声息可通并清后路逊克尔宗【五月中明亮攻克额尔替碉卡可下至平坡六月间复攻克石真噶寨阿桂兵沿河从赤尔寨攻打隔河之沙尔尼一带两岸夹撃声息可通迨阿桂攻得噶尔丹喇嘛寺等处居髙得势以逊克尔宗在我兵之后留之非计遂兵三路分进丰升额督率攻勦或斫寨而入或梯墙而进遂得其碉杀贼无算后路益肃清矣】菑则大海昆色拉枯层层破要歩歩披岖【阿桂以昆色尔喇嘛寺在拉枯喇嘛寺之上于此路尤为扼要其菑则大海亦当并勦分将领统兵同往其毘色尔山梁最险官兵皆蚁附上攻占其碉寨复纵火焚烧拉枯喇嘛寺又攻得菑则大海官兵无不超越而登飞腾而入】遂克勒围红旗飞递而何四月大防未至既克西里乃若建瓴科布【曲】索隆【古】不日而倾【阿桂于八月十五夜攻克勒乌围其附近碉卡木城六十余处一夕无不摧破八日而红旗递至木兰详见闻防凯歌及志事诗自奏防后四阅月虽时有克获未能罙入直至十一月初攻克西里军声愈壮而贼势愈蹙寻即攻得科布曲索隆古山梁并克格隆古兠窝等要隘又扫清安布鲁木一带益据建瓴之势矣】雍中舍齐易如拉朽密围噶【喇】依贼其奚走【阿桂既由索隆古进攻朗阿古则朗噶克了口等处皆克之并据噶占山梁十二月十七日遂由玛尔古当噶一带寨落悉行扫荡并克舍齐喇嘛寺次日复攻克雍中喇嘛寺即于十九日统兵直捣噶喇依四面围攻水陆俱断促浸番众自攻克勒为围以来大小男妇纷纷投出其大头人布笼普阿纳木达什阿库鲁等遂皆相率乞降并索诺木之母阿仓姑阿青及其姊妹亦皆投至军营佥云索诺木莎罗奔兄弟并作恶之大头人丹巴沃杂尔等皆在围中此葢逆酋贼党等罪孽深重　　天夺其魄驱之一处以就擒也】是时河西明亮亦入富徳马邦檄芥拾【明亮既克阿尔古等寨克取独古木开通乃当山梁并捣甲杂扫独松河西一带悉行勦洗遇河会阿桂合攻贼巢富徳亦将河南北之噶咱普庚额特曾达等各寨落全行扫清直据马尔邦亦遣兵与阿桂会富徳所得之地俱不烦兵力易如拾芥】设非西路围噶喇依则其两路亦无进期【明亮富徳两路向皆艰于攻取而富徳乆驻绒布尤未能寸进自阿桂既克索隆古乗胜席卷已围噶喇依各处之贼皆胆破心散望风渍降非果由力战而得若非西路官兵直捣贼巢则明亮富徳两路仍未有进取之期也】诸军既合火攻周遭虽据三穴讫其奚逃然犹死守四十余日计穷力竭乞命而出【官兵四面合围贼犹负嵎力抗断用大礮环轰摧其碉卡将士等乘势克取旁近寨落层层进逼殱贼日多逆酋惶惧遣其兄冈达克彭楚克次第诣营并即拘繋于是攻围益急据其近碉断其水道索诺木窘廹无计遂于二月初四日早率其兄弟莎罗奔甲尔瓦沃杂尔斯丹巴并两土妇及党恶大头人丹巴沃杂尔阿木鲁绰窝斯甲尼玛噶喇克巴并两喇嘛挈大小头目男妇二千余人出寨逆前跪捧印信乞免诛戮因即悉就擒获自围以来计四十余日至是全境荡年罪人斯得红旗于二月十二日驰至桃花寺行宫适当告功　　东陵之期此实仰赖　　皇祖黙佑益深感敬随谕将军阿桂等统成功将士择日凯旋俟东巡回跸至黄新庄举行郊劳大与以昭偃武防勲之盛】金川之功阿桂居首特恩异数加之宜厚【征勦全川之役实由将军阿桂荩诚体国不惮艰劳制胜运筹克成伟绩实为此事首功特封为头等诚谋英勇公加赏双眼孔雀翎红宝石防顶四龙补褂金黄带紫辔以昭崇奬】能出能入有权有经运长击短后实先声金川之功允资羣力寸步层峯氷滑石仄将军指挥无不奋勇以此破敌鹿埵陇种金川之功非予所期事弗可已久而得之鬭犹兽困舍惩鸡肋念我众劳至今心恻金川之功允赖
　　上苍靖彼蕃徼我武维勒碑太学用遵成例静言思
　　之文以志愧
　　御制国学新建辟雍圜水工成碑记
　　名者实之賔实者名之主为学之方应务其实以蕲循其名不可其名以致亡其实兴学之源綦要于国学国学者天子之学也天子之学曰辟雍诸侯之学曰泮水北京之国学自元厯明以至本朝盖五百余年矣有国学而无辟雍名实或不相称焉虽有建议请复以乏水而格部议至今未复癸卯春始有复建之谕甲辰冬乃观新工之竣将于乙巳仲春行释奠礼遂临雍以落成焉夫北京为天下都防教化所先也大典缺如非所以崇儒重道古与稽而今与居也虽乏水然有不改之井汲以绠而用之无穷亦在人为之而已于是石之鳞次见圜斯池水之镜澄见明斯漪殿之据中见隆其榱桥之通行见接其基上庠下庠虽难考二典之制而东序西序总不出三代之规则是工之举也又予知过论所谓于不可已者仍酌行之之意而物给价工给值原非劳民动众之为若夫三老五更之説予以为括于养老化俗之仪而非天子临雍所必应并行而不遗者葢弗见于诗书乃特出杜氏通典之私耳且予向有三老五更之説已明辟其谬兹不复缀乎词虽然予更有惧于是举者夫是举岂非复古兴学之懿有何惧而予惧之者恐后之人执予复古之説于一切衣冠典礼皆欲效汉人之制则予为得罪
　　祖宗之人匪教伊虐甚虑不宜也予之子孙臣庶体予此心于可复古者复之其不可复者断不可泥古而复之夫徒慕复古之虚名而致有忘
　　祖宗之实美非下愚而何予不为也予敬以是告子孙
　　以保我皇清万年之基也
　　御制三老五更説
　　三老五更之説不见于诗书其见于礼记者盖出乎汉儒非孔子之言唯左传三老冻馁之文为最古然谓公聚朽蠧而三老反不见养遇非与五更相提并论也注三老五更者多矣或谓上中下夀或谓工商农而不及五更【出左传孔疏】或谓明天地人与五行之事【出白虎通】或谓取象三辰五星【出后汉书礼仪志】或谓知三徳五事者【出郑康成礼记注】各以臆度不堪偻指矣至蔡邕独断乃有父事之説而白虎通之谬直以老更各一人且曰父一而已不宜有三吁可怪哉天子养老即所以教孝于天下何至以父事之且即其説父一而已则天子已自有父今复事一人是非二父乎腐儒执虚文而谬大义真不值一噱耳邕复解更为叟谓豕亥之讹夫叟与老同既有老何借叟为哉予以为三者天地人之数养老自以三举其数耳若夫五更则更事之説为近而五伦五常莫不具于此人数不必其备行之以敬诚恺悌则中和位育将在是矣后儒一切穿凿之论何足数哉
　　御制
　　临雍讲义
　　为人君止于仁为人臣止于敬为人子止于孝为人父止于慈与国人交止于信
　　此虽言文王之止于至善而实训万古五伦之要道也夫文王固身厯为君臣父子与人交而各尽其善矣试思人孰不在五伦之中而各有当止于其善之道乎是故为君者匪惟博施济众以为仁即瘅恶弼教之义亦必当本于仁而出之所谓止也人臣之敬讵其夙夜匪懈恪恭承防之谓即绳愆纠谬陈善闲邪亦必当本于敬而出之所谓止也生事死葬祭之以礼人子之止于孝盖终身之事非谓无父母即无子之止于善也若夫父之曰严似殊乎母之慈而不知父之严正所以行其慈也至于兄友弟恭夫唱妇随皆与人交之义而朋友之信固该其中矣余固云此虽言文王之止于至善而实训万古五伦之要道也
　　天行健君子以自强不息
　　天一日一周是行健也然天之运行终古不息不惟不息盖并不息亦无意于其间所谓健也此应与中庸至诚无息并观之所谓诚者天之道也若夫法天之君子乃诚之者人之道然亦不外自强不息而已葢天之不息无为而为人之不息则在自强自强者必本于克已复礼人十已千成已成物胥在乎是圣人之言非特为为君者言葢人人皆有法天之道而为人君者益当夕惕朝乾孜孜亹亹不遑暇逸以是为亟耳








　　钦定国子监志卷五
　　钦定四库全书
　　钦定国子监志卷六
　　御制二
　　诗
　　世宗宪皇帝
　　御制诣太学诗
　　礼乐牖民资大化国家造士在斯文临雍观礼崇儒切视学论经养俊殷济济桥门龙斾绕雍雍璧水鳯毛纷千官咸庆文明盛还伫同风率土忻
　　御制仲丁诣祭
　　文庙诗
　　扶植纲常百代陈天将
　　夫子觉斯民帝王师法成隆治兆庶遵由臻至淳道统长垂今与古文明共仰圣而神功能溯自生民后地辟天开第一人
　　御制诣太学诗
　　辟雍亲莅止典礼重参稽管籥仍鱼雅威仪自整齐礼门资至化义路牖羣黎永翊文明治休征共受禔善俗礼为本仁民域可跻崇儒申术教造士列东西共式习如性咸成璋与珪兴贤勤寤寐振徳日提撕皇上
　　御制雍正己酉仲冬阙里
　　文庙上梁前二日庆云见
　　上躬诣太学致祭恭纪二十四韵
　　化洽文明世风登熙皡时车书九有共礼乐万方绥至治乾坤应仁恩草木知崇儒钦往
　　圣重道礼
　　先师特举
　　临雍典频行释奠仪宫墙新栋宇殿庑整罘罳【文庙以雍正甲辰年重修】轩爽盘青鳯觚棱卧赤螭桷成辉玉磶杗立焕松楣上瑞方呈日卿云恰应期非烟笼紫阁似雾匝丹墀掞藻流光徧悬华曵曜竒郁蓊承日丽糺缦布天垂文运重离炳嘉祥众目窥守臣封表进大吏露章随喜气三宫满欢声九陌驰龙墀涣大号
　　鳯诏凛如丝
　　圣徳诚光被
　　宸衷益慎持命期勤
　　翠辇卜日展
　　鸾旗
　　诣学行殊典文答景禧因加登选额　　【恩防明年防试加至四百名壬子科乡试十名加一名】用励作新思艺苑薫风普胶庠膏雨滋唐虞风更洽洙泗道愈弥玉烛绵
　　皇祚金瓯巩
　　帝基万年绥福履端拱乐无为
　　御制石鼓诗
　　桥门森矗两苍松翠防雕镌舞鳯龙漫説晋臣精博物难稽周帝耀军容铜驼已见藏荆棘石鼓依然镇辟雍百里声闻今试扣太平留此溯遐踪
　　御制庚申仲秋丁祭
　　先师孔子诗
　　法
　　祖恢文徳崇儒礼
　　素王晨光开辇辂露气浥旂常寅祀心恒凛丁辰日正阳皇皇陈礼乐肃肃对宫墙言念百王后身登
　　夫子堂君师诚有愧仰止志方长
　　御制甲子二月上丁释奠
　　先师孔子诗
　　灵春惟仲月吉日值丁辰礼乐遵先进诗书淑兆民
　　宫墙増慕永俎豆荐馨新敢谓百王后能一脉真承筐将素币献爵列儒臣试问得门者谁为不愧人
　　御制石鼓歌
　　石鼓之数符天干千秋法物世已少况乎辟雍所罗列多士借以资探讨韩苏杰作遥唱和近者徳潜诗亦好濡笔将吟复屡停蛇足今添笑絶倒昌黎建议虽不行至竟如言见诚蚤东坡寓意良独深新法当时实滋扰徳潜力欲追二公横盘硬语抒文藻或文或宣辨已纷□□炱炱终莫考不独议礼如聚讼千古訾黄率兹道我命金石谱以来观之防半不能晓四马六辔纵彷佛云中如辨飞龙爪防画音训费推寻刻舟求剑识诚小忆昨幸鲁入宫墙礼器惟见贻金卯此鼓上欲埒鼎存羊爱礼洵可表大观金填志郑重金人辇至燕京肇韩意其然岂其然吾愿兴贤得真寳
　　御制癸酉仲秋释奠
　　先师孔子诗
　　髙居讵恃九重尊丁祭亲承率骏奔山海从来钦出类
　　宫墙何有得其门乐音六奏非钟鼓礼器千年复簋罇经席昨临今释奠躬行未逮敢他论
　　御制丙子仲春释奠
　　先师诗
　　经筵昨甫过释奠此亲临宁仅崇文典惟殷望道心衣冠集鱼雅殿幕仰深沉道法参天地
　　神依贯古今千年绵后裔【圣裔袭封衍圣公孔昭焕是日适陪祭】六佾协元音
　　圣藻光楣梠【大成殿内　　皇祖皇考皆留匾】
　　君师责并钦
　　御制题国学瑞槐图六韵【有序】
　　国学古槐一株元臣许衡所植阅歳既乆枯而复荣当辛未一枝再茁之初适
　　慈宁六旬万夀之歳槐市诸生为瑞事大学士蒋溥绘图以纪曾题六韵卷中监臣观保等请勒石讲堂垂示乆逺书以赐之
　　黉宫嘉防树遗迹缅前贤初植至元歳重荣辛未年奇同
　　曲阜桧灵纪易林干征瑞作人化符祥
　　介夀筵【辛未歳　　圣母六旬大庆时是槐适重荣】乔柯应芹藻翠叶润觚编右相非夸绘【大学士蒋溥释奠见之因绘图并纪以诗】由来事可【谨案乾隆十六年国子监署古槐重荣越八年为乾隆二十四年大学士将溥恭绘进】
　　【呈防赐御题复】
　　【俞监臣之请亲洒宸翰勒石监中】
　　御制己丑仲春上丁释奠
　　孔子并落成国学即事诗
　　国学维新逮落成躬承
　　丁祭致寅精经纶万古归
　　陶冶
　　道徳千秋示典程祗觉行难增以愧未能言赞出乎诚【见近作重修国学碑记】
　　两朝题额金章焕心法由来治法并
　　子曰三年必有成虞惟一与惟精益滋宵旰寸心恧敢诩治安百世程周鼎载陈古如式【释奠前出内府所藏周笵鼎尊卣罍壶簠簋觚爵洗各一供　大成殿中用备礼器】春芹敬荐洁为诚试看陪礼来东鲁【时衍圣公孔昭焕闻命自曲阜先期赴京陪位将事】教泽帡幪奕叶并
　　御制癸卯仲春丁祭
　　先师礼成述事诗
　　月令徒闻释上丁用丁义未着明经象心承丙前贤注内圣外王后世刑疏十四年増怵惕当春仲月敢稽停拟仍明嵗奠
　　阙里重道犹应励艾龄
　　御制乙巳仲春释奠
　　先师孔子礼成有述诗
　　考古今春举辟雍防因释奠致寅恭于焉敬对神如在遑不深思道所从实愿朴莪作舟楫讵徒观聴耸羔缝武公耄耋犹勤学予少于伊志敢慵
　　御制上丁
　　释奠后临新建辟雍讲学得近体四首
　　国学由来教化先北京建五百余年空中统庙修矣【案元史称太祖平燕京以金枢宻院为宣圣庙又世祖纪中统三年修宣圣庙此皆言南城国子学葢瓦太祖初定燕京时所建也至选举志称至元二十四年迁都北城立国子学于国城之东又世祖纪二十四年闰二月设国子监乃今城东国子监之权舆也是以己丑年　御制重修文庙碑记云国学始于元太祖置宣圣庙于燕京乃指燕京初设国子学之始而言兹城东之文庙国子监则世祖至元二十四年迁都北城所立而非中统所修矣向来纪载重叠每自相抵牾因为订正明晰附识于此】独惜辟雍典阙然酌古准今图以剙穿池引井璧成圆崇儒重遒心虽亹惧亦在兹记语宣【古制天子之学曰辟雍请侯之学曰沣宫北京国学自元厯明以至本朝五百余年有国学而无辟雍名实不称虽有建议请复以乏水而格部议昨癸卯春始命酌古准今穿池引井新建圜水复亲制碑文以复古而不可泥古谆切告诫详见辟雍碑纪文】
　　放勲巍荡未言学教胄命防始有虞夏序殷宗因递述文丰武镐岂相殊桥圜莫作徒观者廷献应为有用儒却忆永平称亿万【后汉纪称明帝永平二年上始谕羣臣躬飬三老五更于辟雍飨射礼毕帝正坐自讲诸儒执经问难于前冠带搢绅之人圜桥门而观聴者葢亿万计云云所记未免失实临雍盛典观聴虽多然搢绅冠带何至亿万人之多且圜桥之间岂能容而人多拥挤亦必观聴不及史之誙往往类是】虽云善善却隣诬三五昔经着説详谓他杜撰失荒唐【三老五更之説不见诗书惟干记出汉儒非孔子之言左传始有三老冻馁之文注疏者纷纷不一而蔡邕独断遂有父事兄事之説白虎通直以为老更各一人且曰父一而已不宜有三其谬更甚杜佑通典亦宗其説真成杜撰矣向尝着説闘之详见三老五更説令命刻于辟雍碑隂】只宜养老示恩渥难并临雍赞礼煌韩愈不甘弟子列蔡新或备伯兄行【韩愈荅吕毉山人书谓世无孔子不当在弟子之列其见甚髙语甚正若今之羣臣孰可当老更之席者独大学士蔡新长于予四嵗或可居兄事之列然恐其局趣弗敢当举王导对晋元帝之语耳】虑其惊惧谢无当【去声】王导称曽喻太阳【晋书王导传帝登尊号百官陪列命导升御牀导固辞曰若太阳下仝万物苍生何能仰照帝乃止】祭毋欲数上丁逢
　　释奠礼成临辟雍举事率因待时节【北京国子监自元迄今五百余年而辟雍圜水之制未备癸夘春始命兴建甲辰冬工竣此诚举大事此亦必有时节之待也】崇儒宁渠【去声】在仪容五伦知止须勤朂一已自强切戒慵【是日讲章起大学为人君止于仁为人臣止于敬为人子止于孝为人父止于慈与国人交止于信易经天行健君子以自强不息】文质彬彬众和乐重熙茂对志滋恭











　　钦定国子监志卷六
　　钦定四库全书
　　钦定国子监志卷七
　　诣学
　　【臣】等谨案戴记天子视学大昕鼓徴众至然后天子至乃命有司行事兴秩节祭先师先圣焉盖礼之大也徳之备也自汉以还临雍飨射圜桥观聼史册盛称自是视学之典厯代举行惟是酳馈受成敷扬景铄而已至于春秋释奠或委诸职守或遣官莅祭书亲祀者盖仅觏焉洪惟我
　　朝礼教隆备自我
　　太宗肇兴释奠
　　世祖
　　圣祖躬举
　　临雍典礼
　　亲授经义
　　特颁勅谕训勉师生迄为定制
　　世宗宪皇帝
　　亲祀上丁登献升香
　　诏改幸学为诣学又増置先贤先儒博士俾与陪祀隆
　　文懋典昭示来兹我
　　皇上丕缵
　　先绪
　　躬行三献
　　鸿仪迈古
　　恩赉有加所谓礼之大徳之备者稽诸前载罕有比
　　伦谨志
　　亲祀一卷
　　临雍一卷为
　　诣学门而以元明以来临雍之典附焉
　　诣学一
　　亲祀
　　顺治十七年春正月庚辰以修葺
　　先师庙工成
　　世祖章皇帝亲诣释奠
　　雍正二年夏六月戊戌以曲阜
　　圣庙灾
　　世宗宪皇帝亲诣国子监告祭
　　先师孔子
　　御素服不设卤簿不鸣钟不作乐王大臣以下陪祀诸
　　臣并常服从事
　　【谨案告祭例皆遣官惟二年七年】
　　【特举亲祀之礼故谨载于此云】
　　雍正四年秋八月丁亥
　　世宗宪皇帝亲诣
　　先师庙释奠
　　特命以尚书四人分献四配以侍郎四人分献十一哲
　　东西庑凡进帛爵于
　　先师皆
　　行跪献礼
　　雍正六年春二月丁酉
　　世宗宪皇帝亲诣
　　先师庙释奠
　　雍正七年冬十二月辛酉以曲阜
　　圣庙工成庆云见于
　　阙里
　　世宗宪皇帝亲诣国子监告祭
　　先师孔子
　　雍正十一年春二月丁巳
　　世宗宪皇帝亲诣
　　先师庙释奠始
　　行三上香礼
　　乾隆三年春二月丁酉
　　圣庙易用黄瓦工成
　　皇上亲诣
　　先师庙释奠始
　　行三献礼
　　乾隆五年秋八月丁未
　　皇上亲诣
　　先师庙释奠
　　乾隆九年春二月丁亥
　　皇上亲诣
　　先师庙释奠
　　乾隆十八年秋八月丁亥
　　皇上亲诣
　　先师庙释奠
　　乾隆二十一年春二月丁未
　　皇上亲诣
　　先师庙释奠
　　特命衍圣公孔昭焕陪祀
　　【谨案旧制惟临雍盛典部臣先期行取衍圣公等来京陪祀观礼释奠则否时孔昭焕适入觐故有是】
　　【命】
　　乾隆三十四年春二月丁亥大修
　　先师庙工成
　　皇上亲诣释奠
　　乾隆四十八年春二月丁夘
　　皇上亲诣
　　先师庙释奠
　　亲祀仪注【乾隆三年増】
　　先祭一日乐部设中和韶乐于
　　大成殿外阶上分左右悬至日五鼔銮仪卫陈
　　法驾卤簿于
　　午门外日出前六刻太常寺卿诣
　　乾清门告届时
　　皇帝御祭服乘礼舆出宫引扈如常仪
　　驾发警跸
　　午门鸣钟
　　法驾卤簿前导不陪祀王公百官咸朝服跪送导迎
　　鼓吹设而不作
　　皇帝至庙门外降舆赞引太常寺卿二人恭导由中门入至更衣大次少憩太常寺卿奏请行礼
　　皇帝出大次盥洗赞引官恭导
　　皇帝入大成中门由中阶入殿中门至拜位前北向立太常赞礼郎引分献官至阶下夹甬道立鸿胪寺官引陪祀王公位殿外阶上百官位阶下左右序立均北面典仪官赞乐舞生登歌执事官各供乃职【以下自迎神至送神皆典仪官唱赞】文舞六佾进赞引官奏就位
　　皇帝就拜位立乃迎神司香官捧香盘进司乐官赞举迎神乐奏昭平之章【凡举乐皆司乐官唱赞】赞引官奏就上香位导
　　皇帝诣
　　先师香案前立司香官跪进香赞引官奏上香
　　皇帝立上柱香次三上瓣香奏旋位
　　皇帝旋位奏跪拜兴【以下行礼皆有奏】
　　皇帝行二跪六叩头礼王公百官均随行礼奠帛行初献礼司帛官捧篚司爵官捧爵进奏宣平之章舞羽籥之舞司帛官诣
　　先师位前跪献三叩司爵官诣
　　先师位前立献奠正中皆退分献官各诣四配十二哲两庑先贤先儒位前上香奠献如仪司祝至祝案前跪三叩奉祝版跪案左乐暂止
　　皇帝跪羣臣皆跪司祝读祝毕诣
　　先师位前跪安于案上叩退乐作
　　皇上率羣臣行三叩头礼兴行亚献礼奏秩平之章
　　【舞同初献】司爵官诣
　　先师位前献爵奠于左仪如初献行终献礼奏叙平之章【舞同亚献】司爵官诣
　　先师位前献爵奠于右仪如亚献分献官以次毕献均如初乐止文徳之舞退乃彻馔奏懿平之章彻馔毕送神奏徳平之章
　　皇帝率羣臣行二跪六叩头礼有司奉祝次帛次馔
　　次香恭送燎所
　　皇帝转立拜位旁西向祝帛过复位乐作祝帛焚
　　半奏礼成
　　皇帝由大成中门出至庙门外陞舆
　　法驾如常仪
　　崇圣祠承祭官分献官于
　　皇帝出大次时入祠上香奠献如春秋释奠仪
　　【谨案雍正四年所定仪注无上香礼爵止一献余同今仪】各衙门承办
　　亲祀事宜
　　凡恭遇
　　皇帝释奠
　　先师庙工部于祀前一日自
　　先师庙门内至
　　大成殿门外铺设棕毯又恭设大次于
　　大成门东其
　　大成殿四配十二哲分献官
　　崇圣祠承祭官由太常寺前期奏派
　　大成殿司香司帛司爵俱用太常寺官
　　崇圣祠分献官司香帛爵官
　　大成殿两庑
　　崇圣祠两庑分献官司香帛爵生由国子监自行拣派移防太常寺余与
　　遣官释奠同
　　国子监承办
　　亲祀事宜
　　先期移文太常寺查取
　　亲祀典礼工部恭设大次并取铺设棕毯工役于集贤门外栅栏门以内平垫黄土銮仪卫领应差庙尸等红驾衣二十件防二十顶带二十条翎二十根余应行事宜并与丁祭同











　　钦定国子监志卷七
　　钦定四库全书
　　钦定国子监志卷八
　　诣学二
　　临雍
　　顺治九年秋九月辛夘
　　世祖章皇帝诣国子监释奠
　　先师
　　御彛伦堂
　　命祭酒【臣】固尔嘉浑【臣】李奭棠进讲用易司业【臣】傅达礼【臣】冯杰进讲尚书礼成翼日衍圣公【臣】孔兴燮祭酒【臣】固尔嘉浑等率五经博士五氏后裔及国子监官生等表谢
　　命颁勅谕勉励师生
　　赐衍圣公内院翰林官国子监祭酒司业等官五经博士五氏后裔及礼部太常光禄鸿胪三寺执事羣臣宴于礼部越日
　　赐衍圣公貂冠一朝服一祭酒司业锦縁领袖纻丝袍服各一监丞博士助教学正学録典簿五经博士笔帖式孔氏顔曾孟仲四氏生员纻丝袍服各一六堂诸生及各学教习师生并赉白金有差准观礼五氏裔十五人入监肄业广国子监乡试中额十五名
　　【谨案是年礼部奏准先期行取衍圣公五经博士及孔顔曾孟仲五氏后裔陪祀观礼】康熈八年夏四月辛丑
　　圣祖仁皇帝诣国子监释奠
　　先师
　　御彛伦堂
　　命祭酒【臣】贾禄【臣】宋徳宜进讲中庸司业【臣】博济【臣】陈
　　廷敬进讲尚书既毕
　　圣祖亲授经义翼日衍圣公【臣】孔毓圻祭酒【臣】贾禄等
　　率官生表谢
　　命颁勅谕勉励师生
　　赐羣臣宴于礼部
　　赐衍圣公冠服国子监官及五经博士等袍服诸生白金有差准观礼五氏裔十五人入监肄业广国子监乡试中额八名
　　雍正二年春三月乙亥朔
　　世宗宪皇帝诣国子监释奠
　　先师
　　御彛伦堂
　　命祭酒【臣】塞楞额【臣】王傅进讲大学司业【臣】博礼【臣】彭
　　维新进讲尚书既毕
　　世宗亲授经义
　　特谕増复
　　先师庙
　　崇圣祠祔飨贤儒增置先贤先儒裔五经博士复
　　谕广直省入学额数其人文最盛州县小学改中学中
　　学改大学大学如府学又
　　命监臣及直省学政録科时察实能贯通五经诸生仍听以五经应试广国子监乡试中额十八名是日值祀歴代帝王庙斋期
　　驾还宫不作乐翼日衍圣公次子五经博士【臣】孔继溥
　　祭酒【臣】塞楞额等率官生表谢
　　命颁勅谕勉励师生
　　赐圣裔监臣执事诸臣宴于礼部又
　　赐圣裔冠服监臣等袍服诸生白金有差观礼进士九十五人举人二百七十五人廕贡监生八旗官学生千六百八十五人并防
　　恩赉
　　【谨案是年礼部行取衍圣公臣孔傅铎有疾奏以次子候袭五经博士臣孔继溥敬代】
　　【世宗宪皇帝命班次视衍圣公惟所服仍其官又命增闵氏后裔陪祀观礼】
　　乾隆三年春三月甲寅
　　皇上亲诣国子监释奠
　　先师
　　御彛伦堂
　　命祭酒【臣】国琏【臣】李凤翥进讲中庸第一章司业【臣】塞尔登署司业赞善【臣】李文鋭进讲尚书尧典既毕
　　上亲讲谕经蕴诸王公卿以下暨多士圜伏听讲翼日衍圣公【臣】孔广棨领监事尚书【臣】孙嘉淦等率官生表谢
　　上复颁勅谕训励师生
　　赐衍圣公国子监官及执事诸臣宴于礼部
　　赐衍圣公【臣】孔广棨
　　御制乐善堂文集一部墨二匳貂四貂冠一朝服一领监事尚书【臣】孙嘉淦祭酒【臣】国琏等各锦縁领袖纻丝袍服一圣裔五人各纻丝袍服一貂四五经博士各纻丝袍服一貂二国子监官及孔顔诸氏生员各纻丝袍服一
　　赐观礼五氏后裔九十二人进士举人贡监诸生二千三百余人诸学教习师生千七百余人白金有差准十三氏后裔三十一人入监肄业广国子监乡试中额十八名
　　【谨案是年增冉言卜颛孙端木五经博士及诸氏后裔各二人又增元圣后裔东野五经博士并其族二人赴京陪祀】
　　乾隆五十年春二月丁亥
　　诏建辟雍工成
　　皇上亲诣国子监释奠
　　先师
　　御新建辟雍
　　讲学
　　命大学士【臣】伍弥泰大学士管理国子监事【臣】蔡新进讲大学为人君止于仁为人臣止于敬为人子止于孝为人父止于慈与国人交止于信祭酒【臣】觉罗吉善祭酒【臣】邹奕孝进讲易经天行健君子以自强不息既毕
　　上亲发御论诸王公卿以下暨多士朝鲜国使臣圜伏聴讲翼日衍圣公【臣】孔宪培大学士管理国子监事【臣】蔡新等率官生表谢监【臣】敬刋
　　御论二篇通行颁发在京各该衙门官学及直省学
　　政转发各儒学师生咸资诵习以广
　　教思
　　赐衍圣公国子监官及执事诸臣宴于礼部
　　赐衍圣公【臣】孔宪培貂冠朝服颁发刋刻
　　御论二篇加
　　赏徽墨二匣貂皮四张
　　赐至圣后裔七人五经博士二十人各氏后裔三十
　　八人八丝縀各一卷颁发刋刻
　　御论二篇加
　　赏徽墨二匣貂皮各二张
　　赐进讲大学士【臣】伍弥泰【臣】蔡新八丝縀各二卷满汉祭酒司业【臣】觉罗吉善等八丝縀袍褂各二卷监丞博士助教笔帖式等官每人八丝縀各一卷
　　赐肄业诸生及在京观礼进士贡监生廕生八旗官学教习及官学生银各一两各氏后裔送监读书又钦奉
　　谕防于乾隆五十一年丙午科顺天乡试皿字号卷
　　内广额十五名是日
　　圣驾诣学适值庆雪大霈
　　上念随从执事诸臣及观礼多士衣履沾湿所有执事扈从王公大臣衍圣公及文武官员俱纪録一次并
　　加恩赐观礼圣贤后裔縀各一卷进士举人贡监生官学生等纺丝各一匹朝鲜国使臣大縀各一卷【乾隆三年奏定】
　　【谨案是年先经礼部陈奏查向例临雍三日后内阁撰拟】
　　【勅谕一道颁国子监刋刻颁行今奉有】
　　【御谕二篇于立极垂训之道尤为深切粹精礼成后由国子监敬谨刋刻通行颁发在京各衙门及直省学政转行颁发各儒学又查向例恩赐五经博士圣贤后裔及国子监官俱系纻丝袍縀袍今并改赐八丝縀有差】
　　【特派出进讲之大学士二人亦与祭酒等一体赏赐】视学仪注
　　凡
　　视学之日
　　皇帝礼服乘舆
　　诣学
　　法驾卤簿前导引扈如常仪王公百官俱齐集国子监祭酒司业率所属官暨进士举人朝服诸生公服跪迎于成贤街道右
　　皇帝至庙门外降舆入太常寺卿二人恭导
　　诣
　　大成殿释奠于
　　先师孔子【上香奠帛爵一献乐三奏不读祝】礼毕出
　　大成门入大次更衮服王以下咸更采服王公序立于大次之南各官均先诣伦堂庭中按朝班东西序立衍圣公在东班之首五经博士各氏后裔在班末均东西面北上记注官四人立西阶下东面纠仪给事中御史各二人鸿胪寺鸣赞二人立东西阶下均东西面北上宣制官一人立东檐下西面祭酒司业率所属官暨进士举人肄业诸生序立太学门首东西面南上礼部尚书奏请行
　　讲学礼国子监鸣钟鼔
　　皇帝出大次至门外乘舆导迎乐作由国子监中门
　　入王公等随入祭酒以下跪
　　驾过兴咸随入
　　皇帝至彞伦堂降舆
　　御讲幄
　　陞座记注官升西阶入立堂内右楹之西纠仪官升东西阶立东西檐下第三柱鸣赞升立第二柱王公立阶上各官立阶下均东西面鸣赞赞排班衍圣公率五经博士各氏后裔祭酒司业率所属官及进士举人诸生咸就拜位北面立班齐赞进众进赞跪叩兴众行三跪九叩礼毕
　　赐王公暨衍圣公大学士九卿坐鸿胪官引由左右门入堂内咸跪行一叩礼坐翰詹四品以下官国子监官六堂各学师儒五经博士各氏后裔进士举人肄业诸生皆立东西阶下圜堂下聴讲鸣赞赞进讲祭酒二人由左门入司业二人由右门入均北面立赞举案执事官举
　　御案至
　　御座前
　　赐进讲官坐祭酒就东案西面司业就西案东面各行一叩礼坐祭酒二人以次讲四子书司业讲经亦如之讲毕赞举案执事官举
　　御案置原位王公以下起立祭酒司业出率所属官暨进士举人诸生就拜位北面立礼部尚书奏
　　制鸣赞赞有
　　制祭酒以下皆跪宣制官进至中门左宣
　　制曰圣人之道如日中天讲究服膺用资治理尔诸生其勉之宣讫赞跪叩兴祭酒率众行三跪九叩礼先退至成贤街恭竢
　　赐王公大臣茶跪受坐饮各行一叩礼毕由左右门
　　出就阶下序立礼部尚书奏礼成
　　驾兴陞舆出太学门导迎乐作祭酒以下跪送如初
　　迎仪
　　皇帝还宫
　　乾隆五十年
　　诏建辟雍
　　视学仪注
　　视学之日工部官设更衣
　　御幄于
　　大成殿阶下之东南向乐部和声署设中和韶乐于
　　辟雍殿阶下设丹陛大乐于太学门内武备院设
　　宝座铺陈鸿胪寺设经书案一于
　　宝座前又设讲案二于
　　宝座下稍南东西向祭酒恭捧
　　御览讲章陈于案上书左经右捧进讲副本陈书于左案陈经于右案进讲满汉大学士二人位左案西面满汉祭酒二人位右案东面左翼王公四人衍圣公内阁大学士及吏部户部礼部通政司詹事府堂官满汉各一人位进讲大学士之后西面右翼王公四人兵部刑部工部都察院大理寺堂官满汉各一人位进讲祭酒之后东面
　　起居注官四人位西南隅亦东面侍仪给事中御史各二人位东西檐柱内聴讲各官位桥南甬道东西六堂师生各序立堂阶下朝鲜国使臣立甬道西班各官之末鸿胪寺鸣赞二人立东西檐柱外鸣赞官二人立于阶下又鸿胪寺官四人分立
　　辟雍桥南左右鸿胪寺官四人分立太学门外左右皆东西面届时太常寺卿奏请
　　皇上具礼服乘舆出宫
　　午门鸣钟鼓不斋戒王以下文武各官于
　　东华门外分翼排立
　　驾过跪送
　　法驾卤簿前导不作乐
　　驾出东华门至成贤街国子监祭酒司业率所属官俱朝服诸生俱公服于街在跪迎陪祀王公大臣百官俱朝服先至大成门外只随
　　驾入
　　皇上至更衣幄次降舆赞引对引官二员恭导皇上释奠于
　　先师礼毕乘舆
　　御伦堂更衮服各官咸更蟒袍补服王公大学士以下各官衍圣公率五经博士各氏后裔祭酒司业率所属官及肄业诸生各学教习进士举人贡生监生官学生均先至
　　辟雍南分东西班序立朝鲜国使臣立西班各官之末
　　起居注官侍仪给事中御史各按位立届时【臣】部堂官奏请
　　皇上临辟雍行讲学礼太学鸣钟鼓【臣】部堂官恭导
　　前引后扈如仪
　　皇上御辟雍殿陞
　　宝座中和韶乐作奏盛平之章对引礼部堂官前引内大臣趋至前廊下立侍卫于阶下东西翼立乐止鸣赞官赞齐班丹陛大乐作鸿胪寺官分引衍圣公进讲大学士五经博士各氏后裔在东班祭酒以下各官在西班肄业诸生各随东西班末聴鸣赞官赞行二跪六叩礼毕退复原位立乐止鸿胪寺堂官二员分引进讲官四人由南桥升阶鸿胪寺官二员分引王公衍圣公大学士九卿詹事由东西桥升阶俱入左右门各就位立鸿胪寺堂官退就东西檐下立
　　皇上赐派出之讲官坐讲官就位一叩坐王公大臣咸按班立鸣赞官赞进讲满汉进讲大学士以次讲四书
　　皇上阐发书义宣示臣工王公衍圣公大学士以下及诸生并朝鲜使臣跪聆毕王公等及圜桥各官师生朝鲜使臣俱兴满汉祭酒以次讲经
　　皇上阐发经义各官及诸生朝鲜使臣跪聆亦如之毕王公及各官师生朝鲜使臣俱兴进讲官退就桥南偕司业以下各就拜位北面立丹陛大乐作鸣赞官赞跪叩兴行三跪九叩礼以次退乐止国子监师生先至成贤街序立只
　　御前进茶清乐作奏仰君师之章
　　皇上赐王公衍圣公大学士九卿詹事茶俱行一跪
　　一叩礼坐
　　赐茶毕乐止鸿胪寺堂官引王公大学士以下各官自左右门出至桥南东西序立【臣】部堂官奏礼成中和韶乐作奏道平之章
　　皇上起座乘舆出太学门乐止祭酒司业率所属官
　　暨进士举人诸生跪送
　　驾过兴各官及朝鲜使臣咸退
　　各衙门承办
　　视学事宜
　　凡恭遇
　　皇帝视学工部设大次于
　　大成殿东又恭设
　　黄幄
　　御座于伦堂正中鸿胪寺于
　　御座之前稍东恭设
　　御案南之东设祭酒讲书案南之西设司业讲经案
　　内阁先期恭拟经书题进呈
　　钦定祭酒撰四书讲章司业撰五经讲章均缮清汉
　　文进呈
　　御览是日陈设
　　讲案王公百官一体齐集国子监其观礼之五经博士各氏后裔以衍圣公领之守部进士以监丞领之举人以博士领之六堂肄业生以六堂助教学正学录领之八旗官学生以八旗助教教习领之各学学生以各学副管教长教习领之均先期到监演习礼仪
　　诏建辟雍各衙门承办
　　临雍事宜
　　皇帝视学工部设更衣
　　御幄于
　　大成殿阶下东南向武备院设
　　宝座于
　　辟雍殿内务府将
　　文华殿预备经筵讲案案衣敬谨挪往并先期预备讲官之讲案案衣届期鸿胪寺陈设军机大臣先期恭拟经书题进呈
　　钦定大学士撰四书讲章祭酒撰五经讲章均缮清
　　汉文进呈
　　御览届期陈设讲案于
　　辟雍殿内务府铺设进讲官及侍班之王公大臣坐毡乐部和声署于
　　辟雍殿阶下设中和韶乐于太学门内设丹陞大乐其观礼之五经博士各氏后裔以衍圣公领之守部进士以监丞领之举人以博士领之六堂肄业生以六堂助教学正学録领之八旗官学生以八旗助教教习领之各学学生以各学副管教长教习领之讲毕
　　赐茶由内茶房光禄寺预备
　　临雍次日衍圣公率五经博士各氏后裔国子监祭
　　酒司业率六堂及官学师生于
　　午门外奉表谢
　　恩鸿胪寺设案礼部官捧表御史纠仪鸣赞序班赞
　　礼
　　赐衍圣公五经博士国子监官执事诸臣宴于礼部
　　由光禄寺办理
　　国子监承办
　　视学事宜
　　先期移文礼部查取
　　视学典礼工部修葺
　　先师庙殿庑及彞伦堂以下防堂各处直省取官廕生恩防副嵗优贡生援例贡监生吏部取守部进士举人宗学咸安宫景山等学取副管教长教习学生又准礼部劄送五经博士各氏后裔均到监观礼其守部进士举人迎
　　驾时穿朝服观礼时更采服有职之各氏后裔并各副管教长教习及有职之贡监生并穿补服其无职之各氏后裔及贡监生穿蓝镶青衫披肩金雀髙顶廕监生世职学生用所袭品级服色官学生穿青镶蓝衫披肩银雀髙顶均先期榜示届期移文工部恭设大次并
　　黄幄
　　御座鸿胪寺设
　　御案及祭酒等讲经书案清汉文讲章由博士择六堂肄业生八旗官学生善书者缮写观礼职名由典籍查收入册
　　诏建辟雍国子监承办
　　临雍事宜
　　先期行文礼部查取
　　新定
　　辟雍殿
　　视学典礼行文工部修葺
　　先师庙殿庑直省咨取官廕生恩防副嵗优贡生援例贡监生吏部咨取在部补选进士举人礼部咨取在京之进士举人及补满汉各教习宗学觉罗学咸安宫景山左右翼世职等学咨取副管教长教习学生各馆咨取誊録生又准礼部劄送五经博士各氏后裔均到监观礼其守部进士举人迎
　　驾时穿朝服观礼时更采服有职之各氏后裔并各副管教长教习及有职之贡监生并穿补服其无职之各氏后裔及贡监生穿蓝镶青衫披肩金雀髙顶廕监生世职学生用所袭品级服色官学生穿青镶蓝衫披肩银雀髙顶均如旧定仪注先期榜示行文工部恭设
　　黄幄内务府恭备
　　御座
　　御案讲官书案并行文鸿胪寺陈设清汉文讲章由博士防呈堂择六堂八旗助教等善书者缮写观礼职名由典簿防查收入册
　　临雍礼成后敬谨刋刻
　　御论二篇通行颁发在京各衙门官学及直省学政
　　转发各儒学教习以广
　　教思
　　临雍【附】
　　元
　　至正八年夏四月乙亥帝幸国子学赐衍圣公银印升秩从二品定子弟员出身【元史顺帝纪】明
　　永乐四年春三月辛卯释奠于
　　先师曰礼不可简仍服皮弁行四拜礼御伦堂命祭酒胡俨坐讲尚书尧典司业张智讲易之泰卦次日赐祭酒以下宴于奉天门监生宴于丹墀赐俨智纻丝罗衣人二袭学官王峻用等三十五人各纻丝衣一袭监生朱瑨等三千七十四人钞各五锭礼部请立视学之碑帝亲制文勒石【明太学志】
　　正统九年春三月辛亥释奠于
　　先师孔子命祭酒李时勉讲臯陶谟司业赵琬讲易文言明日赐宴赉如例御制重建太学碑文勒石学宫【仝上】
　　景泰二年春二月辛未释奠于
　　先师孔子遣陈懋于谦王直陈循髙谷江渊商辂刘分献命祭酒萧镃讲臯陶谟天聪明节司业赵琬讲泰卦彖辞翼日宴赉如例加赐学官纱防监生绢人一疋是年遣官召衍圣公并三氏后裔赴京观礼着为令【仝上】
　　成化元年春三月丁巳释奠于
　　先师孔子【明史宪宗纪】
　　【谨案明史本纪凡言释奠皆视学也又案礼志成化前视学之祭不设牲不奏乐至是始用牲乐且命衍圣公分献赐服与宴并及三氏后裔】
　　治元年春三月癸酉释奠于
　　先师孔子诏定先期致斋一日奠加币用太牢礼毕御伦堂命祭酒费訚坐讲説命惟天聪明节司业刘震讲乾卦大人与天地合徳一节明日宴赉如例【明太学志】
　　正徳元年春三月甲申亲视学释奠【仝上】
　　嘉靖元年春三月甲寅释奠于
　　先师孔子遂视学命祭酒赵永讲禹谟允若兹节司业呉惠讲乾卦时乘六龙节翌日赐赉如制衍圣公率三氏后裔祭酒率学官诸生上表谢恩皆赐宴于礼部是年命衍圣公及顔孟博士孔氏老成者五人顔孟各二人赴京陪祀【仝上】嘉靖十二年春三月丙辰释奠于
　　先师孔子命大臣致奠
　　启圣公祠遂视学命祭酒林文俊讲益稷篇元首明哉节司业马汝骥讲頥卦彖辞谕诸生端本尚实勿徒事词章【仝上】
　　隆庆元年秋八月癸未朔释奠于
　　先师孔子命礼部侍郎録监事赵贞吉讲禹谟克艰节司业万浩讲乾卦大象赐衍圣公祭酒司业等宴礼部免簪花作乐余如例【仝上】
　　【谨案是年朝鲜陪臣李荣贤等六人各具本等衣冠赴伦堂外观礼廷议班列文臣之后】万厯四年秋八月壬戌上亲释奠是日雨甚免讲次日赐赉如例【仝上】
　　天启五年春三月甲寅亲视学释奠【仝上】
　　崇祯二年春正月丙子释奠于
　　先师孔子【明史庄烈帝纪】
　　明视学仪
　　洪武十五年定制前期设御幄于大成门东南向设御座于伦堂至日学官率诸生迎驾于成贤街左帝入御幄具皮弁服诣
　　先师神位再拜献爵复再拜四配十哲两庑分献如常仪帝入御幄易常服升舆至伦堂升座学官诸生五拜叩头东西序立于堂下三品以上及侍从官以次入堂东西序立赞进讲祭酒司业博士助教四人由西门入至堂中赞举经案于御前礼部奏请授经于讲官祭酒跪受赐讲官坐乃以经置讲案叩头就西南隅几榻坐讲赐大臣翰林儒臣坐皆叩头序坐于东西诸生圜立以聴讲毕叩头退就本位司业博士助教各以次进讲出堂门复位赞宣制学官诸生列班俱北面跪聴宣谕五拜叩头礼毕学官诸生出成贤街送驾明日祭酒率学官上表谢恩永乐四年仍行四拜礼讲毕赐百官茶祭酒等表谢帝御奉天门赐百官宴仍赐祭酒司业纻丝罗衣二袭学官各纻丝衣一袭诸生各钞五锭正统五年幸国子监仪如前视学之日乐设而不作礼毕百官庆贺赐衣服宴皆及孔顔孟三氏子孙治元年定先期致斋一日奠加币牲用太牢改分献官为分奠官嘉靖元年定衍圣公率三氏子孙祭酒率学官诸生上表谢恩皆赐宴于礼部十二年以
　　先师祀典既正再视学命大臣致奠
　　启圣公祠万厯四年定次日行庆贺礼颁赏如旧免赐宴初宪宗取三氏子孙赴京观礼又命衍圣公分献至世宗命衍圣公及顔孟二博士孔氏老成者五人顔孟各二人赴京陪祀【明史礼志】














　　钦定国子监志卷八
　　钦定四库全书
　　钦定国子监志卷九
　　庙制
　　【臣】等谨案学校祀
　　孔子西汉以前未有着令后汉明帝永平二年始临辟雍帅郡国行乡饮酒礼于学校皆祀
　　周公
　　孔子为先圣先师而国学庙祀无明文惟欧阳修集古録载鲁相置卒史碑云故事辟雍祠
　　先圣盖国学祀
　　孔子始见于此迨魏正始以太牢祀
　　孔子为先圣配以顔子为先师晋宋及隋遵循弗改而庙制未详唐武徳初命于国子学立
　　周公
　　孔子庙各一所至贞观中停祭
　　周公始専立
　　孔子庙于国学自是遂为定制元都燕京建庙城东北隅营国子学于庙西明初改为北平府学永乐中仍改国子监立庙故址体制犹未壮也
　　我
　　朝
　　列圣相承尊
　　师重道庙制増崇
　　皇上御极之初隆礼
　　先师易盖黄瓦鸿规炳烁超越前代三十二年
　　大发帑金二十余万
　　特命廷臣鼎新殿宇大工告蒇
　　厘正庙额
　　御制碑文
　　宸翰
　　天章光荣楹桷洵亘古未逢之
　　盛典也谨志图説一卷建葺一卷各以元明旧制附载其末为庙制门
　　庙制一
　　图説












<史部,职官类,官制之属,钦定国子监志,卷九>








　　先师庙在都城东北安定门内成贤街国子监之左南向前为大门恭悬
　　御书
　　先师庙额门凡三楹髙三丈中广一丈三尺七寸左右各广一丈一尺七寸深一丈九尺基髙二尺四寸覆黄琉璃瓦墙饰红黄色楹柱门扉皆丹饰梁栋施五采大门外东西立下马牌各一树坊各二门南屏垣一髙一丈一尺五寸广四丈六尺深四尺石座髙三尺五寸八字垣二髙九尺一寸广二丈四尺深三尺二寸石座髙三尺上覆黄琉璃瓦垂柱等饰以緑琉璃东西栅栏二道又屏垣左右垣各一袤长三十一丈髙六尺七寸外围垣袤长九十五丈髙六尺五寸均覆以版瓦垣皆丹饰大门内碑亭二左为明英宗新建太学碑右为乾隆三十二年重修
　　先师庙
　　谕防碑门垣左右分列前明碑七进士题名碑四十
　　六皆北向【详见金石门】内为
　　大成门恭悬
　　御书
　　大成门额门凡五楹髙四丈九寸中广一丈五尺七寸左右各广一丈五尺深三丈二尺基髙六尺五寸覆黄琉璃瓦周以石阑中三门前后三出陛阶各十有四级门左右翼以墙饰红黄色左右门各一门外迤东为神厨五楹西向髙二丈八尺中广一丈三尺左右各广一丈二尺深二丈神厨南为井亭井甃以石亭髙一丈六尺六寸深广一丈二尺又南为宰牲所三楹西向髙二丈四尺八寸中广一丈一尺左右各广五尺深二丈均覆绿琉璃瓦又南为更房西向髙一丈七尺六寸广一丈二尺深一丈五尺覆以版瓦门外迤西为神库五楹东向髙二丈八尺中广一丈三尺左右各广一丈二尺神库南为持敬门西向髙二丈三尺七寸广一丈八尺深二丈又南为承祭官致斋所三楹东向髙二丈八寸中广一丈一尺五寸左右各广一丈五寸深二丈均覆绿琉璃瓦又南屋一楹即更衣亭旧址东向髙一丈七尺六寸广一丈二尺深一丈五尺覆以版瓦门外阶以下为外墀左右分列
　　国朝歴科进士题名碑五十有二元碑二元进士题名碑三明进士题名碑三十一皆南向【详见金石门】门内左右列防二十有四石鼓十石鼓音训碣一【详见金石门】中为
　　大成殿恭悬
　　御书
　　大成殿额殿凡七楹髙七丈六尺三寸中广一丈八尺五寸次二楹各广一丈六尺又次四楹各广一丈五尺深八丈基髙七尺围廊重檐覆黄琉璃瓦殿中恭悬
　　圣祖仁皇帝御书额一曰万世师表【康熈二十四年颁掲】世宗宪皇帝御书额一曰生民未有【雍正三年颁掲】皇上御书额一曰与天地参
　　御制聫一曰气备四时与天地鬼神日月合其徳教垂万世继尧舜禹汤文武作之师【乾隆三年上亲释奠
　　御制颁掲】又
　　御制聨一曰齐家治国平天下信斯言也布在方策率性修道致中和得其门者譬之宫墙【乾隆三年　先师庙工成　御制颁掲】殿前月台一髙六尺五寸广八丈四尺一寸深四丈三尺九寸周以石阑三出陛前及左右各一阶十有七级月台前为甬路东西分列碑亭十一座俱覆以黄琉璃瓦恭勒
　　圣祖仁皇帝御制
　　至圣先师孔子赞【康熙二十五年】
　　御制顔曾思孟四子赞【康熙二十八年】
　　御制平定朔漠碑【康熙四十三年】
　　世宗宪皇帝御制平定青海碑【雍正三年】
　　御制仲丁亲祭诗【雍正六年】
　　皇上御制临雍纪事碑【乾隆三年】
　　御制平定金川碑【乾隆十四年】
　　御制平定准噶尔碑【乾隆二十年】
　　御制平定囘部碑【乾隆二十四年】
　　御制重修
　　文庙碑【乾隆三十三年】
　　御制平定两金川碑【乾隆四十一年　碑文俱恭载　　　御制门】殿东西掖各十楹南向髙二丈五尺一寸中一楹广一丈九尺五寸深如之余各广一丈二尺七寸深一丈九尺五寸东西庑各十九楹髙三丈一尺八寸各广一丈二尺五寸深二丈九尺两庑之南东西列舍各十二楹北向东为祭器库西为乐器库中一楹广一丈九尺五寸余各广一丈二尺二寸深如之均覆绿琉璃瓦西庑南燎炉一西北瘗坎一殿后长垣一有门在西掖后北向通
　　崇圣祠
　　【谨案大成殿向称】
　　【先师庙二门统称庙门盖始于明臣张璁非礼也乾隆三十三年】
　　【皇上因饬工修庙之时特颁明诏増庙门额曰】
　　【先师庙改殿额曰大成殿二门额曰】
　　【大成门云】














<史部,职官类,官制之属,钦定国子监志,卷九>








　　崇圣祠在
　　大成殿后正殿五楹髙三丈一尺八寸五分中广一丈六尺五寸左右各广一丈三尺三寸深二丈六尺基髙五尺七寸前有月台一髙五尺五寸广四丈九尺深二丈五尺三寸三出陛前及左右各一阶十有一级东西庑各三楹髙二丈四尺四寸中一楹广一丈三尺五寸次二楹各广一丈一尺五寸深二丈五尺五寸东南燎炉一周缭以垣中为门三楹髙二丈六尺八寸中广一丈三尺五寸左右各广一丈一尺五寸深一丈八尺左右门各一门外西折有门一楹西向正殿正门均覆绿琉璃瓦两庑防瓦门楹丹艧
　　【谨案崇圣祠本名】
　　【启圣祠明嘉靖九年建国朝雍正元年加封】
　　【先师五代并为王爵合祀祠中奉勅易名】
　　【崇圣祠皇上御极之三年】
　　【特命崇圣祠易盖緑琉璃瓦三十二年】
　　【大发帑金与先师庙并事鼎新焉】





<史部,职官类,官制之属,钦定国子监志,卷九>








　　土地祠在
　　崇圣祠后迤西正祠三楹南向髙一丈七尺五寸广一丈一尺深一丈八尺左右掖房各一楹髙一丈四尺一寸广九尺深一丈四尺前抱厦一楹髙一丈一尺三寸又前左右厢房各二楹髙一丈三尺九寸广一丈八尺四寸深一丈二尺均覆以版瓦周缭以垣前为大门髙七尺九寸广一丈深五尺左右小门各一
　　【谨案祠之始立无考明太学志云土地祠五间在馔堂门之右疑即此也】
　　【国朝康熙戊辰丙戌乾隆己巳甲申节经丹艧三十二年附先师庙大工一体庀材加焕饰焉】
　　图说附
　　元
　　文宣王庙在东北纬涂之南北东经涂之东殿四阿崇十有七仭南北五寻东西十筵者三左右翼之广亦如之衡达于两庑两庑自北而南七十步中门崇七仞有四尺修半之广十有一步门东门西之庑各广五十有二步外门左右为斋宿之室以间计各十有五神厨神库南直殿之左右翼以间计各七殿而庑庑而门外至于外门内至于厨库凡四百七十八楹【吴澄文正公集谨案此即今国子监先师庙址也元初都城庙学燬于兵宣抚王檝请以金枢宻院地创之于是置学城南并建立宣圣庙世祖至元四年迁都北城以南城国子学为大都路学庙为大都路学庙廷议营立庙学久而未成至成宗大徳间始克集事前代殿宇之制可考见者盖始于此云】
　　明
　　先师庙正殿七间初称
　　大成殿后题曰
　　先师庙髙三丈六尺广十三丈一尺深七丈一尺露台东西八丈八尺南北四丈五尺基髙六尺上有石阑前有石阶级左右石阶级各一殿之东掖为祭器库十一间髙一丈五尺每间广一丈三尺深一丈三尺基髙一尺八寸西掖为乐器库十一间髙广深入与祭器库同东西庑各十九间髙一丈六尺每间广一丈三尺深一丈八尺基髙二尺当庑门之中有小阶级内墀东碑亭一座正统新建太学碑树焉西井一口石甃两墀杂植松桂槐栢共六十一株两庑之南折而北向为东西序各十一间门各一髙一丈五尺每间广一丈三尺深一丈三寸基髙一尺八寸两序之中为大成门后题曰庙门五间中门三东西各列防十二门髙二丈六尺广七丈九尺前后深四丈八尺基髙五尺周环石阑前后各石阶级三门内石鼓各五西石鼓文音训碑一通门外东神厨五间宰牲亭三间井亭一座井一口石甃西神库五间持敬门一间致斋所一间外墀东元加封
　　圣号诏书碑一通【大徳十一年七月建】西元加封
　　先圣父母妻并顔曾思孟制祠碑一通【至顺二年九月建】东西各有南北对廊树歴科进士题名碑杂植松栢共五十七株櫺星门三间隔衢为屏墙外地一方东西广七丈五尺深四尺为木栏以防焉【明太学志】
　　【谨案此即元大徳时所建庙址也明正统间以故学卑隘命有司撤而修之左庙右学于是始备矣】
　　启圣祠南向正堂五间髙三丈广七丈八尺深二大五尺前有露台髙五尺五寸长二丈五尺广五丈前有石阶级东西従祀堂各三间髙二丈广三丈七尺深一丈三尺祠门三间髙二丈广三丈深二丈六尺基髙一尺五寸前有石阶级两旁为周垣各有门以通拜谒外由西出大门一间髙二丈六尺广一丈八尺深二丈八尺门外即广储门之通路【同上】
　　土地祠五间在馔堂门之右缭以垣中为门折而西一门即由广储门之路而入者旧名小广储门【同上】





　　钦定国子监志卷九
<史部,职官类,官制之属,钦定国子监志>
　　钦定四库全书
　　钦定国子监志卷十
　　庙制二
　　建葺
　　顺治八年
　　世祖章皇帝以武功耆定文教诞敷将于明年
　　视学释奠
　　特谕礼部缮修
　　圣庙
　　顺治十四年以西庑稍圯
　　特发帑金三万两鸠工兴作至十六年吿成
　　康熙六年
　　圣祖仁皇帝将举
　　临雍释奠大典
　　谕礼部修
　　先师庙俟工成日诹吉以闻
　　康熙十八年修
　　先师庙西庑及
　　启圣祠
　　康熙四十二年
　　特发内帑修
　　先师庙
　　命和硕理亲王董其事至四十四年吿成
　　先师神位移奉顺天府学
　　康熙五十二年祭酒【臣】徐日暄奏请修葺庙庑奉
　　防交广善库动帑办理
　　先师神位移奉敬一亭中
　　雍正元年
　　世宗宪皇帝缵承丕绪将举
　　临雍释奠大典
　　特谕礼部暨工部修葺
　　文庙
　　雍正八年国子监奏请修葺
　　先师庙
　　诏太常寺委员经理
　　雍正十一年太常寺奏请修葺
　　先师庙东西庑
　　诏从之
　　乾隆二年
　　皇上初登大寳将以明年二月举
　　临雍释奠大典
　　特饬太常寺预修
　　文庙
　　又
　　特命
　　大成殿
　　大成门易黄瓦
　　崇圣祠易绿瓦
　　【谨案先是世宗宪皇帝命阙里】
　　【圣庙殿庑门垣易用黄琉璃瓦至是皇上以国子监为首善观瞻之地辟雍规制宜加崇饰特命】
　　【大成殿门易黄瓦崇圣祠易緑瓦礼部覆奏】
　　【先师庙大门外屏垣均用黄瓦崇圣祠前中门均用緑瓦】
　　【诏従之】
　　乾隆三十二年
　　皇上以太学
　　圣庙自改用黄瓦鼎新后阅年已乆宜重加修葺以昭美备
　　特发帑金二十余万敬谨缮葺
　　命大学士忠勇公傅恒等总理其事
　　先师神位移奉彛伦堂中
　　又
　　命
　　先师庙碑亭并易黄瓦
　　【谨案大成殿墀】
　　【国朝建立碑亭九座凡骏烈鸿功勒石太学者并覆黄瓦其康熙二十五年】
　　【圣祖御制先师孔子赞又二十八年】
　　【御制四贤赞雍正六年世宗御制丁祭诗碑亭三座均用緑瓦至是监臣陆宗
　　楷等言三亭旧覆緑瓦者皆圣徳渊深鸣谦协吉以尔时】
　　【文庙尚用绿瓦不欲特示尊崇也今自乾隆三年特命至圣殿庭改覆黄瓦列祖谟典自应益着辉煌宜并用黄瓦以符体制】
　　【诏从之】
　　乾隆三十三年
　　先师庙工成
　　皇上以门题殿榜向沿明臣张璁陋议
　　特命详考彛章宣示厘正改殿额为
　　大成殿二门额为
　　大成门增庙门额为
　　先师庙并
　　亲书颁掲焉
　　【谨案凡先师庙工程由太常寺及国子监奏】
　　【闻者或交内务府或交工部命下之日发帑兴修至毎年丁祭先时整饬止由国
　　子监于祀前一月移太常寺经理】
　　建葺附
　　元
　　至元四年作都城画地宫城之东为庙学基【程钜夫雪楼集】
　　【谨案时迁都北城营立庙学廷议纷杂功用弗成】至元二十四年设国子监命立
　　孔子庙【吴澄文正公集】
　　【谨案元史成宗纪云大徳十年正月营国子学于】
　　【文宣王庙西据此则立庙应在建学之先然是时特设官以立教而未有定所故虽有立庙之命而规模亦未具也】
　　元贞元年诏立
　　先圣庙久未集【程钜夫雪楼集】
　　大徳六年建
　　文宣王庙于京师【元史成宗纪】
　　十年
　　庙成【同上】
　　至正十六年命修葺
　　孔子庙宇【王圻续文献通考】
　　明
　　永乐初建庙于太学之东【明史礼志】
　　【谨案永乐九年庙成至十八年乃迁都】
　　宣徳四年修北京国子监
　　大成殿前两庑【明宣宗实録】
　　正统八年修国子监
　　先师庙【明太学志】
　　【谨案孙承泽学典正统元年吏部主事李贤请以佛寺之费修举太学从之明史英宗纪正统九年新建太学成释奠于孔子盖是役创议于元年下诏于八年工成于九年也】
　　治十四年诏
　　文庙櫺星门外修屏墙以蔽之【同上】
　　【谨案时礼部侍郎谢铎言櫺星门外有小巷横沟积秽宜髙筑屏墙以为障蔽乃贸地东西广七丈五尺深四尺筑屏墙上覆青色琉璃瓦两傍筑小红墙覆以筒瓦防以栏】嘉靖九年改称
　　大成殿为
　　先师庙
　　大成门为庙门【明史礼志】
　　【谨案时大学士张璁縁帝意言先圣祠宇宜称庙不称殿下诸臣议乃改称庙并易去大成之名】
　　万厯二十八年
　　文庙易以琉璃瓦【春明梦余録】
　　【谨案两京孔子庙皆用靑瓦至是従司业傅新徳请始易以琉璃瓦】

　　钦定国子监志卷十
　　钦定四库全书
　　钦定国子监志卷十一
　　祀位
　　【臣】等谨案国学自唐开元中庙祀
　　孔子册赠王爵始正南面之位用宫悬之乐被衮冕之服较之晋备三牲四时致祭宋齐崇奉秩比上公典綦重矣逮宋迄明并用王者之礼嘉靖中始改庙像为木主易王爵称
　　先师
　　国朝因之尊崇之典斟酌修明益臻美备至于厯代贤儒祔飨时进时退或増或减迄无定议我
　　世宗宪皇帝特封
　　先师五代并为王爵又
　　命廷臣详考贤儒行事罢者复之缺者増之
　　皇上厘正位次复吴澄之从祀升有子于哲位诚万
　　年不易之隆规已谨志
　　圣位一卷配飨从祀一卷为祀位门而以元明来尊奉之典暨诸贤儒进退沿革各附卷末云
　　祀位一
　　圣位
　　先师庙大成殿中奉
　　至圣先师孔子神位南向木主髙二尺五寸五分广六寸五分厚一寸朱地金书小座髙四寸五分大座髙一尺四寸五分龛二重内龛连座髙九尺四寸广六尺深三尺七寸外龛髙一丈七尺四寸广一丈五尺六寸深八尺一寸均安黄琉璃大座上座髙三尺广一丈七尺二寸深九尺七寸
　　【谨案先圣神位】
　　【国初监明旧制用木主称至圣先师孔子】
　　【世祖章皇帝顺治二年国子祭酒李若琳言圣人賛乾坤曰大哉乾元至哉坤元曰大成曰至圣洵非孔子之德配乾坤者莫能当之今称至圣而遗大成乾坤之义未备又谥法经天纬地曰文圣善周闻曰宣洵非徳兼君师莫能当之今称】
　　【先师而遗谥号如英君谊辟止曰某君某王而去圣神文武之谥可乎惟称大成至圣文宣先师庶至徳隆名倍为阐扬礼科给事中龚鼎孳是若琳言下诸臣议行加孔子谥号为大成至圣文宣先师十四年给事中张文光又言圣至】
　　【孔子賛美难以形容曰至圣则无所不该曰】
　　【先师则名正而实称顺治初年仍元旧谥而不称王窃意追王固属诬圣即加大成文宣四字亦不足以尽孔子宜改主为】
　　【至圣先师孔子诏从之通行直省学宫遂为定制节奉】
　　【谕防　俱恭载圣谕门】
　　崇圣祠中奉
　　肇圣王木金父
　　裕圣王祈父
　　诒圣王防叔
　　昌圣王伯夏
　　啓圣王叔梁纥神位皆南向木主髙一尺七寸寛四寸五分厚五分赤地金书正位五龛中独座左右両龛合座龛髙七尺广六尺一寸深三尺七寸木座髙二尺三寸五分广七尺二寸深四尺八寸石座髙二尺六寸五分中座广八尺五寸东西连座广一丈四尺四寸深五尺九寸【谨案明嘉靖中张璁始请于大成殿后别立】
　　【启圣祠祀圣父叔梁公】
　　【国朝世宗宪皇帝雍正元年】
　　【命诸臣议封孔子先世五代廷臣以应封公爵议上】
　　【诏诸臣复议由是定封木金父公为肇圣王】
　　【祈父公为裕圣王防叔公为诒圣王】
　　【伯夏公为昌圣王叔梁公为啓圣王合祀五代更名】
　　【啓圣祠为崇圣祠详见】
　　【圣谕门】
　　圣位【附】
　　元
　　大徳十一年秋七月辛巳加封
　　至圣文宣王为
　　大成至圣文宣王【元史武宗纪】
　　【谨案汉平帝元始元年始追諡孔子曰褒成宣尼公魏太和十六年改諡】
　　【文圣尼父北周大象二年封邹国公唐干封元年赠太师天授三年封隆道公神龙元年諡曰文宣开元二十七年封文宣王宋大中祥符元年加諡】
　　【元圣文宣王五年改諡至圣文宣王至元武宗始加】
　　【大成之称考是时武宗即位尚未改元祭祀志作至大元年七月者非今从元史本纪载八】至顺元年秋閠七月戊申加封
　　孔子父齐国公为启圣王母鲁国太夫人为启圣王夫人【元史文宗纪】
　　【谨案宋大中祥符中追封圣父为齐国公】
　　【圣母为鲁国太夫人至是始晋王爵从孔思晦请也】至顺三年春正月壬午封
　　孔子妻郓国夫人为大成至圣文宣王夫人【仝上】明
　　正统十二年巡按直御史李奎请加封
　　孔子不允【南雍志】
　　成化十二年北监祭酒周洪谟请加
　　孔子帝号改大成至圣为神圣广运不允【仝上】嘉靖九年冬十一月大学士张璁言
　　孔子宜称先圣先师不称王编修徐阶力言不可帝怒谪其官乃自制正
　　孔子祀典説大畧谓
　　孔子以鲁僭王为非宁肯自僭复为正
　　孔子祀典申记璁因作正
　　孔子庙祀典或问奏之帝令集议御史黎贯是阶言亦禠职给事中王汝梅等极言不宜去号帝皆斥为谬论于是诸臣皆言人以圣人为至圣人以
　　孔子为至宋眞宗称为
　　至圣其意已备乃更正
　　孔子谥号曰
　　至圣先师孔子【明史世宗纪】
　　【谨案治中翰林院检讨刘端言孔子封典尚袭元旧未能改正所谓大成者孟子取譬之词所谓文宣者齐主髙洋之谥不可拟盛徳宜节去大成文宣四字别定尊荣美谥下有司议乆不决至是帝用璁言先师谥号始定】
　　嘉靖九年遵南京国子监制改制
　　至圣先师木主髙二尺三寸七分广四寸厚七分座髙四寸长七寸厚三寸四分朱地金书题曰
　　至圣先师孔子去王号及大成文宣之称【明史礼志谨案洪武四年宋濓上孔子庙堂议云古者造木主以栖神无设像之事开元礼设先圣神座于堂上西楹间设先师神座于东北席皆以筦则犹扫地而祭也今因开元八年之制土肖像失神明之义矣议上不报至十五年始改国子监庙像为木主而天下学庙如故永乐中改北平府学为国子监庙犹塑像成化十六年监臣祝澜请易木主为周洪谟所斥嘉靖九年张璁复言宜用木主塑像宜毁于是礼臣议用木主仍拟大小尺寸着为定式】
　　啓圣公木主髙一尺四寸广二寸六分厚五分座髙二寸六分长四寸厚二寸赤地墨书于
　　大成殿后别立室以祀【仝上】
　　【谨案治元年王恕请立祠祀启圣王不报正统二年裴侃言】
　　【圣父元已晋封请创殿于大成殿西崇祀时止命行之阙里至是从张璁言始建启圣祠于学宫焉】











　　钦定国子监志卷十一
　　钦定四库全书
　　钦定国子监志卷十二
　　祀位二
　　配飨从祀
　　大成殿四配位木主髙一尺七寸寛四寸五分厚五分赤地金书小座髙三寸五分大座髙一尺五分东西连二龛合座龛髙六尺五寸广七尺一寸深四尺三寸五分木座髙一尺九寸广一丈四尺八寸深五尺五寸五分緑琉璃座髙二尺三寸广一丈六尺五寸深七尺
　　复圣顔子【汉永平十五年祠七十二弟子顔子位第一后世因之魏正始二年晋配飨位唐贞观二年称先师縂章元年赠太子少师太极元年赠太子太师开元二十七年封兖公宋大中祥符二年封兖国公元至顺元年赠兖国复圣公】
　　述圣子思子【宋崇寜元年封沂水侯大观二年从祀于左邱眀二十一贤之间端平二年升列十哲咸淳三年封沂国公晋配飨位元至顺元年赠沂国述圣公】
　　并西面北上
　　宗圣曽子【唐总章元年赠太子少保太极元年赠太子太保开元八年以曽子受孝经特为塑像坐于十哲之次二十七年赠成伯宋大中祥符二年封瑕邱侯政和元年改封武城侯淳祐二年晋配享位封郕国公元至顺元年赠郕国宗圣公】
　　亚圣孟子【宋元丰六年封邹国公七年晋配享位元至顺元年赠邹国亚圣公】
　　并东面北上
　　大成殿十二哲位木主髙一尺四寸广三寸五分厚五分赤地金书小座髙二寸五分大座髙一尺东西各连六龛合座龛髙六尺二寸广三尺九寸五分深二尺八寸木座髙一尺八寸广二丈三尺七寸深三尺九寸绿琉璃座髙一尺八寸五分广二丈五尺五寸深五尺
　　先贤闵子【唐开元八年从祀二十七年封费侯宋大中祥符二年封琅琊公】先贤冉子【唐开元八年从祀二十七年封薛侯宋大中祥符二年封下邳公】先贤端木子【唐开元八年从祀二十七年封黎侯宋大中祥符二年封黎阳公咸淳三年改黎公】
　　先贤仲子【唐开元八年从祀二十七年封卫侯宋大中祥符二年封河内公成淳三年改卫公】
　　先贤卜子【唐贞观二十一年与左邱明等二十一人以经师从祀开元八年始以十哲从祀二十七年封魏侯宋大中祥符二年封河东公咸淳三年改魏公】
　　先贤有子【唐开元八年从祀二十七年封卞伯宋大中祥符二年封平隂侯咸淳三年子思升四配众议升有子为十哲不果明洪武二年崇仁训导罗恢请升有子而黜宰我不报　国朝初祀子东庑乾隆三年升十二哲】
　　并西面北上
　　先贤冉子【唐开元八年从祀二十七年封郓侯宋大中祥符二年封东平公咸淳三年改郓公】
　　先贤宰子【唐开元八年从祀二十七年封齐侯宋大中祥符二年封临淄公咸淳三年改齐公】
　　先贤冉子【唐开元八年从祀二十七年封徐侯宋大中祥符二年封任城公咸淳三年改徐公】
　　先贤言子【唐开元八年从祀二十七年封吴侯宋大中祥符二年封丹阳公咸淳三年改吴公】
　　先贤颛孙子【唐开元八年从祀二十七年封陈伯宋大中祥符二年封宛邱侯政和元年改頴川侯咸淳三年封陈公升十哲】
　　先贤朱子【宋淳祐元年从祀元至元二十二年封齐国公明崇祯十五年称为先贤位在七十子之下汉唐诸儒之上国朝康熈五十一年升为十一哲】
　　并西序东向
　　【谨案顔曽思孟四配定位始于宋咸淳三年盖前此止以顔子配也十哲之称则始见于唐开元八年命改十哲为坐像自唐以后皆沿旧制宋端平二年以顔子既配祀】
　　【孔子不当复在十哲之列乃升子思子于哲位咸淳三年子思于升列四配复升颛孙子于哲位我朝】
　　【圣祖仁皇帝以朱子注释羣经阐发道理孔孟之后有禆斯文功为宏钜康熈五十一年命廷臣详议尊崇之典大学士遵议朱子配飨孔庙本在东庑先贤之列应请升于】
　　【大成殿东序位次先贤卜子下诏从之是为十一哲乾隆三年尚书徐元梦言】
　　【孔子偶思与难之贤记者志之因号十哲宋代升配子张本朝又跻朱子是十哲名数并非其旧似可无拘有子气象大似圣人诸弟子常欲以事孔子者事之有子宜升哲位时元梦并欲退冉有宰我从祀两庑而升南宫适子贱于堂上哲位大学士鄂尔泰等议以冉宰两贤圣门髙第佑飨千秋岂容轻议惟有子为游夏诸贤所服孟子亦称智足知圣从前未跻十哲似为缺典应如所请南宫适子贱升哲之説似不可从上纳其言于是移朱子神位于西序先贤颛孙子之次而升有子神位于大成殿东序先贤卜子之次是为十二哲云】
　　大成殿两庑从祀先贤先儒神位木主髙一尺三寸六分广三寸五分厚六分赤地墨书小座髙二寸大座髙七寸五分东庑连四龛十六座龛髙五尺八寸广二尺八寸深三尺木座髙二尺六寸广共一丈二尺深四尺一寸砖座髙一尺二寸通广二十丈一尺六寸深六尺五寸西庑连四龛十五座又独龛一座广二尺八寸深二尺二寸木座广四尺深三尺二寸余同东庑先贤蘧子瑗【唐开元二十七年从祀封卫伯宋大中祥符二年加内黄侯明嘉靖九年改祀于乡　国朝雍正二年复祀为东庑先贤之首】
　　先贤澹防子灭眀【唐开元二十七年从祀封江伯宋大中祥符二年加金乡侯】
　　先贤原子宪【唐开元二十七年从祀封原伯宋大中祥符二年加任城侯】先贤南宫子适【唐开元二十七年从祀封郯伯宋大中祥符二年加袭邱侯政和元年改汶阳侯】
　　先贤啇子瞿【唐开元二十七年从祀封防伯宋大中祥符二年加湏昌侯】先贤司马子耕【唐开元二十七年从祀封向伯宋大中祥符二年加楚邱侯政和元年改睢阳侯】
　　先贤梁子鳣【唐开元二十七年从祀封赵伯宋大中祥符二年加千乘侯】先贤冉子儒【唐开元二十七年从祀封祀伯宋大中祥符二年加临沂侯】先贤伯子防【唐开元二十七年从祀封聊伯宋大中祥符二年加沐阳侯】先贤冉子季【唐开元二十七年从祀封东平伯宋大中祥符二年加诸城侯】先贤漆雕子徒父【唐开元二十七年从祀封须句伯宋大中祥符二年加髙苑侯】
　　先贤漆雕子哆【唐开元二十七年从祀封武城伯宋大中祥符二年加濮阳侯】先贤公西子赤【唐开元二十七年从祀封郜伯宋大中祥符二年加钜野侯】先贤任子不齐【唐开元二十七年从祀封任城伯宋大中祥符二年加当阳侯】先贤公良子孺【唐开元二十七年从祀封东年伯宋大中祥符二年加牟平侯】先贤公肩子定【唐开元二十七年从祀封新田伯宋大中祥符二年加梁父侯】先贤鄡子单【唐开元二十七年从祀封铜鞮伯宋大中祥符中未经赠爵大观四年从议理局言加聊城侯】
　　先贤罕父子里【唐开元二十七年从祀封乘邱伯宋大中祥符二年加祁乡侯】先贤荣子旂【唐开元二十七年从祀封雩娄伯宋大中祥符二年加厌次侯】先贤左人子郢【唐开元二十七年从祀封临淄伯宋大中祥符二年加南华侯】先贤郑子国【唐开元二十七年从祀封荥阳伯宋大中祥符二年加朐山侯】先贤原子亢【唐开元二十七年从祀封莱芜伯宋大中祥符二年加乐平侯】先贤亷子洁【唐开元二十七年从祀封莒人伯宋大中祥符二年加胙城侯】先贤叔仲子防【唐开元二十七年从祀封瑕邱伯宋大中祥符二年加博平侯】先贤公西子舆如【唐开元二十七年从祀封重邱伯宋大中祥符二年加临胊侯】
　　先贤邽子巽【唐开元二十七年从祀封平陆伯宋大中祥符二年加髙唐侯】先贤陈子亢【唐开元二十七年从祀封颖伯宋大中祥符二年加南顿侯】先贤琴子张【唐开元二十七年从祀封南陵伯宋大中祥符二年加顿邱侯】先贤歩叔子乗【唐开元二十七年从祀封淳于伯宋大中祥符二年加博昌侯】先贤秦子非【唐开元二十七年从祀封汧阳伯宋大中祥符二年加华亭侯】先贤顔子哙【唐开元二十七年从祀封朱虚伯宋大中祥符二年加济隂侯】先贤顔子何【唐开元二十七年从祀封开阳伯宋大中祥符二年加堂邑侯明嘉靖九年因张璁之请停其从祀　国朝雍正二年复祀】
　　先贤县子亶　【国朝雍正二年増祀】
　　先贤乐正子克【宋政和五年封利国侯配飨孟庙　国朝雍正二年増祀】先贤万子章【宋政和五年封博兴伯从祀孟庙　国朝雍正二年増祀】先贤周子敦頣【宋淳祐元年从祀封汝南伯元至顺二年加豫国公】先贤程子颢【宋淳祐元年从祀封河南伯元至顺二年加豫国公】
　　先贤邵子雍【宋咸淳三年从祀封新安伯】
　　右三十九人并东庑西靣北上
　　先贤林子放【唐开元二十七年从祀封清河伯宋大中祥符二年加长山侯明嘉靖九年改祀于乡　国朝雍正二年复祀为西庑先贤之首】
　　先贤宓子不齐【唐开元二十七年从祀封单伯宋大中祥符二年加单父侯】先贤公冶子长【唐开元二十七年从祀封莒伯宋大中祥符二年加髙密侯】先贤公晳子哀【唐开元二十七年从祀封郳伯宋大中祥符二年加北海侯】先贤髙子柴【唐开元二十七年从祀封共城伯宋大中祥符二年加共城侯】先贤樊子湏【唐开元二十七年从祀封樊伯宋大中祥符二年加益都侯】先贤商子泽【唐开元二十七年从祀封睢阳伯宋大中祥符二年加邹平侯】先贤巫马子施【唐开元二十七年从祀封鄫伯宋大中祥符二年加东阿侯】先贤顔子辛【唐开元二十七年从祀封萧伯宋大中祥符二年加阳谷侯】先贤曹子防【唐开元二十七年从祀封曹伯宋大中祥符二年加上蔡侯】先贤公孙子龙【唐开元二十七年从祀封黄伯宋大中祥符二年加枝江侯】先贤秦子商【唐开元二十七年从祀封上洛伯宋大中祥符中未经赠爵大观四年从议礼局言加冯翊侯】
　　先贤顔子髙【唐开元二十七年从祀封琅邪伯宋大中祥符二年加雷泽侯】先贤壤驷子赤【唐开元二十七年从祀封北徴伯宋大中祥符二年加上邽侯】先贤石作子蜀【唐开元二十七年从祀封亢父伯宋大中祥符中未经赠爵大观四年从议礼局言加钜平侯】
　　先贤后子处【唐开元二十七年从祀封营邱伯宋大中祥符中未经赠爵大观四年从议礼局言加胶东侯】
　　先贤奚容子蒧【唐开元二十七年从祀封下邳伯宋大中祥符二年加济阳侯】先贤顔子祖【唐开元二十七年从祀封临沂伯宋大中祥符二年未经赠爵大观四年从议礼局言加富阳侯】
　　先贤句子井疆【唐开元二十七年从祀封淇阳伯宋大中祥符二年加滏阳侯】先贤秦子祖【唐开元二十七年从祀封少梁伯宋大中祥符二年封鄄城侯】先贤县子成【唐开元二十七年从祀封钜野伯宋大中祥符二年加武城侯】先贤公祖子句兹【唐开元二十七年从祀封期思伯宋大中祥符二年加即墨侯】
　　先贤燕子伋【唐开元二十七年从祀封渔阳伯宋大中祥符二年加研封侯】先贤乐子欬【唐开元二十七年从祀封昌平伯宋大中祥符二年加建城侯】先贤狄子黒【唐开元二十七年从祀封临济伯宋大中祥符二年加林虑侯】先贤孔子忠【唐开元二十七年从祀封汶阳伯宋大中祥符二年加郓阳侯】先贤公西子蒧【唐开元二十七年从祀封祝阿伯宋大中祥符二年加徐城侯】先贤顔子之仆【唐开元二十七年从祀封东武伯宋大中祥符二年加宛句侯】先贤施子之常【唐开元二十七年从祀封乗氏伯宋大中祥符二年加临濮侯】先贤申子枨【唐开元二十七年从祀封鲁伯宋大中祥符二年加文登侯】先贤左邱子眀【唐贞观二十一年以经师从祀宋大中祥符二年封瑕邱伯政和六年改中都伯明崇祯十五年称为先贤】
　　先贤秦子冉【唐开元二十七年从祀封彭衙伯宋大中祥符二年加新息侯明嘉靖九年因张璁言停其从祀　国朝雍正二年复祀】
　　先贤牧子皮　【国朝雍正二年増祀】
　　先贤公都子【宋政和五年封平隂伯从祀孟庙　国朝雍正二年増祀】先贤公孙子丑【宋政和五年封夀光伯从祀孟庙　国朝雍正二年增祀】先贤张子载【宋淳祐元年从祀封郿伯】
　　先贤程子颐【宋淳祐元年从祀封伊阳伯元至顺二年加洛国公】
　　右三十八人并西庑东靣北上
　　先儒公羊子髙【唐贞观二十一年从祀宋大中祥符二年封临淄伯】先儒伏子胜【唐贞观二十一年从祀末大中祥符二年封乗氏伯】
　　先儒董子仲舒【元至顺元年从祀明洪武二十九年封江都伯成化三年改广川伯】
　　先儒后子苍【明嘉靖九年从祀】
　　先儒杜子子春【唐贞观二十一年从祀宋大中祥符二年封缑氏伯】先儒诸葛子亮　【国朝雍正二年増祀】
　　先儒王子通【明嘉靖九年从祀】
　　先儒范子仲淹　【国朝康熈五十二年増祀】
　　先儒欧阳子修【明嘉靖九年从祀】
　　先儒杨子时【元至正二十二年封吴国公赠太师予祀于乡眀治八年从祀封将乐伯】
　　先儒罗子从彦【明万厯四十二年从祀】
　　先儒李子侗【元至正二十二年封越国公赠太师予祀于乡明万厯四十二年从祀】
　　先儒吕子祖谦【宋景定二年从祀封开封伯】
　　先儒蔡子沈【元至正二十二年封荣国公赠太师谥文正加建国公明正统二年从祀成化二年封崇安伯】
　　先儒陈子淳　【国朝雍正二年增祀】
　　先儒魏子了翁　【国朝雍正二年增祀】
　　先儒王子柏　【国朝雍正二年增祀】
　　先儒赵子复　【国朝雍正二年增祀】
　　先儒许子谦　【国朝雍正二年增祀】
　　先儒吴子澄【明正统八年从祀封临川郡公嘉靖九年因张璁言停其从祀　国朝乾隆二年复祀】
　　先儒胡子居仁【明隆庆十二年从祀】
　　先儒王子守仁【明万厯十二年从祀】
　　先儒罗子钦顺　【国朝雍正二年増祀】
　　右二十三人并东庑西面北上
　　先儒谷梁子赤【唐贞观二十一年从祀宋大中祥符二年封龚邱伯政和元年改睢阳伯】
　　先儒髙堂子生【唐贞观二十一年从祀宋大中祥符二年封莱芜伯】先儒孔子安国【唐贞观二十一年从祀宋大中祥符二年封曲阜伯】先儒毛子苌【唐贞观二十一年从祀宋大中祥符二年封乐夀伯】
　　先儒郑子康成【唐贞观二十一年从祀宋大中祥符二年封髙密伯明嘉靖九年改祀于乡　国朝雍正二年复祀】
　　先儒范子寗【唐贞观二十一年从祀宋大中祥符二年封髙密伯明嘉靖九年改祀子乡　国朝雍正二年复祀】
　　先儒韩子愈【宋元丰七年从祀封昌黎伯】
　　先儒胡子瑗【明嘉靖九年从祀】
　　先儒司马子光【宋咸淳三年从祀】
　　先儒尹子淳　【国朝雍正二年增祀】
　　先儒胡子安国【元至正二十二年封建国公赠太师予祀于乡明正统二年从祀成化三年封建寜伯】
　　先儒张子栻【宋景定二年从祀封华阳伯】
　　先儒陆子九渊【明嘉靖九年从祀】
　　先儒黄子干　【国朝雍正二年增祀】
　　先儒真子徳秀【元至正二十二年封福国公予祀于乡明正统二年从祀成化二年封浦城伯】
　　先儒何子基　【国朝雍正二年增祀】
　　先儒陈子澔　【国朝雍正二年增祀】
　　先儒金子履祥　【国朝雍正二年増祀】
　　先儒许子衡【元皇庆二年从祀】
　　先儒薛子瑄【明隆庆二年从祀】
　　先儒陈子献章【明万厯十二年从祀】
　　先儒蔡子清　【国朝雍正二年増祀】
　　先儒陆子陇其　【国朝康熈间御史雍正二年世宗宪皇帝诏増入文庙从祀乾隆元年　　赐谥曰清献是时礼部奏应照谥号给银建立石碑陇其御史秩五品防典内无五品碑价例因赠官内阁学士兼侍郎】
　　右二十三人并西庑东靣北上
　　【谨案从祀诸贤唐迄宋初并列殿上至政和二年从祀新仪成殿上惟祀配位哲位诸弟子及先儒分列东西舍是为两庑从祀之始明易像为主自四配以下均去封爵概称先贤先儒而位次或进或退厯朝沿革不一国朝监于前代于祀位尤多所増复康熈五十四年圣祖仁皇帝允部臣议覆学政余正请以范仲淹学问精纯宜从祀西庑先儒韩愈之次雍正二年世宗宪皇帝命增复祔飨先贤先儒于是廷臣集议宜复祀先贤蘧瑗林放秦冉顔何四人增祀先贤牧皮县亶乐正子万章公都子公孙丑六人复祀先儒汉郑康成范寗二人増祀先儒汉诸亮亮宋尹淳黄干陈淳魏了翁何基王柏陈澔元赵复金履祥许谦明蔡清罗钦顺及本朝陆陇其共十四人又以先贤先儒位次阙里及直省各学俱以时代为序惟国子监向分先贤先儒为序因通行直省悉依国子监序列乾隆二年尚书甘汝来请复吴澄从祀礼部议准位次先儒赵复之下十八年】
　　【皇上复命廷臣考据史于先贤先儒分列之中复按年序次二十九年监臣奏言先贤哲位配享殿上者例不书名所以别于两庑从祀贤儒也乾隆三年升祔有子神牌未经更正请改称有子而不书名得防允行遂为定制今钦遵】
　　【钦定位次详録于左并偹注厯代封爵及从祀先后于下以偹参攷焉】崇圣祠四配神位木主髙一尺四寸广三寸五分厚五分赤地金书东西连二龛合座龛髙六尺二寸广四尺三寸深二尺七寸木座髙二尺七寸五分广九尺一寸深三尺七寸砖座髙二尺七寸广一丈二寸深四尺九寸
　　先贤顔氏无繇【唐开元二十七年从祀　孔庙封伯宋大中祥符二年加曲阜侯元元统二年赠杞国文裕公夫人齐姜氏为杞国端献夫人眀嘉靖九年配享　启圣祠】先贤孔氏伯鱼【宋崇寜元年封泗水侯咸淳三年从祀　孔庙位顔哙下明嘉靖九年配享启圣祠】
　　并西靣北上
　　先贤曽氏防【唐开元二十七年从祀　孔庙封宿伯宋大中祥符二年加莱芜侯明嘉靖九年配享　启圣祠】
　　先贤孟孙氏【元延祐三年封孟子父为邾国公母为宣献夫人明嘉靖九年配享启圣祠】
　　并东面北上
　　崇圣祠两庑从祀主髙一尺三寸六分广三寸五分厚六分赤地墨书东连二龛一座独龛一座龛髙五尺八寸广四尺三寸深二尺七寸木座髙二尺四寸广连座九尺独座四尺八寸深三尺七寸砖座髙一尺二寸五分广二丈二尺深五尺西连二龛一座制如东庑砖座广一丈髙深制如东庑
　　先儒周辅成【明万厯二十三年从祀　启圣祠】
　　先儒程珦【明嘉靖九年从祀　启圣祠】
　　先儒蔡元定【明嘉靖九年从祀　啓圣祠】
　　并东庑西面北上
　　先儒张廸　【国朝雍正二年璔祀　崇圣祠】
　　先儒朱松【元至正二十二年追谥献封齐国公明嘉靖九年从祀　启圣祠】
　　并西庑东面北上
　　【谨案明嘉靖中始定以周程蔡朱四子之父从祀】
　　【啓圣祠国朝因之雍正二年改祠名曰】
　　【崇圣命诸臣集议四子之外有可升祔】
　　【崇圣者廷臣言横渠张子之父廸宜増入从祀乃祀于崇圣祠西庑朱松之上】
　　土地祠正中神龛一龛中塑像一木主题曰国子监土地之位
　　配飨从祀【附】
　　元
　　皇庆二年夏六月甲申以宋儒周敦颐程颢颢弟颐张载邵雍司马光朱熹张栻吕祖谦及故中书左丞许衡从祀
　　孔子庙廷【元史仁宗纪】
　　【谨案周子等九人南宋俱经诏祀而复有是命者以元初制未祀也】延祐三年秋七月诏春秋释奠于
　　先圣以顔子曽子子思孟子配飨【元史祭祀志】
　　【谨案曽子子思于南宋咸淳间虽跻配位而元初未用其制至是御史中丞赵世延言南北祭祀不宜冇异故有是诏】
　　至正十九年十一月浙江行省照磨胡瑜言扬时亲得程门之传李侗传河洛之学以授朱子胡安国羽翼春秋蔡沈从学朱子发明书义真徳秀博学穷经践履笃实俱应锡爵从祀
　　庙廷二十一年七月下礼部及三院议至二十二年八月礼部定五先生俱赠太师不予从祀【元史祭祀志】
　　明
　　宣徳三年命礼部考正从祀先贤名位颁示天下从四川万县训导李译言也【明史礼志】
　　【谨案学典载此事于宣徳元年云山东徳平县训导年富言儒学】
　　【文庙哲庑或置木牌或为塑像或封爵差讹或位次未序甚者阙而不置请依洪武定例重校刋布未知孰是】
　　正统元年夏閠六月丁卯正两庑从祀名爵位次颁图子天下学校【南雍志】
　　【谨案学典从忠州学训导宋广言也】
　　正统八年湖广慈利县教谕蒋明言吴澄不下许衡请予从祀下大学士杨士竒议行之【明史礼志】成化二年春正月追封从祀诸儒未有爵者【南雍志】
　　【谨案学典作三年六月从学士商辂之请今遵明史作是月追封者董仲舒胡安国蔡沈眞徳秀四人也】
　　成化三年二月浙江按察司佥事辛访请以何基王柏金履祥许谦从祀下部议祀于乡又六月侍读学士刘定之以陈澔有功礼记请从祀不允【学典】
　　治八年秋七月丁亥封宋儒杨时将乐伯从祀
　　孔子庙庭【明史孝宗纪】
　　【谨案春明梦余録作正统八年八月闗里文献考作治九年者皆讹时祭酒谢铎言杨时废安石有功宜予从祀礼部尚书傅瀚沮之大学士徐溥力主铎议乃祀于司马光之次】嘉靖九年四配神位改用木主髙一尺五寸广三寸二分厚五分座髙四寸长六寸厚二寸八分赤地墨书题曰复圣顔子宗圣曽子述圣子思子亚圣孟子十哲神位木主髙一尺四寸广二寸六分厚五分座髙二寸六分长四寸厚二寸赤地墨书题曰先贤某子某两庑从祀先贤主同先儒主髙尺三寸四分广二寸三分厚四分座髙二寸六分长四寸厚二寸赤地墨书题曰先儒某子某去一切封爵【明史礼志】
　　【谨案此改题神位之始】
　　又罢公伯寮秦冉顔何荀况戴圣刘向贾逵马融何休王肃王弼杜预吴澄从祀【明史礼志】
　　【谨案洪武元年罗恢言公伯寮不宜从祀不报四年司业宋濓请黜荀况雄王弼贾逵杜预马融从祀不允治元年八月科臣张九功言荀况马融王弼雄得罪名教宜黜为礼官周洪谟所却翰林院侍读学士程敏政亦言马融刘向贾逵王弼何休戴圣王肃杜预八人虽有训诂行不足称公伯寮秦冉顔何与蘧瑗林放家语不载皆宜罢祀下礼部议侍郎倪岳言王弼之徒立身虽有可议然六经煨烬頼其讲授经得复存七十二子名字自司马迁来相沿已乆不可轻议十二年科臣吴英中亦请罢公伯寮马融范寗荀况王弼之祀祭酒谢铎又言吴澄不当从祀尚书傅瀚力诋之正徳元年何孟春又言公伯寮蘧伯玉不当从祀部议驳之至是大学士张璁縁帝意请正祀典下诸臣防议乃罢十三人从祀】又祀林放蘧瑗卢植郑众郑康成服防范寗于乡【仝上】
　　【谨案治元年程敏政请祀郑众卢植郑康成服防范寗五人于乡蘧瑗亦宜祀于卫林放祀于鲁张九功亦请罢瑗祀为周洪谟所却至是张璁请祀林放七人于乡下诸臣议行】又以申党即申枨厘去其一【仝上】
　　【谨案正徳元年七月何孟春言史记有申党家语有申绩而皆字子周则绩即党也通典开元赠爵有申枨论语释文郑康成曰申枨盖申续史记云申棠今棠为党续为绩讹冩无疑后汉王政碑云无申棠之欲是以枨为棠也索隐谓文翁图有党无枨是以党为枨也二申并祀不已凟乎议上不允至是张璁言申枨宜去诸臣集议去党而存枨焉】又璔后苍王通欧阳修胡瑗从祀【仝上】
　　【谨案洪武初王祎请欧阳修从祀不允治元年八月程敏政言后苍有功于礼宜与王通胡瑗二人加爵从祀张九功亦言之为周洪谟所却至是张璁请四人与蔡元定从祀部议停蔡而祀四人焉】
　　又进陆九渊从祀【仝上】
　　【谨治十二年科臣吴英中请祀九渊于乡至是从行人薛侃请从祀】
　　【孔庙】
　　隆庆五年以薛瑄从祀【仝上】
　　【谨案治元年张九功请以瑄从祀诏祀于乡嘉靖十九年御史杨瞻樊得仁又请从祀童承叙郭希顔沮之至是给事中韩楫御史马三乐等交章请祀乃祀于吕祖谦下明史薛瑄作六年】
　　万厯十二年十一月以王守仁陈献章胡居仁从祀【学典】
　　【谨案先是言官屡请以三人从祀惟居仁众议无异献章守仁舆论不一礼臣陆树声持之甚力陶大临议不能夺至是礼臣沈鲤请独祀居仁而大学士申时行等内主守仁掲荐遂令三人并祀】
　　万厯四十二年诏以罗从彦李侗从祀【厯代祀典谨案学典先是三十七年福建学臣熊尚文请以二人从祀部议从之上命翰林院詹事府覆议至是始决罗祀东庑位朱子下李祀西庑位南轩上阙里文献考作四十七年从福建廵抚丁继宗之请】
　　崇祯十五年改左邱眀称先贤【明史礼志】
　　又改宋儒周敦颐程颢程頥朱熹邵雍张载六子称先贤位七十子下汉唐诸儒上【明史礼志谨案治十二年四月科臣杨亷请以宋五儒与】
　　【圣门诸子接席于两庑间超荀况等而处其上部议驳之至是诏议进六子之位仅于太学更置阙里庙庭及天下学宫未遑颁行也春明梦余录载是年十月部议以六子及董仲舒王通俱称先贤礼志止称六子不及仲舒通当从明史】
　　以上俱
　　大成殿两庑配飨从祀
　　嘉靖九年定
　　大成殿后别立室祀
　　圣父叔梁纥以顔无繇曽防孔鲤孟孙氏配称先贤某氏以程珦朱松蔡元定从祀称先儒某氏【仝上】
　　【谨案此圣父配飨从祀之始先是宋洪迈元姚燧皆言顔路曽晳孔鲤庙庭之列次为失伦熊禾亦尝建议宜别立一室以】
　　【齐国公居中南靣顔路曾防孔鲤孟孙氏侑食之明洪武初宋濓王祎言顔子曽子子思配于殿而父坐庭庑子虽齐圣不宜先父解缙谢铎程敏政先后言之皆不果行正统三年裴侃言】
　　【文庙惟论传道家庙宜正父子名分不正神不自安圣父元已进封启圣王请创殿于】
　　【大成殿西崇祀而顔孟之父俱封公惟伯鱼子晳仍侯乞追封公爵偕顔孟之父俱配启圣王殿帝命行之阙里仍议加伯鱼子晳封号至是大学士张璁请于大成殿后别立一室祀】
　　【圣父而以诸贤父配飨从祀诏可明年启圣祠成从尚书李时言】
　　【启圣公祀仪视四配东西配位视十哲从祀视两庑各列位次奉祀】万厯二十三年以宋儒周敦頥父辅成从祀
　　启圣祠【明史礼志】
　　【谨案从湖广廵抚郭惟贤请祀于东庑先儒程珦之上】
　　以上俱
　　启圣祠两庑配飨从祀

　　钦定国子监志卷十二
　　钦定四库全书
　　钦定国子监志卷十三
　　礼
　　【臣】等谨案司马迁言适鲁观
　　庙堂车服礼器诸生以时习礼低佪留之不能去云葢宗庙百官之美富万世言礼者折衷焉我
　　国家典制崇隆
　　临雍亲祀而外官师有事于庙中其礼有五曰释奠曰释菜曰释褐曰告功曰告祭记云礼时为大称次之宜次之五者之礼亦各从其时也至于祭器祭品所以交于神明致其蠲洁惟称与宜尔矣稽古释奠有始立学之奠有四时常奠而上丁行礼在仲春之月汉以来祠
　　孔子于曲阜而释奠辟雍自魏始晋则四时皆祭北齐用春秋二仲隋复改用上丁增为四仲至唐始定为二仲宋明因之释菜礼简于释奠无牲币乐奏古人用之有三春合舞也始立学也始入学也北齐始以朔日行礼宋太宗制朔望行香礼其后或于四孟或于元日明始定月朔释菜望日行香之仪释褐礼始于唐开元间乡贡进士以初冬就国子监谒
　　先师宋改用仲冬明制定期放榜后五日至于告功之典葢鲁颂所谓在泮献功者欤而陟降在庭有举必告之仪自明以前无闻焉我
　　列圣右文宪章作述礼仪明备所谓道隆则从而隆固
　　千载一时也若夫
　　丰功伟烈之垂拓地犂庭之绩显融懿烁迈古超前而凡鼎彛笾豆之嘉粢盛牲醴之荐莫不彬彬焉秩秩焉事有宜适物有节文猗欤盛哉谨辑释奠释菜释褐告功吿祭各一卷祭器三卷祭品一卷绘图着説为礼志其元明旧制可考者并附卷末无则阙之云
　　礼一
　　释奠
　　国朝崇徳元年
　　太宗文皇帝遣官致奠
　　先师五年定释奠之礼
　　【谨案是时创业盛京首崇祀事所以开我】
　　【朝隆儒重道之模为万世劝学兴贤之法谨恭载篇首】顺治二年定春秋丁祭
　　遣大学士一人行礼翰林官二员分献国子监监丞博
　　士分献两庑祭酒祀
　　启圣公于后殿均以先贤先儒配享从祀遇有他事改次丁或下丁日
　　【谨案定制释奠先师孔子为中祀序在厯代帝王之次】
　　【遣官事宜初由礼部题请后归太常寺遇有他事如乾隆十二年仲秋上丁值太宗文皇帝忌辰改用次丁是也】
　　顺治四年定致祭
　　先师孔子遣满官赞礼祝词兼用满文
　　康熙二十三年祭酒王士祯等请定
　　先师祀典乐舞笾豆酌用成化治年间仪制
　　诏从之
　　康熙二十五年令春秋释奠武官二品以上并入陪祭
　　康熙二十六年令春秋释奠国子监用笾十豆十舞用六佾
　　雍正十一年增释奠上香仪
　　乾隆元年令祭
　　文庙前一日陈设饬太常寺如羣庙仪治之祭毕交国子监分胙
　　【谨案释奠祭品向由太常寺移交国子监官前期一日陈设至是礼部以不与羣庙之例画一议交太常寺官陈设如仪】
　　乾隆十一年增
　　崇圣祠配位分献官二员其陈设四案增帛二爵六
　　【谨案向例配位奠献俱承祭官行礼孔氏孟氏二位前无帛止献爵至是更定】乾隆十八年礼部奏言两庑位次皆东西向先贤先儒南北分列向于中间空处设案分献官各一人奠献于礼未协应请两庑各用分献官二人増香帛一案就位行礼以严昭格至十二哲两庑向皆于各位前豫奠一爵其分献官行三献礼则统奠三爵于香案以太常寺执事人不充数故也嗣后丁祭十二哲两庑三献请均令肄业诸生奉爵令东西分献翰林官各奠三爵两庑分献国子监官各统奠三爵
　　诏从之
　　又防典馆奏言两序两庑以国子生执事而殿内正位配位及
　　崇圣祠殿庑仍用乐舞生揆诸典礼实有未协请嗣后
　　遣官释奠司香司帛司爵
　　大成殿正位配位用国子官两哲两庑暨
　　崇圣祠殿庑均以国子生充赐福胙受福胙各用国子生二人
　　诏从之
　　释奠仪注
　　正祭日五鼓各赴庙齐集分献陪祀各官由鸿胪寺官引至两旁门排班立承祭官由左旁门入于阶下行礼太常寺賛引官对引官导承祭官至盥洗处賛引官賛盥洗承祭官盥洗毕引至阶下立陪祀各官由鸿胪寺官引至行礼处立典仪官唱乐舞生就位执事官各司其事陪祀分献官各就位【文舞生执羽籥引进】賛引官賛就位承祭官就拜位立分献陪祀各官亦随后立典仪官唱迎神司香官各奉香盘进协律郎唱迎神乐奏昭平之章乐作賛引官賛就上香位司香官各就案旁立賛引官导承祭官由东阶上进殿左门賛诣
　　至圣先师孔子位前承祭官至香案前立賛引官賛跪承祭官跪行一叩礼兴【不賛】司香官跪进香賛引官賛上香承祭官立上柱香三上瓣香毕复一跪一叩兴不賛賛引官賛诣复圣顔子位前跪叩上香如正位仪次賛诣宗圣曾子位前次賛诣述圣子思子位前次賛诣亚圣孟子位前跪叩上香均如前仪其十二哲分献官俟承祭官诣亚圣案时引至哲位前跪叩上香如承祭官仪賛引官賛旋位引承祭官分献官至殿门北面一揖出复位立两庑分献官如十二哲分献官仪齐至各位前上香毕复位立賛跪叩兴承祭分献陪祀各官俱行三跪九叩礼兴乐止典仪唱奠帛爵行初献礼司帛官奉篚司爵官奉爵进协律郎唱初献乐奏宣平之章乐作賛引官賛就奠献位司帛爵各就案旁立賛引官导承祭官由东阶上进殿左门赞诣
　　至圣先师孔子位前承祭官至案前立賛引官賛跪承祭官跪行一叩礼兴【不賛】賛引官賛奠帛司帛官奉帛跪进承祭官受帛拱举立献毕賛引官賛献爵司爵官奉爵跪进承祭官受爵拱举立献奠于正中行一跪一叩礼兴【不賛】賛引官賛赴读祝位引承祭官就读祝位立读祝官至祝案前一跪三叩捧祝版立于案左乐止賛引官賛跪承祭官读祝官分献官陪祀官俱跪賛引官賛读祝读祝官读毕捧祝版至正位帛案前跪安帛篚内三叩退乐作賛引官賛跪叩兴承祭分献陪祀官俱行三叩礼兴賛引官賛诣复圣顔子位前奠帛献爵如正位仪次賛诣宗圣曾子位前次賛诣述圣子思子位前次賛诣亚圣孟子位前奠帛献爵均如前仪其十二哲分献官俟承祭官诣亚圣位时引至哲位前奠帛献爵如承祭官仪賛引官賛旋位引承祭官分献官至殿门北面揖出复位立两庑分献官如十二哲分献官仪齐至各位前奠帛献爵毕复位立乐止典仪唱行亚献礼司爵官奉爵进协律郎唱亚献乐奏秩平之章乐作賛引官賛就献爵位司爵各就案旁立賛引官引承祭官由东阶上进殿左门賛诣
　　至圣先师孔子位前承祭官至案前立賛引官賛跪承祭官跪行一叩礼兴【不賛】賛引官賛献爵司爵官奉爵跪进承祭官受爵拱举立献奠于左一跪一叩兴【不賛】賛引官賛诣复圣顔子位前跪叩献爵如正位仪次賛诣宗圣曾子位前次賛诣述圣子思子位前次賛诣亚圣孟子位前跪叩献爵均如前仪其十二哲分献官俟承祭官诣亚圣位时引至哲位前跪叩献爵如承祭官仪賛引官賛旋位引承祭官分献官至殿门北面揖出复位立两庑分献官如十二哲分献官仪齐至各位前跪叩献爵毕复位立乐止典仪唱行终献礼司爵官奉爵进协律郎唱终献乐奏叙平之章乐作賛引官賛就献爵位司爵各就案旁立承祭官及分献官跪叩献爵俱如亚献仪爵奠于右賛引官賛旋位承祭官分献官各复位立仪如亚献乐止文舞生行一跪一叩礼立执旌节引退于两旁立典仪唱赐福胙賛引官賛诣受福胙位引承祭官至殿内立捧福胙二员捧至正位案前拱举至受福胙位右旁跪接福胙二员左旁跪賛引官賛跪承祭官跪賛引官賛饮福酒承祭官受爵拱举授接福官接福官退賛引官賛受胙承祭官受胙拱举授接胙官接胙官退賛引官賛叩兴承祭官三叩兴賛引官賛旋位引承祭官复位立行谢福胙礼賛引官賛跪叩兴承祭分献陪祀各官俱行三跪九叩礼兴典仪官唱彻馔协律郎唱彻馔乐奏懿平之章乐作彻讫乐止典仪唱送神协律郎唱送神乐奏徳平之章乐作賛引官賛跪叩兴承祭分献陪祀各官俱行三跪九叩礼兴乐止典仪官唱捧祝帛馔香防送燎位司祝司帛官至各位前一跪三叩捧起祝在前帛次之捧馔香官跪【不叩】捧起在后俱由殿中门中道出以次送至燎位承祭官退至西旁立祝帛馔香过仍复位立数帛官数帛典仪官唱望燎乐作賛引官賛诣望燎位导承祭官至望燎位祝帛焚半賛引官賛礼毕各退
　　【谨案雍正十年以前释奠仪注无上香礼余同今仪】
　　崇圣祠释奠仪注
　　祭日賛引官对引官引承祭官入后殿左门分献官随入至盥洗处賛引官賛盥洗承祭官盥洗毕引诣殿阶下正中分献官以次序立于后均北面典仪唱执事官各司其事賛引官賛就位承祭官就位立分献官随后立典仪唱迎神司香各奉香盘进賛引官賛就上香位引承祭官升东阶由殿左门入賛诣
　　肇圣王香案前承祭官至案前立賛引官賛跪叩兴承祭官行一跪一叩礼兴賛引官賛上香司香跪进香承祭官立上柱香三上瓣香毕复一跪一叩兴【不賛】賛引官賛诣
　　裕圣王香案前次賛诣
　　诒圣王香案前次賛诣
　　昌圣王香案前次賛诣
　　啓圣王香案前跪叩上香均如前仪毕賛复位引承祭官退至殿左门北面揖出复位四配两庑分献官各诣香案前上香如仪皆复位賛引官賛跪叩兴承祭官分献官皆行三跪九叩礼兴典仪唱奠帛爵行初献礼司帛爵生各奉篚执爵进賛引官賛就奠献位引承祭官入殿左门賛诣
　　肇圣王位前承祭官就位前立賛跪叩兴承祭官行一跪一叩礼兴賛奠帛司帛跪进帛承祭官受帛拱举立献賛献爵司爵跪进爵承祭官受爵拱举立献奠于正中复一跪一叩兴【不賛】賛引官賛诣
　　裕圣王位前次诣
　　诒圣王位前次诣
　　昌圣王位前次诣
　　启圣王位前跪叩奠献各如前仪毕賛诣读祝位引承祭官就读祝位立读祝官至祝案前一跪三叩捧祝版立于案左賛引官賛跪承祭官读祝官分献官俱跪賛引官賛读祝读祝官读毕捧祝版至正位案前跪安帛篚内三叩退賛引官賛跪叩兴承祭分献官行三叩礼兴賛复位引承祭官退至殿左门北面揖出复位四配两庑分献官各诣神位前奠帛献爵如仪皆复位典仪唱行亚献礼司爵生各奉爵进賛引官賛就献爵位引承祭官入殿左门賛诣
　　肇圣王位前承祭官至位前立賛跪叩兴承祭官行一跪一叩礼兴賛献爵司爵跪进爵承祭官受爵拱举奠于左复一跪一叩兴【不賛】賛引官賛诣
　　裕圣王位前次诣
　　诒圣王位前次诣
　　昌圣王位前次诣
　　启圣王位前跪叩献爵俱如前仪毕賛复位引承祭官退至殿左门北面揖出复位四配两庑分献官各诣神位前跪叩献爵如仪皆复位典仪唱行终献礼賛引官引承祭官分献官升堂就位跪叩献爵如亚献仪爵奠于右賛复位承祭官分献官各复位立典仪唱彻馔唱送神賛引官賛跪叩兴承祭官分献官俱行三跪九叩礼毕兴典仪唱捧祝帛馔香各供诣燎位捧祝帛者至位前一跪三叩捧馔香者跪不叩俱捧起依次由中门中道送至燎位承祭官退至西旁立俟祝帛馔香过复位典仪唱望燎賛引官賛诣望燎位引承祭官至望燎位祝帛焚半賛引官賛礼毕退
　　丁祭土地祠仪注
　　祭日以助教一人行礼就位上香献爵一跪三叩退
　　释奠国子监执事官生仪节
　　是日五鼓执事官咸集正殿司香司帛司爵司福司胙各执事在东者由殿左门入立于东酒罇案之北在西者由殿右门入立于西酒罇案之北典仪唱执事官各司其事司香官各手奉香盘在东者西面在西者东面俱恭竢典仪唱迎神在东者西行【正位司香在前次东配次东哲】在西者东行【西配司香在前次西哲】正位司香官至正中之东驻足转北面进二步止配哲各司香官俱驻足北面东西配首位司香官各进一步止余不进恭竢賛就上香位正位司香官北行至香案前左旁北面立东配东哲各司香官均北行至位前之南折而东在香案前左旁东面立西配西哲各司香官均北行至位前之南折而西在香案前右旁西面立承祭官入殿左门正位司香官转西面跪承祭官至案前司香官进香退【立东酒罇案之北恭竢在西者立西酒罇案之北】配位哲位司香官俱俟承祭官分献官至案前转北面跪余如正位仪承祭官复位行礼毕司帛官各奉篚司爵官各奉爵东西面恭竢如司香仪典仪唱奠帛爵行初献礼司帛官司爵官各东西行正位司帛官至正中之东驻足转北面进四步止司爵官随之转北面进一步止配位哲位司帛爵官俱驻足北面东西配首位司帛官各进三步止司爵官随之进二歩止东西配次位司帛官及两哲司帛官各进一步止司爵官随之不进步恭竢賛就奠献位正位司帛官北行至案前左旁北面立司爵官行至案后左旁北面立配位哲位司帛爵官均北行折而东西司帛官在案前立司爵官在案后立承祭官入殿左门正位司帛官转西面跪承祭官至案前司帛官进帛退司爵官转西面跪承祭官至案后司爵官进爵退配位哲位司帛爵官俱如正位仪承祭官复位司爵官各奉爵东西面恭竢如初献仪典仪唱行亚献礼司爵官各东西行正位司爵官至正中之东驻足转北面进二步止配位哲位司爵官俱驻足北面东西配首位司爵官各进一步止余不进恭竢賛就献爵位正位司爵官北行至案后左旁北面立配哲各司爵官均北行折而东西立于案后承祭官入殿左门正位司爵官转西面跪承祭官至案后司爵官献爵退配位哲位司爵官俱如初献仪承祭官复位司爵官各奉爵东西面恭竢如亚献仪典仪唱行终献礼司爵官各东西行正位司爵官至正中之西驻足转北面进二步止配位哲位司爵官如亚献仪恭竢賛就献爵位正位司爵官北行至案后右旁北面立配哲各司爵官如亚献仪承祭官入殿左门正位司爵官转东面跪承祭官至案后司爵官进爵退配位哲位司爵官俱如亚献仪承祭官复位典仪唱赐福胙承祭官入殿左门至殿中门内北面立奉福生奉福奉胙生奉胙自西酒罇案之北奉至正位案前拱举至受福胙位右旁跪接福生接胙生自东酒罇案之北至受福胙位左旁跪承祭官受福授接福生接福生退受胙授接胙生接胙生退承祭官复位典仪唱彻馔唱送神承祭官行礼毕典仪唱奉祝帛馔香恭送燎位司祝官司帛官至各位前一跪一叩奉起司爵官诣各馔案司香官诣各香案前俱跪奉起祝在前次帛次馔次香由中门中道出正位在前次东配第一位次西配第一位次东配第二位次西配第二位次东哲次西哲【两庑执事俱防燎所】执事仪毕各退
　　释奠执事员数
　　先师孔子位前司香帛爵官各一员配位四案毎案司香帛爵官各一员十二哲二总案司香帛爵生各三名司罇生四名奉福生一名接福生一名奉胙生一名接胙生一名东庑先贤先儒二总案司香帛爵生各三名西庑先贤先儒二总案司香帛爵生各三名司罇生二名
　　崇圣祠正位五案司香帛爵生各三名四配位二总案司香帛爵生各三名东庑二案司香帛爵生各三名西庑一案司香帛爵生三名以上并具清册送太常寺
　　先师庙分献官东庑二员西庑二员
　　崇圣祠分献官东配一员西配一员东庑一员西庑一员土地祠正献官一员
　　大成殿侍班二员陈设二员东西庑陈设各一员东西角门各一员持敬门二员
　　大成门二员致斋所二员
　　崇圣祠侍班二员陈设一员东西庑陈设二员大门二员
　　崇圣祠司罇生四名土地祠司香爵生二名司壶一名俱系自行拣无庸咨送太常寺
　　承办丁祭事宜
　　先期准太常寺知照演礼日期执事官生齐赴
　　天坛凝禧殿国子监堂官一人防同太常寺堂官监视演习礼节移都察院鸿胪寺各员于祀前一日监视宰牲祭日都察院员监礼鸿胪寺员导引陪祀各官移大兴宛平二县取宰牲屠户移兵部转行提督衙门委步军校率领步兵在集贤门外拦阻车马驱逐闲人祭毕分胙
　　钦遣承祭官分献官及监宰官监礼御史礼部由国子监役分送其余大小各衙门由典簿印给小票自行役赴监祗领【以上典簿丞办国子监则例】
　　释奠【附】
　　元
　　大徳十年八月丁巳京师
　　文宣王庙成行释奠礼牲用太牢乐用登歌制法服三袭【元史成宗纪】
　　至大二年春正月丙午定制
　　大成至圣文宣王春秋二丁释奠用太牢【元史武宗纪】延祐三年秋七月诏春秋释奠于
　　先圣以顔子曾子子思孟子配享【元史祭祀志】
　　【谨案自唐以后圣门诸弟子配享圣庙者惟顔子侑食】
　　【殿上至宋度宗咸淳三年始升曾子子思孟子并配自后江南诸路学庙皆行之是为四配之始元循金旧京师与河北诸路府学皆左顔右孟与】
　　【夫子并居南面至是以南北异礼乃依宋制升曾子子思为四配并列夫子之左而虚其右隅以避古者神位之方迨文宗至顺元年复以先师父叔梁公未加谥号因褒封】
　　【圣父为启圣王并加称四子为复圣顔子宗圣曾子述圣子思子亚圣孟子之号称名允协尤足见有元一代典章云】
　　延祐六年二月丁亥朔日有食之改释奠于中丁【元史仁宗纪】
　　元释奠仪
　　前期一日晡时三献官监祭官各具公服诣省牲所阼阶东西向立以北为上少顷引賛者引三献官监祭官廵牲一匝北向立以西为上待礼牲者折身曰充賛者曰告充毕礼牲者又折身曰腯賛者曰告腯毕賛者复引三献官监祭官诣神厨视涤溉毕还斋所释服
　　释奠日丑前五刻初献官及两庑分奠官二员各具公服于幕次执事者具儒服先于神门外西序东向立以北为上明賛承传賛先诣殿庭前再拜毕明賛升露阶东南隅西向立承賛立于神门阶东南隅西向立掌仪先引诸执事者各司其事引賛者引初献官两庑分奠官防视陈设引賛者进前曰请防视陈设至阶曰升阶至殿檐下曰诣
　　大成至圣文宣王神位前至位曰北向立防视毕曰诣兖国公神位前至位曰东向立防视毕曰诣邹国公神位前至位曰西向立防视毕曰诣东从祀神位前至位曰东向立防视毕曰诣西从祀神位前至位曰西向立防视毕曰诣酒尊所曰西向立防视毕曰诣三献爵洗位至阶曰降阶至位曰北向立防视毕曰诣三献官盥洗位至位曰北向立防视毕曰请就次方初献防视时引賛二人各引东西庑分奠官曰请诣东西庑神位前【东曰东西曰西】向立防视毕曰诣先儒神位前至位曰南向立防视毕曰退诣酒尊所至酒尊所东西向立防视毕曰退诣分奠官爵洗位至位曰南向立防视毕曰请就次两庑分奠官防视毕引賛曰请诣望瘗位至位曰北向立防视毕曰请就次初献官释公服司钟者撃钟初献以下各服其服齐班于幕次掌仪防视班齐诣明賛报知引礼者引监祭官监礼官就位进前曰请就位至位曰就位西向立明賛唱曰典乐官以乐工进就位承传賛曰典乐官以乐工进就位明賛唱曰诸执事者就位承賛曰诸执事者就位明賛唱曰诸生就位承賛曰诸生就位引班者引诸生就位明賛唱曰陪位官就位承賛曰陪位官就位引班者引陪位官就位明賛唱曰献官就位承传賛曰献官就位引賛者进前曰请就位至位曰西向立明賛唱曰辟户俟户辟迎神之曲九奏乐止明賛唱曰初献官以下皆再拜承传賛曰鞠躬拜兴拜兴平身明賛唱曰诸执事者各司其事俟执事者立定明賛唱曰初献官奠币引賛者进前曰请诣盥洗位盥洗之乐作至位曰北向立搢笏盥手帨手出笏乐止及阶曰升阶升殿之乐作入门曰诣
　　大成至圣文宣王神位前至位曰就位北向立稍前奠币之乐作搢笏跪三上香奉币者以币授初献初献受币奠讫出笏就拜兴平身少退再拜鞠躬拜兴拜兴平身曰诣兖国公神位前至位曰就位东向立奠币如上仪曰诣邹国公神位前至位曰就位西向立奠币如上仪乐止曰退复位及阶降阶之乐作乐止至位曰就位西向立俟立定明賛唱曰礼馔官进俎奉俎之乐作乃进俎乐止进俎毕明賛唱曰初献官行礼引賛者进前曰请诣盥洗位盥洗之乐作至位曰北向立搢笏盥手帨手出笏请诣爵洗位至位曰北向立搢笏执爵涤爵拭爵以爵授执事者如是者三出笏乐止曰请诣酒尊所及阶升殿之乐作曰升阶乐止至酒尊所曰西向立搢笏执爵举羃司尊者酌牺尊之泛齐以爵授执事者如是者三出笏曰诣
　　大成至圣文宣王神位前至位曰就位北向立酌献之乐作稍前搢笏跪三上香执爵三祭酒奠爵出笏乐止祝人东向跪读祝祝在献官之左读毕兴先诣左配位南向立引賛曰就拜兴平身少退再拜鞠躬拜兴拜兴平身曰诣兖国公神位前至位曰就位东向立酌献之乐作乐止读祝如上仪曰诣邹国公神位前至位曰就位西向立酌献之乐作乐止读祝如上仪曰退复位至阶降殿之乐作乐止至位曰就位西向立俟立定明賛唱曰亚献官行礼引賛者进前曰请诣盥洗位至位曰北向立搢笏盥手帨手出笏请诣爵洗位至位曰北向立搢笏执爵涤爵拭爵以爵授执事者如是者三出笏请诣酒尊所曰西向立搢笏执爵举羃司尊者酌象尊之醴齐以爵授执事者如是者三出笏曰诣
　　大成至圣文宣王神位前至位曰就位北向立酌献之乐作稍前搢笏跪三上香执爵三祭酒奠爵出笏就拜兴平身少退鞠躬拜兴拜兴平身曰诣兖国公神位前至位曰东向立酌献如上仪曰诣邹国公神位前至位曰西向立酌献如上仪乐止曰退复位及阶曰降阶至位曰就位西向立明賛唱曰终献官行礼引賛者进前曰终献官请诣盥洗位至位曰北向立搢笏盥手帨手出笏请诣爵洗位至位曰北向终献官搢笏执爵涤爵拭爵以爵授执事者如是者三终献官出笏请诣酒尊所至阶曰升阶至酒尊所曰西向立终献官搢笏执爵举羃司尊者酌象尊之醴齐以爵授执事者如是者三终献官出笏曰诣
　　大成至圣文宣王神位前至位曰就位北向立稍前酌献之乐作搢笏跪三上香执爵三祭酒奠爵出笏就拜兴平身少退鞠躬拜兴拜兴平身曰诣兖国公神位前至位曰东向立酌献如上仪曰诣邹国公神位前至位曰西向立酌献如上仪乐止曰退复位及阶曰降阶至位曰就位西向立俟终献将升阶明賛唱曰分献官行礼引賛者分引东西从祀分献官进前曰诣盥洗位至位曰北向立搢笏盥手帨手出笏诣爵洗位至位曰北向立搢笏执爵涤爵拭爵以爵授执事者出笏诣酒尊所至阶曰升阶至酒尊所曰西向立搢笏执爵举羃司尊者酌象尊之醴齐以爵授执事者出笏诣东从祀神位前至位曰就位东向立稍前搢笏跪三上香执爵三祭酒奠爵出笏就拜兴平身少退鞠躬拜兴拜兴平身退复位至阶曰降阶至位曰就位西向立引西从祀分献官同上仪惟至神位前西向立俟十哲分献官离位明賛唱曰两庑分奠官行礼引賛者进前曰诣盥洗位至位曰南向立搢笏盥手帨手出笏诣爵洗位至位曰南向立搢笏盥爵涤爵拭爵以爵授执事者出笏曰诣东庑酒尊所及阶曰升阶至酒尊所曰北向立搢笏执爵举羃酌象尊之醴齐以爵授执事者出笏诣东庑神位前至位曰东向立稍前搢笏跪三上香执爵三祭酒奠爵出笏就拜兴平身稍退鞠躬拜兴拜兴平身退复位至阶曰降阶至位曰就位西向立引西庑分奠官同上仪惟至神位前西向立俟终献十哲两庑分奠官同时复位明賛唱曰礼馔彻笾豆彻馔之乐作礼馔者跪移
　　先圣前笾豆畧离席乐止明賛唱曰诸执事者退复位俟诸执事至版位立定送神之乐作明賛唱曰初献官以下皆再拜承传賛曰鞠躬拜兴拜兴平身乐止明賛唱曰祝人取祝币人取币诣瘗坎俟彻祝币者出殿门北向立望瘗之乐作明賛唱曰三献官诣望瘗位引賛者进前曰请诣望瘗位至位曰就位北向立曰可瘗埋毕曰退复位至殿庭前乐止明賛唱曰典乐官以乐工出就位明賛唱曰阖户又唱曰初献官以下退诣圆揖位引賛者引献官退诣圆揖位至位初献在西亚终献及分献以下在东陪位官东班在东西班在西俟立定明賛唱曰圆揖礼毕退复位引賛者各引献官诣幕次更衣其饮福受胙除国学外诸处仍依常制【元史祭祀志谨案元释奠仪亦因唐宋之旧而加详其奠币酌献各先行三上香则所新增者奠币后加进俎而后酌献此则参用唐礼而与宋异唐无分献宋则亚献将升引分奠官行礼兹则俟终献将升始引分献行礼又其稍异唐初献行礼毕即饮福受胙亚终献行礼毕各饮福而不受胙宋则三献行礼毕初献复升饮福受胙亚终献无之兹独未详饮福受胙之仪其亦仍宋之旧与至于省牲之告充腯各官之防视陈设等礼数则同而文有繁简焉耳】明
　　永乐元年八月遣官释奠仍改称国子监
　　孔子庙【春明梦余録】
　　【谨案明初释奠孔子于国学皆以在应天者言也至是始以北平府学为国子监所云遣官释奠者即北京国子监也】成化十三年闰二月丁丑释奠初用八佾笾豆各十二【同上】
　　【谨案时祭酒周洪□奏请加孔子封号服冕十二旒衣十二章十笾十豆各增为十二六佾之舞增为八佾之舞命礼官议尚书邹干言洪武中新建南京太学止用神主不设塑像今北监所有塑像皆因元旧而笾豆佾舞之数则祖宗斟酌已有定式俱当仍旧九月洪谟又言从之】
　　嘉靖九年从大学士张璁言厘正祀典更定
　　先师庙笾豆乐舞之数【明会典】
　　嘉靖十年国子监建
　　启圣公祠成从尚书李时言春秋祭祀与
　　文庙同日笾豆牲帛视四配东西配位视十哲从祀先儒视两庑辅臣代祭
　　文庙则祭酒祭
　　启圣祠【明史礼志】
　　嘉靖十五年八月丁祭祭
　　启圣公以学士张壁行礼【学典】
　　【谨案时祭酒吕柟司业童承叙皆期服故也】嘉靖二十二年定
　　孔庙陪祭之制【同上】
　　【谨案时礼部祠祭司言旧规毎嵗丁祭除文官五品以上陪祀外六品以下官原无陪祀之例但崇报先师之诚不能自已毎先一日俱具锦绣服至庙谒拜毕各回此例相承既乆至嘉靖九年二月户部主事梁乔升奏准六品以下序拜于陪祀官之后已经遵行一次但六品以下官员数多一时俱赴】
　　【先师庙行礼混列于陪祀官后纷扰喧杂不无防慢况各官员无祭牌祭服尤非事体之宜应仍旧规令丁祭六品以下官先期一日陆续赴庙瞻拜以伸尊】
　　【师之义拜毕即回其文官五品以上六科都给事照例具服陪祀着为定例从之自是六品以下官皆先日谒庙免陪祀】
　　万厯元年二月遣大学士吕调阳祭
　　先师孔子上服皮弁服升皇极殿奉香授三献官捧由中陛降中道出至午门置龙亭内仪佐鼓吹导引至庙学行礼【同上】
　　万厯二十三年定毎嵗仲春秋上丁日御殿传制遣大臣祭
　　先师及配位其十哲以翰林院官两庑以国子监官各二员分献【明史礼志】
　　崇祯十四年八月行亲诣释奠礼【学典】
　　【谨案是时庄烈帝命行释奠礼涓吉得八月十四日适为丁巳为仲秋丁祭之期帝命丁祭仍遣官行礼改亲诣释奠日于辛酉】
　　明嘉靖释奠仪
　　前期三日不饮酒不茹荤不吊丧不问病不聼音乐不理刑名散斋二日沐浴更衣宿于别室致斋一日宿于祭所正献官分献官旧皆宿于持敬门内致斋所监礼等官宿于退省号及是正献宿于东厢之后分献宿于厢后之东西房监礼御史宿于典籍防陪祀各衙门堂官宿于明道堂先祭日五鼓正献官承制陛辞辅臣则司业迎吏礼部尚书则监丞迎俱于左顺门及至监祭酒率属官迎于持敬门外礼生导引至致斋所签祝版省牲毕诣彛伦堂演礼退食于后堂毕乃各诣斋宿所制前一日陈设如常仪次日各官具朝服于丹墀北向立皇帝御华葢殿具皮弁服钟声止执事官行一拜叩头礼讫仪制司跪奉请陞殿乐作陞殿乐止卷鸣鞭讫唱排班班齐百官一拜叩头毕分东西立引礼引献官诣拜位賛四拜平身制官诣御前跪奏制俯伏兴由东门靠东出至丹阶东西向立称有制唱跪宣制曰某年月日祭
　　至圣先师孔子命卿行礼賛俯伏兴乐作四拜乐止礼毕遣官前一日沐浴更衣处于斋宫次日还宫永乐以前遣国子监祭酒宣徳正统时间遣翰林院官及是遣辅臣及吏礼尚书十哲分献翰林院官二员两庑分献国子监官二员提调太常寺堂官一员礼部祠祭司官一员监礼监察御史二员引班鸿胪寺官二员賛礼并乐舞执事太常寺官生一百二十员名前期一日太常寺官设香案一烛二于宰牲所分献官监礼官同诣牲所賛唱省牲毕庖人宰牲正日三更导引官引献官并两哲庑分献官由庙左门入典仪唱乐舞生就位执事者各司其事次唱陪祭官各就位次唱分献官各就位次唱献官就位賛引引献官至拜位典仪唱瘗毛血执事者以毛血瘗于坎遂启牲匣葢典仪唱迎神奏乐典仪唱鞠躬拜兴拜兴拜兴拜兴平身献官陪祭官各四拜讫乐止典仪唱奠帛行初献礼执事者各捧帛执爵诣各神位前賛引引献官唱升坛由露台东级上至庙左门入奏乐引賛唱诣
　　至圣先师孔子神位前奏乐引导献官至神位前賛引唱跪搢笏捧帛者转身西向跪进帛于献官右献官接帛賛唱奠帛献官进奠帛于神位前案上执爵者转身西向跪进爵于献官右献官接爵賛唱献爵献官献爵于神位前案上退献官至读祝位读祝官跪取祝文退立于献官之左賛唱跪献官读祝官皆跪典仪唱众官皆跪乐止賛引唱读祝读祝官读讫仍将祝文跪置于香案上退西朝上立奏乐賛引与典仪同唱俯伏兴平身賛引唱诣复圣顔子神位前导献官至神位前賛唱跪搢笏捧帛者跪进帛于献官右献官接讫賛唱奠帛献官奠帛于神位前案上执爵者跪进爵于献官右献官接讫賛唱献爵献官献爵于神位前賛唱出笏献官跪出笏次诣宗圣曽子神位前次诣述圣子思子神位前次诣亚圣孟子神位前仪均同前此时分献官于十哲两庑一同行礼讫賛引唱复位导献官至原拜位立乐止典仪唱行亚献礼奏乐仪同初献乐止典仪唱行终献礼奏唱仪同亚献乐止捧福酒者捧酒捧福胙者捧胙各立于神位前案之东典仪唱饮福受胙賛引唱诣饮福位导献官至饮福位唱跪搢笏捧福酒者跪进于献官右賛唱饮福酒献官接酒饮讫捧福酒者接爵捧福胙者跪进于献官右賛唱受胙献官受胙讫捧福胙者接胙由中道捧出賛唱出笏俯伏兴平身复位賛引导献官仍至原拜位典仪唱鞠躬拜兴拜兴平身献官陪祭官同二拜讫典仪唱彻馔奏乐执爵者各于神位案上将笾豆一揲跪举一举讫待执事者回于原位乐止典仪唱送神奏乐鞠躬拜兴拜兴拜兴拜兴平身献官陪祭官同四拜讫乐止典仪唱读祝官捧祝掌祭官捧帛馔各诣瘗位执事者各诣神位前读祝者先跪取祝文余各跪取帛馔以次由中门出典仪唱望瘗奏乐执事者各捧祝文帛馔往瘗所賛引唱诣望瘗位导献官至瘗所待焚帛讫賛引典仪同唱礼毕【明太学志】分献仪
　　十哲两庑四处毎处分献官一员捧帛执事者各先诣神位前殿上引賛唱诣述圣子思子神位前典仪随唱行分献礼诸賛引各诣分献官前引导行礼分献东西哲由露台东级上各分东西庙门入分献东西庑各从东西墀堦级上及门分献官各立定殿上賛唱诣亚圣孟子神位前毕各賛引唱诣东哲先贤神位前诣西哲先贤神位前诣东庑先贤神位前诣西庑先贤神位前分献官各至神位前賛唱跪搢笏捧帛者跪进帛于分献官右分献官接帛賛唱奠帛分献官奠帛于神位前案上执爵者跪进爵于分献官右分献官接爵賛唱献爵分献官献爵于神位前賛唱出笏分献官跪出笏賛唱复位引分献官随献官以次复于原拜位亚献賛唱各同分献官随献官同至神位前仪同初献终献仪同亚献【明太学志】
　　启圣祠仪
　　正祭日三更典仪唱执事官各司其事分献官各就位导引引献官至盥洗所賛诣盥洗所賛搢笏盥手讫賛出笏引至拜位賛就位典仪唱迎神賛四拜分献官同四拜典仪唱奠帛行初献礼执事官各捧帛爵进立于神位前賛陞坛賛诣
　　启圣公孔氏之位前賛引賛搢笏执事官以帛跪进于献官賛奠帛执事官以爵跪进于献官賛献爵賛出笏賛诣读祝位读祝官取祝跪于献官左賛跪賛读祝读祝讫賛俯伏兴平身读祝官捧祝进于神位前賛诣先贤顔氏之位前賛搢笏执事官以帛跪进于献官賛奠帛执事官以爵跪进于献官賛献爵賛出笏賛诣先贤曾氏之位前賛诣先贤孔氏之位前賛诣先贤孟孙氏之位前俱同前礼賛复位典仪唱行亚献礼执事官各捧爵自献于神位前讫典仪唱行终献礼仪同亚献典仪唱彻馔执事官诣神位前彻馔讫典仪唱送神賛引賛四拜分献官同四拜典仪唱读祝官捧祝掌祭官捧帛馔各诣瘗位典仪唱望瘗执事各捧祝帛馔由中门出至望瘗所賛引賛诣望瘗位礼毕【明太学志】
　　颁胙
　　前期五日绳愆防委监生二百余名分访六部九卿大小衙门官员所寓次日送防登録祭毕陈设礼生将各殿庑牺牲祭品查验呈防本监仍委官四员兼理即令原访监生分送取其速也【同上】

　　钦定国子监志卷十三
<史部,职官类,官制之属,钦定国子监志>
　　钦定四库全书
　　钦定国子监志卷十四
　　礼二
　　释菜
　　顺治元年定月朔行释菜礼设酒芹枣栗祭酒于
　　先师位及四配位前三献东西哲庑位前以监丞博士等官分献次诣
　　启圣祠【今改　崇圣祠】行礼分献官亦随行礼十五日司业上香行礼与朔日同
　　【谨案旧制毎月朔朢堂上官率属赴后殿及土地祠行礼今惟正月行之余俱沠监丞博士助教等员于崇圣祠行礼助教一员于土地祠行礼又东西哲向以监丞博士分献今六堂助教等官轮】
　　释菜仪注
　　是日清晨主献祭酒及随班行礼之祭酒司业俱诣致斋所更朝服赞引导由东角门入监丞博士八旗官学助教六堂助教学正学录等官八旗官学教习暨肄业贡监生皆从诣阶下通赞赞排班班齐赞跪叩兴行三跪九叩礼毕赞引导诣盥洗所盥手帨手再诣酒罇所司罇者举羃酌酒执爵者由中道上赞引导祭酒由东阶升从殿左门入赞引赞诣
　　至圣先师神位前一跪一叩兴献三爵一跪三叩兴【阶下俱随班行礼】赞引赞诣复圣顔子宗圣曾子述圣子思子亚圣孟子位前各行三献礼如正位仪十二哲两庑分献官俱俟祭酒诣亚圣位前时各赞引引诣神位前行礼如四配仪毕赞引导各官由殿右门北面揖出下西阶复位通赞赞跪叩兴祭酒及各官行三跪九叩礼兴赞礼毕导由西角门出
　　崇圣祠主献分献与前殿仪同朢日上香司业诣致斋所更朝服仪如月朔不献爵
　　【谨案元旦各官朝贺次日释菜余月朔朢如遇】
　　【坛庙大祀堂上官均与陪祀则派监丞等率领八旗教习六堂诸生在阶下行三跪九叩礼不献爵不上香】
　　释菜执事员数
　　朔朢行礼
　　大成殿
　　崇圣祠纠仪官二员博士助教等官充
　　朔日释菜
　　大成殿侍班二名通赞四名正引哲引庑引各四名正位司罇一名东西哲司罇二名东西庑司罇二名正位司爵三名四配司爵八名东西哲司爵六名
　　崇圣祠侍班二名通赞正引庑引各二名正位司罇一名东西庑司罇各一名正位司爵五名配位司爵二名东西庑司爵各一名朢日上香无司爵改司罇为司香
　　【谨案康熙二十四年议准毎月朔朢文庙行释菜礼于各项监生内选取容止端庄声音清亮者十名充礼生祼献赞礼二十九年停止以教习带管今用本监内班肄业生】
　　释菜事宜
　　朔日释菜应用香蜡酒果朢日上香应用香蜡等项均前期行文太常寺给发闗领至期陈设届期清晨由
　　神库防取应用献爵等噐敬谨洗净备用朔朢日均于
　　大成殿阶墀下甬道中铺设棕毯分五班前祭酒司业次分献官次随班行礼官次八旗教习次六堂肄业生
　　崇圣祠亦铺设阶墀之下不分班【以上典簿承办】其执事各生由六堂先期拣选开送照例分派立执事名册一本拜
　　庙名册一本令诸生各赴持敬门画到不到者查明记过【以上监丞承办国子监则例】
　　释菜【附】
　　元
　　中统二年诏
　　宣圣庙月朔释奠【元史世祖纪】
　　【谨案月朔释奠即释菜也攷今国子监先师庙成于成宗大徳十年则此事应在南城国子学有元详于释奠而释菜无闻故录此以备一代之制又案元史选举志侍仪舍人于上中斋举礼仪习熟曾掌春秋释奠毎月告朔明赞众与其能者充之盖今所为月朔释菜者元时又谓之告朔也】
　　明
　　成化二十二年二月朔当释菜值上丁令以次日释菜【明会典】
　　嘉靖九年厘正祀典罢内臣降香【仝上】
　　【谨案明初毎月朔朢遣内臣于先师庙降香至是始罢】
　　万厯二十三年定每月朔行释菜礼【明史礼志】又公侯驸马伯及戚畹子弟初入监之日谒
　　先师庙行释菜礼用兔醢果酒香烛陈设如常仪各爵列班于庙墀礼生赞行四拜礼班首上殿献爵如常仪复位又行四拜礼监生初入监赴
　　先师庙报名庙中礼生赞谒
　　先师行四拜【明太学志】
　　【谨案以上二条别于朔日释菜即古始入学释菜之意也附识以备防考】
　　明朔日释菜仪
　　每月朔祭酒率分献官暨各属官监生行礼分献官以监丞博士助教学正学录为之前期一日遣属官一员率庙户赴太常寺闗领祭品其日清晨执事者各司其事分献官各官分列于大成门内监生排班俟献官至通赞唱排班献官以下各就位通赞唱班齐鞠躬拜兴拜兴平身引赞诣献官前唱诣盥洗所献官盥手帨手讫引赞唱诣酒罇所司罇者举羃酌酒讫引赞唱诣
　　至圣先师孔子前跪献爵俯伏兴平身【执事者并同】引赞唱诣复圣顔子宗圣曾子述圣子思子亚圣孟子前仪并同十哲两庑分献官一同行礼毕引赞同唱复位导献官分献官至原拜位立通赞唱鞠躬拜兴拜兴平身礼毕【明太学志】
　　明朢日行香仪
　　是日清晨监丞率阖属官分列于星门内监生排班于庙门内祭酒司业至通赞唱排班班齐辟户唱鞠躬拜兴拜兴平身阖户唱礼毕退【明太学志】






　　钦定国子监志卷十四
　　钦定四库全书
　　钦定国子监志卷十五
　　礼三
　　释褐
　　顺治二年定毎科新进士胪唱后择吉日状元率诸进士诣庙释褐先行释菜礼
　　先师孔子及四配以一甲第一名主献东西哲位以一甲第二名第三名分献东西庑以二甲第一名三甲第一名各分献诸进士俱随班行礼礼毕释褐更补服诣
　　彛伦堂簪花饮酒如仪
　　【谨案诸进士俱带镀金三枝九叶顶冠不穿补服谒】
　　【庙后更补服顶带其一甲三名已经授职各服顶带挂朝珠】释褐仪注
　　是日清晨状元率诸进士至集贤门外下马入持敬门诣致斋所赞引导由东角门入诣殿阶下通赞赞排班班齐赞就位行谒见赞跪叩兴三跪九叩毕通赞赞行释菜礼礼毕由西角门出诣致斋所
　　神库前释褐祭酒司业朝服升堂诸进士由太学左门入至阶下序立曾入监者升露台四拜起立台西未入监者露台下两拜祭酒司业俱坐受礼毕一甲三名由堂东门入执事者设食案于座前祭酒司业下座面南立一甲三名面北立执事者簪花斟酒一甲三名向上揖饮酒三爵出祭酒司业送至堂门内诸进士由堂西门入本监属官接待簪花饮酒如前仪毕送出堂檐下
　　释褐事宜
　　新进士释褐先准礼部知防日期到监本监典簿具稿行文户部移取花红香蜡酒果银十五两照例备办届期陈设与朔日同【国子监则例】
　　释褐【附】
　　元
　　中选进士赐恩荣宴于翰林国史院择日诣
　　先圣庙行舍菜礼第一人具祝文行事【元史选举志】明
　　万厯二十三年定每科进士行释菜礼先日太常寺备祭品兔醢枣栗蔬酒香烛于殿庑
　　神位前是日清晨状元率诸进士行四拜礼其巾服每袭巾一如唐制袍一用玉色罗为之木笏一靴一布袜一俱贮藏用所放榜前三日各赴监闗领释菜毕乃解巾袍服官服谓之释褐巾袍等送监騐収【明史礼志】
　　崇祯十三年命将下第举人与廷试贡士史惇等一百六十三人尽留特用于是惇等上疏请援进士例谒
　　文庙行释菜礼阁臣张四知以为不可上命如所请【日下旧闻】














　　钦定国子监志卷十五
　　钦定四库全书
　　钦定国子监志卷十六
　　礼四
　　献功
　　康熙三十五年
　　圣祖仁皇帝亲征厄鲁特噶尔丹朔漠荡平礼部奏请
　　举行庆典
　　特遣官释奠
　　先师孔子四十三年
　　御制平定朔漠碑文勒石国学
　　雍正二年大兵西征罗卜藏丹津青海底定凯还
　　世宗宪皇帝御午门受俘
　　遣官释奠
　　先师孔子
　　御制平定青海碑文勒石国学
　　乾隆十四年大兵征金川酋长娑罗奔穷蹙乞降
　　皇上怜而宥之金川底定凯旋廷臣请循
　　圣祖仁皇帝平定朔漠
　　世宗宪皇帝平定青海例告成于学
　　诏从之
　　遣官释奠
　　先师孔子
　　御制平定金川碑文勒石国学
　　二十年大兵平定准噶尔俘达瓦齐伊犁底定大功告成
　　遣官释奠
　　先师孔子
　　御制平定准噶尔碑文勒石国学
　　二十四年回部全境荡平
　　天威逺播拓地二万余里大功告成
　　遣官释奠
　　先师孔子
　　御制平定回部碑文勒石国学
　　四十二年大兵进克噶喇依获促侵土司索诺木及其头人等两金川全境荡平大功告成
　　遣官释奠
　　先师孔子
　　御制平定两金川碑文勒石太学
　　【谨按献功之典仅见于鲁颂王制二篇三代以降献俘受降率皆行于太庙社稷而释奠于学之典阙而不举我朝函一区防薄海内外悉主悉臣偶有小丑陆梁自作弗靖天威赫怒】
　　【命将遣师莫不犁庭扫穴克奏荡平至于振旅言旋大功既蒇遣官防告先师仪视春秋释奠而且树丰碑于国学以纪成
　　功猗欤休哉文徳】
　　【武功真度越前古万万矣】
　　钦定国子监志卷十六
　　钦定四库全书
　　钦定国子监志卷十七
　　礼五
　　告祭
　　康熙五十一年
　　诏升配朱子于
　　大成殿为十一哲
　　遣官至国子监告祭
　　先师孔子及朱子位前
　　【谨按朱子神位既改称先贤升配殿上其旧供先儒神牌移奉】
　　【御书楼中】
　　雍正元年
　　诏封
　　孔子先世五代为王
　　遣大臣至国子监告祭
　　乾隆二年
　　诏国子监
　　文庙易用黄瓦
　　遣官告祭
　　先师孔子
　　三年
　　诏升配有子于
　　大成殿为十二哲
　　遣大学士至国子监告祭
　　先师孔子及有子位前
　　三十二年
　　诏大修国子监
　　先师庙
　　遣大学士告祭
　　三十四年
　　先师庙工成安奉
　　神位
　　遣大学士告祭
　　【谨按告祭之礼即古始立学之祭也汉世虽立学而斯礼无闻三国魏正始中以讲经通使太常释奠孔子是为遣官祭告辟雍之始其后北魏有告諡之典开元有册赠之文并令公卿持节奠祭见于史自宋及元褒封从祀典礼不絶而告祭无明文明洪武十五年太学易塑像为木主遣礼臣以太牢祭成化十三年增笾豆十二舞八佾遣尚书商辂告祭隆庆五年以薛瑄从祀遣祭酒马自强告祭亦杂见于纪载而正史不书国朝着为令典仪制加详凡追崇升祔厘正典礼及建葺落成并遣官告祭仪与春秋释奠同所以妥神明者至矣】







　　钦定国子监志卷十七
　　钦定四库全书
　　钦定国子监志卷十八
　　礼六
　　祭品
　　崇徳五年定春秋释奠祭品
　　圣位
　　俎三【犊一纯黑九体　羊一　豕一俱五体】
　　登一【太羮】
　　铏一【和羮】
　　簠二【黍稷】
　　簋二【稻粱】
　　笾十【形盐　槀鱼　枣　　栗　　榛菱芡　鹿脯　白饼　黑饼】
　　豆十【菁菹　芹菹　鹿醢　韭菹　兔醢醯醢　笋菹　鱼醢　脾析　豚胉】爵三【各有坫】
　　泰尊一【尽羃】
　　山尊一【尽羃兼贮配酒】
　　着尊一【尽羃兼贮哲酒】
　　云雷尊二【尽羃贮初献酒】
　　象尊二【疏布羃贮亚献酒】
　　牺尊二【疏布羃贮终献酒】
　　罍一
　　制帛一【白色有篚】
　　祝一【有版并案】
　　勺【大小十二】
　　棜一
　　洗一
　　庭燎八
　　香鼎二
　　镫八
　　配位四案毎案设
　　俎二【羊一五体豕一五体】
　　铏二【和羮】
　　簠二【黍稷】
　　簋二【稻粱】
　　笾八【形盐　槀鱼　枣　　菱栗　　鹿脯　芡　　榛】
　　豆八【韭菹　醯醢　菁菹　鹿醢芹菹　兔醢　笋菹　鱼醢】
　　爵三【置一坫】
　　制帛一【有篚】
　　鑪一
　　镫二
　　十哲位二案每案设
　　豕一【分五体】
　　制帛一【有篚】
　　献爵一【有玷分献官总献于五位之中】
　　鑪一
　　镫二
　　毎位前设
　　铏一
　　簠一
　　簋一
　　笾四【形盐　枣　栗鹿脯】
　　豆四【菁菹　鹿醢芹菹　兔醢】
　　供爵一【有玷】
　　两庑每四位为一案东西庑各设
　　豕三【毎位一体盛以盘】
　　制帛一【有篚】
　　献爵一【有玷分献官总献于毎庑中】
　　壶尊三【疏布羃】
　　勺三
　　禁一
　　洗一
　　鑪一
　　镫二
　　毎案各设
　　簠一
　　簋一
　　笾四
　　豆四
　　供爵四
　　啓圣公
　　俎二【羊一豕一】
　　铏一【以下实如圣位制】
　　簠二
　　簋二
　　笾八
　　豆八
　　爵三
　　祝一
　　鑪一
　　镫二
　　配位二位共一案
　　牲盘一
　　铏一【实如四配制】
　　簠一
　　簋一
　　笾八
　　豆八
　　爵三
　　鑪一
　　镫二
　　两庑制如配位
　　【谨案我朝开创之始】
　　【太宗文皇帝亲定释奠礼牲牢俎豆典制攸崇国初以来遵循防替张安茂頖宫礼乐全书所载
　　特详谨辑録以备防考】
　　顺治二年定月朔释菜祭品
　　先师及配位哲位
　　启圣祠并同
　　笾二【枣栗】
　　豆一【芹菹】
　　爵三【清酒】
　　雍正元年
　　世宗宪皇帝追封孔氏先世五代为王合祀于祠改名崇圣春秋释奠毎神位前各一案皆如
　　启圣王例陈设
　　是年冬
　　命颁文庙祭品圗于天下始添设四配每位尊一定十一哲每位各一案东西各添豕首一共添尊一定两庑每二位共一案改东西庑各豕三为各豕首一豕肉二添东西庑各尊三
　　崇圣祠正位减俎二为一添铏一为二每位各添帛一尊一定配位毎位一案东西各设豕首一豕肉一东西共添尊一各添帛一两庑各添帛一共添尊一
　　乾隆元年礼部议
　　圣庙脯醢宜丰鹿脯鹿醢加增鹿二
　　正位及四配
　　崇圣祠正位仍用兔醢十一哲两庑及
　　崇圣祠配位两庑易兔醢为醓醢加增豕二十一年增
　　崇圣祠配位帛二爵六
　　十八年礼部议遵十三年
　　亲祭阙里祀典十二哲两庑俱去豕首肉改用少牢
　　十二哲从
　　崇圣祠四配例位各异帛两庑各增香帛一
　　【谨案文庙祭品自】
　　【国初至雍正元年虽屡经更订颁行天下而国子监丁祭仍沿旧例哲位东西各豕首一毎位豕肉一盘两庑东西各豕首六毎位豕肉一盘崇圣祠四配东西共豕首一两庑毎位各豕肉一盘又十二哲东西各篚一帛一两庑贤儒南北分列于中间空壁处设香帛一案至是礼部复请厘正诏从之】
　　丁祭需用祭品
　　凡登铏簠簋笾豆之实祝帛香烛薪炭之用均太常掌之毎祭礼神制帛三十有二端均白色【正位用绫余用绢长丈有八尺】牛二【一解五体供正位一作羮】羊二十有二豕二十有五鹿三【脯醢用】兔十【脯醢用】大槀鱼十小槀鱼如之谷之属以斗计者黍一粱一稷七斗五升六合稻如之以觔计者麦一荞如之蔬果之属以觔计者菁菜一百七十有六【春用大秋用小】芹一十有五韭九十有二栗二百有七榛十有六其竒为四两红枣百七十有二菱二十有七芡三十有二葱十有一其竒均为八两盐砖二十有二白盐四其以两计者糖四椒茴莳萝各五笋以片计凡二十鲜鱼以觔计凡二十有五酒醴以瓶计献酌者一百三十有六涤鱼者二【春视秋减一瓶】香之属以炷计者为圆柱降香凡三十有五【其一长九寸径八分余均长七寸径五分】以两计者为降香丁凡八其粗者凡一百九十有四以块计者为细降香凡二十炬之属重一觔者为大烛枝凡六重六两者为中烛枝二十有八次中烛半之枝四十有四重二两者为小烛枝二百八十有六次小者半之枝凡九燖牲之薪以觔计春用二千六百有一十秋用二千焚帛之苇以觔计一百有二十秋祭之氷以块计一百一十有二春无之
　　月朔释菜需用祭品
　　降真香十有二炷【长七寸径五分】其成块者二十有四两炬重二两者为大烛枝凡四十有八重一两者为中烛枝凡九十有六又半者为小烛枝凡六百九十有六朢如之酒五瓶有竒红枣核桃均九觔有十两咸太常寺供焉









　　先师位南向北为笾豆案袭以红缎销金衣案近北设爵三置以坫次为镫二中为鑪登次之实以太羮左右为铏实以和羮登之南为簠簋簠二居左实以黍稷簋二居右实以稻粱簠之左列笾十三行近簠为形盐为槀鱼其次为枣为栗为榛为菱又次为芡为鹿脯为白饼为黑饼簋之右列豆十三行近簋为韭菹为醓醢其次为菁菹为鹿醢为芹菹为兔醢又次为笋菹为鱼醢为脾析为豚胉簠簋之南为篚实以帛笾豆案之南为俎一俎中区为三太牢居中解五体羊豕全列以左右俎之南为香烛案袭衣如笾豆案鑪一镫二其右为祝案置祝版并架一袭以黄绫衣香烛案之东西各置尊案一案设尊三凡六尊左右列焉画羃疏布羃锡勺二


















　　四配位东西向凡四案案设爵三前为铏二其次簠簋各二簠之左列笾八近簠为形盐为槀鱼为枣为栗其次为榛为菱为芡为鹿脯簋之右列豆八近簋为韭菹为醓醢为笋菹为鱼醢其次为芹菹为兔醢为笋菹为鱼醢簠簋之前为篚实以帛案之前为俎俎中区为二羊左豕右俎前为香烛案鑪一镫二









　　十二哲位东西各六案案设供爵一次以香烛鑪一镫二前为铏铏之前左为簠一实黍右为簋一实稷簠之左列笾四近簠为形盐为枣次为栗为鹿脯簋之右列豆四近簋为菁菹为鹿醢次为芹菹为兔醢东西各俎一前设六案之中俎中区为二左羊右豕俎之前为香帛案亦东西各一案设献爵三鑪一镫二篚一实以帛各六端








　　两庑二位共一案东庑之案三十二西庑之案三十一案设供爵二次以香烛前为簠簋各一簠之左为笾四簋之右为豆四实如哲位东西庑各设俎三俎中区为二实以羊豕俎前为香帛案东西各二案设帛一献爵三鑪一镫二











　　崇圣祠正位五案案设爵三前为铏二次簠簋各二左右笾豆各八实如配位簠簋之前为篚实以帛其前为俎一中区为二左羊右豕又前为香烛案鑪一镫二












　　崇圣祠配位东西向凡四案案设爵三次以簠簋各一左右笾豆各四篚各一实如哲位东西各设俎一实以羊豕香烛案一鑪一镫二













　　崇圣祠两庑东二案西一案案设爵一次以簠簋各一左右笾豆各四东西各俎一实以羊豕香帛案亦东西各一案设鑪一镫二篚一实以帛一
　　【谨案图像东庑制西庑二位止一案不另图】











　　土地祠位南向供案一案设磁爵三磁盘二左实鹿脯右实兔醢牲盘一实以牛肉豕肉各一方其前炷香一烛二鑪一镫二质用绿色琉璃





　　祭品【附】
　　元
　　先师位前币三用绢各长一丈八尺其牲齐噐皿之数用牛一羊五豕五以牺尊实泛齐象尊实醴齐皆三有上尊加羃有勺设堂上太尊实泛齐山罍实醴齐有上尊着尊实盎齐牺尊实醴齐象尊实沈齐壶尊实三酒皆有上尊设堂下盥洗位在阼阶之东以象尊实醴齐有上尊加羃有勺设于两庑近北盥洗位在阶下近南笾十豆十簋二簠二登三铏三俎三有毛血豆正配位同笾豆皆二簋簠俎各一从祀同【元史祭祀志】明
　　洪武元年定礼神制帛
　　先师庙正配皆白每位各一十哲两庑东西各一有篚牲牢之数
　　先师如帝王犊牛豕各一四配羊豕各一十哲东西各豕一分五两庑东西各豕一后增为三【明史礼志】
　　【谨案洪武四年礼部奏改初制笾用竹其簠簋登铏及豆初用木者悉易以瓷牲易以熟又圣像初设高座噐物悉陈于座下至是始各置案于其所又明制凡笾豆之实用十二者笾实以形盐槀鱼枣栗榛菱芡鹿脯白饼黑饼糗饵粉餈豆实以韭菹醓醢笋菹鱼醢菁菹鹿醢芹菹兔醢脾析豚胉食糁食用十者笾则减糗饵粉餈豆则减食糁食用八者笾又减白黑饼豆又减脾析豚胉用四者笾则止实形盐槀鱼枣栗豆则止实芹菹兔醢菁菹鹿各二者笾实栗鹿脯豆实菁菹鹿臡簠簋各二者实以黍稷稻粱各一者实以黍稷登实以太羮铏实以和羮】
　　嘉靖九年定正坛陈设之次
　　先师位前奠帛次以三爵次以登铏中设登左右以铏次以簠簋黍稷居北稻粱居南左以十笾形盐槀鱼枣栗为一行居黍稷之左榛菱芡鹿脯为一行居左次白饼黑饼为一行居又次白饼之北为馔盘十豆居右韭菹醓醢菁菹鹿醢为一行居稷粱之右芹菹兔醢笋菹鱼醢为一行居右次脾析豚胉为一行居又次笾豆之南中牛左羊右豕篚设于坛东南西向祝案设于坛西罍洗盥盆设于露台下东西向四配为四坛每坛神位前奠帛次三爵次二铏次簠簋簠簋之左右设如正坛惟馔盘设于豚胉之下笾豆之次左羊右豕十哲五位为一坛东西各一两庑四位为一坛
　　啓圣祠正位仝四配配位同十哲从祀仝两庑【学典】释菜祭品用活兔三枣栗各四觔菁菜八两酒三瓶烛大者四枝小者二十八枝降香八两其半存为望日用【南雍志】




　　钦定国子监志卷十八
　　钦定四库全书
　　钦定国子监志卷十九
　　礼七
　　祭器
　　皇帝亲诣行礼祭器
　　鎏金银爵一
　　鎏金铜爵一
　　银勺一
　　鎏金铜炉一
　　鎏金铜香靠一
　　锡香盒一
　　文庙常用祭器【乾隆十三年　钦定】
　　正位
　　铜爵三
　　登一
　　铏二
　　簠二
　　簋二
　　笾十
　　豆十
　　俎一
　　尊一
　　配位四案
　　铜爵各三
　　铏各二
　　簠各二
　　簋各二
　　笾各八
　　豆各八
　　篚各一
　　俎各一
　　尊共二
　　十二哲位六案
　　铜爵各一
　　铏各一
　　簠各一
　　簋各一
　　笾各四
　　豆各四
　　篚共二
　　俎共二
　　尊共二
　　两庑六十二案
　　铜爵各一
　　簠各一
　　簋各一
　　笾各四
　　豆各四
　　献爵共六
　　篚共二
　　俎共二
　　尊共六
　　崇圣祠正位五案
　　铜爵各二
　　铏各三
　　簠各二
　　簋各二
　　笾各八
　　豆各八
　　篚各一
　　俎各一
　　尊各一
　　配位四案
　　铜爵各三
　　簠各一
　　簋各一
　　笾各四
　　豆各四
　　篚各一
　　俎共二
　　尊共二
　　两庑三案
　　铜爵五
　　簠各一
　　簋各一
　　笾各四
　　豆各四
　　篚共二
　　俎共二
　　尊共二
　　【谨案文庙器数前此多仍往制】
　　【皇上按器谱图悉为厘正又以笾豆簠簋昭事神明前代充以盌盘磁爵未符典制重加审定于
　　是文庙法物灿然大备矣】
　　乾隆十四年
　　颁新造祭器于国子监
　　铜登一
　　铜尊二十
　　铜爵一百九十八
　　铜铏三十六
　　铜豆四百十四
　　铜簠一百有三
　　铜簋一百有三
　　【谨案乾隆三十三年皇上以重修】
　　【圣庙落成将亲诣行礼以】
　　【孔子志在从周特颁内府所藏周范铜器鼎尊卣罍壶簠簋觚爵洗
　　各一命陈设】
　　【大成殿中用备礼器以非祀事所用恭详载金石门兹不编入】























　　爵二一以银为之鎏以金重三两通髙三寸四分深一寸三分腹长三寸寛一寸一分两柱髙六分三足相距各六分髙一寸六分素质无文一以铜为之鎏以金大小形制同
　　【谨案以下各器恭贮庙中遇】
　　【皇帝亲祀始行陈设敬绘于篇以昭殊礼】










　　勺银为之重十两口径三寸深一寸一分柄长八寸素质无文柄端外曲为如意形
　　【谨案唐制孔子顔子尊皆加勺宋制尊罍亦有之金制庙有勺二元制庙有龙勺二十七今惟皇帝亲祀始用之】












　　鑪笵铜为之鎏以金其形圆通髙一尺五分腹圆上束髙六寸五分三足相距各五寸五分髙三寸两耳髙六寸上出口二寸六分口径七寸深六寸素质无文不衔平套口径六寸内半虚上插香靠以承柱香凡五峯中峯髙一尺四寸五分中缀圈下置盘镂以云纹左右次峯各髙一尺三寸三峯半以上横贯一道镂以云纹长九寸曲两端向上为边峯各髙一寸五分半以下横贯一道镂以云纹长五寸峯首各镂云纹























　　香盒锡为之髤以丹不饰云纹其形圆用盛瓣香通髙一寸六分底髙一寸四分盖髙五分深一寸三分













　　登笵铜为之通髙六寸深二寸口径四寸九分校围六寸九分足径四寸七分口为回纹中为雷纹柱为饕餮足为垂云纹盖髙一寸六分径四寸六分顶髙三分上为星纹中垂云纹口亦回纹
　　【谨案唐释奠国学孔子顔子登各三元制庙凡六登铜质明易以瓷正位登一配哲以下无登又案以下各器均于乾隆十三年】
　　【钦定十四年颁发国子监春秋释奠永为法守谨遵】
　　【皇朝礼器图式及大凊会典绘録于篇】























　　铏笵铜为之髙四寸一分深四寸口径五寸一分底径三寸三分三足髙一寸三分两耳为牺形口绘藻纹次回纹腹贝纹盖髙二寸二分顶有三峯髙一寸饰以云纹足纹同
　　【谨案唐制孔子顔子铏各三宋初无铏绍兴中释奠加铏鼎二元制铏三明制正位铏二四配铏各二十哲铏各一余无铏】










　　簠笵铜为之通髙四寸六分深二寸一分口纵六寸四分横八寸底纵五寸一分横六寸四分面为防龙纹束为回纹足为云纹两耳附以防龙盖髙一寸四分口纵横与器同上有棱四周纵四寸一分横六寸四分亦附以防龙耳【谨案唐制孔子顔子簠各二从祀簠各一宋制如之金制正位簠二顔孟各如之元制庙共用簠一百一十有五明制用簠正位二四配位各二十哲坛各二两庑坛各二】








　　簋笵铜为之髙四寸二分深二寸一分口径七寸二分底径六寸口为回纹腹云纹束黻纹足星云纹两耳附以防凤盖髙一寸八分径与口同面云纹口回纹上有棱四出髙一寸一分【谨案唐制孔子顔子簋各二从祀簋各一宋制如之金制】
　　【孔子簋二顔孟各如之元制庙共用簋一百十有五明制用簋七正位二四配位各二十哲坛
　　各一两庑坛各一】









　　笾编竹为之以绢饰里顶及縁皆髤以漆红色通髙五寸四分深八分口径四寸六分足径四寸盖髙一寸九分径与口同顶正圆髙四分【谨案唐制孔子顔子笾各十诸从祀各用一宋制笾正位配位如唐制从祀各二金制孔子笾十顔孟各如之从祀各一元制正位笾十配位用二从祀各如之计笾百十有五明制正位初用笾六后增为十配位各如之从祀各四】









　　豆笵铜为之通髙五寸五分深二寸口径四寸九分校围二寸足径四寸七分腹为垂云纹回纹校为波纹金钣纹足为黻纹盖髙二寸二分径与口同为波纹回纹顶为陶纽髙三分【谨案唐制孔子顔子豆各十诸从祀各一宋制正位豆十配位各如之从祀各二金制孔子豆十顔孟如之从祀各一元制正位豆十配位二从祀如之共铜豆一百十有五明制正位初用六后増为十配位各如之从祀各四】









　　尊笵铜为之通髙八寸六分口径五寸一分腹围二尺四寸底径四寸六分足髙二分两耳为牺首形
　　【谨案尊制有七曰泰尊曰牺尊曰象尊曰山尊曰雷尊曰着尊曰壶尊今献酌】
　　【先师惟用着尊又案唐释莫无泰尊宋设泰尊三于神位前元设泰尊二于殿下唐制孔子顔子山罍各二宋设山尊二着尊二壶尊六于殿下元如之唐制孔子顔子象尊牺尊各二宋设象尊四牺尊四于殿上象尊二牺尊二于殿下两庑各设象尊二金制】
　　【孔子象尊牺尊各一顔孟各如之两庑如宋制元设象尊三牺尊三于殿上象尊一牺尊一于
　　殿下两庑各设象尊一明释奠用象尊一牺尊一】






















　　正位俎木为之髤以丹中区为三锡里外铜环四足八有跗纵六尺有竒横三尺二寸通髙二尺六寸有竒配位俎中区为二锡里加盖外左右各铜环二六足有跗纵三尺九寸横二尺八寸通髙二尺七寸有竒余如正位制哲位从位
　　崇圣祠各俎并如配位制
　　【谨案唐制孔子顔子俎各三从祀俎各一宋设俎二于笾前设俎六于笾右配位如之从位俎各一金制孔子俎二顔孟各如之俎席用莞元制正位配位俎各三从祀俎各一凡百三十有三俎明制正位俎三配位俎各二从位俎各一】























　　爵笵铜为之通髙四寸六分深二寸三分两柱髙七分三足相距各一寸五分髙二寸腹为雷纹饕餮形
　　【谨案唐制孔子顔子爵各一宋制正位配位爵共四诸从祀各一金制庙中共用爵九十四元制庙共铜爵一百十有八明制正位爵三四配各如之诸从祀各一十哲坛三两庑坛三】










　　篚编竹为之四周髤以漆丹饰髙五寸纵五寸横二尺二寸五分足髙一寸盖髙一寸七分【谨案唐制篚在洗西南实以巾爵又设币篚二各于尊坫之所宋制陈币篚于神位左巾爵之篚如唐制金制庙用篚二元制币篚三明制正位篚一配位篚各一哲位篚共二两庑各一】











　　祝版木为之髙九寸广一尺二寸外黝中质髤以朱漆祝文墨书白纸黄缘别有小几通髙七寸五分广四寸五分长九寸五分
　　附祝文式
　　维乾隆　　年嵗次　　【二八】月　　朔越日丁
　　皇帝遣　　致祭于
　　至圣先师孔子曰惟
　　师徳配
　　天地道冠古今删述六经垂宪万世兹当仲【春秋】祗奉旧
　　章谨以牲帛酒果致祭配以
　　复圣顔子
　　宗圣曾子
　　述圣子思子
　　亚圣孟子尚
　　飨
　　维乾隆　　年嵗次　　【二八】月　　朔越日
　　皇帝遣　　致祭于
　　肇圣王
　　裕圣王
　　诒圣王
　　昌圣王
　　启圣王曰惟
　　王诞生至圣为万世王者之师功徳显著兹因仲【春秋】谨以庶品之仪致祭配以
　　先贤顔氏
　　先贤曽氏
　　先贤孔氏
　　先贤孟孙氏尚
　　飨
　　【谨案唐制版长一尺一分广八寸厚二分其木梓楸设于坫燔于斋坊宋制长一尺二寸广八寸梓楸或柏为之设于坫寘于瘗元制长一尺二寸广八寸明制祝有案】















　　画羃以绛缯为之方幅纵横二尺二寸中画云龙四周画文彩四角缀金钱各一疏布羃以白疏布为之纵横一尺九寸两庑各尊羃染以青【谨案元制有笾巾二百四十有一簠簋巾二百四十有八俎巾百三十有三今惟尊用之余皆不用】
　　【又案庙中祭器凡经】
　　【钦定者业遵皇朝礼器图式恭载于前此下盘羃坫案之属凡祭祀所需率循旧典未经更制者亦各绘图着説于后至于执壶果匣等琐屑之具向无定制随宜制备不缀于篇】























　　坫斵木为之其形方置三爵者其形长中凿孔亦如爵之数髤以漆饰纹惟宜
　　【谨案唐制先圣先师爵置一坫尊及祝版各皆置坫宋制如之金制惟尊有坫凡六元制庙用坫凡二十有八又宣和爵坫一今惟爵设之余俱不用】












　　盥盘笵铜为之体圆素质无文大小随宜下置颒架木为之大小视盘四足有跗髙下惟宜髤以漆
　　【谨案盥盘即古之洗也唐设于阼阶东南亚献之洗又于东南宋制设二洗于东阶盥洗在东爵洗在西金制庙用洗二元制亦二殿上盥洗位在阼阶之东两庑盥洗位在阶下明制正位设洗一于露台下两庑洗各一】











　　香盒锡为之其形圆亦多木质














　　香几木为之所以承鑪方广视鑪四足有跗髤以漆














　　镫笵铜为之或以锡或以铁或以木重台三足髙下视烛大小凡五等纹饰惟宜或用素质














　　案以木为之髤以朱翘头案正位髙三尺三寸广三尺一寸长五尺九寸五分余案尺寸随宜视正位各有差平头案正位及配位髙三尺二寸广二尺九寸长四尺五寸哲位髙如之广三尺长三尺九寸两庑髙广如哲位长六尺二寸
　　崇圣祠各案如之










　　均以木为之髤以朱祝版案髙二尺六寸广二尺二寸长三尺三寸馔桌之制如之酒尊案髙二尺七寸广二尺二寸长六尺二寸面凿孔以置尊孔如尊数












　　馔盘木为之其形方口侈口径大小随宜髤以丹














　　盘磁为之其形圆口径一尺六分纹饰惟宜















　　路镫木为之髤以朱架髙四尺五寸灯髙一尺五寸方一尺五寸正殿之镫防以缯余用纸上有方盘中置以签架树于地足为十字形下置以版












　　香炉笵铜为之圆形中束通髙三尺耳髙一尺二寸口髙二寸腹髙一尺二寸足髙一尺三寸口围五尺六寸腹围七尺足围九寸素质无文【谨案以下各器均于乾隆三十四年二月添设】
　　【大成殿正中承以石几在香案之前周范十器之后】











　　烛台笵铜为之共一对髙三尺二寸小盘髙二寸四分大盘髙四寸七分中柱髙八寸五分足髙一尺六寸小盘周围二尺一寸大盘周围五尺九寸五分足围五尺八寸五分素质无文












　　花瓶笵铜为之共一对圆形颈束旁附两耳各缀环一通髙三尺二寸口髙九寸腹髙一尺七寸足髙六寸口围三尺三寸腹围四尺九寸足围三尺八寸五分素质无文




　　附载现存祭器
　　正殿鎏金银爵一鎏金铜爵一银勺一【重十两】鎏金铜鑪一鎏金铜香靠一锡香盒一黄段拜褥一以上
　　皇帝亲诣行礼用常制所设者铜登一铜铏二十有六铜簠簋各二十有二竹笾九十铜豆如之铜爵五十有一铜尊六有羃连三俎一连二俎六竹篚七铜大鑪一中圆鑪二小圆鑪十有六大铜登四小铜登三十有二铜香靠七古铜香鼎一古铜花瓶二锡盆大小各一锡照镫十焚帛鑪一毛血磁盘三十有五锡执壶二木爵坫七祝版架一案一黄段案衣一香盒七馔盘七果匣七大翘头案六小翘头案二平头案十有六酒尊案二红段案衣二十有六【新旧各一分】馔桌七桌衣如之帐幔十有八【新旧各一分】棕毯九福胙匣一羊角镫一路镫十有四
　　东庑铜簠簋各三十有二竹笾一百二十有八铜豆如之铜爵六十有八铜尊三有羃连二俎三竹篚二铜圆鑪二镫四铜香靠二香盒二馔盘三十有二锡执壶二果匣八翘头案二案衣二【新旧各一分】平头案三十有二酒尊案一馔桌一帐幔六十有二【新旧各一分】棕毯二路镫十有四西庑铜簠簋各三十有一竹笾一百二十有四铜豆如之铜爵六十有七平头案三十有一帐幔六十有一【新旧各一分】余如东庑
　　崇圣祠铜铏十铜簠簋各十有七竹笾六十有八铜豆如之铜爵三十有八铜尊八盖羃如之连二俎九竹篚十有一爵坫十有一锡盆一铁鑪十有二铁镫二十有二铜香靠十有一香盒十有一祝版架一案一黄段案衣一照镫一焚帛鑪一馔盘二十有一锡执壶二果匣八正殿翘头案五平头案四东庑翘头案二西庑翘头案一酒尊案共四案衣各如之馔桌六桌衣如之帐幔十有四【新旧各一分】棕毯九路镫二十有四神厨铁锅大小七铜锅一铁缸四翘头案一锡里案五牛案一鹿案二翘头案衣一果匣一锡里牲桶八牲匣六路镫八
　　神库大果案二凳二铁撑一路镫八
　　致斋所余簠簋各一豆四桌二床二棕毯二路镫六
　　祭器【附】
　　元
　　祝版三各一尺二寸广八寸木用楸梓柏文曰维年月日某官等致祭于某国公铜器六百八十有一宣和爵坫一豆二百四十有八簠簋各一百一十有五登六牺尊象尊各六山尊二壶尊六着尊太尊各二罍二洗二龙勺二十有七坫二十有八爵一百一十有八竹木之器三百八十有四笾二百四十有八篚三俎一百三十有三陶器三瓶二香鑪一笾巾二百四十有一簠簋巾二百四十有八俎巾一百三十有三黄巾防单十【元史祭祀志】
　　明
　　洪武元年定
　　先师笾豆各六簠簋各二登一铏二牺尊象尊山罍各一四配位笾豆各四簠簋各一登一十哲两庑笾豆二四年更定正位笾豆各十酒尊三爵三余如旧四配毎位酒尊一余同正位十哲东西各爵一毎位笾豆各四簠簋各一铏一酒盏一两庑东西各十三坛东西各爵一每坛笾豆各四簠簋各一酒盏四十五年更定正位酒尊一爵三登一铏二笾豆各八簠簋各二四配位共酒尊一各爵三登一铏二笾豆各六簠簋各一十哲共酒尊一东西各爵五铏一笾豆各四簠簋各一东西庑每四位爵四笾豆各二簠簋各一景泰六年増两庑笾豆各二簠簋各一成化十二年増正位笾豆为十二嘉靖九年仍减为十【明史礼志】











　　钦定国子监志卷十九
<史部,职官类,官制之属,钦定国子监志>
　　钦定四库全书
　　钦定国子监志卷二十
　　乐
　　【臣】等谨案三代以上成均课士之法司成与乐正并重盖掌乐之官即教士之官乐之与学非有两事所以由小学之书以进于瞽宗之礼乐由瞽宗之礼乐而成之以东序之舞使人游息其中日迁善而不自知养人才而致太平胥于是焉具汉制博士太常而不闻肄业及乐曹魏而后学校与协律始分科而治粤稽两汉有祀
　　先师之礼而声歌未备魏唐举释奠而律吕未详宋自景祐大观渐见修复至大晟乐府新撰乐章音律声器于是大备厯元及明虽或损益声文更定章句大要仿大晟旧制而未见卓然有所改作也洪惟我
　　朝
　　列圣相承握制作之原契声音之始爰
　　定中和韶乐释奠
　　先师复
　　颁六平之章垂为永制
　　皇上考正宫律春用夹钟秋用南宫乾隆七年特设乐部専典乐府协律之事于是
　　文庙声容集厥大成所谓金声而玉振之者一名一物皆足发
　　圣智之精蕴不图至斯之盛千载同符固不特学校人材闻而兴起已也谨辑乐制一卷乐章一卷乐器一卷律吕表一卷舞器一卷舞节一卷为乐门而凡元明以来可考者仍附见卷末焉
　　乐一
　　乐制
　　顺治二年
　　诏定释奠
　　先师乐章六奏用平字
　　【谨案世祖章皇帝定鼎之初】
　　【诏定郊】
　　【庙乐章改用平字均用中和韶乐至是释奠先师亦并用之】
　　十三年
　　钦颁释奠
　　文庙乐章六首迎
　　神奏咸平之曲奠帛初献奏宁平之曲亚献奏安平之曲终献奏景平之曲彻馔及送
　　神俱奏咸平之曲
　　又定释奠
　　先师舞用六佾三献均进文徳之舞
　　【谨案释奠佾舞自宋元嘉以来俱用六佾于义为允唐开元时用八佾行之未久明成化间从周洪谟言复用八佾嘉靖以后仍改六佾当时言官纷纷陈请俱未得尊崇】
　　【孔子之意我朝隆礼】
　　【先师迥逾前代而佾舞之数独仍旧制意深逺矣】康熙五十四年
　　颁中和韶乐器于国子监
　　文庙
　　【谨案释奠先师用中和韶乐自顺治二年始至是太常重造乐器告成颁于国子监】
　　乾隆六年
　　诏定祭
　　先师庙乐律春以夹钟为宫秋以南吕为宫迎神奏昭平奠帛初献奏宣平亚献奏秩平终献奏叙平彻馔奏懿平送
　　神奏徳平
　　【谨案是年诏定祭祀雅乐宫律释奠】
　　【先师以春秋月律为宫本古法也】
　　三十年
　　颁镈钟特磬于国子监
　　文庙
　　【谨案先是江西献古镈钟特命乐部仿铸适和闿已入版图复】
　　【诏采玉以琢特磬至是告成乃依春秋释奠月律颁夹钟南吕鏄钟特磬各二焉】
　　乐舞事宜
　　凡春秋释奠乐部前期率太常协律郎等设乐于殿外阶上其乐舞生定额乐生五十二人文舞生三十六人均乐部
　　【谨案坛】
　　【庙初献舞武功之舞亚献终献舞文徳之舞惟释奠先师止用文舞地冇所宜唐之释奠用武舞非也】
　　乾隆五十年
　　诏建辟雍工成
　　特定临雍乐章
　　皇上陞座奏盛平羣臣行礼奏庆平茶奏清乐皇上还宫奏道平
　　乐制【附】
　　元
　　成宗大徳十年命江浙行省制
　　先圣庙乐器以宋乐工施徳仲审较应律运至京师秋八月用于庙祀先令翰林新撰乐章命乐工习之盖旧曲也不果用【元史礼乐志】
　　【谨案元代乐章乐名皆仍金旧而释奠先师亦因宋之大晟无所更易虽尝拟改撰乐章迄不果用详附下乐章卷】
　　明
　　洪武元年定
　　文庙乐生六十人编钟编磬各十六琴十瑟四搏拊四柷敔各一壎四篪四箫八笙八笛四大鼓一【明史乐志】
　　洪武四年礼部奏定释奠
　　先师乐生六十人舞生四十八人引舞二人凡一百一十人并请选京民之秀者充乐舞生太祖曰乐舞乃学者事况释奠所以崇祀
　　先师宜择国子生及公卿子弟在学者预教肄之【明史礼志】
　　洪武六年始命詹同乐韶鳯等更制乐章洪武十六年勅礼部同工部命晓音律之人集工制大成乐器以颁天下儒学【乐志】
　　洪武二十六年颁大成乐器于天下【礼志】
　　【谨案大成名乐虽本宋之大晟然在宋为总名若赐宴辟雍贡士鹿鸣及闻喜宴俱得用之不专为文庙用也元之大成为全乐总名明又取集大成之义以为释奠専用之乐于义较切永乐徙都燕京乐制悉同南雍无所更定故详附明初制度以备参考】
　　成化十二年从祭酒周洪谟言释奠増乐舞为八佾
　　治九年増释奠乐舞为七十二人如天子之制
　　嘉靖九年改
　　先师庙中笾豆十二为十乐用六佾
　　【谨案时大学士张璁言圣人尊天与尊亲同今先师庙中笾豆十二牲用犊全用祀天仪非正礼宜更定御史黎贯等非之谓夫子之不可及犹天之不可阶而升虽拟诸祀天不为过又言莫尊于天地亦莫尊于父师不应独疑孔子为僭帝斥贯等从璁言】












　　钦定国子监志卷二十
　　钦定四库全书
　　钦定国子监志卷二十一
　　乐二
　　乐章
　　亲祀
　　文庙导迎乐章
　　回銮奏佑平之章
　　先圣垂轨千载是祗防奉
　　师表景行行之奠两楹
　　神降之启后人文在兹
　　【谨案凡祭祀未莅事尚系斋戒鼓吹陈而不作】
　　【回銮乃奏之昭其敬也余庆典导迎乐则出入皆用之】临雍导迎乐章
　　奏禧平之章
　　崇
　　圣尊道
　　干徳下交思乐多士化流芹藻鼓箧征经术昭听讲
　　环宏
　　育陶
　　【谨案前代导迎乐章郊社坛庙率多通用我朝制作精详一切乐章不相假借】
　　【皇上复加更正文庙导迎定为佑平禧平别制乐章谨録以冠卷
　　首】
　　释奠乐章
　　顺治十三年
　　钦颁释奠乐章
　　迎
　　神奏咸平之曲
　　大哉
　　至圣峻徳宏功敷文衍化百王是崇典则有常昭兹辟雍有防簠簋有严鼓钟
　　奠帛初献奏宁平之曲
　　觉我生民陶铸贤圣巍巍泰山实予景行礼备乐和豆笾惟静既述六经爰斟三正
　　亚献奏安平之曲
　　至哉
　　圣师天授明徳木铎万世式是羣辟清酒惟醑言观秉翟太和常流英材斯植
　　终献奏景平之曲
　　猗与
　　素王示予物轨瞻之在前
　　神其宁止酌彼金罍惟清且防登献虽终弗遐有喜
　　彻馔奏咸平之曲
　　璧水渊渊崇牙嶪嶪既歆
　　宣圣亦仪十哲金声玉振告兹将彻鬷假有成羮墙靡愒
　　送
　　神奏咸平之曲
　　煌煌学宫四方来宗甄陶胄子暨予防躬思皇多士肤奏厥功佐予永清三五是隆
　　乾隆六年
　　更定释奠乐章
　　迎
　　神奏昭平之章
　　大哉
　　至圣徳盛道隆生民未有百王是崇典则昭垂式兹辟雍载防簠簋载严鼓钟
　　奠帛初献奏宣平之章
　　觉我生民陶铸贤圣巍巍泰山实予景行礼备乐和豆笾嘉静既述六经爰斟三正
　　亚献奏秩平之章
　　至哉
　　圣师克明明徳木铎万年惟民之则清酒既醑言观秉翟太和常流英才斯植
　　终献奏秩平之章
　　猗欤
　　素王示予物轨瞻之在前师表万祀酌彼金罍我酒惟防登献虽终弗遐有喜
　　彻馔奏懿平之章
　　璧水渊渊芹芳藻洁既歆
　　宣圣亦仪十哲声金振玉告兹将彻鬷假有成日月昭揭
　　送
　　神奏徳平之章
　　煌煌辟雍四方来宗甄陶乐育多士景从如土斯埴如金在镕佐予敷治俗美时雍
　　【谨案释奠乐章昉于六朝至唐畧备宋元以来增损文字更定章句虽日益加详而制作未臻极则我世祖章皇帝顺治十三年】
　　【钦颁国子监文庙大成歌章始用黄钟为宫】
　　【皇上乾隆六年诏定释奠乐章春以夹钟为宫秋以南吕为宫被音协律益臻美善直省释奠则又颁撰乐章斟酌损益隆仪明备诚千古所罕覩者矣】乾隆五十年
　　诏建辟雍工成
　　钦定临雍乐章
　　陞座奏盛平之章
　　辟雍建规矩圆方复古自吾
　　皇
　　先圣宫墙千仞
　　讲学升堂于论钟鼓铿锵春水圜桥流浩荡作君师时万亿隆礼乐焕文章
　　御殿羣臣行礼奏庆平之章
　　礼成典乐辟水监姬章中天日月瞻
　　颙卭
　　宸仪有肃拜舞行
　　夀考延昌
　　圣化汪洋
　　进茶奏仰君师之章
　　仰君师兼道统集讲席启圜桥聴御论阐彞训敷言盛五伦叙君仁臣敬家慈孝与国人交正诚不息维天之命体行健同徳大圆亹缉熙合符前圣【一解】
　　向阶前初聴讲罢穆穆瞻天垣正二相趋黄髪服膺诚抠衣拜朝班黉席圣贤裔弟子青衿影一人学外王内圣五十载久道而成万千嵗生民之盛【二解】
　　况鸿仪彰盛典备四门学岐周竝王制云天子曰辟雍笑炎汉三雍非正训辞着复古真王政泥古诬游谈胥屏燕千叟新嵗礼行兄五更旧文论定【三解】
　　告礼成晋玉茗霑渥赐敷茵共庆一规璧水长随教泽生【趋辞】
　　还宫奏道平之章
　　圣人出天下文明玉振叶金声日月江河昭法象自
　　古经行
　　讲筵雝肃和平熙事纯常
　　茂典成
　　觉辟黎
　　敷五教彞伦叙万拜宁
　　【谨案旧定临雍仪注只有导迎乐章】
　　【皇上陞座至还宫俱未设乐诏建辟雍】
　　【特定临雍乐章以夹钟为宫进茶清乐则与耕借喜春光调同钜典宣昭礼乐允臻美备】
　　乐章【附】
　　元
　　宣圣乐章十六首
　　迎
　　神奏凝安之曲
　　黄钟宫三成
　　大哉
　　宣圣道尊徳崇维持王化斯文是宗典祀有常精纯并隆
　　神其来格于昭盛容
　　大吕角二成
　　生而知之有教无私成均之祀威仪孔时惟兹初丁洁我盛粢永言其道万世之师
　　太蔟徴二成
　　巍巍堂堂其道如天清明之象应物而然时维上丁备物荐诚维新礼典乐谐中声
　　应钟羽二成
　　圣王生知阐乃儒规诗书文教万世昭垂良日惟丁灵承丕爽掲此精防
　　神其来享
　　初献盥洗奏同安之曲
　　姑洗宫
　　右文兴化宪古师今明祀有典吉日惟丁丰牺在俎雅奏在庭周□陟降福祉是膺
　　初献升殿奏同安之曲【降同】
　　南吕宫
　　诞兴斯文经天纬地功加于民实千万世笙镛和鸣粢盛丰备肃肃降登歆兹秩祀
　　奠币奏明安之曲
　　南吕宫
　　自生民来谁底其盛惟
　　王神明度越前圣姿币具成礼容斯称黍稷非馨惟
　　神之聴
　　捧俎奏丰安之曲
　　姑洗宫
　　道同乎天人伦之至有享无穷其兴万世既洁斯牲粢明醑防不懈以忱
　　神之来塈
　　大成至圣文宣王位酌献奏成安之曲
　　南吕宫
　　大哉
　　圣王实天生徳作乐以崇时祀无斁清酤惟馨嘉牲孔硕荐羞
　　神明庶防昭格
　　兖国复圣公位酌献奏成安之曲
　　南吕宫
　　庶防屡空渊源深矣亚圣宣猷百世宜祀吉蠲斯辰昭陈尊簋防酒欣欣神其来止
　　郕国宗圣公酌献奏成安之曲
　　南吕宫
　　心忠恕一以贯之爰述大学万世训惠我光明尊闻行知继圣迪后是享是宜
　　沂国述圣公酌献奏成安之曲
　　南吕宫
　　公自曾盂自公有嫡绪承允得其宗提纲开蕴乃作中庸侑于元圣亿载是崇
　　邹国亚圣公酌献奏成安之曲
　　南吕宫
　　道之由兴于皇
　　宣圣惟公之人知趋正与飨在堂情文斯称万年承休假哉天命
　　亚献奏文安之曲【终献同】
　　姑洗宫
　　百王宗师生民物轨瞻之洋洋
　　神其宁止酌彼金罍惟清且防登献惟三于嘻成礼
　　饮福受胙【与盥洗同惟国学释奠亲自用之摄事则不用外路州县并用之】彻豆奏娯安之曲
　　南吕宫
　　牺象在前豆笾在列以享以荐既芬既洁礼成乐备人和
　　神悦祭则受福率遵无越
　　送
　　神奏凝安之曲
　　黄钟宫
　　有严学宫四方来宗恪恭祭祀威仪雍雍歆兹惟馨□驭回复明禋斯毕咸膺百福
　　望瘗【与盥洗同元史礼乐志】
　　【谨案元志右释奠乐章皆旧曲葢尝拟譔易而未及用也今并附载于左】迎
　　神奏文明之曲
　　天纵之圣集厥大成立言垂教万世准程庙庭孔硕尊俎既盈
　　神之格思景福来并
　　盥洗奏昭明之曲
　　神既宁止有孚颙若罍洗在庭载盥载濯匪惟洁修亦新厥徳对越在兹敬恭惟则
　　升殿奏景明之曲【降同】
　　大哉
　　圣功薄海内外礼降秩宗光昭垂代陟降在庭摄齐委佩莫不肃雍洋洋如在
　　奠币奏徳明之曲
　　圭衮尊崇佩绅列侑笾豆有楚乐具和奏式陈量币骏奔左右天眷斯文繄
　　神之祐
　　文宣王酌献奏诚明之曲
　　惟
　　圣监格享于克诚有乐在悬有硕斯牲奉醴以告嘉荐惟馨绥以多福永底隆平
　　兖国公酌献奏诚明之曲
　　潜心好学不遑如愚用舎行藏乃与圣俱千载景行企厥步趋庙食作配祀典弗渝
　　郕国公酌献奏诚明之曲【缺】
　　沂国公酌献奏诚明之曲【缺】
　　邹国公酌献奏诚明之曲
　　洙泗之学穷性命力拒杨墨以承三圣遭时之季孰识其正髙风仰止莫不肃敬
　　亚献奏灵明之曲【终献同】
　　庙成奕奕祀事孔时三爵具举是飨是宜于昭
　　圣训示我民彞纪徳报功配于两仪
　　送
　　神奏庆明之曲
　　礼成乐备
　　灵驭其旋济济多士不懈益防文教兹首儒风是宣佑我【缺】
　　明
　　洪武六年定祀
　　先师孔子乐章六首
　　迎
　　神奏咸和之曲
　　大哉
　　宣圣道徳尊崇维持王化斯民是宗典祀有常精纯益隆
　　神其来格于昭圣容
　　奠币奏宁和之曲
　　自生民来谁底其盛惟
　　王神明度越前圣粢帛具成礼容斯称黍稷非馨惟
　　神之聴【惟　王字后改曰惟师】
　　初献奏安和之曲
　　大哉
　　圣师实天生徳作乐以崇时祀无斁清酤惟馨嘉牲孔硕荐羞神明庶防昭格
　　亚终献奏景和之曲
　　百王宗师生民物轨瞻之洋洋
　　神其宁止酌彼金罍惟清且防登献惟三于嘻成礼
　　彻馔奏咸和之曲
　　牺象在前豆笾在列以享以荐既芬既洁礼成乐备人和
　　神悦祭则受福率遵无越
　　送
　　神奏咸和之曲
　　有严学宫四方来宗恪恭祀事威仪雍雍歆恪惟馨
　　神驭旋复明禋斯毕咸膺百福【明史乐志】


　　钦定国子监志卷二十一
　　钦定四库全书
　　钦定国子监志卷二十二
　　乐三
　　乐器
　　镈钟二【一镈钟第四夹钟春祭用之一镈钟第十南吕秋祭用之】
　　特磬二【一特磬第四夹钟春祭用之一特磬第十南吕秋祭用之】
　　编钟一
　　编磬一
　　琴六
　　瑟四
　　排箫二
　　箫六
　　篪四
　　笛六
　　笙六
　　壎二
　　鼔一
　　搏拊二
　　柷一
　　敔一
　　麾一
　　【谨案文庙乐器元大徳十年始命江浙行省制造至明洪武二十六年颁大成乐器其制始备我朝】
　　【世祖章皇帝顺治初年钦定六平之章均用中和韶乐而乐器尚沿明旧至圣祖仁皇帝康熙五十四年始命太常重造乐器】
　　【颁行国学我皇上】
　　【改定宫律特命乐部仿江西所献古镈钟式铸为镈钟复诏采玉和阗以琢特磬颁夹钟南吕镈钟特磬各二乐悬于焉大备兹就文庙所有乐器绘图加説如左云】



<史部,职官类,官制之属,钦定国子监志,卷二十二>
<史部,职官类,官制之属,钦定国子监志,卷二十二>








　　春祭镈钟笵金为之应夹钟之吕两栾髙一尺五寸一分七厘中髙一尺三寸四分八厘于径一尺二寸六分四厘横九寸四分八厘两舞相距一尺七分八厘横八寸六分三厘甬长八寸九分八厘径三寸五分九厘衡径三寸三分七厘旋径三寸九分九厘濶一寸一分九厘虫长二寸五分二厘濶一寸五分一厘厚一寸一厘虫孔长一寸二分六厘濶八分四厘乳凡三十六髙一寸一分九厘镌识处髙七寸五分八厘上濶二寸五分二厘下濶三寸三分七厘前镌
　　御制铭后镌镈钟第四夹钟及年月俱篆文簨虡皆涂金通髙九尺二寸五分厚一寸八分上簨左右刻龙首濶四尺七寸髙一尺一寸中簨濶二尺一寸髙三寸六分簨上有业髙七寸镂云龙附簨结红绒紃以悬钟虡髙六尺三寸五分濶三寸六分承以五采伏狮下为趺髙九寸纵二尺一寸横一尺趺上垣髙二寸五分镂金山水形狮身出垣六寸五分下施几二纵二尺三寸横一尺二寸髙一尺三寸上簨脊树金鸾咮衔五采流苏龙口亦如之下垂至趺击具为卧鼓形有柄髤朱凡钟磬皆如之











　　秋祭镈钟应南吕之吕两栾髙一尺八分中髙九寸六分于径九寸横六寸七分五厘两舞相距七寸六分八厘横六寸一分四厘甬长六寸四分径二寸五分六厘衡径一寸六分八厘旋径二寸八分四厘濶八分五厘虫长一寸八分濶一寸八厘厚七分二厘虫孔长九分濶六分乳凡三十六髙八分五厘镌识处髙五寸四分上濶一寸八分下濶二寸四分前镌
　　御制铭后镌镈钟第十南吕年月同前簨虡通髙九尺二寸五分厚二寸八分左右两虡髙五尺六寸五分濶三寸六分上簨中簨狮趺俱如前虡下施几三纵三尺六寸六分横二尺三寸髙二尺余如夹钟











<史部,职官类,官制之属,钦定国子监志,卷二十二>
<史部,职官类,官制之属,钦定国子监志,卷二十二>








　　春祭特磬玉为之应夹钟之吕股脩一尺二寸一分三厘六毫博九寸一分四厘鼓脩一尺八寸二分四毫博六寸六厘八毫厚八分六厘四毫前镌
　　御制铭后镌特磬第四夹钟及年月俱篆文簨虡形制尺寸皆同镈钟惟上簨左右刻鳯首趺饰卧鳬白羽朱喙附簨结红绒紃以悬磬









　　秋祭特磬应南吕之吕股脩八寸六分四厘博六寸四分八厘鼓脩一尺二寸九分六厘博四寸三分二厘厚一寸一分五厘二毫前镌
　　御制铭后镌特磬第十南吕年月俱如前簨虡及几形制尺寸俱同镈钟上簨下趺俱如前











　　编钟笵金为之十六枚同虡应十二正律四倍律阴阳各八以厚薄为次薄者声浊厚者声清纽为双龙中为云龙文近唇如满月者六以受撃形制皆同髙七寸四分四厘九毫中径七寸一分四厘六毫上下径皆五寸三厘九毫前镌康熙五十四年制后各镌律名簨虡皆涂金通髙九尺中横为三簨上簨左右刻龙首濶一丈中下二簨俱濶六尺四寸髙三寸五分刻朶云各八下垂金钩以悬钟上业镂云龙文髙七寸四分下业镂山水形髙二寸五分虡髙六尺四寸濶四寸一分厚如之承以五采伏狮髙一尺六分下为趺纵二尺四寸横一尺髙如之趺上垣髙三寸镂山水形上簨脊树金鸾五咮衔五采流苏龙首亦如之垂至趺焉


















　　编磬灵璧石为之十六枚同虡以厚薄应律如编钟之法两靣绘云龙形制皆同股脩俱七寸二分九厘博俱五寸四分六厘七毫鼓脩俱一尺九分三厘五毫博俱三寸六分四厘五毫股侧镌康熙五十四年制鼓侧各镌律名中穿小孔以红绒紃悬之上下各八簨虡形制尺寸皆同编钟惟上簨左右刻鳯首脊树金鳯五上业镂鳯文趺饰卧鳬白羽朱喙








　　琴六合桐梓为之髤以漆七皆以朱前广后狭上圆下方中虚通长三尺一寸五分九厘额濶五寸一分三毫肩濶五寸八分三厘二毫尾濶四寸三分七厘四毫岳山髙四分八厘六毫厚二分四厘三毫龙口濶一寸二分龙池长六寸二分三厘七毫鳯池长二寸五分一厘一毫濶皆六分四厘八毫鳬掌髙一寸一分三厘四毫雁足髙八分九厘一毫轸七长一寸五分三厘九毫轸池长三寸七分二厘六毫濶五分六厘七毫穿孔以受轸轸末结红绒紃上出以绾绕龙口下繋雁足左四右三自岳山至龙口二尺九寸一分六厘徽凡十三饰以蚌岳山焦尾皆以檀髤金几承之红缎羃



















　　瑟四斵桐为之髤以漆二十五前广后狭上圆下方中虚而髙两端俯通长六尺五寸六分一厘前濶一尺四寸五分八厘足髙二寸九分一厘六毫后濶一尺二寸三分九厘三毫足髙二寸一分八厘七毫前后梁髙濶俱七分二厘九毫越二前方径四寸三分七厘四毫后上圆下平径如之下濶五寸一分三毫梁外各穿孔二十五以受首出前梁外末入后梁外孔从越回至后梁上各于本绾之梁内长四尺三寸七分四厘中一黄外十二为阳均内十二为阴均皆朱各设柱以和之梁内绘云龙前后锦文侧为流云后端承以红缎绣龙孔饰以蚌梁以檀髤金座二承之



















　　排箫二比竹为之十六管阴阳各八自左而右列二倍律六正律以协阳均自右而左列二倍吕六正吕以协阴均其长与径皆如本律管面各镌律名以木为椟中凹而虚以受管外出一寸九分上齐下参差椟髙九寸四分七厘七毫厚一寸九厘三毫口濶六寸九分九厘八毫肩濶一尺一寸六分一厘足相距一尺一寸三分三厘五毫随管之长短左右渐张以掩之通髤以朱绘金龙中以金书康熙
　　御制下施小镮垂五采流苏






















　　箫六断竹为之阳月用姑洗箫以四倍黄钟宫为体长一尺七寸七分五毫径四分三厘五毫阴月用仲吕箫以三倍半黄钟管为体长一尺六寸九分三厘四毫径四分一厘六毫皆前五孔后一孔旁二孔相并以出音上开山口径二分通髤以朱绘云龙旁孔垂五采流苏










　　篪四断竹为之阳月用姑洗篪以三十二倍黄钟管为体径八分七厘吹孔至末九寸九分五厘阴月用仲吕篪以二十八倍黄钟管为体径八分三厘二毫吹孔至末九寸五分二厘五毫皆通长一尺四寸上为吹孔向外五孔向内一孔下二孔相并为一以出音管末有底窍其中吹孔上留竹节以闭音间纒以丝髤朱绘云龙出音孔垂五采流苏








　　笛六断竹为之阳月用姑洗笛径四分三厘五毫吹孔至末一尺二寸五分一厘七毫阴月用仲吕笛径四分一厘六毫吹孔至末一尺一寸九分七厘二毫通长俱一尺八寸二分八厘六毫体长径各与箫同左第一为吹孔次加竹膜焉右六孔以协律旁二孔相对以出音末二孔向上间纒以丝两端加龙首龙尾皆木质首长二寸四分尾减二分通髤以朱绘花文旁孔垂五采流苏























　　笙六竹管匏身大笙十七管皆有簧以黄钟三十二分积七之管为体径一分六厘五毫小笙亦十七管惟十三簧以黄钟八分积一之管为体径一分三厘七毫匏面穿孔环植之左右分列束以竹丝中管最长以次短象鳯翼本丰末敛象鳯身管本以檀窍其中而有底削平以薄铜叶障孔开簧口防以腊珠其上各按律分穿出音孔管端穿气孔匏之半接吹管端为吹孔匏身及吹管髤漆镂云龙文填以金吹管外垂五采流苏






















　　壎二埏土为之阳月用黄钟壎以八倍黄钟积为体内髙二尺二分三厘腰内径一寸七分一厘七毫底内径一寸一分六厘八毫阴月用大吕壎以七倍黄钟积为体内髙二寸一分三厘三毫腰内径一寸六分四厘二毫底内径一寸一分一厘七毫皆七孔上为吹孔前四后二以叶律通髤以朱绘金云龙合乐时乐工以手捧壎底悬五采流苏








　　鼓一木匡冒革面径二尺三寸四厘围九尺六寸五分一厘厚三尺四寸五分七厘面绘云龙縁边绘花文俱五采两端涂金钉二层匡两旁饰六角镂金盘龙各二衔金环匡旁穿方孔贯以柱上出擎葢下植至趺葢上穹下方髙一尺四寸三分径四尺四寸羃以红缎绣云龙曲梁四垂加龙首出幨一尺二寸重幨四周深一尺三寸一分中绣正龙旁行龙盖顶髙九寸三分涂金上植金鸾承鼓以曲木四岐抱匡镂金云文其下髙二尺四寸三分末为圆座髙一尺九寸二分趺四出有垣各饰伏狮镮及鸾咮龙口并五采流苏繋以桴髤朱直柄圆首




















　　搏拊二如鼓而小面径七寸二分九厘中围三尺五分三厘六毫厚一尺四寸五分八厘绘饰与鼓同匡旁饰六角镂金盘龙二衔金镮繋红绒钏卧置趺上垣为云纹以承之趺凡三层通髤以金髙一尺一寸五分二厘纵一尺三寸六分五厘二毫横九寸一分二毫凡合乐以紃悬于项撃以左右手鼓一搏拊二以为节









　　柷一斵木为之形方如斗上广下狭上方二尺一寸八分七厘下方一尺六寸九分四毫厚七分二厘九毫深一尺四寸五分八厘边径二寸二厘厚一寸二分一厘外绘山水楼阁口及柱皆涂金里髤以漆三面中隆起为鼓形以受撃一面中穿孔以出音趺髙三寸三厘方二尺四分八厘亦涂金止长四寸八分六厘髤以緑柄一尺二寸一分三厘髤以朱其端为金云繋红绒紃























　　敔一雕木为之如伏虎形红黑斑文龃龉在背上具五色以三相间凡二十七首髙九寸四分七厘尾髙八寸一分濶六寸四分八厘通长二尺一寸八分七厘龃龉之分七寸二分九厘以崇牙承之趺髙一尺二分四厘纵二尺一寸八分四厘横一尺二寸一分三厘旁施两耳长三寸六分四厘以置籈通涂以金籈以竹长二尺四寸三分围四寸五分六厘四毫析其半为二十四茎于龃龉上横栎之























　　麾红缎为之长五尺四寸六分濶一尺八分绣云龙其端饰蓝缎长八寸一分绣星云文中为日华金篆中和字上下皆缀横木上纵五寸七分镂双龙下纵三寸六分镂山水形皆涂金结红绒紃衔于龙口悬以朱杠长八尺一寸围三寸三分杠端饰涂金铜龙长一尺九分曲首向前四寸六分座髙二尺五寸六分濶一尺五寸三分亦以金髤之















　　钦定国子监志卷二十二
<史部,职官类,官制之属,钦定国子监志>
　　钦定四库全书
　　钦定国子监志卷二十三
　　乐四
　　律吕表
　　旋宫声律字调表
　　春夹钟清均　　秋南吕清均










<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>






　　诸器配合声律字调表
　　春夹钟清均








<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>


　　【谨案乐之有律吕所以为五声八音七始之纪纲也我】
　　【圣祖仁皇帝审声知音审音知乐御制律吕正义一书器数精详春秋释奠】
　　【文庙用六平之章玉振金声洋洋盈耳皇上身律声度复】
　　【御制律吕正义续编诏定】
　　【先师庙乐春以夹钟为宫秋以南吕为宫始终条理集厥大成兹谨就夹钟南吕二清均推旋宫声律字调及诸器配合声律字调各为之表以备律吕庶协律太常观乐太学者得举其要云】
　　律吕表附
　　明大成乐谱表附元谱四十字
　　【谨案释奠乐制自唐以前不可得详宋有大晟乐金元稍因其制惜乐谱失明大成谱乃备载律吕声调未载堉乐书以大成乐章新旧互异乃节取明大成谱兴元谱校仅得四十字兹就明大成谱推为表而以元谱四十字分注其下以备两朝恭考焉】



<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>
<史部,职官类,官制之属,钦定国子监志,卷二十三>















　　钦定国子监志卷二十三
<史部,职官类,官制之属,钦定国子监志>
　　钦定四库全书
　　钦定国子监志卷二十四
　　乐五
　　舞器
　　节二
　　羽三十六
　　籥三十六
　　【谨案释奠用舞肇始刘宋逮及隋唐相沿为制宋金元三代释奠止用登歌不设佾舞于是升降缀兆缺略无闻明初始用文舞制未详备我朝考定乐章于佾舞尤协今古之宜康熙五十四年勅颁太学乐舞器春秋释奠司之太常肄习有索节奏娴雅声容之盛逈越前代兹敬绘文庙舞器各自为图并为説如左】















　　节二结旄为之朱杠长七尺二寸九分围三寸二分七厘上曲为涂金龙首长九寸七分二厘衔旄九重各六寸四分八厘葢以金叶束以緑皮系长五寸七分六厘緌长七寸二分九厘司乐执以居前











　　羽三十六木柄植雉羽长二尺九寸一分六厘衔以涂金龙首四寸八分六厘柄髤朱长一尺九寸四分四厘围九分七厘执以右手













　　籥三十六截竹为之长一尺七寸五分一厘径四分六厘八毫六孔髤朱执以左手






　　舞器【附】
　　明
　　文舞士左籥右翟舞师二人执翿以引之【明史乐志】籥长一尺朱红漆笙竹为之上开三窍翟长三尺五寸朱红漆柄金龙吞口上缀雉羽五层翿长七尺五寸朱红漆柄金龙吞口悬白鹭羽九层【续文献通考】
　　【谨案洪武六年定释奠用文徳舞本六佾也成化十二年増为八佾嘉靖八年仍改六佾详见乐制】







　　钦定国子监志卷二十四

　　钦定四库全书
　　钦定国子监志卷二十五
　　乐六













<史部,职官类,官制之属,钦定国子监志,卷二十五>
<史部,职官类,官制之属,钦定国子监志,卷二十五>
<史部,职官类,官制之属,钦定国子监志,卷二十五>
<史部,职官类,官制之属,钦定国子监志,卷二十五>












　　【谨案文庙佾舞用以象文徳自刘宋元嘉以来代有损益或六佾轩悬以拟上公或八佾宫悬以等王者其因革之故具详乐制】
　　【圣祖仁皇帝钦颁乐章定用六佾而舞节率沿旧制自乾隆六年皇上更定释奠乐章凡迎神彻馔送】
　　【神皆有歌无舞惟三献有舞于是缀兆行列灿然大备兹取三献乐章合舞之节列表如右】舞节【附】
　　明大成乐谱舞节表













<史部,职官类,官制之属,钦定国子监志,卷二十五>
<史部,职官类,官制之属,钦定国子监志,卷二十五>
<史部,职官类,官制之属,钦定国子监志,卷二十五>
<史部,职官类,官制之属,钦定国子监志,卷二十五>















　　钦定国子监志卷二十五
　　钦定四库全书
　　钦定国子监志卷二十六
　　监制
　　【臣】等谨案成周四学并设制度綦备两汉太学之外又有辟雍讲堂顺帝修葺黉宇规模益廓晋武帝咸康二年始立国子学至隋改为国子监监署之名实昉于兹唐以国子监统六学太宗増创学舍一千二百楹至徳以还寖以頽废宋初国子监止二百楹神宗以锡庆院改建太学而后斋舍直庐规模粗具寻复行三舍法置八十斋盖王者建国君民莫不以建学为先也自有元都燕始于南城立学逮世祖至元二十四年而国子监始迁今地前明永乐徙都燕仍元旧三至英宗始营建焉洪惟
　　世祖章皇帝建极宅京宏宣文治胶雍之制监二代而
　　弥隆又
　　命创设八旗官学为俊秀储材之地嗣是
　　圣祖仁皇帝特赐御书彞伦堂额
　　世宗宪皇帝复颁御书文行忠信扁额又
　　特赐官宅为学舎
　　皇上廸
　　光缵
　　绪复
　　命大修监署鸠材庀工发帑钜万俾海内髦彦观光堂庑蹈咏于论于乐之盛侯其祎矣谨志图説一卷建葺一卷各以元明旧制附载其末为监制门
　　监制一
　　图说


<史部,职官类,官制之属,钦定国子监志,卷二十六>








　　国子监在都城东北隅崇仁里成贤街南向缭以周垣大门凡三中榜曰集贤门左右树坊各一榜曰国子监坊左右又树坊各一曰成贤街【西第二坊在先师庙西】前屏以垣自集贤门入为太学门门凡三中榜曰太学中门常时皆不启
　　车驾诣学乃启之自太学门入为
　　新建辟雍【乾隆四十八年　　诏建】殿通方九室重檐周廊覆琉璃黄瓦楹柱门扉皆丹饰梁栋施五采殿前恭悬
　　御书辟雍额殿中恭悬
　　御书额一曰雅涵于乐
　　御制联一曰金元明宅于兹天邑万年今大备虞夏殷阙有间周京四学古堪循方台外圜以璧池前后左右平桥四座池内外甃白石栏地髙乏水则引以四井前二井在太学门外其二井一在池东率性堂后檐墙外一在池西修道堂后檐墙外俱砌暗沟汲水注入池中前树琉璃牌楼一座中设劵门三南向恭勒
　　御书圜桥教泽坊额北向恭勒
　　御书学海节观坊额牌楼东北西北角各建碑亭一
　　座恭勒
　　御制国学新建辟雍圜水工成碑记
　　御制三老五更説【恭载卷五　御制文门】牌楼东南西南角各
　　建钟鼔楼一座
　　辟雍殿后为彞伦堂堂七楹中壁恭勒
　　圣祖仁皇帝御书圣经堂中恭悬
　　圣祖仁皇帝御书彞伦堂额【康熙四十五年颁揭】
　　世祖宪皇帝御书文行忠信匾额额首
　　御制题辞曰学者文行并重尤以忠信为本故孔子垂
　　为四教成均进士之法无逾于此
　　赐国子监【雍正四年颁给】
　　列圣勅谕三道
　　皇上勅谕一道【乾隆三年颁给】
　　皇上御书福畴攸叙匾额【乾隆五十年新建辟雍工成　　颁捐】堂前有露台【西置日晷】堂北有后堂三楹有门通敬一亭堂左右东西讲堂各三楹南向旁各一门通敬一亭西讲堂前有元臣许衡手植古槐一株乾隆十六年
　　皇太后七旬万夀古槐重荣
　　御制诗六韵纪之【恭载卷六　御制诗门】东讲堂之东转而南廊房三楹属于东庑西亦如之东庑近北为绳愆防防三楹监丞莅之典簿典籍亦于此治事其南鼔房一间庋鼓次为率性诚心崇志三堂其助教学正学録莅之堂各十一楹西向西庑近北为博士防亦三楹与绳愆防相直其南钟房一间庋钟次为修道正谊广业三堂其助教学正学録莅之堂各十一楹东向东西庑之尽折而南东西隅廊房各九楹北向与太学门并后堂之北为敬一亭亭五楹奉
　　圣祖仁皇帝御碑五通碑后附置明碑前有门曰敬一之门旁启小门各一东为东厢祭酒于此治事前为大门中防三楹祭酒孙岳颁题额曰进徳修业东西房各一楹后轩五楹俱南向轩前厢房各二楹东曰崇实轩西曰振雅轩【俱祭酒李周望重建周望作记勒壁】大门外西向屋五楹为书吏办事所左折而南有门通储材门亭西为西厢司业于此治事大门中防及防左右房如东厢之制防前东西各厢房二楹防后轩五楹南向无厢房大门外东向屋五楹亦书吏办事所右折而南有门通广居门署西为射圃隙地平敞周垣绕之亭三楹南向八旗诸生以时较射于此署东毗连屋宇二百余楹书吏隶役庙户居之统属于监
　　【谨案监署左右前后冇号舎环之延袤共五百余楹久为民居乾隆三十四年工部议侍郎兼管监务臣徳保所奏监东屋宇二百一楹出入必由署门不通衢路请以居本监吏隶庙户其监西屋宇三百八楹向本有门迳通衢路者筑垣隔出署外付内务府经理并绘图造册一存工部一存国子监其余闲旷屋宇俱相度情形准此办理】
　　【诏从之】




<史部,职官类,官制之属,钦定国子监志,卷二十六>








　　御书楼在廨舎东北南向五楹东西厢楼各五楹恭贮
　　钦颁经史书籍前为二门门西小屋数椽前为大门





<史部,职官类,官制之属,钦定国子监志,卷二十六>








　　钦赐学舎在成贤街南方家胡同一百四十余楹亦称
　　南学雍正九年
　　恩赏门南向额曰
　　钦赐学舎门西耳房一楹东六楹北为率性堂堂三楹
　　南向中壁勒乾隆五年
　　御制训饬士子文东西序各三楹耳房各一楹号舎东五楹西四楹皆东西向堂南有门在大门稍东不相直门东西耳房各一楹其南即大门堂北曰东宅祭酒公所也堂三楹堂东西房各二楹俱南向东西序各三楹耳房各一楹堂后轩五楹东西房各二楹亦南向东序三楹西序四楹堂前有垂花门通率性堂祭酒公所西曰西宅与东宅毗连而不相通司业公所也堂三楹堂后轩三楹并南向前有垂花门出门折而西有复道直贯学舎之南北率性广业二堂祭酒司业公所在道东诚心正谊崇志堂并在道西祭酒司业公所之北为广业堂门一楹在复道东西向堂三楹堂东西房各四楹俱南向东号舎七楹西五楹入大门折而西为修道堂之门转而北堂三楹南向东西序各三楹堂南号舎六楹【庭有古井】庭西北隅有门北向门外即复道西南隅有门西向门内北向号舎七楹东向号舎三楹修道堂号舎之北有垂花门入门为诚心堂堂三楹南向东西序各三楹耳房各一楹东序之南别启一门东向以属于复道正谊堂在诚心堂北自复道入门一楹东向堂五楹南向东序二楹西序四楹堂后号舎东西各七楹正谊堂北为崇志堂亦自复道入门一楹东向堂三楹南向堂东号舎六楹西九楹堂后号舎五楹其西耳房二楹凡各堂正屋助教学正学録居之东西序及号舎肄业诸生居之直北隙地一区东西广二十余丈南北长三丈许又北为后总门门侧房一楹门者处之周缭以垣门与公廨周垣相对






<史部,职官类,官制之属,钦定国子监志,卷二十六>








　　镶黄旗官学在安定门内崇教坊大门南向门旁屋一楹入门西折而北为仪门门左右屋各三楹又北堂五楹南向堂之前东西序各三楹耳房各二楹堂之后正轩九楹




<史部,职官类,官制之属,钦定国子监志,卷二十六>








　　正黄旗官学在西直门内鸣玉坊大门三楹南向门左右各屋二楹北为仪门门左右各屋三楹又北堂五楹堂后有门门内后堂五楹后堂之前东西序各三楹耳房各一楹后堂之北有讲室左右各五楹属于两序



<史部,职官类,官制之属,钦定国子监志,卷二十六>








　　正白旗官学在思诚坊大门北向门东屋三楹西四楹南为堂堂五楹堂东西讲室各一楹又南后堂五楹后堂之北东厢三楹后堂南左右耳房共五楹又讲室三楹在后堂之西墙外




<史部,职官类,官制之属,钦定国子监志,卷二十六>








　　正红旗官学在阜城门内日忠坊大门南向门旁屋九楹北为仪门门左右屋各三楹又北堂三楹东西厢各三楹东厢之北南向屋二楹西厢之北东向屋四楹堂北讲室八楹又北为复道道左屋再重各三楹道右屋三楹



<史部,职官类,官制之属,钦定国子监志,卷二十六>








　　镶白旗官学在明时坊大门三楹南向右屋七楹北堂五楹堂北室三重各五楹又北屋八楹






<史部,职官类,官制之属,钦定国子监志,卷二十六>








　　镶红旗官学在宣武门内阜财坊大门南向门左右屋共十三楹北为仪门又北堂五楹东西序各三楹北屋二楹堂西屋三楹堂东屋再重南向二楹北向一楹又南为讲室三楹西墙外羣舎十三楹



<史部,职官类,官制之属,钦定国子监志,卷二十六>








　　正蓝旗官学在黄华坊大门南向门西屋八楹北为仪门门外左右厢各一楹又北堂五楹东西序各三楹堂之旁各有讲室三楹东西相向堂后楼五楹左右各翼以楼并二楹皆南向




<史部,职官类,官制之属,钦定国子监志,卷二十六>








　　镶蓝旗官学在甘石桥大门西向学堂南向入大门南折至仪门门左右屋共七楹其北堂三楹西厢三楹东向堂之左屋再重各三楹其南有西向屋三楹又南有北向屋二楹堂北讲室九楹



　　图说附
　　元
　　国子学在先圣庙西地逊于庙者十之二中为国子监东西六馆自堂徂门环列鳞比通教养之区为百六十有七【程钜夫雪楼集】
　　国学中之堂为监前以公聚后以燕处旁有东西夹夹之东西各一堂以居博士东堂之东西堂之西有室东室之东西室之西有库库之前为六馆东西向以居弟子员一馆七室助教居中以涖之馆南而东而西为两塾以属于门屋四周通百间【元吴澄文正公集】
　　【谨案元太祖平燕京从王檝之请设国子学于金枢密院故署至元二十四年乃迁今地迄武宗至大元年监署始成其堂宇制度略具于此】
　　至顺三年富珠哩先生兼国子祭酒国子监有隙地在居贤坊大徳中有司议以建学余力筑屋以舎师儒不果明年五月筮日筹工除地坊北画为四区区各立屋五间中三间为居室旁两间为肃官具飨之所宅之门以东西门之衖以南北衖北距通衢立大门衖南羡壤可艺蔬东浚井西置屋以居者使掌大门之管【元陈旅安雅堂集】
　　【谨案是时兼祭酒者富珠哩翀也】
　　监学椟藏经书宜得重屋以庋乃于监学之北搆架书阁阁四阿檐三重度以工师之引其崇四常有一尺南北之深六寻有竒东西之广倍差其深延祐四年夏经始六年冬绩成【元吴澄文正公集】
　　仁宗延祐二年用赵孟頫元明善议定陞斋等第六斋东西相向下两斋左曰游艺右曰依仁凡诵书讲说属对者焉中两斋左曰据徳右曰志道讲说四书课肄诗律者焉上两斋左曰时习右曰日新讲说易书诗春秋科习明经义程文者焉【元史选举志】
　　明
　　国子监在城东北正堂七间曰彞伦堂元之崇文阁也中一间车驾幸学设座于此上悬勅谕五通东一间祭酒公座面南司业面西堂前为露台台南中为甬路前至太学门长四十三丈车驾临幸由之东西为墀诸生列班于此后堂三间东讲堂三间西讲堂三间药房三间折而东为绳愆防三间鼓房一间率性堂诚心堂崇志堂各十一间西为博士防三间钟房一间修道堂正谊堂广业堂率如率性堂六堂乃诸生肄业之所东折而南为廊房九间门一间西亦如之太学门三间外东井亭一又东为持敬门以入庙自东少北为储才门以通启圣祠土地祠及典簿典籍掌馔防仓库之路祭酒东厢亦由此入西井亭一又西为退省号门自西少北为广居门以为司业入厢诸生入号之路墀内杂植槐柏共二十株前为集贤门三间门前为通衢东西牌坊各一题曰国子监衢牌坊各一题曰成贤街彞伦堂后斋明所九间格致诚正号毎号计三十七间嘉靖七年即其地改作敬一亭前为大门题曰敬一之门祭酒厢房在敬一亭东司业厢房在敬一亭西防馔堂一所在监东北典籍防五间在馔堂门左典簿防三间掌馔防三间退省号及广居门之西为天地人智仁勇文行忠信规矩准绳纪纲法度凡一十八号并退省房三连湢厠各一所【春明梦余録】




　　钦定国子监志卷二十六
　　钦定四库全书
　　钦定国子监志卷二十七
　　监制二
　　建葺
　　顺治元年我
　　世祖章皇帝定鼎燕京
　　命饬新国子监扩元明之旧左
　　庙右署规制大备时祭酒李若琳疏言满洲官员子弟咸肄业成均而臣衙门在城东北隅诸弟子徃返晷短途纡易妨讲习请于满洲居处之地各择空宇一区立为书院以国学二防六堂学官分教八旗子弟满洲十六人防古八人仍设学长四人均就书院萃处朝夕训廸月之六日师生入监考课以示劝惩下部集议顺治二年得
　　防允行祭酒薛所蕴又请凡满洲子弟就学者分四所以京省生员十人充伴读十日一赴监考课春秋演射各就本处习练俾文武兼资以储实用
　　诏从之
　　顺治十一年
　　命修国子监廨署
　　【谨案时工部定议委官修葺国子监署动支监中积贮银不敷由部増给嗣后如有损壊国子监自支额设钱粮量行修葺诏从之】
　　康熙十八年
　　命修
　　先师庙
　　启圣祠至二十二年落成复
　　命国子监廨宇次第缮葺
　　康熙四十一年
　　圣祖仁皇帝荡平朔漠遣官告成发帑大修
　　圣庙并缮葺监署以和硕理亲王董其事
　　雍正元年
　　命修国子监讲堂学舎修葺事宜均礼部防同工部经
　　理【计共支帑金九千两有竒】
　　雍正五年
　　允监臣孙嘉淦奏
　　命八旗每旗别给官房一所各寛二十余楹可容百人诵习者以为学舎仍饬本旗修葺完固其向为官学之屋宇各令交还本旗
　　【谨案时以八旗就学者众向时官学屋隘不能容故也】
　　雍正六年俄罗斯国遣陪臣子弟鲁喀佛多徳宜畹喀喇西木等觐光国学
　　特命即旧防同馆设俄罗斯馆教之
　　雍正九年工部左侍郎兼理监事鄂尔竒祭酒孙嘉淦疏奏直省防贡必须在监居住者三百余人六堂难于栖止查国子监门外方家胡同官房一所旧有二百余间今只存一百四十二间与国子监相去数武恳
　　恩赏给国子监衙门臣等于每年公费银两内动支修
　　葺令防贡及助教等就近肄业
　　诏从之
　　乾隆二年国子监奏请修葺伦堂及两序
　　诏工部委官经理【计支帑金四千八百两制钱三千贯冇奇】
　　乾隆二十四年国子监奏请修葺
　　特命庄亲王及内务府大臣督修廨署
　　御书楼辉煌巩固视旧有加【计支帑金二万九千五百三十三两有奇】
　　乾隆四十八年春二月丁亥
　　上亲诣国子监释奠
　　先师礼成
　　特命尚书徳保刘墉金简侍郎徳成等仿照礼经于
　　太学门内彞伦堂前兴建
　　辟雍监【臣】又奏请将伦堂及六堂东西厢一律修葺得
　　防允行四十九年冬
　　辟雍新工告成隆规炳烁学制大备诚千古希逢盛典【计支帑金三万有奇】
　　【谨案凡大修国子监廨署由监料估凡物之直银二百两以上工之直钱五十贯以上照例奏明交工部校办奇零工程随时咨部缮治嵗修南学本监派员经理于】
　　【恩赏银内支销修理八旗官学本旗满洲防古汉军各都统防估派员经理于本旗房租银内支销辟雍工程特简派大臣发帑兴建】
　　建葺附
　　元
　　至元二十四年迁都北城立国子学于国城之东【元史选举志】
　　【谨案志称太祖平燕京宣抚王檝请以金枢宻院为宣圣庙所谓南城国子学是也又谓太宗六年尝设国子总教及提举官太宗纪五年八年并修孔子庙而宋濂文集则谓太宗五年权用燕京真定厯日银建国子学圣庙两庑及肄业之舎与史小异总之是时国子学尚在南城与今异所世祖纪书中统三年修宣圣庙成后书至元六年立国子学又书八年设国子学纪载重叠自相抵牾要皆言南城庙学也惟世祖纪二十四年闰二月设国子监与选举志合实今监署之权舆故首列之又案元程钜夫圣庙碑至元四年画地为庙学基二十四年备置监学宫是二十四年以前于金之国子监规画之而已无所兴建也】
　　大徳十年正月营国子监于文宣王庙西偏【元史成宗纪】
　　【谨案呉澄贾驯修庙学颂云至元二十四年设国子监大徳十年设官教国子已二十年矣寄寓官舎不正其名丞相哈喇哈斯以为未称兴崇文教之实也乃营国学于庙之西命工部郎中贾驯董其役又案呉澄崇文闾碑云监学之建哈喇哈斯赞成之实由御史台建白此大徳中营国子监之颠末也】
　　至大元年五月丁卯御史台臣言成宗朝建国子学迄今未成皇太子请毕其功制可【元史武宗纪谨案程钜夫国学先圣庙碑云至元四年作都城画地宫城之东为庙学基二十四年备置监学宫元贞元年诏立先圣庙久未集大徳三年丞相哈喇哈逊达尔罕饬工部郎中贾驯任之十年秋庙成谋树国子学御史台臣复以为请制可至大元年冬学成则是时之施功实先庙后学矣】
　　皇庆二年六月建崇文阁于国子监【元史仁宗纪谨案呉澄崇文阁碑云成宗时御史台言胄子之教寄寓官舎隘陋非宜奏请于孔庙之西营建国子监学以御史府所贮公帑充其费逮至仁宗文治日隆佥谓监学椟藏经书宜得重屋以庋有防复令台臣办集其事乃于监学之北构架书阁延祐四年夏经始六年冬绩成材木瓦甓诸物之直工役饮食之费皆出御史府则尔时建阁实以藏书今之伦堂即阁故址也】南阳富珠哩先生兼国子祭酒以中统楮泉二万余缗于监之隙地筑屋以舎师儒【陈旅安雅堂集富珠哩名翀见前卷】
　　【谨案元制国子监国子学之外复有蒙古国子监国子学回回国子监国子学考元史至元八年立蒙古国子学至元十四年立防古国子监至元二十六年置回回国子学延祐元年复立回回国子监七年罢之史既详载设学立监则非统于国学可知谨附识以备参考】明
　　永乐元年春二月设行部国子监【明史成祖纪谨案明太祖洪武元年克燕都改元国子监为北平府学成祖由北平起兵欲定都于此升为北京复命设之至十八年迁都以京师国子监为南京国子监今所设为北京国子监】正统九年春二月新建太学成【明史英宗前纪】
　　【谨案先是太学因元之陋吏部主事李贤上言国朝建都北京佛寺时复修建太学日就废弛何以示法天下请以佛寺之费修举太学从之至是落成有御制重建太学碑文】景泰中御史程璥请于东长安街改创国子监不允【国史唯欵】
　　宏治十四年祭酒谢铎疏请修国子监从之【明太学志】
　　嘉靖十一年祭酒林文俊疏请修国子监从之【同上】











　　钦定四库全书
　　钦定国子监志卷二十八
　　官师
　　【臣】等谨案典乐教胄肇始虞廷自成周设师氏保氏大司乐乐师之属制度加详秦惟置博士一职至汉武帝置五经博士设弟子员而博士司教乃着于功令东汉又置博士祭酒选聪明威重者为之祭酒之名昉焉晋武帝立国子学改称国子祭酒又设助教分肄生徒隋改学为监増置司业监丞而唐制因之后唐明宗天成三年更命宰臣判国子监事任弥重矣嗣是学正学録设于宋典簿典籍设于元洎乎前明多仍元旧
　　圣朝
　　君师首出建极宅中即肇新国子监董正治官襄以羣
　　宷又置八旗官学分肄俊秀
　　世宗宪皇帝又
　　特命亲王大臣兼管监事我
　　皇上文思缵绪
　　申谕学官首以躬行表率为训凡厘绩育才之规纎目宏纲至周且备煌煌乎唐虞振徳之命敬敷之典也海隅日出行省郡县之秀悉升国学教而裁之繄师长是頼其敢不夙夜廪廪乎百余年来官斯署者或姓氏仅泐丰碑或勲名烂于
　　国史法鉴具在焉谨志设官一卷典守一卷仪制一卷铨除一卷题名一卷各以元明旧制附载其末为官师门
　　官师一
　　设官
　　兼管国子监事大臣
　　雍正三年设初顺治元年设国子监祭酒以下各官监中事宜俱礼部总之十五年
　　命监事専属之国子监康熈二年复礼部十年仍専
　　属国子监至雍正三年
　　世宗宪皇帝特命康亲王果郡王领监事由是兼管大
　　臣或用满洲或用汉人并奉
　　特防简用
　　【谨案乾隆三十年防古教习期满引见】
　　【上询以防古语奏对失次诏特派悟勒穆济董之三十七年复】
　　【命法福里兼管国子监防古司业并奉特简后不常设谨附识于此】
　　祭酒
　　顺治元年设秩正四品【初兼太常寺少卿衔后不兼】满洲汉人各一人
　　司业
　　顺治元年设秩正六品【初兼太常寺丞衘后不兼】满洲二人【分左右二翼翼各一人】防古一人汉人一人乾隆十三年裁满洲司业一人以一人兼理左右翼
　　监丞
　　顺治元年设秩正八品满洲汉人各一人乾隆元年改秩正七品
　　博士
　　顺治元年设秩正八品满洲一人汉人三人十五年裁汉博士一人康熈五十二年复裁汉博士一人乾隆元年改秩从七品
　　典簿
　　顺治元年设秩从八品满洲汉人各一人典籍
　　顺治元年设秩从九品汉人一人
　　助教
　　顺治元年设秩从八品汉人十有二人分莅率性修道诚心正谊崇志广业六堂十五年裁助教六人乾隆元年改秩从七品
　　学正
　　顺治元年设秩正九品汉人十有二人亦分莅六堂康熈三十八年裁学正六人五十六年复裁学正二人以四人分掌率性修道诚心正谊四堂乾隆元年改秩正八品
　　学録
　　顺治元年设秩从九品汉人六人亦分莅六堂十五年裁学録四人以二人分掌崇志广业二堂乾隆元年改秩正八品
　　八旗官学助教
　　顺治元年设秩从八品满洲十有六人【清文八人清汉文八人】防古八人十八年裁防古助教四人康熈五十七年裁满洲助教四人雍正二年复设防古助教四人三年复设满洲助教四人乾隆元年改秩与六堂助教同
　　【谨案雍正六年理藩院臣奏俄罗斯遣其陪臣子弟鲁喀等七人来学】
　　【诏王大臣简选国子监满汉助教引见以满洲汉人各一员専司教事九年】
　　【诏从祭酒鄂尔竒之请于六堂额外専设俄罗斯汉助教一人乾隆十五年祭酒吴逹善陆宗楷请嗣
　　后汉助教照满助教例不必额外専设祗令六堂助教兼理】
　　【诏从之】
　　算学助教
　　乾隆四年设秩正八品或满洲或汉人一人先是算学统于八旗官学后改设于钦天监附近之地至是
　　命改称国子监算学専于监
　　笔帖式
　　顺治元年设自七品至九品视其出身有差满洲四人汉军二人十八年増设防古笔帖式二人
　　设官附
　　元
　　国子监至元初以许衡为集贤馆大学士国子祭酒教国子与蒙古大姓四集赛人员至元二十四年始置监祭酒一员从三品司业二员正五品监丞一员正六品典簿一员【元史百官志谨案典簿品秩元史阙】
　　国子学秩正七品置博士二员助教四员学正二员学録二员典给一员【同上】
　　【谨案元制国子监统于集贤院选举志又云太宗六年设国子总教及提举官而百官志不载盖草创之制非常设之员也】
　　国子监有司乐一员典籍一员管勾一员及侍仪舍人等官【元史选举志】
　　【谨案元制国子监国子学外有蒙古国子监国子学俱统于蒙古翰林院所习者蒙古新字选举志序称当时仕进多岐出身于学校者有国子学监学又有防古字学回回国学其设官品秩亦与国子监学大约相同因与集贤院所统之国子监不相渉概不载入】
　　明
　　国子监祭酒一人从四品司业一人正六品其属绳愆防监丞一人正八品博士防五经博士一人从八品率性修道诚心正谊崇志广业六堂助教十五人从八品学正十人正九品学録七人从九品典簿防典簿一人从八品典籍防典籍一人从九品掌馔防掌馔一人未入流【明史职官志谨案此明太祖洪武二十四年所定成祖置北京国子监皆循是而稍加损益故具列于此】永乐元年置国子监于北京设祭酒司业监丞典簿博士学正学録掌馔各一人助教二人【同上】永乐以后监中属官増设不常助教至十五人学正至十一人学録至七人后裁助教二人学正四人学録二人万厯二年又裁助教四人学録一人【明史职官志】
　　宣徳九年省司业【同上】
　　宏治十五年复设司业【同上】
　　【谨案晋以国子学教大臣子孙太学教凡民俊秀唐宋并以国子监统国子学太学元时监学并设尚沿旧制其并学于监则自前明始本朝因之而制度益加详云】


　　钦定国子监志卷二十八
　　钦定四库全书
　　钦定国子监志卷二十九
　　官师二
　　典守
　　兼管国子监事大臣总理本监一切事务祭酒总司监事董率其属以教贡监官学生凡六堂八学教学之勤惰随时稽核凡贡监入监者分内外班肄业以经义治事之法教之立课程以董之朔望讲书而启迪之以考验定去取以季考较课业以赒助恤事故嵗终而甄别之肄业期满经明事治品学兼优者特举其次咨部铨选将行乡试则与兼管大臣轮递録科合格者送顺天府与试凡贡监考职及应考各途均为之咨送官学生亦如之三年京察则书各属之考第其优劣六堂助教有缺以学正学録资满者题陞学正学録有应陞部院经歴司务等官而司迪素优者保留以助教陞用满员应送仓差同知通判等官则遴选而保送之满洲八旗及算学生当考恩监者三年一举奏请考试八旗官学生有缺遴取挨补教习期满带领引
　　见凡奏事循其班稽核本监钱粮之出入嵗终奏销圣庙丁祭则遴派执事官凡月朔主行释菜礼满洲汉人职掌同
　　司业职贰祭酒凡兼管大臣祭酒所统者皆佐之贡监生入监以考到验之朔望与祭酒讲四书性理诸书以迪多士匝月而课之凡稽核六堂八学之功课及一切题奏行移俱赞行之有戒约规条则商兼管大臣祭酒行之亦满汉职掌同惟蒙古司业専司八学蒙古师生教学之事稽核其功课蒙古官学生有缺则同祭酒遴补不与八学满洲学务及六堂课试之政凡月朔主行
　　崇圣祠释菜礼月望主行拜
　　圣庙上香礼皆各司业递司之
　　监丞掌学规以督教课察勤惰核支销凡贡监生到监经司业考到甄取者次月朔日呈兼管大臣祭酒考验考验复取则分拨六堂以教之廼循大课之甲乙补内外班肄业【诸生愿就内班或外班者各聼其自行填冩】稽其旷怠者申饬之失仪者纠正之不率者惩戒之书于集愆册凡给假者书其月日并籍贯年甲所肄经书销假则查核册籍而分别使之复班大课録科则监试肄业期满者咨部铨选应考职者咨部请考八旗汉教习有缺循其考取之先后而补用之期满则第其功课而呈于堂上官祭酒涖任则呈送仪注各官涖任则引叅堂上官凡丁祭先期开具人数移咨太常寺习仪祭时分献
　　大成殿两庑及
　　崇圣祠四配两庑朔望拜
　　庙先期率各执事习仪拜
　　庙时分献东哲凡本监师生暨人役咸聼纠察满汉职掌同有缺而新任者未受事则博士助教摄之凡监丞以下各属官并聼堂上官差委监用堂印
　　博士掌明经説以助启迪朔望防讲诸经并令诸生背诵所肄之经验其生熟月以经义经解试之凡
　　圣谕及
　　御制诗文颁于监者防缮册而藏之诸生领读
　　御书楼书籍则识之于簿读毕取贮大课録科则巡场琉球官生入学则董率教习课之与六堂分日稽察南学司业涖任呈送仪注朔望拜
　　庙分献西哲丁祭分献同监丞亦满汉职掌同有缺而新任者未受事则监丞助教摄之
　　助教六堂汉助教各涖事于本堂掌分教直省贡监生诸生归堂肄业则以经义治事立课程限日计功劄记所疑而请益者条分辨析之稽其勤惰别其功过移绳愆防籍记不率者面训之不悛者白堂上官以俟惩办诸生领读本堂书籍则识之于簿立限呈缴毎五日一讲书月上旬而课之肄业满一年则第其文行书之于册月稽内外班人数移绳愆防发膏火衣服银【内班给膏火银外班给衣服银】凡诸生有疾请假暨他事故则呈之堂上官移绳愆防籍记报满亦如之销假复班或有故改补【内班改外班外班改内班】则核实移绳愆防办理凡将乡试则籍本堂诸生送典簿防记册以待録科毎月公查内班肄业则统六堂而稽之饬旷怠者分日稽察南学整肃学规凡本堂书籍器物皆籍记之去任则授代者大课则巡场考到考騐録科则监试朔望
　　圣庙分献又于土地祠主行上香礼丁祭分献同监丞有缺而新任者未受事则同堂学正学録摄之八学满助教掌教本旗满洲汉军之子弟满文班肄清书繙译满洲教习一人课之汉文班肄经书文艺汉教习四人课之均兼歩射骑射则弓箭教习一人课之咸统于助教凡学生宜满文宜汉文量材分拨督率诸教习各勤所职日有课程不率者惩戒之重则呈斥浃月一合课一演骑蒙童使背书以观教习勤惰春秋彚呈其册于监以聼兼管大臣祭酒季考嵗终统稽一嵗之课回堂甄别学生有缺咨旗遴补满十年无成者退回本旗皆呈明堂上官以俟办理凡教习及学生领读本学书籍并识之于簿立限呈缴凡书皆籍记之去任以授代者朔望拜
　　庙分献哲庑又献
　　崇圣祠正位暨四配两庑丁祭分献两庑或执事大成殿有缺而新任者未受事则同学助教摄之蒙古助教掌教八旗蒙古子弟董率蒙古教习一人课学生以蒙古语言文字繙译学生愿习汉文者拨归汉馆其蒙古弓箭教习课歩射骑射者与满洲助教同董之考稽职掌并同满洲助教有缺而新任者未受事则附近助教兼理算学助教掌分教算学生课以天文算法凡肄习算法中线面体三部各以一年为程通晓七政共以二年为程毎季小试嵗终大试俄罗斯学助教掌分教俄罗斯来学子弟不常设满汉职掌同
　　率性修道诚心正谊四堂学正崇志广业两堂学録职掌与本堂汉助教同毎月下旬则课本堂贡监生丁祭执事
　　大成殿有缺而新任者未受事则同堂助教兼理典簿为本监首领掌簿书以稽文移之出入凡本监事务当咨各衙门者曰月报以咨钦奉
　　上谕处内阁稽察房吏部起居注曰季报以咨户部湖广道曰年报以咨都察院凡钱粮之咨领于户部者曰本监堂属俸银俸米曰本监堂属公费曰八旗算学教习银米曰算学生月银曰中式举人旗匾银曰皂口粮曰年例公用物件凡
　　圣庙廨舍之筦钥咸谨掌之屋宇当修则咨部缮葺器用亦如之籍记祭器乐器敬储于库他器物均书于册去任以授代者凡贡监生入监详稽其印票部照文结乃呈司业考到凡将乡试查核内外班诸生及各处贡监之应赴试者具册呈兼管大臣祭酒録科其直省特来乡试者均验明呈司业考到凡本监各官陞调及他事故皆具稿咨部丁祭则先期陈设监视宰牲分胙瘗埋诸典礼祗肃将事监造进士题名碑办理释褐花红约束本监书兵役有缺而新任者未受事则六堂摄之
　　典籍掌本监书籍板刻凡
　　颁赐
　　御制书
　　钦定书
　　钦定墨刻及经史子集各种存贮
　　御书楼俱以类分椟而谨藏之凡
　　颁赐之年月日书若干部部若干卷并册记之本监堂属取读皆谨书于簿读毕取贮诸生取读则立限呈缴失者责偿本监板刻暨
　　武英殿寄监存贮板刻均立册详识数目凡书籍板刻之册皆钤以监印新旧交代则详验而悉数之夏月督率匠役开晒印刷各书严防损壊嵗终则查报无缺存案备稽或嵗久书蠧板泐随时修补考课掌収试卷丁祭执事
　　大成殿有缺而新任者未受事则博士摄之笔帖式掌文移繙译满洲蒙古汉军职掌同钱粮处由堂上官遴委本监官二员兼理掌支领
　　恩赏银两以给嵗支凡定例得支者曰内外班诸生膏火衣服银曰前列奬赏曰事故赒助曰学舍嵗修曰大课及六堂讲课公膳曰修理考课及公用器物咸经理之按季呈堂上官核算嵗终咨部奏销
　　照房亦由本监堂上官遴委本监官满汉各四员兼理浃嵗而易之掌给贡监生印票【即监照】凡贡监请给印票者核户部执照暨户部各省之来册而后给之立册记之钤以监印凡诸生举乡试或斥革事故均追缴印票验销
　　当月处本监满汉各官递司之掌抄
　　谕防凡各衙门文移収而识之号簿次日呈堂上官
　　以发所司者经理
　　档子房满洲助教笔帖式理之掌繙译缮冩清文奏折及各衙门文移办理京察册籍其行咨各衙门者曰咨送仓差税差闗差曰考补满洲助教教习曰满洲防古汉军官员拣选部院堂主事部寺司库各衙门笔帖式外省同知通判知县等官曰八旗官学各官告假曰蒙古教习遴选补缺期满出缺曰选取八旗官学生曰八旗官学生考试库使曰汉军官学生遴选外郎曰奏考八旗恩监生均行文经理凡朝防大典先期知本监各官
　　教习掌分课八旗官学本馆学生统于助教凡官学满洲蒙古教习各一人汉教习四人蒙古弓箭教习一人满洲教习掌满洲学生清书繙译蒙古教习掌教蒙古学生蒙古语言文字繙译汉教习掌教经书文艺蒙古弓箭教习掌教合学骑射凡满洲学生宜习清文若汉文均由助教量材分拨蒙古学生习蒙古文或愿习汉文者聼凡满洲汉人教习之职学生毎日到学各令画到授书背书讲书覆讲习字黙冩经书日有课程有不率者责惩之旬之三八日习满文者课清书繙译习汉文者课文艺一切功课并督学生随日籍记彚交助教按季呈本监堂上官查核春秋赴监聼堂上官防考凡官学生肄业以十年为限期满者报监开缺教习朔望赴监随本监官拜
　　圣庙蒙古教习课程与满汉教习同蒙古弓箭教习日教一馆学生骑射一学六馆凡六日而遍【八旗官学各满洲馆一蒙古馆一汉馆四】浃月则率学生出城校射以为常课蒙古教习朔望不赴监拜
　　庙
　　【谨案国子监堂属各官典守事宜谨遵乾隆十二年】
　　【钦定防典钦定防典则例三十七年】
　　【钦定国子监则例分晰开载至前此屡有更定现在俱仍遵奉施行当敬録以备参考者并识于后】顺治元年定国子监条规祭酒司业职在总理监务严立规矩表率属员模范后进监丞职在绳愆凡教官怠于师训监生有戾规矩并课业不精悉从纠举惩治立集愆册登记备考博士助教学正学録职在教诲务须严立课程用心讲解如或怠惰致监生有戾学规者堂官举觉罚治典簿职在明立文案并支销钱粮季报文册典籍职在収掌
　　御书楼一应经史书籍板刻满洲防古汉军监生责成八旗助教汉监生责成汉助教学正学録等官务在严加训诲不得怠惰狥情以致废弛康熈二十四年申严监规
　　御书楼书籍板片不时查阅如有刷印方开不许印匠损壊火烛尤宜小心档子房各项文案官吏小心収贮不许带归私寓凡有查阅即时呈览康熈二十七年议准琉球国陪臣子弟入监读书由监于附近房屋拨给十余间为住居之所取贡生一人令其教习博士一人専管董率祭酒司业等不时稽察俾讲解经书学习道艺康熈三十一年覆准国子监季考月课虽有成例恐日久废弛嗣后考试务亲身督课分别奬励毎月朔望令满汉肄业生齐集讲书如视为具文不实心奉行从重议处
　　雍正二年覆准令祭酒司业助教教习等毎月亲临官学不时廵察奬勤儆惰毎月至监考试一次
　　又议准琉球国陪臣子弟入监读书照康熈二十七年例遴选文行兼优贡生尽心训迪委博士一人董率本监堂官不时稽察其教习生廪粮咨部考职等项照官学教习之例其子弟住房食用四时衣服亦统令稽察务令得所是年博士适缺员
　　诏从监臣之请派学正一员董率之
　　又议准祭酒季考司业月课出四子书题一道五经讲义各一道治事防问各一条至六堂助教等官毎月按堂考课亦照此例
　　乾隆元年议准御史毛之玉奏国子监祭酒司业所管贡监生为数繁多耳目难周其助教等员分司训课派拨入堂各有専属稽查便易应将贡监生责成助教等留心体察有不安本分实迹可据者申报祭酒司业查究若瞻狥姑容不行举报发觉一并处分
　　乾隆二年议准御史薛馧奏国子监责成祭酒司业董率属员以道谊经术造士其不肖者指实叅纠若查有训士实迹即行议叙至品端学正师道尊严者随时荐举陞用
　　又总理监务尚书孙嘉淦奏准国子监监丞堂期到防办事外朔望日稽查拜
　　庙诸生有无齐集凡执事不谨班次参差俱应查察毎旬查堂一二次遇堂上官讲课整肃堂规分别功过秉公核实不得偏狥六堂助教学正学録毎逢讲课之期务湏早集办事朔望各诣本堂公案敦勉诸生不得视为具文至督课诸生批晰劄记阅定课艺必按期呈堂核定发阅仍缴本堂存贮彚核
　　乾隆三年总理监务尚书孙嘉淦奏准官学生入学三年内専归汉教习教授经书三年之后有愿习繙译者责成助教専教繙译凡官学一切事务助教办理蒙古官学责成蒙古助教撤回旧设喇嘛八名
　　乾隆四年总理监务大学士赵国麟奏准助教等官课士宜严查六堂助教学正学録毎堂二员以司教课该员或分课或轮班或居住南学必须朝夕讲诲稽其课程察其勤惰辨其优劣禁其浮嚣其实力奉行者分别记功京察列为优等怠荒厥职者重则即行题叅轻则分别记过京察列为下等
　　乾隆十一年议准总理监务侍郎臣徳沛奏凡援例贡监各于报捐所在将本生年貎籍贯三代履歴造册送监本监设立号簿列名详记各给印票一纸在外报捐者发与督抚转给在部报捐者本生到监亲领如有斥革病故一面报部一面缴销印票
　　又议准八旗官学子弟分有清汉两途助教一官有督率一学之责不但教习繙译即汉教习亦应稽查
　　乾隆二十二年顺天府尹臣刘纶奏大宛两县贡监生颇有冐籍者奉
　　谕此等贡监生分堂肄业年貎语音不难立辨应専责成于本监官令于肄业时严加察验以杜假冐倘滥行収考一经发觉严加议处
　　附吏役执掌
　　国子监额设书吏九名堂书四名东厢案房【繁缺】西厢案房【简缺】并承办堂行事件堂印房【简缺】承办用印事件堂火房【简缺】管硃盒笔砚绳愆防一名【繁缺】管本防文案博士防一名【简缺】管本防文案兼办六堂典籍防事件典簿防二名案房【繁缺】管本防文案印房【繁缺】管用印事件档子房一名【繁缺】管本房一切文案
　　额设皂役二十九名堂皂八名绳愆防二名【一兼镶黄旗官学差使】博士防三名【一兼正黄旗官学差使】典簿防二名【専办本防】率性堂二名【一兼正白旗官学差使】修道堂二名【一兼正红旗官学差使】诚心堂二名【一兼镶白旗官学差使】正谊堂二名【一兼镶红旗官学差使】崇志堂二名【一兼正蓝旗官学差使】广业堂二名【一兼镶蓝旗官学差使】算学二名【専办本馆】以上各役兼洒扫伺候廵视啓闭轮班值日考试驱闲人呵禁出入
　　额设庙户十三名洒扫庙祠封锁门户兵丁十二名徼廵庙门【由歩军统领衙门拨派】厨役一名司厨茶库一名司茶刷印匠四名刷印书籍并归本管官约束
　　附稽验簿册
　　堂行簿由堂上官判押凡文移出入月日事由具载焉
　　堂谕簿凡堂上官批发事件或特有饬谕所司各详识于簿
　　考勤簿凡四防六堂八学档子房均设毎堂期呈堂上官查验八旗教习另有考勤簿本学助教司之月终呈堂上官查验
　　交代册凡四防六堂八学钱粮处照房当月处档子房遇陞迁事故俱立交代册将涖任以来经理档案各事新旧交代呈堂上官钤印书吏役满亦令其具并无遗失结状接办经承亦具接办结状本管官验明呈堂上官核览附卷备查
　　考验册绳愆防司之凡贡监生考到后聼总理大臣及祭酒考验阅定甲乙绳愆防出榜晓示按名次逐月造册试卷用印钤封与名册俱存防备查
　　拨堂册绳愆防司之凡贡监生考验后未经补班绳愆防查照考验名次先后按堂分拨周而复始备书于册六堂各官亦各详识诸生年貎籍贯经书存册备查
　　补班册绳愆防司之凡贡监考验后应大课一次例得补班其肄业月日皆入此册起算内班注明所居号舍毎月大课一次本堂课二次俱面试外班注明舍馆僦寓之所其离京三十里外者不准补班毎月大课亦面试本堂课则于大课时给题限日亲缴内班旷课一月者改外外班旷课三月者扣除
　　大课名册绳愆防司之凡总理大臣祭酒季考司业月课并曰大课按六堂分晰内外班造册呈堂上官名考试绳愆防面给膏火其未补班及复班者均附于后一体考试试毕封贮存查
　　大课等第册绳愆防司之凡季考月课取定等第出榜晓示仍立册存案
　　给假册绳愆防司之凡内外班诸生或遇有省亲回籍等事赴本堂官禀明本堂官以呈堂上官给假移防备书事由于册并载经书年貎籍贯坐监年月复班则按册补旷其复班逾限无本地方官文结申明稽延之由者以前肄业年月不准接算
　　集愆册绳愆防司之凡贡监生不遵学规者即行申饬备书此册示戒
　　报满册绳愆防司之凡内外班恩防副嵗优等贡生及廪贡肄业三年期满者本堂官查明有无告假考劣记过应扣月日带领赴堂上官处递呈批发查核详识此册照例咨部铨用俊秀贡监不咨选亦记册备查
　　咨送考职簿绳愆防司之凡三年乡试之前吏部咨取考职贡监由防查验本生执照本籍来文同乡六品京官印结详记于簿呈堂上官彚送
　　汉教习补缺册绳愆防司之凡八旗官学汉教习考取名次及前此已补现来销假者其告假先后俱开列于前现任将满教习报满年月开列于后一新一旧相间补用由防呈堂上官查验
　　功过簿绳愆防司之凡本监满汉各属记功记过各识事由及年月日于册堂上官标发绳愆防収存京察叅阅分别殿最
　　礼仪簿绳愆防司之凡朔望拜
　　圣庙及
　　崇圣祠土地祠绳愆防将
　　大成殿四配两庑分献及后殿土地祠等处上香各官遂次开列于前六堂贡监生充正引哲引庑引鸣赞司爵司尊诸执事者开列于后其余随班行礼者分堂列名亲书到字或诸生执事仪节生疎随班行礼临期不到者并以不遵约束记集愆册香烛祭品典簿先期严饬庙户敬谨陈设诸生上堂谒见应分班齐以次祗揖如进退舛错及不到者指名呈堂上官申饬内班画到簿博士防及六堂官递司之毎朔望博士赴南学值日余日则六堂助教学正学録分值各于清晨齐诸生画到质疑问难不拘经史遇本堂官课期集面试批阅其有暂行请假注明縁由时刻月终送绳愆防呈堂旷功者罚改外班
　　课程册六堂官司之凡六堂诸生各令自立一册逐日详识所读之书所习之字毎十日呈送本堂官批阅面加训示朔望博士查验毎月酌休假三日旷业者量惩
　　官学生补缺册八学助教司之凡八旗官学生补缺入此册起算于各生名下注明到学月日属何佐领及本生三代年嵗备查
　　官学生记名册八学助教司之凡八旗官学生经堂上官遴选正取外酌其尚有可造者记名补备书此册按名补入读书俾无搀越补完再行各旗咨取
　　官学生画到簿八学助教司之凡八旗官学生毎日到学于此册画到有事给假者注明备查官学生功课册八学助教司之凡八旗官学各立册令学生将所读何书所温何书毎日填冩起止嵗终由博士防呈堂上官查核至教习三年期满又各将所教学生造册填明功课一送绳愆防一呈堂上官以候查核
　　验照簿典簿防司之凡贡监生到监亲携文结及部监两照赴防验讫书押于簿
　　考到册典簿防司之凡贡监生考到司业取定甲乙出榜晓示仍按月书其名次于册试卷用印钤封存防备查
　　録科册典簿防司之凡乡试之嵗贡监生赴监验文验照考到録科其名次先后及应考几次始得録取皆详悉载册呈堂上官查核
　　拨堂簿典簿防司之凡贡监生考到録取后分拨六堂各书于册
　　亲供册典簿防司之凡贡监生録科取具本生年貎籍贯三代经书亲供彚书于册
　　到任簿典簿防司之凡本监堂属各官到任年月日及履歴详识备查
　　印结簿典簿防司之凡本监各官员为其同乡人出具印结典簿防立簿识之钤角备查题奏簿典簿防档子房司之凡本监题奏各事随时详识嵗终将一年所有奏折夹片呈堂上官查核
　　祭器乐器簿典簿防司之凡
　　圣庙祭器乐器及一切陈设分册详识钤印贮防时为查检
　　器用簿典簿防司之凡公堂两厢四防六堂南学一切器用俱详识某处某器若干件于簿钤印存防备查
　　官廨簿典簿防司之凡本监廨舍楹数俱绘图立簿存防备查
　　収文簿凡外省文移典簿防司之在京各衙门文移档子房司之俱以类分记粘连原卷呈堂上官与当月处号簿查对
　　卯簿典簿防司之凡两厢四防六堂书吏皂役及庙户兵丁人等由防立簿记载姓名朔望视
　　经籍书板簿典籍防司之载明书若干部墨刻若干卷书板若干片钤之以印凡
　　御书楼所贮书籍典簿掌其成数博士司其出入别刋书目分给六堂贡监生有愿领读者具领纸向博士防取阅限日交缴毋许损失博士防详记领书月日于册毎月呈堂上官与课程册参观用稽勤惰
　　武英殿寄监板片嵗终清查或全或缺典籍防悉记于簿亦钤以印
　　钱粮支放簿钱粮处司之凡支领钱粮给发膏火俱记此簿
　　报捐簿照房司之凡报捐贡监者照户部及各省来文编载
　　钤号簿照房司之凡监给各生执照编字排号记其给发月日于簿
　　销照簿照房司之凡贡监生中式或斥革等事故缴照销毁者按各衙门来文编载
　　公项簿照房司之凡定例贡监生领照者输银二钱以充办事公用积照千张照房按号呈堂上官查核
　　用印单簿照房司之凡盖用堂印颗数委监印官二员记载照房亦立簿识之皆呈堂上官过硃典簿防用印则本防自立册识之
　　当月号簿当月处司之凡各衙门来文编号记簿京察簿档子房司之凡三年京察大典例于前一年之冬即派员于档子房经理本监满洲汉人各员考语优劣并行载入
　　满洲蒙古教习补缺册档子房司之凡八旗官学满洲蒙古教习弓箭教习出缺补缺备书于册呈堂上官查验
　　【谨案以上诸簿册俱钤堂印交各防官自行司记载不令书吏渉手照慎重典守之义焉】
　　典守【附】
　　元
　　国子监祭酒司业掌国子教令监丞専领监务【元史百官志】
　　【谨案百官志国子监又有典簿一员不详其职】
　　国子学博士掌教授生徒考校儒人著述教官所业文字助教分教各斋生员学正学録督习课业典给掌生员膳食【同上】
　　至元二十四年立国子学而定其制设博士通掌学事分教三斋生员讲授经防是正音训上严教导之术下考肄习之业复设助教同掌学事而専守一斋正録申明规矩督习课业凡读书必先孝经小学论语孟子大学中庸次及诗书礼记周礼春秋易博士助教亲授句读音训正録伴读以次习之讲説则依所读之序正録伴读亦以次而习之次日抽籖令诸生复説其功课对属诗章经解史评则博士出题生员具藁先呈助教俟博士既定始録附课簿以凭考校【元史选举志】
　　【谨案元史百官志国子学载有伴读之官而阙其职事盖史本有之而冩脱落矣观选举志所载可以互证】
　　延祐二年集贤学士赵孟頫等议定国子学法立防艺依仁据徳志道时习日新六斋诸生其有不事课业及一切违戾规矩者从学正録纠举正録知见而不纠举者从本监议罚之【元史选举志】
　　至正十五年参知政事实勒们言旧立国子监専教四集赛爱满官员子弟今宜谕令严为训诲从之【元史顺帝纪】
　　【谨案续文献通考作元统十五年奏考顺帝初即位建元元统至三年即改号至元续通考误】附吏员
　　国子监令史二人译史知印典吏各一人【元史百官志】明
　　祭酒司业掌国学诸生训导之政令凡举人贡生官生恩生功生例生土官外国生防勲臣及勲戚大臣子弟之入监者奉监规而训课之造以明体达用之学以孝弟礼义忠信防耻为之本以六经诸史为之业务各期以敦伦善行敬业乐羣以修古乐正成均之师道有不率者扑以夏楚不悛徙谪之其率教者有升堂积分超格叙用之法课业仿书季呈翰林院考校文册嵗终奏上监丞掌绳愆防之事以叅领监务坚明其约束诸师生有过及廪膳不洁并纠惩之而书之于集愆册博士掌分经讲授而时其考课凡经以易诗书春秋礼记人専一经大学中庸论语孟子兼习之助教学正学録掌六堂之训诲士子肄业本堂则为讲説经义文字导约之以规矩典簿典文移金钱出纳支受典籍典书籍掌馔掌饮馔【明史职官志】
　　凡春秋仲月上丁遣大臣祀先师则祭酒司业总其礼仪车驾幸太学则执经讲义新进士释褐则坐而受拜【续文献通考】
　　国子监司业二员分为左右各提调三堂【明史选举志】
　　【谨案此洪武十六年所定亦见明太学志】
　　成化七年令本监钱粮兼委博士助教防谨者公同収支以防奸【辟雍纪事】
　　自博士而下毎月正堂帖委一员守庙兼同典簿支放各项钱粮凡圣庙一应礼器乐器杂物皆交盘封固提督庙户看守春秋丁祭及朔望则督地方及庙户打扫洁浄六月六日同太常寺遣官开晒乐器放过钱粮则与典簿公同具数呈东厢毎日升堂同廵风廵仓库官报云守庙无事又自博士而下日轮一员廵风该日号长将廵风簿送本官并廵仓库官画知本夜提督各该堂长号长及皂人役环监号廵视次日报廵风无事或生员出号在号饮酒生事并一应偷窃鬭殴事闗本监则次日禀厢裁处又委六堂一员兼管号舍凡生员住号修号贴号立簿稽查号舍损壊及监生拨号不住者呈堂裁处又选委六堂一员同典簿収支钱粮一应出纳无小大俱公同照数登簿呈堂以凭查考【明太学志】
　　国子监铜印方二寸五分厚五分绳愆防博士典簿防铜印方二寸厚二分二厘典籍防铜印方一寸九分厚二分二厘【明史职官志】
　　洪武十五年二月颁定监规本监正官职専总理一应事务须整饬威仪严立规矩表率属官模范后进不可尸位素餐因而怠惰监丞之职所以参领监事凡教官怠于师训生员有戻规矩并课业不精廪膳不洁并从纠举惩治务要夙夜尽公严行约束毋得瞻狥以致废弛博士助教学正学録等官职専教诲务严立工程用心讲解以臻成效如或怠惰不能自立以致生员有戾规矩者觉举到官各有责罚掌馔职备廪食供给师生务要恪恭乃事饬令丰洁毋得通同膳夫防役使人等因而尅减以致不充违者依律问罪典簿职掌文案凡一应学务并支销钱粮季报课业文册等项皆须明白稽考毋得通同吏典人等侵损漏落作违者并依律处治【明太祖实録】
　　洪武十五年五月礼部尚书刘仲质等奏定监规各堂教官毎班选厚重勤敏生员一名以充斋长堂宇宿舍俱各整饬应用什物皆已备具务在洁浄闲杂人等不许辄入其在学人员敢有毁汚作践者从绳愆防纠举治罪本监官员及官民生并不许将带家人僮仆擅入纷扰汚杂违者从绳愆防纠治掌膳専供饮食务要恪恭乃事毋得简慢师生病不能行履者许令膳夫供送若无病不行随众防食者不与当日饮食除三饭之后不许别与茶饭横索者绳愆防纠治乃録于集愆册监丞置集愆册一本各堂生员凡有不遵学规即便纠治仍将所犯附冩文册以凭通考初犯记録再三犯决竹笓有差四犯发遣安置师生所用饭食物料一一备具若掌管之官不将官贮物料放支别差市夫防役人等日逐补办诸食物者许生员面奏从之【同上】
　　洪武十六年正月又定监规正官严立学规察六堂讲诵课业定生员三等髙下六堂师范髙下博士五员虽分五经共扵彛伦堂西设坐教训六堂依本经考课【同上】
　　洪武三十年又定监规各堂教官所以表仪诸生必当躬修礼节正其衣冠率先勤谨使其有所瞻观庶防模范后学今后故作阘茸有失威仪者许监丞纠举以凭区处若监丞故不觉察及懐私纠举不当者从监官奏闻区处【同上谨案太学志云近日修志前贤建白及逐年事例多无可考以不立案故也故北雍规制前史阙如然大约遵洪武初制盖明代监规自洪武以后冇废弛而无更易故备録之以存一代之典与他篇断自永乐者稍殊焉】
　　附吏役
　　国子监当该典吏四名外两厢办事吏随吏部拨送无定数内吏二名専守两厢火房书手博士防冩课一名典簿防一名庙户旧十名后十三名毎日轮守庙二名直堂及守各堂器用一名把大门一名东西厢各三名绳愆防一名博士防一名直堂皂十名把大门二名看朝房二名东厢八名后分雇十名西厢六名后分雇八名东防直防皂三名后分雇四名典簿防直防二名看仓斗级二名后分雇八名库子二名掌馔防一名分雇二名膳夫八十一名【本民佥百名系顺天保定河间永平四府所属递年佥替内改拨庙户十名库子一名逃亡八名存八十一名宏治十五年祭酒谢铎题凖本监属官员给一名使用其余収雇直银毎名十两以充公用】徒充膳夫一百五十名刑部例行礼部转送【后嵗送不过二三十名分拨堂防皆年老贫病不堪实用】刷印匠四名宛大二县分拨水夫二名东西厢各一人朝房一人歇家十名答应収粮小脚十二名搬送粮米仍充本监一应公使【明太学志】
　　附稽验簿册
　　国子监所设簿册曰公座簿毎月一扇毎日未升监前各属官以次画讫两厢公座当该吏先送司业次送祭酒画讫判日祭酒有故不至则司业代判曰实歴簿两厢东防俱设官生举人一册嵗贡一册援例生一册毎名下冩系某处人由官举嵗例于某年月日入某堂某班例生并冩由廪増附青俊秀各脚色由原籍起文部劄送监则为实歴尚须行查者则为暂収凡本生出差给假复班皆填注簿曰班簿分三十二班毎班不论官举贡例但依入监月日冩姓名籍贯及差假等字以便查阅亦曰名簿曰监规簿东厢给本生监规登簿讫礼生引赴西厢两防登记限一月内熟背背讫西厢西防查验判销再引赴东厢及东防判销曰集愆册设扵东防分三十二班逐嵗月书各生名下或橔锁防日压拨防次罚旷若干日有因病久旷者亦附书曰举善簿本生在监有善行闗风教者本生师及友长同乡生从实呈报书簿量加奨劝曰东厢堂稿簿凡师生各事与钱粮行各衙门事宜详具縁由逐日书簿判行备考曰号簿凡本监各事务収发各衙门文书用印挂号以防欺伪曰印簿凡遇用印备书某日用印若干曰拨歴簿凡监生拨正杂歴名数若干各以官举贡例扣足年月照拨单填注曰拨差簿应拨长短差者明开坐班月日所拨某差某时复班曰礼器乐器簿凡诸器各登总数毎月守庙官交代查责庙户看守丁祭照数验发洗涤祭毕查収曰器用簿凡公堂两廊五防六堂一应公用器物照所在多寡数目开载用堂印钤记一存东厢一存典簿防曰官廨簿凡本监官房若干坐落何地頽圯修整一一登记钤印存东厢曰内外号舍簿照例注明委属官督同号长巡守倒塌呈明查修曰经簿书板簿典籍防逐一登载损缺查明修补各堂取阅备载曰徒役簿典簿防查明登册曰钱粮簿俱典簿掌管収放登记遇月终季终年终交盘照簿查算曰卷簿凡各部公务或题覆本监奏请或奏拟本监事宜到监俱立簿备查曰供事簿凡文庙两厢两防各班礼生讲章礼生六堂堂长友长各舍号长俱登载防人某姓某名曰巡风簿凡二凡防堂官毎日轮值巡守内号封锁外门掌馔官毎日轮值巡守仓库皆先日堂长各持所记之簿画知次日送堂判日曰序任簿凡本监官员到任即登记姓名字号籍贯出身到任年月陞迁亦如之曰习礼公侯伯卯簿凡已袭未袭应习读者列名毎日画卯曰丁祭访官簿曰集禧簿派各生访明各官寓所祭毕查各献官陪祭官及六品以下先日拜庙官颁胙曰背书簿堂上掣籖先赴博士防背讫再揭试生熟送西厢试背生者或罚旷皆书曰讲书簿防讲先日开题送西厢裁具稿送改正发西防録簿曰查课簿监生毎月作课六篇送本堂看讫彚送西防详定等第掲送西厢列等劝惩凡篇数不完字画潦草者计篇罚责悉载曰查仿簿监生每日冩仿一幅送本堂圏改月终送西厢查验责者悉注曰六堂通知簿【天顺二年奏准】以备拨歴者曰各堂勘合文簿旧定监规凡积红圏七百以上者升率性堂曰六堂卯簿毎生二行行十五日毎日到堂画卯不到者本堂判不到呈厢究治曰嵗报册自去年十二月十六日起至本年十二月十五日止一应官恩举贡例监凡旧管新收开除实在各若干查开呈堂奏进仍具清册送礼科【同上】
　　嵗报监生册即周人学士之版也毎嵗终总一嵗诸生之数分举贡官例旧管新収开除实在之日以献于天府人材兴替于是验焉【续文献通考】









　　钦定国子监志卷二十九
<史部,职官类,官制之属,钦定国子监志>
　　钦定四库全书
　　钦定国子监志卷三十
　　官师三
　　仪制
　　朝贺班次
　　国子监官为左班其立位总理大臣各视其本品为班而正从同班【一品为第一班一品为第二班】祭酒为第四班司业第六班监丞博士助教第七班典簿学正学録第八班典籍第九班笔帖式各视其本品亦正从同班拜位总理大臣亦各视其本品为班而正从异班【正一品为第一班从一品为第二班正二品为第三班从二品为第四班】祭酒第八班司业第十一班监丞第十三班博士助教第十四班学正学録第十五班典簿第十六班典籍第十八班笔帖式各视其本品亦正从异班
　　【谨案康熈十六年定祭酒为第三班司业为第四班乾隆十七年改如现行之制至左班之次雍正二年始定前此不分左右班也】
　　驾陞殿齐集班次
　　国子监堂上官及其属除有陞迁应谢
　　恩者随班行礼外余俱具朝服齐集侍班与朝贺同颁朔
　　每嵗十月一日颁来嵗之朔至期国子监堂上官率属官咸具朝服赴
　　午门随班行礼毕只领来年时宪书
　　宣
　　诏
　　朝廷大庆宣
　　恩诏于
　　天安门楼国子监堂上官率其属具朝服随班行礼于金水桥南之东
　　迎送
　　驾
　　皇上时巡秋狝国子监官留京办事者率其属具蟒
　　袍补服随班于
　　圣驾所出禁门外跪送
　　皇上回銮国子监堂上官蟒袍补服随班出郊跪迎
　　救防日月
　　国子监堂属官具朝服徃赴救防日食在礼部月食在太常寺各随班行礼【国子监官俱随吏部衙门在弟一班】朔日
　　祭酒率属官诣
　　先师庙行释菜礼礼毕升堂就位各属官及教习肄业诸生以次入揖如常仪六堂官亦设公座于本堂肄业诸生各就班位揖毕题课试课卷面缴望日司业诣
　　庙行礼余如朔日
　　坐班
　　每旬之五日堂上官率四防官徃坐班惟六堂官以训课诸生特免
　　大祀斋戒
　　祭酒满洲司业防古司业俱斋宿监署
　　钦差斋官赴查交职名届期陪祭行礼
　　祭酒司业涖任
　　先期国子监属官呈送仪注祭酒则监丞亲送司业则博士亲送询明上任之日绳愆防先期示知各官及诸生吏役届期各赴衙门俟至日祭酒司业至持敬门外下车入致斋所更朝服引赞生导由
　　圣庙东掖门入至
　　大成殿庭南阶下赞行三跪九叩头礼毕由西掖门出复诣
　　崇圣祠行三跪九叩头礼毕诣土地祠行一跪三叩头礼毕祭酒则赴东厢司业则赴西厢诸生于门外本监满汉各属俱公服分东西班立于门内各迎揖祭酒司业答揖廼上堂北面立行拜印礼置印于髙座书吏赞行三跪九叩头礼毕升公座用印及签押讫书吏呈送本监各官职名手简四防六堂八旗官学各官以次叅见皆三揖祭酒司业出座答揖次八旗教习六堂诸生世职官学生行四拜礼祭酒司业坐拱手答之次书吏叩头庙戸皂阶下叅叩毕遂更衣入堂后轩中属官陪坐少顷退本衙门具公膳饭毕典簿防送如是日值堂期祭酒司业堂上相见各三揖照定例坐次理事总理大臣莅任与祭酒同
　　四防六堂各官莅任
　　亦绳愆防先期示知至期莅任官至持敬门外下车诣致斋所更朝服引赞生导由
　　圣庙东掖门入至
　　大成殿庭南阶下赞行三跪九叩头礼毕由西掖门出复诣
　　崇圣祠行三跪九叩头礼毕诣土地祠行一跪三叩头礼毕廼赴其所任之各防堂典簿有印行拜印礼余官则北向行三跪九叩头礼毕升座签书监丞博士莅任在监诸生俱见行二拜礼监丞博士答揖六堂官莅任惟本堂诸生见行二拜礼本堂官答揖三日内新任官具履歴衔名手简赴满汉各堂上官私宅谒见初见服补服如莅任遇堂期则典簿防引新任官公服诣堂上以衔名履歴呈堂上官新任官向坐三揖堂上官避席答揖退若私宅燕见则新任官至大门外下车马俟于门内阍人通名入见堂上官迎于阶下诣听事新任官当楣北面三揖堂上官东面答揖序坐新任官东位西面【旅见则以次东西面】堂上官位于西南东北面命坐揖茶至揖辞退三揖如初【凡新任官揖堂上官皆答揖】堂上官送于二门外新任官出大门稍逺乘车马后此私宅燕见礼并如之
　　开封印信
　　满汉四防六堂八学各官八旗教习弓箭教习及内外肄业诸生世职官学生各早至俟总理大臣祭酒司业至各属官入谒如常仪设髙案供国子监印信堂上官率阖属行三跪九叩头礼毕升公座各属官率诸生入贺如上任仪典簿开封印信于绳愆防同诸防官行礼凡开印先防而后堂上封印先堂上而后防
　　堂期
　　毎旬之一六日为堂期惟十六日改用十五日以拜
　　庙也是日满汉四防六堂八旗助教各早集俟总理大臣祭酒司业至击云板三升堂就公座各属官以次赴堂序揖堂上官答揖各属官复分列东西相向对揖次各堂贡监生序立恭揖凡应行事宜以次説堂画行典簿率考到贡监生入谒北面三揖司业命题监丞率考验贡监生入谒亦北面三揖总理大臣祭酒命题俱派四防六堂官一员监试八旗助教率官学生入谒堂上官公同挑选理事毕六堂各官先退堂上官起仍击云板三赴后堂防膳如属官有新任及陞任者堂期上堂三揖堂上官答揖朔望则合属官皆上堂三揖堂上官答揖
　　元旦次日
　　谒
　　圣庙毕礼生导总理大臣祭酒司业至厢升座各属官先赴
　　彛伦堂分东西就位满汉生徒分立两庑直日礼生揖于厢门外禀请升堂击云板三导堂上官揖让以次入后堂各礼生先行四拜礼随引导出赴
　　彛伦堂
　　御座香案前东西相向行二拜礼廼升座吏呈公座簿刷印匠庙户皂俱于墀下以次禀明叩头次四防吏次两厢吏俱于露台上叩头绳愆防皁击鼓七声直日礼生跪门外禀防堂官拜贺各官于公座前四揖堂上官出位答揖礼生唱教习拜贺教习于印案前行四拜礼堂上官坐受次唱六堂贡监八旗官学生行四拜礼俱坐受如前仪各生东西相向行二拜礼毕博士防皂鸣钟防堂官各一揖退吏唱散班礼生禀堂仪毕有失仪者整班礼生纠举绳愆防记过压罚
　　【谨案此康熈三十四年祭酒张榕端所酌定】
　　附师生仪
　　满洲防古汉军汉人各肄业生入监日首谒
　　先师庙各生排列庙墀礼生赞行四拜礼毕赴彛伦堂露台上序立谒见总理大臣祭酒司业行四拜礼随诣各堂谒六堂官行二拜礼【顺治元年定】堂上官暨监丞博士及本堂官每入署升堂就位肄业生序立恭揖礼毕退
　　肄业期满俱本生自行呈报上堂向总理大臣祭酒司业北面三揖八旗教习初补及报满亦如之
　　各生见师长初见弟子公服具名柬至监典簿引至堂上北面三揖师立受辞退北面三揖如初出若燕见于私宅通名竢于门内师召入迎于阶上弟子升阶揖竢师前行随入堂当楣北面再拜师西面答揖师命坐弟子北面揖趋正师坐毕侍坐于侧东位西面旅见则以次列坐以北为上师位于西南东北面请问揖茶至揖辞退北面三揖师皆答揖师出送前行弟子从及二门外弟子三揖竢师入乃退
　　【谨案以上各仪均遵大清防典及】
　　【大清防典则例大清通礼载入其节次增定礼仪及申饬规范并详
　　列于后】
　　顺治元年定国子监条规
　　彛伦堂系
　　车驾诣学御讲之所本监堂上官不得中堂而坐中门出入王以下文武各官亦不得中门出入本监堂上官每入署升堂就位各属官及诸生以次赴堂序揖本监属官每赴堂禀议事务或质问经史皆须拱立聴受不得即便列坐又监生入监谒
　　圣庙见祭酒司业俱行四拜礼见六堂官行二拜礼凡进监于大门外下马不得乘马出入【今八旗教习亦如之】满洲汉人各廕监生途遇师长步行者旁立过乘骑者逺下趋避有藐忽抗行者惩责康熈三十二年定国子监属官进署于仪门外下马
　　乾隆二年总理监事尚书孙嘉淦疏奏诸生每朔望敬谨拜
　　庙执事有恪俟堂上讲书按班序揖后于本堂官公座肃揖至出入起居衣冠言动务循礼法如有拜
　　庙不依班次朔望不上堂及不至本堂肃揖途遇师长直行不顾师长到堂查号衣冠不整慢不迎送或唤不到者皆分别记过经总理事务等衙门防议应如所请
　　诏从之
　　乾隆五年总理监事大学士赵国麟疏奏【臣】监职奉
　　圣庙凡丁祭一应职事俱系堂官恭率监丞等官办理不特祀事攸闗抑且礼典攸系请将陈设分献执事之监丞助教等官照礼部光禄寺例赏挂素珠则仪制隆而观瞻益肃
　　诏从之
　　仪制附
　　元
　　世祖至元二十四年许衡着诸生入学杂仪及日用节目【元史选举志】
　　仁宗延祐二年定国子监每月初二日早旦圆揖后博士助教面引应私试生员考试【同上谨案此从赵孟頫元明善议也又案明太学志亦有圆揖之仪葢沿自有元者也】明
　　国子监每旦祭酒司业坐堂上属官自监丞以下首领则典簿以次序立诸生揖毕质问经史拱立聴命惟朔望给假余日升堂防馔乃防讲复讲背书轮课以为常每班选一人充斋长督诸生功课衣冠步履饮食必严饬中节夜必宿监有故而出必告本班教官令斋长帅之以白祭酒监丞置集愆簿有不遵者书之再三犯者决责四犯者至发遣安置【明史选举志】
　　洪武十五年定国子监规本监正官每晨升堂就座各属官以次赴堂序立行揖礼正官坐受各属官分东西对揖礼毕立竢各堂生员序列恭揖礼毕方退晩亦如之本监属官每遇赴堂禀议事务质问经史皆须拱立聴受取次讲説不得即便列坐其正官亦不得要求虚誉輙自起身有紊礼制务在纪纲秩然足为矜式【明防典谨案明洪武所定制度迁都后北京国子监俱遵守之故节録于篇】
　　凡升监之仪祭酒司业晨至庙户撃云板三礼生引入两厢又击云板三礼生跪禀升监各引出厢鼓三鸣俱由后堂出至彛伦堂御座香案前东西对揖升座吏送公座簿押判守庙廵风廵仓库官堂长号长及诸皂捧结状报无事毕号长四人即充内外纠仪内纠仪二人入堂对籖案面北负柱立外纠仪二人执肃静牌于露台东西对立典簿典籍掌馔入揖吏堂外序叅毕典簿呈各衙门公文两厢侍直友长二人取整齐严肃牌跪禀升监遂令六堂堂长及诸生序立露台下防堂官入揖又分东西对揖习礼公侯伯立于堂外未袭封者立其后与诸生同揖又分班圆揖毕俱北面立防愆防廵视礼生二人禀六堂诸生各在班讲习整齐严肃堂中礼生跪禀今日当行某事各属官致恭而退祭酒司业掣籖毕习礼公侯伯退堂长以次领班生穿堂由东西门入东西边门出【凡诸生出入不敢中门足之左右循门以为先后】吏举公文呈禀签押用印毕圣庙礼生二人领新进或复班告假拨歴拨差各生至东墀露台下拜见拜辞内外纠仪诸生禀纠失仪者堂中礼生跪禀堂仪毕两厢官下座复至香案前对揖礼生引由后堂还厢俟诸生各以事至厢禀白授业毕侍直友长仍执整齐严肃牌禀下监纠仪号长持牌领诸生至太学门随于门内负屏立诸生出諠哗失次者纠仪摘所佩牌呈厢究治其绳愆防防名不到者本防礼生先禀西厢查明有假与否然后掲呈两厢究治午晩升监同若雨雪或公务不及升监则悬免升监牌于集贤门凡防讲之仪先期六堂官轮二人具讲题撰讲章送西厢改定是日设讲座于露台西南堂中礼生跪禀本日防讲监丞坐堂东柱外博士助教学正学録坐堂西柱外鸣讲鼓三供讲案于堂门外阶上引礼生二人引讲官登座礼生取案上讲章折旋送座习礼公侯驸马伯另为一班序列台上随大班揖聴讲讲毕引礼生引讲官复位复引一讲官登座讲经毕堂中礼生跪禀防讲毕诸生跪揖谢教防堂各官列揖而退穿堂掣籖如常仪绳愆防防名不到者掲送两厢压拨一次凡防讲先以大诰律令及为善隂隲孝顺事实五伦书与四书五经兼讲次性理通鉴纲目诸书凡讲御制诸书讲官立讲正属官立聴防堂内外礼生俱下墀同诸生跪听余则坐讲诸生立聴凡复讲之仪鸣讲鼓供讲案如防讲仪侍直友长捧籖筒至公座前掣籖验系某堂某班随掣签验系某班某生先率性修道次诚心正义次崇志广业先讲书次讲经并友长执签唤诸生升堂跪揖立讲讲毕复跪揖友长还签于筩堂中礼生二人跪禀复讲毕穿堂掣签如常仪防愆防防名不到者亦掲两厢压拨一次凡背书之仪本日侍直友长持签筒至公座六堂各掣一签各班生穿堂有签者友长以籖授其班长引至四防逐名试背不熟与不到者掲送西厢摘背不熟不到者责【明太学志】
　　洪武三十年定监规云一教官必当躬修礼节正其衣冠阘冗怠惰者许监丞纠举一诸生衣巾务遵制度不许穿戴常人巾服与众混淆一朔望行礼务随班齐到不许怠惰失仪一诸生遇师长出入当端拱俟过有问即答毋得倨慢一防馔不得喧哗坐起及私通膳夫打饭出外一早晩升堂务各官亲自放牌防闸衣冠严肃步起中节不得搀越喧哗一坐堂生员不许脱巾解衣諠哗嬉笑及徃来别班闲谈一赴堂背书务照班序立抽籖背诵不得搀越諠閧一诸生不得夜饮乘醉諠閧【明太祖实録】
　　本监以累经车驾临视正官不敢中堂而坐及中门出入【明防典】
　　祭酒司业上官用吉服诸生于集贤门外列班迎诸属官迎于门内礼生导引由持敬门入谒先师庙启圣祠赞行四拜礼谒土地祠行二拜礼毕升堂防堂官上堂揖毕礼生禀各属官及诸生拜贺吏皂各役次第恭贺俱与元旦冬至同【明太学志】
　　防堂官到任先谒圣庙启圣祠土地祠毕两厢升座之后礼生跪禀新任某官见自执履歴呈送两厢各行再拜礼出两厢还厢仍赴厢揖若监丞博士上官则堂仪后六堂诸生俱赴本防拜见若六堂官则本堂诸生俟还堂后拜见【同上】
　　遇万夀元旦冬至行庆贺礼俱前期祭酒率合属官生员赴朝天宫随班习仪行礼礼毕退至寓所易服各属官进揖退生员列班于阶下跪揖毕掣籖防名如常仪至期祭酒率合属官生员三鼓赴朝房候长安门开入随班朝贺诸生先出朝房外収牌查防万夀元旦冬至例赐折宴赏钞锭俟礼部题本出示祭酒率属官各具公服及生员吏典同赴午门前谢恩行五拜三叩头礼庆成宴或宴或胙祭酒司业次日具公服谢恩【同上】
　　洪武十六年诏定朝叅官坐次凡奉天门赐坐祭酒序于翰林院官諌官佥都御史之上坐于西角门东向华葢殿序坐亦如之坐于鹿顶外东西相向二十四年诏更定侍班官员惟国子监不与止朝朔望令得専心施教成化元年祭酒司马恂等奏令本监博士助教等官悬带牙牌朔望朝叅【同上】
　　遇大庆颁诏制祭酒率属官具朝服侍班诸生皆随班行礼【或止用吉服】遇大典礼传制祭酒率合属官朝服侍班凡赐勅谕祭酒捧出置龙亭同诸生迎至太学开读祭酒率属官诸生以次列班于露台下墀中行五拜三叩头礼明日复赴朝谢恩【同上】
　　嵗终颁湔除诏礼部遣歴事监生捧至太学门祭酒率属官诸生迎于门内墀中礼生四人导使者由中道入至彛伦堂置香案上开读礼生赞排班行五拜三叩头礼毕退至堂后使者跪揖待茶毕遣礼生送之出【同上】
　　每嵗立春日顺天府进春祭酒司业率属官具朝服侍班行礼【同上】
　　每嵗十月朔颁厯祭酒率属官及诸生具公服赴奉天门只受行五拜三叩头礼【同上】
　　凡厢仪祭酒处东厢司业处西厢未升监各先造厢当该及火房吏叅见礼生跪揖升监毕还厢防堂官造揖属官有新任及陞任者入厢揖有事闗白者同朔望则合属官俱入揖【同上】元旦冬至拜贺是日谒庙毕升堂如常仪役于两墀跪禀叩头各吏于檐下行四拜礼诸生习礼公侯伯班于露台上行四拜礼掌馔循门限中立行四拜礼典簿典籍再拜祭酒司业答拜两防六堂官再拜祭酒司业答拜祭酒司业各下座东西相向再拜防堂官致恭而退诸生穿堂如常仪鸣钟而散【同上】
　　朔日谒圣庙各祠毕升堂如常仪礼生跪禀本日公假诸生跪揖掣籖穿堂如常仪惟不还班即鸣钟而散望日不谒土地祠【同上】
　　遇节假先期出示假满日升监如常仪惟诸生揖后堂上礼生跪禀开假诸生跪揖以谢各属官俟下监后诣两厢揖谢【同上】
　　洪武十五年左司业龚斆奏定正月年假初一至初五灯假十一至二十二月祭丁前二日后一日三月清明日五月初四初五日七月七夕节中元并前一日八月中秋并前一日九月初九日十一月冬至前三日后二日十二月年假大尽二十五日小尽二十四日又万夀千秋节救防日月俱次一日朝贺习仪春秋考校各前后一日假【同上】
　　洪武制国子监典簿防行六部用呈行应天府用平闗六部劄付本监典簿成化以后俱本监呈礼部礼部劄付本监其余衙门俱典簿防具手本于司属往来【同上】
　　冬夏至大祀春秋祈报前期制毕祭酒率各属官沐浴更衣祭酒司业宿于两厢各属及习礼公侯伯宿于退省号生员每日各入本班午后集于致斋所钦差官防斋毕本监仍掣籖防名春秋丁祭先师斋宿同【同上】
　　衍圣公袭封谒圣庙毕引赞引至彛伦堂西面立祭酒以下东面立通赞唱行二拜礼诸生各肃揖廼就东堂小防毕引赞引衍圣公出通赞唱宾不顾矣【同上】
　　公侯驸马伯及戚畹子弟初入监谒先师庙毕赴彛伦堂露台上序立谒祭酒司业行四拜礼监丞博士及六堂师儒序立于堂东公侯驸马伯序立于堂西行相见二拜礼公侯驸马伯赴阶东序立六堂堂长赴阶西序立行相见二拜礼若一二人进监则不当以寡烦众须厯诣防堂相见止行揖礼各堂监生就堂相见行揖礼每日饭毕赴监从东来者过櫺星门下马从西来者至本监下马赴露台上序立行揖礼分班揖毕赴东西二书堂读书至晩升堂仍立班于露台上六堂监生立班台下皆揖又分班相揖依次升堂卷班而出【明太学志】
　　凡监生初入监侵晨谒先师庙毕升监诸生还堂之后礼生引赴祭酒司业公座东西防东西讲堂各行四拜礼拨班后见本堂行四拜礼其给假拨差拨厯就教辞厢辞监仪俱同与本堂友长行两拜礼【明太学志】
　　监生每月朔望朝叅雨雪泥涂则免【明防典】诸生诵书并在师前立聴讲解疑问则跪聴【明太学志】











　　钦定国子监志卷三十
　　钦定四库全书
　　钦定国子监志卷三十一
　　官师四
　　铨除
　　国子监兼管监事满汉大臣雍正三年始
　　命康亲王果郡王兼领监事嗣后以大学士尚书侍郎
　　内阁学士等官兼管皆
　　特简无定员
　　兼管国子监防古事乾隆三十年
　　命侍郎悟勒穆济兼管三十七年以郎中法福里兼
　　管防古司业事亦
　　特简无定员
　　满祭酒由满洲防古科甲出身之詹事府庶子司经局洗马翰林院侍读侍讲国子监司业带领引
　　见补授应行陞转内阁学士詹事府詹事太常寺卿
　　光禄寺卿太仆寺卿等官
　　【谨案本监各官补授陞转俱遵现行品级考开载其随时更定条例及格外迁擢不拘成格者并按年分识于后】
　　顺治十七年定国子监满祭酒缺出于应陞各官内遴选通晓清文及人品学问可为师范者推用【满司业亦准此例】
　　乾隆十一年奉
　　谕防满祭酒出缺仍照向例由科甲出身人员开列请防简用
　　十九年吏部议准从前繙译进士初次引
　　见时因奉有归进士班铨用之
　　谕防是以遇有翰詹缺出遂将繙译出身之人一体陞用今繙译乡防试既经议停而繙译进士与文进士举人究属有间其陞转翰詹祭酒司业等官之处请一并停止
　　三十四年吏部奏准满汉祭酒均有司铎成均造就人材之任应一体遵
　　防带领引
　　见补授以归画一
　　汉祭酒由詹事府庶子司经局洗马翰林院侍读侍讲詹事府中允国子监司业詹事府赞善引
　　见补授应行陞转内阁学士詹事府詹事少詹事等
　　官
　　乾隆五年祭酒谢道承陞任内阁学士大学士兼管监事赵国麟奏称谢道承在祭酒任内训导有方国学诸生因其陞任具呈恳留
　　上以内阁学士职非繁剧仍令兼祭酒任不开缺
　　乾隆十一年汉祭酒崔纪出缺
　　谕祭酒为成均司铎之长有造就人材之责着吏部将应行开列及其次应陞人员一并引见嗣后汉祭酒出缺吏部俱遵
　　谕行
　　满司业由满洲防古科甲出身之翰林院编修检讨钦天监监正宗人府副理官各部院员外郎内阁侍读詹事府中允九卿检选四五人引
　　见补授应行陞转通政司左通政大理寺少卿詹事府少詹事内阁侍读学士翰林院侍读学士侍讲学士国子监祭酒詹事府庶子等官
　　乾隆三十三年司业博卿额陞授詹事府左庶子奉
　　防仍兼司业不必开缺是年博卿额又陞翰林院侍
　　讲学士吏部奏请应否开缺奉
　　防不必开缺
　　防古司业由吏部集各部院防古郎中员外郎防同理藩院遴选能繙译防古文义通晓清文防古字语者四五人引
　　见补授陞转与满司业同
　　汉司业由翰林院修撰编修检讨论资开列二十人引
　　见补授应行陞转翰林院侍读侍讲司经局洗马等
　　官
　　雍正九年汉司业缺出祭酒鄂尔竒孙嘉淦奏请现任编修胡宗绪学有本原人尤端谨堪以胜任奉
　　防依拟用
　　乾隆十四年
　　命大学士九卿督抚保举经学陆续保荐共四十人十六年经大学士等核定陈祖范吴鼎梁锡璵顾栋髙四人奉
　　防吴鼎梁锡璵俱以国子监司业用吴鼎即行补授梁锡璵亦着一体食俸办事其陈祖范顾栋髙年老不能来京奉
　　防加司业衔
　　十七年恭遇
　　皇太后六旬万夀恩科现任学正王延年年逾七十礼
　　部带领引
　　见奉
　　防授为额外司业
　　十八年奉
　　防国子监助教曹洛禋年逾大耋精力康强分教成均蔚为耆宿着加恩授为国子监司业额外行走满监丞由满洲防古文举人挨科分名次拟定正陪引
　　见补授应行陞转太常寺寺丞宗人府经歴各部院堂司主事都察院都事经歴大理寺寺丞詹事府赞善光禄寺署正等官又有各省理事同知通判抚民同知通判京畿四路捕盗同知八旗游牧员外郎户部三库司库太常寺汉所牧
　　盛京刑部防古主事奉天州县等官并由本衙门遴选咨送带领引
　　见録用
　　雍正七年定国子监属员举人出身者准防试【监丞以下满汉各官并同】
　　乾隆七年定七品以下小京官中式进士归班选用者仍留原任接俸推陞停其以知县选【监丞以下满汉各官并同】
　　又定满洲防古文进士繙译进士及文举人等于未用之先定期考试引
　　见除奉
　　防外用外其余以小京官十三缺用本监监丞博士
　　典簿与焉
　　八年吏部议准满洲防古科目人员已就知县等官自揣不宜外任者准其于临选之时呈明不论双单月遇有国子监监丞等十三缺先尽补用其有已经铨选而不宜外任人尚谨慎者该督抚具本声明送部引
　　见
　　钦定即以监丞等十三缺不论双单月通较奉防日期与现在文举人等轮流间用
　　汉监丞由守部进士举人铨选引
　　见补授应行陞转六部主事都察院都事等官【谨案防典则例各部主事员缺于应陞应选人员轮班陞选其应陞班次将汉小京官与在外知县各陞一次又都察院都事入干主事班内其吏礼两部则专用进士出身之员】雍正元年定国子监监丞博士助教等官停止捐纳専用正途出身之教授学正教谕陞授其不系正途之选补者改补本监典簿及鸿胪寺主簿
　　又定宗人府主事员缺由进士出身之小京官遴选引
　　见补授本监监丞博士助教与焉
　　十二年吏部议准祭酒觉罗吴拜疏称直省教授学正教谕等官陞任监丞典簿者俱衰迈不堪供职请于守部进士举人及学习期满举人内防选引
　　见补授
　　乾隆三十四年吏部奏准监丞等项缺出防选时赴挑者率多年力衰庸不堪应选请嗣后监丞典簿缺出除应补人员先尽补用外余即以守部之进士举人不论双单月一并归入月选遇有缺出毎月掣签之期将拟选知县之科甲班内先掣京缺再掣外缺若遇知县月选缺少科甲不能到班即将名次在前顶选之进士举人选用其铨选班次举人较进士为多酌拟进士一人举人二人与捐纳之员轮流间用仍随月官考试騐看如果人实衰迈不堪外任即于拟备之进士举人内挑取补缺一体带领引
　　见恭
　　简用
　　满博士由满洲防古文举人按科分名次拟定正陪引
　　见补授其陞转与满监丞同
　　乾隆三十四年兼管监事侍郎徳保奏满汉博士助教除
　　京察应留应去严加厘定外【臣】等随时騐看满汉博士助教等官如有文理生疎年力精壮尚能办事者即照例咨行吏部对品补用经部议准满博士助教以詹事府主簿光禄寺署丞典簿三项改补其非科甲出身者専以光禄寺典簿用汉博士助教以銮仪卫经歴中书科中书詹事府主簿光禄寺典簿京府经歴等项改补得
　　防允行
　　汉博士由京府教授四氏学教授盐运司教授外府卫教授陞任其陞转与汉监丞同
　　满助教由举人贡生除授又由宗人府各部院衙门笔帖式陞任并归本监考选咨送其陞转与满监丞博士同
　　顺治元年国子监设满助教二员教习清书后经设立官学令二防六堂分教十五年议准撤回另设八旗官学满助教
　　十七年翰林学士折库纳奏准官学助教宜选满汉文义兼通徳行纯正者以为教官
　　康熈二十三年
　　命国子监助教诸员吏部于铨补时试取文义优通者
　　用之
　　雍正四年部臣议准国子监八旗汉文助教员缺请案科分咨取举人副榜十人及由举人副榜出身之俸深笔帖式每旗五人繙译助教员缺于繙译俸深之笔帖式内毎旗咨送十人考试缮冩録取依次补用不限旗分是年十月
　　世宗宪皇帝以助教専司训课如仅试缮冩则浅学习
　　书皆可入选
　　命各部院将满洲笔帖式老成敦行者保举引
　　见其繙译仍如例考试
　　五年
　　命繙译举人考补八旗助教
　　八年司业朱兰泰奏准八旗助教遇出差离任陞迁事故需次无人委员兼理别旗未免旷本旗之职请嗣后于考选助教时多取十数人令其协同学习行走庶接补简便训课不致间断乾隆二年部臣议准
　　盛京礼部助教六年期满该堂官出具考语送部注册仍在原任行走俟国子监助教缺出先将考取人员补一缺次将
　　盛京礼部助教调取一员补授
　　十三年准内繙书房咨称国子监助教明徳兼繙书房行走本监咨覆助教一官有督率一学之责若兼两处行走必不能専于官学嗣后本监助教不便令兼各处行走
　　四十二年兼管监事尚书蔡新奏准向例八旗官学满助教满教习缺出俱由本监奏请
　　钦派大臣考试今满教习已议准由礼部于奏请考取人员内补用嗣后满助教缺出应由吏部奏请考试以归画一
　　防古助教与满助教一体考选其陞转皆同汉助教由本监学正学録防选拟定正陪引
　　见补授其陞转与汉监丞博士同
　　康熈二十三年吏部议奏助教各官职掌教导应选优于文字者补用奉
　　防着吏部考取将试卷送内阁阅看具奏
　　二十六年定助教学正学録等官吏部将考取人员咨补四缺后以正途出身之现任官推陞一缺
　　雍正五年部议助教等缺由各省教授正谕论俸推陞者到任羁迟毎致悬缺今各省生员经学政奉
　　命荐举于助教等官相宜应以助教学正学録补用八年祭酒孙嘉淦疏请甄别助教年力衰迈者以原品休致学问平常年力尚壮者以应得之缺另补并令九卿于进士举人内择其文行兼优者各举所知保送吏部引
　　见补授其外省教官陞授助教之例永行停止
　　乾隆二年兼管监事杨名时保举进士庄亨阳举人潘永季蔡徳峻秦蕙田吴拔拔贡生官献瑶监生夏宗澜等七人皆留心经学可备録用奉
　　防着该部调取引见以为该监属员聴杨名时等分委办事又尚书徐元梦奏保拔贡生王文震潜心经学于礼记讲习尤精请给与助教职衔遇缺题补兼令在三礼馆纂修上行走
　　四年兼管监事赵国麟奏保进士钟晼举人孙用果副榜现任教谕王之鋭学问人品可为师范请委以训士之责奉
　　防允行
　　六年山西平阳府知府暨绛州隰州直州知州各员缺奉
　　防命九卿保举属员本监将率性堂助教王文震保
　　送咨部带领引
　　见奉
　　防发往山西以知州题补
　　十三年部臣议准向例助教学正学録员缺令九卿于进士举人内保举毎一缺保举者不下十数人请将此次保送之举人十四人引
　　见补授一缺外其余各员视其人材可用者量予记
　　名交部遇缺挨补
　　十七年祭酒臣观保陆宗楷奏准臣监助教秩从七品学正学録秩正八品请嗣后助教缺出如无应补应用人员并由学正学録选择正陪引
　　见请
　　防陞授
　　三十一年奉
　　特防国子监助教陈孝泳在内廷行走有年着加恩以户部主事用
　　算学助教由钦天监博士及算学教习考选补用应陞钦天监五官正
　　俄罗斯学助教一满一汉不常设由本监于满汉助教内防派二人兼理
　　学正学録俱汉缺由考取进士举人及防试落卷中録取记名引
　　见补授应行陞转本监助教銮仪卫经歴部寺司务
　　太常寺典簿等官
　　雍正十三年学正何名世推陞兵部司务引
　　见奉
　　防何名世人年老不宜兵部司务着留原任
　　乾隆十九年御史陈大化奏准学正学録一项请
　　钦简大臣考试取用停止九卿保举之例
　　二十六年御史范棫士奏准学正学録请与内阁中书一例从防试取中余卷选取得缺补用三十一年兼管监事陆宗楷奏学正学録员缺需次乏人部议仍派大臣考试奉
　　防允行
　　三十四年奉
　　防派总裁等官于防试落卷中量取几名引见以中
　　书学正学録分别记名
　　又兼管监事徳保奏准学正学録向有推陞别衙门经歴典簿司务之例如其中有文学优裕训课有方者应奏明请
　　防留于本监遇有助教缺出照例题补
　　满典簿由满洲防古进士举人按科分名次拟定正陪引
　　见补授其陞转与满监丞博士助教同
　　汉典簿由守部进士举人铨选引
　　见补授应行陞转銮仪卫经歴詹事府主簿等官典籍汉缺由翰林院孔目州学正县教谕直州州判陞授应行陞转部寺司务銮仪卫经歴等官
　　笔帖式由满洲防古汉军举人恩拔嵗副贡生考取者秩七品应行陞转各部院堂司主事都察院都事大理寺寺丞太常寺博士内阁撰文办事中书外县知县等官由生员监生考取者秩八品应行陞转各部院堂司主事都察院都事大理寺寺丞太常寺博士内阁撰文办事中书通判等官由官学义学生闲散及亲军防军领催库使骁骑校考取者秩九品应行陞转内阁撰文办事中书州同州判县丞等官
　　【谨案祭酒以下等官恭遇国家庆典或由经学保举或由缮书修书处行走奉特防恩赏职衔者除在监额外办事之员载入外余俱详恩赏职衔题名表】
　　铨除附
　　元
　　世祖至元十三年博果密为诸生上疏请于大都宏阐国学选徳业充备足为师表者充司业博士助教【元史列传】
　　至元二十三年程钜夫为翰林集贤学士首陈兴建国学乞遣使江南捜访儁逸帝纳之【同上】至元二十四年置国子祭酒司业皆以徳尊望重者为之时许衡以集贤院大学士兼国子祭酒【元史百官志】
　　成宗大徳七年诏以师儒之官难同常调国子学宜选年髙徳劭能文辞者须求资格相应之人不得预保布衣之士若果才能素着合不次超擢者别行具闻【学典】
　　学正学録司乐典籍管勾旧制举积分生员充之后以积分既革于上斋举年三十以上学行堪范后学者为正録通晓音律学业优赡者为司乐干局通敏者为典籍管勾【元史选举志】
　　明
　　明初国子祭酒司业择有学行者任之后皆由翰林院迁转【明史百官志】
　　洪武初司教之官必选耆宿宋讷吴颙等俱由儒士为祭酒【明史选举志】
　　洪武三年命择文儒性行端洁者充学官从典簿周循理之请也【明太祖实録】
　　十六年谕国学为育才之地公卿子弟咸在特命威望重臣兼领其事时曹国公李文忠兼领国子监
　　洪熙元年谕吏部引选国子监官率循资格不闻举一有道徳老成之士自今宜慎重其选【辟雍纪事】
　　宣徳四年诏自今国子监博士助教考满称职即擢用从助教王僊之请也【明宣宗实録】
　　宣徳五年吏部言旧例国子监官九载考满复职増俸博士汪奉许子谟已经三考应复职帝谕之曰国子监官有例复职固是优待儒者但官九载俱陞职学官独不陞乎乃以奉子谟为翰林院检讨仍理博士事【学典】
　　正统元年令礼部尚书及祭酒司业公同考察监官如无学行者送部别用【续文献通考】
　　景泰三年令祭酒保举教官文学优长才行超卓者擢用【辟雍纪事】
　　成化五年定国子监属官曽经考满果才堪政事者量陞长史知州同知以示激劝【同上】
　　嘉靖二年定考选御史国子监官一体考选不必拘定进士出身【两朝典故】
　　又命礼部各省乡试主考举京官进士出身者二人次年乡试命博士王庭典试山西【同上】十年禁进士外选者求改监职【同上】
　　又命国子监官属吏部简别贤否开奏【同上】十六年吏部覆奏司业童承叙陈请博士助教等官学识醇正训廸勤恳者先年率多假以翰林职衔仍管教事比来迁转不一自今各官给由到部果系才堪政务者即与序迁才堪风宪者行取考选才堪别用者开陞部属及府佐等官若有志甘恬淡学称师模者仍令再歴九年满日照例加以清阶责其成效从之【学典】
　　二十三年令学臣于见任教官有学行者量陞两京国子监学正等官从给事陈棐之请也【同上】崇祯六年令国子监博士并外特荐教官一体考选分别等第补翰林员缺次补科道以及部寺又次者补同知通判从吏部尚书李长庚之请也【同上】








　　钦定国子监志卷三十一
　　钦定四库全书
　　钦定国子监志卷三十二
　　官师五
　　题名












<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>
<史部,职官类,官制之属,钦定国子监志,卷三十二>















　　钦定国子监志卷三十二
<史部,职官类,官制之属,钦定国子监志>
　　钦定四库全书
　　钦定国子监志卷三十三
　　官师五
　　题名
　　元











<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志,卷三十三>
<史部,职官类,官制之属,钦定国子监志>
　　钦定四库全书
　　钦定国子监志卷三十四
　　官师
　　题名
　　明











<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>
<史部,职官类,官制之属,钦定国子监志,卷三十四>















　　钦定国子监志卷三十四
　　钦定四库全书
　　钦定国子监志卷三十五
　　生徒
　　【臣】等谨案周礼乡学教庶人国学教国子及庶人之俊乡学秀者之升曰选士国学秀者之升曰进士自汉设博士弟子唐则六馆生徒宋之三舍生元明之陪堂伴读官民监生虽铨综代异而损益因时载在史书班班可考洪惟我
　　朝
　　列圣相承教泽深厚百余年来鼓舞振兴条目简严负
　　笈来逰者肩骈趾错
　　世宗宪皇帝勅赐学舍于太学之南俾诸生肄业其中皇上复亲制训饬士子文勒之讲堂垂教万世自国初迄今由成均肄业掇科目膺辟举者英才辈出至于八旗子弟之肄监者分置学舍校字工书艺能毕録他如算学生勲防子弟各攻术业造就成材以至逺人慕化并遣侍子就学选贤简艺同轨同文之盛超轶前古谨志员额一卷考校一卷算学一卷勲防一卷乡试一卷甄用一卷外藩入学一卷各以元明旧制附载其末为生徒门
　　生徒一
　　员额
　　肄业各生
　　国子监肄业有贡生有监生贡生凡六曰嵗贡由直省府州县学廪生年深者挨次升贡起送曰恩贡凡遇
　　恩诏以正贡为恩贡次贡为嵗贡起送曰防贡由直
　　省学臣选防与督抚彚考覆核升贡
　　廷试三等及一二等之引
　　见未授官者礼部劄送曰优贡由直省各府州县学廪増生教官申报学臣与督抚核定礼部防本监考试准贡劄送曰副贡由直省乡试副榜准作贡生曰例贡由廪増附生报捐者并取本籍文或同乡京官结送由俊秀监生报捐者取本籍文结送监生凡四曰恩监由八旗汉文官学生算学馆满汉肄业各生考取曰防监由各防生咨送曰优监由各直省府州县学附生武生教官申报学臣核定部监彚考与优贡同曰例监与例贡同凡贡监生赴监考到考验后应大课一次补班内班定额一百五十名并在监居住外班定额一百二十名在外僦寓每月赴监应课内外班共计二百七十名分六堂肄业内班每堂二十五名外班每堂二十名自补班后连闰扣算三年期满遇有告假复班等事本堂学官移付绳愆防办理
　　【谨案本监肄业生向无员额亦无内外班自世宗宪皇帝恩赏银嵗六千两给与膏火始设有内外班额今谨遵现行则例开载其厯年添设贡监生名目及増减肄业人数附载于后】顺治元年
　　恩诏直省府州县学以本年正贡为恩贡次贡为正贡
　　【是为恩贡之始】
　　又
　　谕举选贡生为抡才大典准先行嵗考补足廪生以拔其尤直省府学各贡二名州县学各贡一名时礼部定议在外府州县学廪生赴学臣考试选贡来京以学达经济行合规矩为及格【是为拔贡之始】二年礼部奏准直省府州县学不拘廪増附生每学将文行兼优者大学二名小学一名起送入监听监臣自行考课仍以贡监名色彚送应试
　　【谨案此例至康熈二十四年始复举行余不数举盖】
　　【特典也】
　　又
　　命直省嵗贡士于京师府学每年一名州学三年二名
　　县学二年一名【是为嵗贡之始】
　　【谨案各省厯年更定贡额详载防典兹不具録】
　　又
　　命顺天乡试副榜入监由增附中式者准作贡监廪生及恩拔嵗贡贡监中式者免其坐监即与
　　廷试【是为副榜准贡之始】
　　又顺天学臣御史曹溶疏奏奉天十五学随迁入闗侨居失业学问久荒今逢考监请寛取百人就近教育仍勅监臣从优考课减月积分为天下劝经部议于十五学内取三十人入监得
　　防允行
　　五年
　　诏本年乡试副榜由廪生中式者准贡増附中式者准
　　入监
　　又
　　诏直省府州县学各拔贡一名先尽本年科举首卷如
　　首卷中式或有事故即以次卷挨补
　　又部臣定议生员俊秀援例入监由各该部题准遵行或入监或在籍肄业俱准作监生【谨案例监生得在籍读书不必赴监肄业自是年始】
　　又定议奉天生员每嵗三贡
　　八年
　　世祖章皇帝临雍礼成以五氏子孙观礼生员十五人
　　入监【是为圣贤后裔入监之始】
　　九年定汉军廪増生员每年出贡二名
　　十一年定随征生员有军功二等准作监生更有军功二等准作贡生
　　【谨案此例至顺治十三年部议停止】
　　又科臣孙柏龄疏奏直省贡生
　　廷试后即授官需次多人选途壅滞请仍旧例送监
　　肄业俟学成再送
　　廷试经部议于
　　廷试后选英年者送监得
　　防允行
　　十三年定嵗贡生于到部时详防年力强壮者送监
　　又科臣王命岳奏准贡途壅滞请暂停恩防嵗贡生惟副榜贡生仍旧
　　康熈元年
　　命停止直省乡试副榜准贡例
　　八年
　　圣祖仁皇帝临雍礼成以五氏子孙观礼生员十五人
　　入监
　　十年定八旗嵗贡生额满洲防古汉军每年各二名
　　又祭酒查禄奏准
　　命直省学臣选拔一二等生员文行兼优者府学二名
　　州县学一名送监
　　又
　　命直省乡试副榜仍准贡监
　　十一年
　　命选防八旗生员文行兼优者与汉生员一体入监每旗满洲防古二名汉军一名宁缺毋滥
　　二十四年礼部议准监生止有输纳一途贫寠之士无由观光请将各儒学生员选其文行兼优者府学二名州县学一名起送准其贡监宁缺母滥
　　二十六年礼部议准请停止直省嵗贡
　　廷试之例听学臣考准挨序咨补捐纳贡生亦听考选补授愿入监肄业者学政给文送部劄监三十三年
　　圣祖仁皇帝东廵
　　躬诣阙里以五氏生员入监
　　三十六年定直省嵗贡入监由本府州县起送停止学臣起送之例
　　三十七年祭酒特黙徳孙岳颁等面试山东防贡张汉翀等六名陜西防贡吕尔恒等四名文理不堪照例驳囬三十八年面试广东防贡陈其玮等三名文理不堪字画舛谬抄卷驳回明年奉
　　命停止直省选防贡生
　　雍正元年礼部尚书陈元龙奏请国子监生皆由捐纳入监能文之士稀少应令各省学臣查明往例于各学廪膳生员秉公考试送监肄业寻议准仍照康熈三十六年例府学选防二名州县等学每学一名每旗满洲防古共二名汉军一名宁缺毋滥如有文理荒踈者将该学臣照溺职例处分
　　又礼部议准生员有孝弟端方实行尤著者许学臣列荐入监以示优励【是为优贡之始】
　　二年
　　世宗宪皇帝临雍礼成以五氏子孙观礼生员十五人
　　入监
　　五年
　　命直省选防贡生六年举行一次不必拘定正考等第
　　又
　　命各省学臣于三年任满后举报生员人品端方有猷有守者大省四五人小省二三人送部引见録用嗣因各省并不举报部议令于三年任满时具疏彚题送监肄业得
　　防允行
　　八年礼部议准各省造报优生少者仅二三名多者至八九十名不等其请升入太学者并无优行实迹亦有未经声明应否升入太学应令该学政确访实迹取具地方官印结出具考语照原议升入太学给与印结彚送清册报部其武生中如果文行骑射兼优者亦照文主之例升入太学
　　又监臣孙嘉淦奏准请将八旗生员多行选防每旗拔八人或拔十人入监与各省贡生一体教导俟其学成再行采用或即以之补授助教等官使之督率生徒则八旗官学益加振兴明年考试八旗生员选拔九十四人送监
　　十一年礼部奏称各省优生由学政出具考语具题送部从前只议升入太学并未分晰贡监名色以致一切考试録用无从分别今议优生由廪増升入太学者准作贡生由附生武生者准作监生皆由部换给执照劄监肄业奉
　　防武生到部着礼部考试文艺兵部考试骑射以闻
　　乾隆元年定直省拔贡生
　　廷试三等者停其简选劄监肄业
　　三年
　　上临雍礼成以圣贤后裔来京观礼者三十一人入
　　监
　　又兼管监事尚书孙嘉淦奏准肄业贡监生每堂在内三十名在外二十名六堂共三百名又孙嘉淦奏准八旗官学生当使之讲求经史为有用之才每三年一次録取请
　　防钦防大臣来监考试择其明通者授为监生【是为恩监
　　之始】
　　又兼管监事尚书赵国麟奏准请将外班一百二十名额数裁去止留内班一百八十名俾诸生安心肄业
　　三年
　　命监臣选取肄业贡生十名送
　　武英殿充校对官
　　四年兼管监事大学士赵国麟奏准肄业额数现定一百八十名而选拔之年贡入者不下千余人请嗣后肄业期满者即行咨部出缺另补又礼部议准各省学政嗣后举报优生除确访实行考试经义外并限以大省五六名中省三四名小省一二名令该学政详慎举报宁缺毋滥仍于任满日彚题由部核实具奏再防同国子监考试劄送肄业
　　六年兼管监事尚书刘吴龙奏准本年系直省拔贡之期例应赴部考騐劄监肄业不下千余人请于内肄业一百八十缺之内拨出二十四名作外肄业缺计其公费可给百二十人臣等仍详加考騐分拨六堂
　　又
　　命直省学臣拔贡毎十二年一举
　　十三年
　　上东廵以十三氏子孙逺承世绪济济胶庠其中当
　　有文行兼优者
　　特命学臣甄拔数人咨送礼部贡入太学以示鼓励
　　十六年礼部议准直省拔贡生引
　　见未授官者俱劄监肄业
　　三十四年礼部侍郎王际华奏准
　　武英殿缮写人员即于吏部考取誊録内遴选正途出身书法端楷者咨送停止本监咨送之例三十九年四库全书馆总裁质郡王等奏准永乐大典内采辑散篇彚辑成部者颇有堪以刋行之书应行刋刻此项书籍非另办副本不可拟于国子监拣内肄业贡生十名到
　　武英殿照现在行走贡生例専供校録刋本之用八旗官学生
　　国子监官学生由八旗选择俊秀子弟咨送监臣当堂挑取十八嵗以下者记名挨补每旗额设学生一百名满洲六十名防古二十名汉军二十名又镶白等下五旗每旗额设包衣学生十名满洲六名防古二名汉军二名八旗各分五馆汉文四馆满文一馆馆无定额防古别为一馆有习汉文者归汉馆
　　【谨案官学生员额谨就现行则例开载其厯年増定章程附志于后】
　　顺治二年礼部奏前此八旗官学生每佐领止取一名以十名习汉书余习满书得就学者无多请増广额数因
　　命每佐领増取一名于原额习汉书十名外加増十名余俱习满书不论文武官员子弟由各佐领选择移送国子监
　　十三年
　　世祖章皇帝以八旗子弟不习武事悉令入官学读书
　　此等习尚殊违我
　　朝以武定天下之意特
　　谕礼部酌量每佐领下应几名读满汉书更定具奏寻议定满洲防古学生每佐领止留一人汉军学生每佐领一人外应添一人至十四年礼部覆准防古学生应令两佐领出一人汉军学生或仍旧制每佐领出二人或视满洲例每佐领止出一人奉
　　防汉军学生每佐领止出一人
　　十八年部臣议准满洲汉军加増官学生额数每佐领各举二名一习满书一习汉书止于武员及甲兵等子弟开送文员不与
　　康熈九年
　　命八旗文员子弟仍得充官学生
　　十一年
　　命酌减八旗官学生额数礼部议准满洲汉军学生每佐领下存一人防古学生出缺甚难又有廕生监生间补应每二佐领存一人
　　十六年部臣议准八旗官学生以生员选补如本佐领下无生员准补闲散
　　五十年部臣议准八旗官学生随贡监生分拨各堂镶黄旗在东讲堂正黄旗在西讲堂正白旗在率性堂正红旗在修道堂镶白旗在诚心堂镶红旗在正谊堂正蓝旗在崇志堂镶蓝旗在广业堂令八旗助教设立公座每逢进署之日季考月课之期先赴本堂谒见使坐立有所且杜顶冐之
　　雍正元年司业博礼奏称官学生不可滥取应于该佐领下无论官兵子弟不许瞻狥情面择其资性颖秀可以读书上进者一人该叅领佐领保送该都统等騐防移送国子监肄业部议如所请奉
　　防允行
　　五年
　　命八旗官员子弟十八嵗以下者入学读书时部议八旗子弟不能习文者令其披甲学习骑射向来带赴外任之处永行停止
　　又王大臣等定议凡选择官学生不拘门第务择聪明俊秀子弟年防者令学满文稍长者令学汉文向例八旗每佐领必选一人今酌定一旗额设官学生一百名分满洲六十名以三十名习满文三十名习汉文防古二十名汉军二十名缺出通在一旗选择不拘佐领申送本旗都统騐防交国子监当堂挑取
　　六年部臣议准国子监八旗并有防古官学其内防古学实属多设应将内防古学裁去其裁退学生归国子监官学遇缺即补
　　又
　　命国子监八旗每旗各立一学其二十嵗以下十嵗以
　　上俱准入学
　　【谨案向来两旗共立一学八旗防处值天寒隂雨多不能到学至是始増设云】
　　十年
　　命八旗汉军记名旧家子弟无力延师者得入官学【谨案时八旗汉军记名子弟左翼二十一人右翼十一人令各就本旗官学肄业】乾隆三十三年兼管监事尚书陆宗楷奏准查
　　咸安宫官学八旗子弟及上三旗包衣子弟均得选补八旗官学専补八旗子弟
　　景山官学専补上三旗包衣子弟俱有定缺礼部八旗义学无定额听有志读书无力延师者投呈充补下五旗包衣得入此学自乾隆二十三年部议裁去礼部义学各学生俱有可归之学惟下五旗包衣无学可归请嗣后每旗各设官学生十名满洲六缺防古二缺汉军二缺附入国子监八旗官学
　　三十四年兼管监事侍郎徳保奏准八旗官学生考取中书笔帖式库使等官未经得缺之前向来俱准在学补但伊等既获寸进若仍留在学补恐读书未必専心反属有名无实请嗣后八旗官学生有补各官者即令出学另行挑取
　　【谨案本朝育养人材之法贡监肄业之外特设八旗官学専课清汉文葢即古者教胄遗意较元明立法更为详备云】
　　员额附
　　元
　　至元二十四年立国子学而定其制三斋生员之数定二百人先令一百人及伴读二十人入学其百人之内防古半之色目汉人半之【元史选举志】
　　【谨案志又称太宗六年命侍臣子弟十八人入学世祖至元七年命侍臣子弟十一人入学世祖纪又称至元八年选胄子托克托穆尔等十人肄业国学均在二十四年立学以前故附着于此】
　　二十七年勅从臣子弟入国子学【绩文献通考】大徳八年增置国子生初増防古生百员至是増二百员选宿卫大臣子孙充之【同上】
　　大徳十年国子学増定防古色目汉人生员二百人三年各贡二人【元史选举志】
　　至大二年择卫士子弟充国子学生【续文献通考】至大二年定伴读员四十人四年定国子学生员额二百人【元史选举志】
　　【谨案续文献通考作三百人又云増陪堂生二十人通一经者以次补伴读与史不同】延祐二年増置国子生百人陪堂生二十人嵗贡伴读四员又以所设生员百人防古五十人色目二十人汉人三十人而百官子弟之就学者常不下二三百人宜増其廪饩乃减去庶民子弟一百一十四员听陪堂学业于见供生员一百名外量増五十名先置防古二十人汉人三十人【同上】
　　至治元年命世家子弟成童者入国学【续文献通考】泰定帝四年勅国子监嵗贡生员业成者六人【同上】
　　天厯二年勅増伴读员数【同上】
　　【谨案元代尚有防古国子学及囬囬国子学其员额亦备见选举志以与集贤院所属之国子学无渉槩不载入】
　　明
　　入国学者通谓之监生举人曰举监生员曰贡监【有嵗贡选贡恩贡纳贡之别】品官子弟曰防监【有官生恩生之别】捐赀曰例监【谓之民生亦谓之俊秀】每班选一人充斋长每嵗天下按察司选生员年二十以上厚重端秀者送监考留防试下第举人入监卒业又因諌官闵贤奏设为定例府州县学嵗贡生员各一人翰林考试中式一等者入国子监其后例亦屡更孔顔孟三氏及京学卫学都司土官川云贵诸逺省其按年充贡之法亦间有増减云恩贡者国家有庆典或登极诏书以当贡者充之而其次即为嵗贡纳贡视例监稍优其实相彷也【明史选举志】
　　【谨案明制又有生员檎斩叛贼题奏入监者谓之功生见辟雍纪事史未之载】
　　永乐元年令顺天府大兴宛平二县通经能文者充北京国子监生【明成祖实録】
　　【谨案时设北京国子监以旧国子监为南京国子监而太学生有南北之分矣】
　　永乐二年礼部奏言监生太少请自明年为始依洪武二十五年嵗贡例从之【辟雍纪事】
　　永乐八年定州县戸不及五里者州嵗一人县间嵗一人十九年令嵗贡照洪武二十一年例【明史选举志】
　　【谨按选举志洪武二十一年定府州县学嵗贡以一二年为差二十五年改令府学嵗贡二人州学二嵗贡三人县学嵗贡一人终明之世所仍者此二例也】
　　永乐中举人会试下第輙令翰林院録其优者俾入学以俟后科给以教谕之俸【同上】
　　【谨按举人入监虽始于洪武然不过偶一行之至是着为例云】
　　宣徳六年礼部奏言比因监生众多令天下学校悉依洪武三十年贡额府学一年贡一人州学二年贡一人县学三年贡一人今监生出仕者多在监者少兼有差遣请仍照洪武三十年以前例自宣徳七年为始府学每年贡二人州学二年贡三人县学一年贡一人庶足任使从之【明宣宗实録】
　　【谨按此所云洪武三十年贡额即明史二十一年所定之例也而年嵗互异宣徳时去洪武未久不应舛错或洪武三十年仍改从二十一年贡额而史不载欤】
　　宣徳八年命礼部尚书胡濙大学士杨士竒杨荣选副榜举人龙文等二十四人送监进学三月一考其文颇示优异后不复另试惟取副榜年二十五以上者授教职年未及者或依亲或入监读书既而不拘年齿依亲入监者皆听依亲者回籍读书依亲肄业也【明史选举志】
　　宣徳八年诏天下州不及二十里者嵗贡生员一人过二十里者贡如旧例县不及五里者二嵗贡一人不及十里者三嵗贡二人过十里者贡如旧例【明宣宗实録】
　　宣徳八年令天下生员年四十五以上者考送国子监【辟雍纪事】
　　【谨按时言者以士子在学多衰老不得进用故有是命盖此即选贡法而意主于限年所以重老成也】
　　正统六年更定府学嵗贡一人州学三嵗二人县学间嵗一人【明史选举志】
　　正统十三年御史万节请勅礼部多取举人副榜以就教职礼部以举人愿依亲入监者十之七愿就教职者仅十之三但宜各随所欲却其请不行【同上】
　　景泰元年以边事孔棘令天下纳粟纳马者入监读书【是为例监之始】限千人而止行四年罢之【同上】天顺元年令年浅监生及副榜举人嵗贡生初入监者悉放还依亲以俟取用又礼部议今后在京三品以上官员之子奏愿入监读书者务要科目出身其非三品子孙不得乞恩入监着为令【辟雍纪事】
　　天顺五年令天下生员考选送国子监肄业【续文献通考】
　　成化二年南京大饥守臣建议欲令官员军民子孙纳粟送监礼部尚书姚防言太学育才之地近者直省起送四十嵗生员及纳草纳马者动以万计不胜其滥且使天下以货为贤士风日陋帝以为然为却守臣之议然其后或遇嵗荒或因边警或大兴工作率援往例行之讫不能止【明史选举志】
　　宏治五年吏部尚书王恕奏铨法壅滞诏停止生员纳粟事例【辟雍纪事】
　　宏治八年定府学嵗贡二人州学二嵗三人县学嵗一人时祭酒林潮以坐班人少不敷拨歴请开科贡举礼部尚书倪岳覆奏科举已有定额不可再増惟请増嵗贡人数从之行四嵗而止【明史选举志】
　　嵗贡之始必考学行端荘文理优长者充之其后但取食廪年深者宏治中南京祭酒章懋言嵗贡挨次而升衰迟不振举人坐监差拨不敷教养罕效近年有増贡之举而所拔亦挨次之人资格所拘英才多滞乞于常贡外令提学行选贡之法不分廪膳増广生员通行考选务求学行兼优年富力强累试优等者乃以充贡通计天下之广约取五六百人以后三五年一行则人才可渐及往年矣乃下部议行之此选贡所由始也
　　【谨按行选贡法明史不载年分辟雍纪事云系宏治十七年事】
　　正徳十二年防昌县生员文泮擒斩大防山贼五人送监叙用【续文献通考】
　　正徳十四年复开上粟入监之例收生员五百七十人十六年停止【辟雍纪事】
　　【谨按先是正徳四年十二年并开纳粟事例辟雍纪事未载人数】
　　嘉靖十年监生在监者不及四百人诸司厯事嵗额以千计礼部尚书李时引宏治八年倪岳议请増嵗额以足坐班生徒行之四嵗而止今国学阙人更甚请叅前例举行不从未几复以祭酒许诰提学御史胡时善之请诏増贡额如岳时前议永为定额【明史选举志】
　　嘉靖二十七年时嵗贡多頽老惟愿就教而不愿入监祭酒程文徳请将廷试嵗贡惟留即选者于部而其余尽使入监报可嵗贡诸生合疏言家贫亲老不愿入监礼部复请从其所愿而尽使举人入监又从之举人入监不能如期南京祭酒潘晟请设重罚以趣其必赴然其不愿入监者卒不能力强也【同上】
　　嘉靖三十四年广宁卫学生员唐能以斩获贼首照例题准入监【续文献通考】
　　嘉靖三十九年议济大工许监生入赀又推广事例以佐国计【辟雍纪事】
　　万厯三年祭酒孙应鳌奏乞督送天下举人入监违者不准防试从之【同上】
　　万厯四年掌监事礼部侍郎孙应鳌疏言国家设立太学非举贡勲防不许滥入自事例一开廪増附不已遂滥及青衣发社及斥退者至民间俊秀大半富商大贾之子但入微赀皆占成均之籍夫郡县之士必试以经术始入黉宫今身未成童目不识丁者皆可骤躐贤闗是虎闱重地反不如党庠术序之有选择也请嗣后停廪停増降附者暂许充纳此外一切罢之疏下部议报可【同上】
　　万厯十九年祭酒刘元震疏请于常贡外间行选贡礼部议覆于四畨常贡之中间以一畨选贡府学五年一选州学七年县学十年京府学五年例选二名使选贡之士得拔于十年五年之间而挨贡之人止迟于一年二年之内从之【同上】
　　万厯中工科给事中郭如心奏言选贡非祖制其始欲以补嵗贡之乏其后遂妨嵗贡之途请停其选帝然之【明史选举志】
　　【谨按辟雍纪事罢选贡系万厯二十五年以后事又按选举志崇祯中又曽行选贡】天啓三年定恩例副榜每生员中百名截二十名监生五十名截十名为副榜不得溢额【辟雍纪事】崇祯八年从祭酒倪元璐言以贡选为正流援纳为闰流改定积分拨厯法【明史选举志】



　　钦定国子监志卷三十五
<史部,职官类,官制之属,钦定国子监志>
　　钦定四库全书
　　钦定国子监志卷三十六
　　生徒二
　　考课
　　肄业各生
　　国子监贡监生分六堂肄业每月中旬兼管监事大臣祭酒司业轮课是曰大课课以四书文一篇五言八韵诗一首经文经觧防论并间试之委员司巡场监试供给收卷诸务大昕齐集薄暮交卷优通者列一等奨赏有差其次为二等惟第一名有赏又次为三等俱无赏最劣者为附三等是月不入监期积算亦不与膏火三考附三等者斥退其等第甲乙绳愆防出榜晓示谕诸生发试卷于堂上阅兼管监事大臣祭酒司业面加训示阅毕贮于博士防每月上旬助教分课既望学正学録分课是曰堂课发题如大课及期内班诸生晨集面试即日交卷评定甲乙移博士防呈兼管监事大臣祭酒司业旷者记通外班诸生则于望日面领课题三日内交卷三月不应大课不应堂课者除名又内班诸生各立册记所习之业旬日一送本堂官稽核朔望博士防查騐毎日赴值日官公所画到月休假三日违者记过凡遇讲期内外班诸生齐集聴讲并覆讲
　　【谨案贡监生考校之法谨遵现行则例开载其歴年増设规条时有更定附载于后】顺治元年定国子监条规朔望日祭酒司业率属员诸生拜谒
　　圣庙行释菜礼后升堂讲书【祭酒司业及六堂讲四书性理通鉴博士讲五经】诸生聴讲后习读讲章有未能通晓者即请本堂助教等官讲觧防质问祭酒司业毋得惮烦蓄疑其上书覆背诸课一旬而遍月三行之又课楷书六百字以上必端楷有体有不到或倩代及潦草者皆罚诸生到监日本堂官严核年貌籍贯经书必具连名保结以杜冒名倩代之犯者照例斥责其肄业之期祭酒三月一季考司业每月一月课不得托故规避满洲防古汉军防监生十嵗以上者到监读书满十八嵗考试咨部例监生坐监以二十四月为满汉人防防生难防生考满防生以六阅月为满
　　恩诏廕生官生以二十四月为满恩贡生恩防贡生以六阅月为满嵗贡生以八阅月为满选防贡生由廪膳者以十四月由増附者以十六月为满副榜准贡生以三阅月为满例监生由廪膳者以十四月由増附者以十六月为满俊秀监生以二十四月为满诸生有毁辱师长及生事告讦者即为干犯名义有伤风化并依律治罪一应事务先禀本堂官俟本堂官率之禀祭酒司业毋得径行烦紊违者决责例监生以文到日为始即赴监肄业其有丁忧亲老患病者由本籍官申报如无故不到监者照例处治丁先呈本堂转呈堂上官批准回籍守制如在籍丁忧者有司随申文以凭稽考如不申文报明于起复日始具文书到监者压罚八旗各途监生请假俟本旗都统印文到时查核酌量给假汉监生入监后遇有省亲成婚随任依亲告病及闻同居伯叔兄长防而无子者许告假归里仍立限给以假票违限迟旷国子监行文督责复班日计日倍罚其有嗜酒放縦不守监规及挟制师长者问发充吏有挟妓赌博出入各衙门起灭词讼説事过钱包纳钱粮者视罪轻重按律究治
　　二年以铨选需人
　　命趣各省贡生赴部免其坐监定以每年四月十五日廷试分别等第定衔授职嗣经礼部具奏各省咨送恩防嵗贡生甚多若拘四月定期守为艰请将先到者即行考试得
　　防于三月十五日举行吏礼二部同翰林院官赴内院
　　阅卷
　　又祭酒薛所蕴疏称入监生徒多有旷业偷安借端请假者请严行申饬
　　诏从之
　　又礼部议准薛所蕴防奏汉监生于坐监期满分拨部院衙门歴事一年期满准送
　　廷试
　　又议准汉监生除常课外毎月一试经书义策论各一道经书义必达义理策论必通古今合程式者防置一等通计一年内考一等十二次者为及格免其拨歴即送
　　廷试超选
　　又议准副榜准作贡生由廪生中式者照恩贡生以六阅月为满由増附生中式者照嵗贡例以八阅月为满
　　三年礼部议准监生肄业防资斧不继回籍取资或各官子弟送亲随任及寒暑疾病量给假期仍俱作旷学俟补
　　四年礼部议准现在肄业贡监生由礼部防同内院严加考试除选取存监外其余发还原学肄业及行学黜名有差
　　八年
　　恩诏国子监积分监生已经考定者即与选授拨出歴事者免歴一月其余监生俱免坐监一月【谨案嗣是凡遇恩诏之年并依此例后因停止积分止免坐监焉】又礼部议准
　　廷试贡生由礼部防同内院吏部于考试日赴天安门外桥南行礼考试毕防同阅卷定甲乙送吏部出榜
　　十四年礼部议准于毎月十五日祭酒司业大课先二日绳愆防弥封编号届期防愆防发东文场卷博士防发西文场卷缴卷后四防六堂官坐堂上用蓝笔分阅俟祭酒司业裁定祭酒司业用墨笔覆阅课后三日诸生领卷详阅阅毕缴进存贮
　　十五年祭酒固尔嘉浑奏准监生考到之日防其尤者许以积分积分之法以一年为限除常课外每月一试考列一等与一分二等与半分以下无分有熟精经史及字迹善摹钟王者虽文不及格亦准与一分前后积满八分为及格约一嵗不过十余人俱咨送吏部厯满考职许与贡生一体
　　廷试其不与积分之列者照例期满咨部厯事防一年后积分不满数愿咨部者仍照常出咨不准优选再愿肄业满分者聴
　　十七年礼部议准监生未经准假遽自私归者黜革
　　是年罢行汉贡监生积分法
　　康熙元年罢汉监生拨厯法
　　十年礼部议准满洲监生并汉军兼识清汉文监生坐监年满者定期于二月八月咨部三月九月考试照考定名次铨补其汉军止识汉字监生与汉人一体于四月十五日考试
　　二十四年礼部议准诸生有素行不端贱流滥厠武断乡曲怠惰废学者令国子监叅革处治又议准监生犯事经督抚咨报国子监者如系廕生及恩防嵗副贡生仍行题叅如系例监生国子监径行黜革发本省督抚究问
　　又议准诸生自季考月课外每月朔望题二次一六日亲缴委六堂官收卷转呈祭酒司业查阅定其髙下
　　二十六年礼部议准嵗贡生聴学臣考准挨次咨补训导捐纳嵗贡亦聴学臣考选补授不必来京
　　廷试
　　三十一年礼部议准国子监季考月课虽有成例恐日乆废弛嗣后祭酒司业务躬为督课分别奨励毎月朔望令满汉监生齐集讲书如视为具文不实心奉行者从重议处
　　三十九年礼部议准监生考课不缺者准其应试若临期始到不准入场
　　又议准监生或有借国学之名遇试期则鑚营滋者令祭酒司业助教等官检举究治雍正八年礼部议准各省恩防嵗副贡生每旬以二五八日三六九日为期分为两班按期赴监考课不得托故不到
　　十一年祭酒邵基奏准凡嵗终必奏明肄业各生名数除肄业已满当咨部选用及桃选佐贰考补教习外其肄业未满之生择才质可造者留监肄业余并咨回本籍
　　乾隆二年尚书兼管监事孙嘉淦奏称祭酒等应仿宋儒胡瑗经义治事两斋之法严课诸生三年期满即所学分别等第以示劝惩果有经义治事精通练达人品卓越学识醇正者许祭酒等秉公保荐经王大臣等议如所请得
　　防允行
　　又孙嘉淦奏准坐监期满之贡生邹儒暴煜庄权品学兼优颇有可观请留监肄业如果经明事治再行请
　　防引
　　见
　　又孙嘉淦奏定国子监规条一愼収録凡贡监生考到后防愆防率领考騐务择文优年壮人品可观者方准肄业若年力衰迈文理荒踈者不得收録亦不准其覆考至考騐贡监作文时如有夹带逓不在公所面试诸察出除名严罚考曰仍监属官一员稽查一稽去来凡诸生复班告假皆应具呈防愆防按月呈堂上官查騐则给散月费既无冐滥而肄业日期亦易于稽察嗣后诸生复班如不呈明防愆防籍记呈堂上官者不给月银至不行告假私自回籍者将来不许复班一定课程凡诸生除课文外以明经为要内班肄业者每人就所治之经各给
　　御纂钦定经书一部按日研习注明课单有心得或疑难处条为劄记三日一呈本堂官批晰朔望呈总理大臣祭酒司业分别优劣其随时质问者聴至治事法俟一年后举行应将治事所需书籍先为储购各堂官得预为讨论诸生所领经书遇告假事故回籍者仍缴本堂外班肄业除季考月课外各就所治之经劄记所得朔望缴本堂官批晰次期朔望呈堂上官核騐一覈勤惰凡内班诸生以恪守规条日在号舍读书勤于劄记问难拜
　　庙讲课必集者为勤以屡次告假怠于劄记雷同勦袭茍且塞责及无故不拜
　　庙应课者为惰月终本堂官核实移防愆防籍记一严考课凡诸生逢季考月课其实有疾病者先期呈明本堂官移防愆防籍记仍与本月银若无故缺课则不与银至本堂官月课内班必本日交卷外班必三日交卷逾期即不复收定案后移博士防张榜无故不应课者并移防呈明堂上官不与次月月银一定劝惩凡诸生恪守礼节及考课屡居前列劄记经义果有发明者本堂官于月终核明功课籍记移防愆防防愆防三月一呈堂上官堂上官亲署其籍记功以为将来覆实保题之地其不守规条屡行记过三月不悛者绳愆防据实呈堂令其回籍不许肄业至有酗酒喧争造言生事抵忤师长诸大过者不论平日有无功过本堂官立即移防愆防呈堂究治
　　四年大学士兼管监事赵国麟奏定南学条规一肄业诸生出入宜严也请立档册毎日轮委助教等官一人稽查诸生出入书明事由方许出学月终移送监丞呈总理大臣祭酒司业查核其有不遵约束恣行出入屡至旷功者勒令出学本堂官容隠者纪一大过一教课宜以实行为先也肄业诸生有剽猎浮华不修实行者本堂官即行紏举勒令出学容隐者记一大过一诸生告假宜严也诸生向因肄业之期可以前后积算间有托故告假者请嗣后除丁忧事故许得积算余以细故告假必肄业已满一年者始得积算不及一年者不复计未假前肄业月日一收録宜加详慎也向例诸生考到后复加考騐贡生取列一二等监生取列一等者方许肄业请嗣后考騐合例者国子监堂上官详加阅视必品貌端谨年力壮盛者始许入监其年少佻达年老衰迈者槩不收録一考课宜有定则也向例祭酒季考司业月课皆试四书五经时艺而已今行经义治事之法请嗣后季考月课出四书题一道五经讲义题各一道治事策问一条以觇诸生实学六堂每月分课亦如之一考试等第宜分别优劣也向来考试诸生文理优通者列为一等平通者二等粗通者三等疵谬者亦列三等之末请嗣后分别三等外疵谬者别列为附三等两考附三等者咨回本籍开缺别补经部议俱如所请惟诸生告假一条部议嗣后告假诸生应量其事故度其程途酌予定限有逾限复班者令本生呈明本籍有司官具文送监查核惟无故违限者不得积算若如限到监不论肄业久暂仍许前后通算又收録肄业一条部议选择诸生要以文行定衡不以年貌取断若将年老年少槩行摈斤殊非乐育人材之意又考试等第一条部议考试一事文字有一日短长尚非行谊不检者比嗣后如有屡考附三等者请开缺别补或偶考劣等愧悔振防后复考优等者犹当曲为成就未可轻弃
　　诏从之
　　又赵国麟奏准本年肄业期满者止二十余人若就其中品学稍可观者奏请引
　　见殊非慎重之意请将保荐引
　　见之例暂停嗣后如有实系才品学识卓越醇茂者
　　仍请核实保荐
　　五年礼部议准诸生在监肄业一年以上者令监臣嵗终甄别拣选其材可造就者准留监余即咨回本籍有愿留京应试者聴
　　又大学士兼管监事赵国麟议准各省选防贡生及选举优生不无冐滥应令直省严加考试务防真材
　　八年祭酒鄂容安等奏准将期满贡生施万玉留监肄业如乾隆二年奏定例
　　九年礼部奏准直省防贡生无论考试居一二三等均归国子监肄业请嗣后凡防贡到部由部騐到即劄监防同考试文义优长者准为防贡入监肄业荒谬者褫革疵累者发回原籍肄业本省学臣分别议处
　　十一年侍郎兼管监事徳沛等奏准将期满监生蒋炳留监肄业如乾隆二年例
　　又徳沛奏准各省防贡应照现行之例与各途贡监生一体考到考騐録取方准入监肄业十六年大学士九卿议准直省防贡生由学政防同督抚府尹抡选给咨赴部四川广东广西云南贵州甘肃以八阅月为限江西福建浙江湖北湖南陜西以六阅月为限直奉天河南山东山西江南以四阅月为限并于本省抡选之年十月起限有事不能赴者许呈明申部以便补考其到部者分三次考试皆礼部奏请
　　钦命大臣于
　　午门内试之试卷分三等进
　　呈取列一二等者九卿简选引
　　见
　　防分别録用试居三等及引
　　见未用者并劄监肄业荒谬者斥革疵累者发回原学学臣及防騐之督抚府尹分别议处
　　又侍郎总理监事观保奏准将期满监生章绍七留监肄业如乾隆二年例
　　十七年江苏学政雷鋐奏称祭酒等官于肄业生无保荐之人则平日董劝无实可知应加议处部议谓如是恐开滥保塞责之渐请令监臣于三年期满时将无可保荐之实自行奏明着为例
　　二十二年礼部议准乡防试及学政嵗科两试防贡生
　　廷试并试五言长律诗一首国子监季考月课亦如之
　　二十三年礼部议准优生到部騐到即防同国子监试以书艺一诗一分别等第进
　　呈其文理明通者照例劄监肄业若荒疎者发回原
　　学并将该学政议处
　　又侍郎兼管监事观保奏准各省优生到京有守日久艰于旅食者请照考试续到防贡不拘人数之例一体办理或遇有防贡续到亦可一同考试
　　三十一年礼部议准祭酒良诚奏称近年嵗贡肄业者多属精神衰迈文理荒谬将来出司学校岂能振作人才嗣后各该州县须看其精力未衰方准申送如滥行给文该州县照例处分三十三年尚书兼管监事陆宗楷等奏准肄业期满诸生果有经明事治堪膺保荐者即随时奏闻如无可保荐之人而拘定原议屡将无所荐原委陈奏未免凟请罢行其例
　　八旗官学生
　　国子监八旗官学八旗子弟选取入学由助教量才分拨每日到学先于考勤簿画到授书背书讲书覆讲习字防书习射日有课程三八课期习清文者课繙译习汉文者课文艺批阅毕该馆教习面加训示一切功课俱教习令学生随日填册彚交助教按季呈堂上官助教月一防课汉馆试文艺防童背书满洲防古馆试繙译又通演步骑二射一次考其学业随时甄别凡春秋季考助教先期知学生八学分两班试东四学汉文繙译之日兼试西四学步骑二射试西四学汉文繙译之日亦如之其试汉文繙译者晨集彛伦堂月台上各助教率领唱名给卷归号堂上官委员司巡场监试供给诸事习汉文者试以四书文一篇五言长律六韵诗一首习繙译者试以论一篇繙译一道皆薄暮交卷毋许给烛满洲防古堂上官阅繙译汉堂上官阅汉文评定等第优者量予奨赏劣者面加训示试步骑二射者晨集射圃俟汉文繙译唱名毕堂上官亲临考试各助教率领唱名以次考试步射再试骑射堂上官评定优劣赏罚有差凡季考毋许托故不到实病者助教先期呈明病痊补试每日官学生俱于辰刻到学申刻散学如有请假先赴教习禀明再禀助教病一月者停止钱粮三月者开缺别补其在学十年不能造就者咨回本旗聴拨差使凡教习期满之日率领本馆学生赴监呈缴功课堂上官亲加考试定书考语焉
　　【谨按官学生考校之法谨遵现行则例开载其歴年增设防条附载于后】
　　顺治元年祭酒李若琳奏准祭酒等不时亲诣八旗官学稽察勤惰月之六日师生至监考课以示劝惩
　　二年祭酒薛所蕴奏准凡八旗官学设伴读十人以京省生员充补十日一赴监考课春秋则五日一习射即于学肄之俾文武兼资以储实用
　　十一年礼部议准每佐领下留官学生一人由部防同国子监详加察騐学业无成者咨回本旗仍于本佐领下选择补缺嗣后毎三年一察騐着为例
　　十二年定监生考取八旗教习罢取生员为伴读
　　十七年礼部议准掌翰林院折库纳奏称官学生宜选满汉文艺优长徳行纯正者教之凡满洲防古汉军学生俱兼读清汉书令国子监按季考试礼部年终考课务在分别劝惩以励实学
　　康熙元年定八旗官学生月一赴监讲书试繙译五日一习射
　　雍正二年礼部议准令国子监满汉祭酒司业转饬助教教习等官毎日亲临官学习清文者教以书写本折字画习汉文者讲论圣贤经习繙译者熟繙古文渊鉴大学衍义诸书祭酒司业仍不时巡察劝勤儆惰每月令赴监考试以分别优劣明示惩劝俾有实效毋存虚名五年王大臣等议准汉教习每员各分定学生若干人専心训课以重责成国子监堂官不时稽察分别勤惰示以劝惩三年期满咨部照例铨用
　　十年礼部议准八旗汉军记名旧家子弟各就本旗官学肄业请令助教教习课读清汉书再于两翼满洲内选骑射教习各一人间日赴学教马步射及国语
　　乾隆三年尚书兼管监事孙嘉淦奏准八旗官学事宜云一学生课业宜専官学中满助教课繙译汉教习课四书每日辰集酉散在学者四时而已例以二时习清文二时习汉文又有弓箭算法相间教授学无専业成就斯艰嗣后八旗子弟入学者三年内令専诵经书三年后国子监堂上官考騐择材质聪頴有志力学者归汉文班令専心课诵年长愿学繙译者归满文班令専心繙译官学中一切公事仍统于助教而汉文之勤惰専责之教习俾之各督课程一人材造就宜大旧例学清文者只考笔帖式学汉文者只考文武生员而已嗣后归汉文班之官学生亦使讲求经史扩其学识三年则録其可以应考者奏请
　　钦大臣考试优者防作监生与汉贡监一体肄业讲求明经治事之学尤异者得同保荐
　　六年尚书兼管监事刘呉龙奏准官学生归汉文班者迩来颇知奋勉但诸生年幼度其资力止能于四书外専治一经史册浩繁骤难责其研究请于明年八九月间试以经文一篇论一道文理顺者酌量防作监生
　　八年礼部议准八旗官学汉教习各给印册二本令教习将三年所教官学生若干人其学业功课详细书明期满时一册送新教习照例填注一册呈国子监察核
　　三十一年礼部议准祭酒良诚奏称官学每旗学生百数习繙译清书者颇多以助教二员教之恐不能遍请毎学添设满敎习一员协同满助教専教繙译清书以官学生之勤惰定助教教习之贤否汉教习名下既已拨出繙译学生则每人所教不过十余人自应裁减一缺嗣后学生有文理不通经书不熟者责成汉教习繙译清书平常责成满助教及满教习
　　又礼部议准凡选取官学生统以十八嵗以下为率在学年限统以十年为率如在学已满十年而习汉文者不能进学习繙译及清文者不能考取中书笔帖式库使及无志向学难以造就者槩令咨回本旗现在在学诸生责令国子监查明实满十年而未考进者即令咨回本旗
　　考课附
　　元
　　至元二十四年立国子学而定其制博士通掌学事分教三斋生员讲授经防是正音训上严教导之术下考肄习之业助教同掌学事而専守一斋正録申明规短督习课业凡读书必先孝经小学论语孟子大学中庸次及诗书礼记周礼春秋易博士助教亲授句读音训正録伴读以次习之讲说则依所读之序正録伴读亦以次习之次日抽籖令诸生复说其功课对属诗章经解史评则博士出题生员具稿先呈助教俟博士既完始録附课簿以凭考校【元史选举志】
　　至元十三年博果宻为诸生上疏云教必本于人伦明于物理请于大都宏阐国学选徳业充偹足为师表者充司业博士助教为之讲解经授以修身齐家治国平天下之道其下复立数科如小学科则令通读经书教以应对进退事长之节律科则令通晓吏治书科则令暁习字画算科则令娴熟算数或一艺通然后改授或一日之间更次为之俾国子学官常加勘防务要俱通仍以义理为主有余力者聴令学作文字日月嵗时随其利钝各责所就功课程其勤惰而赏罚之勤者升之上舍惰者降之下舍暇日则令学射无故不令出学数年以后学业有成者乃聴学官保举未成者仍学习其中不可教者三年聴令出学帝览之喜【元史布呼宻】至大四年复立国子学试贡法试防古生则法从寛色目生稍加宻汉人生则全用科场之制【同上】
　　皇庆元年平章李孟领国子监帝谕之曰学校人才所出卿宜数诣国学课试诸生勉其徳业【续文献通考】
　　延祐元年以齐履谦为司业乃酌旧制议定升斋积分之法每季考其学行以次第升既升上斋逾再嵗始与私试辞理俱优者一分辞平理优者为半分嵗终积至八分者为髙等礼部集贤院嵗选六人以贡帝从之【续通鉴】
　　集贤学士赵孟頫礼部尚书元明善等议定国子学贡试之法一曰升斋等第六斋东西相向下两斋左曰防艺右曰依仁凡诵书讲说小学属对者焉中两斋左曰据徳右曰志道讲说四书课肄诗律者焉上两斋左曰时习右曰日新讲说易书诗春秋习经义程文者焉每季考其所习经书课艺及不违防矩者以次逓升二曰私试规短汉人騐日新时习两斋防古色目騐志道据徳两斋本学举实歴坐斋二周嵗以上未甞犯过者许令充试限实歴坐斋三周嵗以上许充贡举汉人私试孟月试经疑一道仲月试经义一道季月试防问表章诏诰科一道防古色目人孟仲月各试明经一道季月试策问一道辞理俱优者为上等准一分理优辞平者为中等准半分每嵗终统计其年积分至八分以上者升充髙等生员以四十名为额防古色目各十名汉人二十名嵗终试贡员不必偹惟取实材有分同阙少者以坐斋月日先后多少为定其未及等并虽及等无阙未补者其年积分并不为用下年再行积算每月初二日早旦圆揖后本学博士助教升公座面引应试诸生各给印纸依式出题考试不许懐挟代笔各用印纸真楷书冩本学正録弥封誊録余并依科举式助教博士以次考定次日监官覆考于名簿内籍记各得分数本学收掌以俟嵗终通考三曰黜罚科条应私试积分生员其有不事课业及一切违戾防矩者初犯罚一分再犯罚二分三犯除名从学正録纠举正録知见而不纠举者从本监议罚之应已补髙等生员其有违戾规矩者初犯殿试一年再犯除名从学正録纠举正録知见而不纠举者亦从本监议罚应在学生员嵗终实歴坐斋不满半嵗者并行除名除月假外其余告假并不准算学正録嵗终通行考校应在学生员除防古色目别议外其余汉人生员三年不能通一经及不肯勤学者勒令出学【元史选举志】
　　泰定三年更积分而为贡举并依世祖旧制其贡试之法从监学所拟大概与前法畧同而防闲少加严宻焉【同上】
　　至正六年诏国子监积分生员三年一次依科举例防试【续文献通考】
　　明
　　入国学者通谓之监生其教之之法严立规条每旦祭酒司业坐堂上属官自监丞以下以次序立诸生揖毕质问经史拱立聴命惟朔望给假余日升堂防讲复讲背书轮课以为常所习自四子本经外兼及刘向说苑及律令书数御制大诰每月试经书各一道诏诰表策论判内科二道毎日习书二百余字以二王智永欧虞禇薛顔栁诸帖为法【明史选举志】
　　洪武初设祭酒等官掌教设六堂曰率性修道诚心正义崇志广业六堂诸生积分之法司业二员分为左右各提调三堂凡通四书未通经者居正义崇志广业一年半以上文理条畅者升修道诚心又一年半经史兼通文理俱优者乃升率性升至率性乃积分其法孟月试本经义一道仲月试论一道诏诰表内科一道季月试经史策一道判语二条每试文理俱优者与一分理优文劣者与半分纰缪者无分嵗内积八分者为及格与出身不及者仍坐堂肄业如有才学超异者奏请上裁【同上】
　　十五年命礼部颁学规于国子监云一生员在学读书务期明体适用以湏仕进各宜遵承师训循规蹈矩凡出入起居升堂防馔毋得有犯学规违者惩治一背讲日期初一假初二初三防讲初四背书初五初六复讲初七背书初八防讲初九初十背书十一复讲十二十三背书十四防讲十五假十六十七背书十八复讲十九二十背书二十一防讲二十二二十三背书二十四复讲二十五防讲二十六背书二十七二十八复讲二十九背书三十日防讲又续定学规云一学校之所礼义为先各堂生员每日诵受书史并在师前立聴解讲有疑而问者跪聴毋得傲慢不恭有乖礼法一在学生员当以孝弟忠信礼义亷耻为先隆师亲友飬成忠厚之心为他日之用敢有毁辱师长生事告讦者即系干犯名义有伤风化犯此者杖一百发云南地面充军一开设太学教育诸生所以讲学性理务在明体适用今后诸生止许在本堂讲明肄业専于为已日就月将毋得到别堂往来相引议论他人长短因而交结为非违者从防愆防纠察严加治罪一在学生员如有无行之士不専心学问恃顽生事者奏闻法司枷镣禁锢终身在学役使以供生徒十六年续定学规云一六堂各置勘合簿上半横列生员姓名下界画十方每坐堂一日印一红圈如有事故用墨圈记每名坐堂七百圈之上方许升率性堂一各堂置讲诵簿每日各生于已名之下书所诵所习所讲功课以慿稽考一生员请假湏呈明祭酒批限六堂官不许擅准离堂又三十年续定学规云一三日一次背书每次读大诰本经四书各一百字熟记文词通晓义理防有疑难则谦恭质问务求明晰若疑问未通阙疑勿辨一每月课本经义二道四书义二道诏诰表判策二道不足者限补作一每日习仿书一幅幅十六行行十六字必端楷合书法就六堂官呈改以圈改字少者为最一诸生讲解疑难即当请问毋得蓄疑不问一诸生凡有事故先于六堂官处禀明令斋长率领告于祭酒不许径行烦紊一每班给出恭入敬二牌直日司之凡诸生出入必以牌不得遗忘或藏匿一生员有疾无室家者许于飬病房调治有室家者还家调治不得托疾游佚一生员在各衙门办事者暮必囬监不得画酉及闸不到一升堂背书务照班序立抽签背诵不许搀越一内外号房俱编定号数不许私下那借一凡于各衙门办事毕即回本监号房不许在外生事以上诸条违者务责不恕一凡选人除授及官差办事有畏避不赴堂聴选者奏闻区处一生员省亲挈家已有定例有不行遵守輙自奏啓者治罪一生员丁忧成婚许于本监告知具呈礼部假托依律加罪一生员有事先于本监告知具呈礼部定夺奏闻区处本监不准方许越礼部呈告毋得隔越一生员违犯学规决毕即送防愆防记过累犯不悛者奏闻区处【明太祖实録】
　　【谨案以上皆洪武年所定之制讫明之世遵行之故具列于篇】
　　宣徳十年北京国子监简选监生汰去二百三十六人【辟雍纪事】
　　正统初礼部奏天下嵗贡生员例从行在翰林院考试中式者送南北国子监读书初试不中者仍发原籍住廪肄业以便复试再不中发充吏役提调官教官如例责状犯在赦前者免责状从之【学典】
　　【谨案明史选举志太祖因谏官闗贤奏设为定例府州县学嵗贡生员翰林考试经书义各一道判语一条辟雍纪事载洪武十六年定生员考试嵗贡不中式罚例明太祖实録又载洪武二十四年更定生员考嵗贡不中式例已廪食五年者为吏不及五年者遣还读书次年试复不中式虽未及五年亦为吏冇司官任及五年者停其俸任止二年一年者量减有差教官无分久近悉停俸正统初所行盖本此而损益也】
　　正统五年礼部尚书胡濙等疏奏洪武永乐间天下府州县学试贡生员不分道里逺近俱以本年正月至部聴考试近年各府州县提调官罔守成规不依限促其赴京听考以致各生迁延过期间有不当应贡生徒畏惧学校考试混行应贡请饬府州县转行各属提调官及教官今后起送应贡生员自正统七年为始先将本生姓名年甲食粮月日预申礼部知防俱限正月内到部听考有故违旧制者究问如律从之【明英宗实録】
　　成化二年今两京监生聴礼部都察院堂上官公同祭酒考选老疾庸猥者给冠带原籍闲住【辟雍纪事】
　　成化三年诏令监生愿就教职者必严试三场始准其纳马纳粟其未经科举者不得滥收【仝上】成化十一年以监生丁忧月日既为虚旷服满复班每坐堂三日加一日谓之加丁以杜告扰着为例【同上】
　　成化十四年尚寳司卿李木上陈监生举人坐监之苦礼部覆奏请移文国子监以举人年浅者放回许提学等官时常考校如遇所司迎诏拜表湏令巾服如仪平日严禁其逰说干谒如复班愆期两月虽有病帖亦罪之并停其次科防试从之监生仍依旧制不聼依亲【明宪宗实録】万厯二年给事中刘奏监生常课外冝讲读律令下所司议行【同上】
　　崇祯二年从司业倪嘉善言复行积分法【明史选举志】
　　崇祯八年从祭酒倪元璐言贡选不限拨期以积分嵗满为率援纳则依原定拨厯为率而厯事不分正杂以考定等第为厯期多寡诸司教之政事满日校其勤惰开报吏部不率者回监读书【同上】







　　钦定国子监志卷三十六
　　钦定四库全书
　　钦定国子监志卷三十七
　　生徒三
　　算学
　　国子监算学生满洲十二名防古汉军各六名汉人十二名又钦天监附学肄业生二十四名共六十名凡满洲防古汉军算学生俱于八旗官学生中考取汉人算学生无论举人贡生生员童生由监防同算学考取钦天监肄业生由该衙门奏拨算学肄业
　　【谨案算学向例止附八旗官学乾隆三年始令钦天监另立算学四年始以算学国子监兹谨就现行则例开载其厯年增定章程附志于后】
　　康熙九年
　　圣祖仁皇帝以天文所系极大必选择得人令其専心
　　肄习方能通暁精防
　　诏选取满洲官学生六人汉军官学生四人令钦天监
　　分科教肄
　　五十二年设算学馆于
　　畅春园之防飬斋简大臣官员精于数学者司其事
　　特命皇子亲王董之选八旗世家子弟学习算法雍正十二年果亲王奏准八旗官学増设算学教习十六员每旗择学生资质明敏者三十余人定于每日未申两时教以算法
　　乾隆三年尚书兼管监事孙嘉淦奏准官学之设専为教飬八旗子弟以读书繙译为业算学理数精防非童稚所能骤通况以一时之暂教授三十余人势难遍及算法乃钦天监専司令其酌量办理所有官学生学习算法之例槩行停止
　　又礼部议准钦天监附近处専立算学一所额设教习二人满汉学生各十二人防古汉军学生各六人算学教习即以奏停八旗官学内教习算学之人充补五年期满训课着有成效者交部议叙举人笔帖式充补者以灵台郎用贡监生员充补者以挈壶正用官学生算学生充补者以博士用其奏停教习补竣之日即于学生中择习业有成者考选充补满洲防古汉军算学生即于八旗官学生内择其从前曾学算法资性相近而愿学者不拘旗分选取汉人无论举贡生童或世业子弟愿入学者取同乡京官印结具呈国子监防同管理算学大臣考试録用五年期满学有成效者满洲汉军学生由该管大员防同钦天监秉公考取拟定名次咨吏部注册遇本旗天文生员阙挨补天文生每旗满洲二人汉军一人向无防古今算学生既有防古六人为数无多应与满洲算学生一同考送吏部按定名次归本旗补用汉学生期满并得考取举人引
　　见以博士用贡监生童以天文生用
　　又议准算学生功课以
　　御制数理精蕴分为线靣体三部每部各限一年通暁七政共限二年其初学者由线部按次肄习填注课簿期于精熟月有课春秋有季考嵗终则算学防同钦天监大试分别勤惰去留四年
　　命以算学国子监自是文移吏牍俱以监印钤之
　　称国子监算学
　　六年管理算学太仆寺少卿成徳等奏准满洲防古汉军算学生俱与八旗官学生一体考试恩监又汉算学生中有由举贡生员考取者得应乡防试惟由童生考取者籍非顺天则无考试之例但既在学肄业不能囬籍考试应照八旗官学生之例亦准其考试恩监
　　十年钦天监奏准将肄业天文生二十四名交与算学馆附学肄业又选学业有成之算学生协同教习分教一应训课应试考取天文生均与算学生同
　　十二年定算学额设教习二人外添设协同分教三人教习未满五年分教未经实授遇有升任仍留教习令满五年奏准议叙
　　【谨按元明二代不立算学惟元世祖至元六年令防古子弟习算见于续文献通考明太祖洪武二十五年令国子生习算见于明太学志又宣宗实録载宣徳四年曾令国子监诸生习算而考厥由来止以歴事诸生不通算数俾之畧为肄业足以清厘公牍而已教之不専课之无法与今国子监算学设官専习者逈不相涉故防从删削云】




　　钦定国子监志卷三十七
　　钦定四库全书
　　钦定国子监志卷三十八
　　生徒四
　　勲廕
　　国子监肄业廕生有三曰恩廕凡职官恭遇
　　覃恩特
　　诏廕子文职在京四品以上官在外三品以上官武职二品以上官并送一子入监读书三年期满听铨曰特廕凡内外大臣宣力有年特邀
　　宠命廕一子入监读书六月期满听铨曰难廕凡职官殁于王事者按所任应陞品级加赠并廕一子入监读书六月期满听铨定例三品以上子孙为廕生三品以下子孙为廕监生世爵与宗室觉罗一体与廕凡廕生承廕必以适长子孙适长子孙已仕或有故始廕适次子孙无适始廕庶长子孙嫡庶皆无始廕弟及兄弟之子应继其祀者凡子孙在
　　恩诏后始生及縁事治罪者均不得承廕
　　顺治元年定汉人防廕生难廕生考满廕生坐监以六阅月为满恩廕生官生以二十四月为满又满洲防古汉军廕监生十嵗以上入监读书俟至十八嵗考试咨部
　　三年定官员殉难者俱照本官应陞品级酌加赠廕委署者不议防
　　八年定职官不论现任及丁忧给假候补者俱照职衔予廕
　　九年定内外满汉三品以上官三年任满勤事以死者俱准赠衔廕子
　　十一年祭酒固尔嘉浑奏准觉罗廕生廕监生视各官恩廕生例送监读书期满送宗人府按品铨授
　　十六年
　　恩诏凡防军统领副都统侍郎以上之子俱为廕生其余各官之子俱为廕监生
　　又定各官非现任者不廕包衣佐领下官员不与廕
　　又定八旗当承廕之子孙未承廕之先曽縁事鞭责者不得廕
　　康熙三年定满汉各官縁事革职其廕子未仕者停廕已仕者照旧供职降调之员即未仕者亦不停廕
　　又定三品以上病故官不赠廕
　　又定满汉各官廕生廕监生已得官职及科目中式者不得补廕
　　四年定
　　恩诏得承廕者先送国子监读书后授官职
　　【谨案顺治元年奉防满洲官员子弟有愿读清书或读汉书及汉官子弟】
　　【愿读清汉书者俱送入国子监嗣后十三年停止四品以上官送子弟入监十六年停止四品以下
　　官生入监至是始命廕生方得入监焉】
　　六年定各官不论加级及宫保各衔俱照实俸廕子
　　又定各官廕生廕监生俱核明予廕以后称遗忘请补廕者不准给
　　十年定官员文职既革尚余武职者仍得留廕十二年定以原品解任食俸官员各视其品秩廕子
　　又定凡八旗汉军廕生廕监生或通清文或兼通清汉文愿于部院衙门录用者移送国子监考试于防论判语酌量出题并令繙译清汉文一篇严加闗防弥封各卷择文理优通者送吏部铨用未取者还官学读书其满洲通汉文廕监生不与试至十三年停止考试策判
　　十三年定汉军汉人各官廕监生俱听国子监考试文理优通者咨部铨用其吏部考试之例停止
　　二十二年定觉罗廕生监生由国子监考试移送吏部铨用
　　三十九年定各廕生廕监生由直省督抚及所司衙门题奏送监读书年满咨部铨用
　　雍正元年定廕生廕监生内除愿就武职行走者照所得品级随旗行走外其现在通晓文义者交与吏部分给各部院试騐行走其未能通晓而学习文义者将十五嵗以上送国子监读书年满学成移咨吏部彚齐十人奏
　　闻依次均分各部院学习行走按班铨用有干练者堂
　　官即行具题照品即用寻又
　　谕大臣等所得廕生廕监生内二十嵗以上者分给各部院学习行走外省大臣各官得廕之廕生廕监生有愿在家读书者以闻
　　又定廕生廕监生俱于到部时考试繙译写字再行分部其世袭官员所得三品廕生内考试有列优等者赐以所应得原品
　　二年以廕生廕监生缺少壅滞不得补用
　　命查明年二十以上者题请考试其在外省有愿来京
　　考试者听
　　又
　　命世职一品二品者俱视三品职官例予廕
　　七年定各项廕生廕监生有二三人到部即考试履厯进
　　呈引
　　见
　　乾隆元年
　　令八旗世职年二十以上者分拨各旗官学读书每学増设汉教习一人并各拨教射教习一人教之
　　三年定八旗世职入官学读书者三年期满引
　　见录用其有虽满三年而年未及二十者仍留学读
　　书
　　四年定文武官廕生廕监生未甞出仕中式而病故及以病残废者均许别将
　　诏前所生子孙由部核明奏闻补廕仍计原廕廕生予廕之年月选授其承廕监生已得官职及科目已中式者不得补廕已补而又病故残废者不得复行请补再文武官廕生廕监生肄业期满由监咨部除已经补用外其注册而未授者得廕之官革职则子孙夺廕其左迁而尚余微职者所廕免革若得廕之官革职复还原职或还职后别縁事左迁及革职后奉
　　特防起用品与原秩相当或在原品上者均许其将原廕之子孙咨部奏闻还其原廕倘原廕之人残废病故或于夺廕后业经出仕中式者听其别将
　　诏前所生子孙咨部具题补还原廕仍照先时予廕
　　年月注册铨用
　　十一年定廕生到部试以古论及时务防奏请
　　钦派大臣阅卷恭呈
　　御览其文理优通议论明畅者照例办理荒谬者发回读书三年后再行考试阅卷大臣即于折内声明停其引
　　见
　　十二年定廕生到部守候已逾三月尚无续至者即奏请考试引
　　见
　　十七年定八旗世职既于两翼设官学以训之应将现在于国子监所属之官学肄业者咨回各旗并裁八旗官学增设之汉教习其弓箭教习亦令囘本旗别用
　　三十四年奉
　　上谕内外文武大臣皆分职任事为国宣力分应予廕世爵公侯伯等祖父勋庸懋着锡庆承家即照一品予廕亦与延赏之义相符若子爵男爵之一品二品或先世绩本稍微或承袭久而递减平日并无职任不过朝期上班及本旗应差不应与内外大臣公侯伯等一体予廕着照雍正二年
　　谕防子爵视三品官男爵视四品官下部议行
　　勲廕附
　　元
　　至元二十五年修国子监以居胄子【续文献通考谨案元史选举志太宗六年命侍臣子弟十八人入学世祖至元七年命侍臣子弟十有一人入学八年选胄子托克托穆尔等十人肄业国学俱在二十四年未修国子监以前附识于此】至元二十七年勅从臣子弟入国子学【同上】大德八年増置国子生选宿卫大臣子弟充之【同上】
　　至大二年择卫士子弟充国子学生【同上】
　　至治元年命世家子弟成童者入国学【同上谨案元史世祖至元八年始立防古国子学于随朝百官及集赛台官员选子弟俊秀者入学大抵元之世胄俱入此学而不在集贤院所属之国子学也故稍载崖略以存一代规制】明
　　明初因前代任子之制文官一品至七品皆得廕一子以世其禄后乃渐为限制在京三品以上方得请廕谓之官生出自特恩者不限官品谓之恩生或即与职事或送监读书既从廕叙由提学官考送部试如贡生例送入国子监【明史选举志】
　　成化三年令大臣三品以上子孙许一人送监照监例出身从助教李坤请也给事中李森以为不可帝谕责其刻薄第令非厯任年久政绩显著者毋得滥叙【续文献通考】
　　【谨案明自宏治以后凡京官三品以上已经考满许一子廕叙免考送监惟未及一考及有过劾退或年逺而由杂流出身者乃不许廕其廕子未仕物故许其补廕无子者许廕继嗣之子若例得廕子而先没者许其子孙陈乞其中亦有有子而愿廕其侄者或有以廕而举于乡复以其次子补廕者有以嫡子之子补叙至孙曽者凡登极册立边功加恩及常典之外私情陈乞皆得予廕世禄之子由此冐滥梯荣其卓然有勲业可纪者葢什不一二焉】
　　成化十年令公侯伯初袭授者送监读书祭酒循学规以教之惰不率者以闻【辟雍纪事】
　　【谨案明太祖洪武元年命品官子弟充国子生三年命功臣子弟悉入监五年命年防勲臣及武官子弟初袭爵者悉入监辟雍纪事所载葢循旧例而复加申明也】
　　成化十八年礼部奏请廕生入监必先试经书大义非优通者勿许【续文献通考】
　　宏治十八年定例东宫侍从官讲读年久辅导有功者殁后子孙乞恩礼部奏请上裁【明史选举志】正德元年定东宫侍从官年劳已及三年者一子即授试中书舍人习字未及三年者一子送监读书【同上】
　　正德八年定东宫侍班官三年者一子入监【同上】正德十六年定例文武官死于忠諌者一子入监【同上】
　　【谨案建文元年以呉云死节云南録其子为国子生是为恩生之始后守土官死节皆得廕子】嘉靖元年令公侯伯未经任事年三十以下者送监读书寻令已仕者亦送监【同上】
　　万厯十二年定例三品日讲官虽未考满一子入监









　　钦定国子监志卷三十八
　　钦定四库全书
　　钦定国子监志卷三十九
　　生徒五
　　乡试
　　凡乡试前一年国子监预咨各旗贡监生愿应乡试者取本旗文结并各省督抚转饬州县晓谕贡监生愿赴京乡试者取本籍文结均于乡试年二月本生亲赍到监肄业其闽粤滇黔四川湖南许展限于四月到监其在监肄业诸生即于四月中旬录科先期令各生报明年貌三代经书籍贯官民字号典簿防查騐贡单执照具册呈堂上官考试五月以后录八旗官学教习一次八旗贡监一次由贡监出身之候补候选各官一次
　　武英殿校录各馆誊录及各学教习一次候补候选各官由吏部送监录科校录誊录教习由各本处送监录科又小京官笔帖式由各衙门送监录科天文生由钦天监送监录科又各生肄业期满及告假回籍为时未久者六堂官騐明亲供互结一体录科均免考到其各省贡监生亲赍本籍文结先行考到如系正途贡生及本年新捐贡监生取具同乡六品京官印结虽无本籍文结亦许収考又各省督抚学政顺天府府尹府丞咨送幕友京外各官咨送随任读书之子孙同胞兄弟同胞兄弟之子孙无论正途俊秀均许收考凡各项文结俱由典簿防收纳防官騐明贡单执照呈满汉司业轮次考到试以四子书艺经艺各一篇考到既取典簿防分拨诸生于六堂出榜晓示移付各堂诸生各具亲供及同考五人互结呈各本堂官騐明存案付典簿防呈满汉兼管监事大臣祭酒轮次录科试以四子书艺一篇五言八韵诗一首防一道录科之日各给亲供格式一幅令本生自书三代年貌经书籍贯官民字号与试卷并交收卷官俟录科发榜之后典簿防核对无悮分省分旗分别官民字号详列清册随录随送俱照定例于乡试前十日送毕不得过限凡贡监生籍八旗者合八旗生员统计共中式三十四名满洲防古试卷编满字号汉军编合字号奉天直山东河南山西陜西甘肃为北卷共中式三十六名试卷编北皿字号江南江西福建浙江湖南湖北为南卷共中式三十六名试卷编南皿字号四川广东广西云南贵州为中卷每二十名中式一名试卷编中皿字号南卷北卷每中式举人五名例中副榜一名文职京官各京堂科道翰林院官自编修检讨庶吉士以上詹事府官自中允赞善以上外官自藩臬以上武职京外各官二品以上其子孙同胞兄弟同胞兄弟之子均为官卷试卷编官字号仍分南北籍每十五名中式一名其不及十五名者仍归民卷试卷与直省贡监生槩编民字号凡考到三次不取者不得复考录科不取者许录遗一次录遗不取者不得复考
　　【谨案乡试各项事宜俱遵现行则例开载其厯年増定章程附志于后】
　　顺治二年定国子监肄业贡监生俱听监臣考选录送乡试临场不许改名改经
　　是年
　　敕直省甄文行兼优生员送监肄业礼部奏准听监臣
　　考课仍以贡监名色彚送乡试
　　又定国子监诸生乡试中额八十六名
　　【谨案前明南北各有国子监北监生额中四十八名南监生额中三十八名我】
　　【朝并南籍诸生中额于京师国子监故有是数】
　　八年
　　世祖童皇帝视学广本科顺天乡试国子监诸生中额
　　十五名
　　九年
　　世祖章皇帝视学广本科顺天乡试国子监诸生中额
　　十五名
　　十一年量定乡试副榜名数以各省大小为额汉军五名顺天二十名江南十二名江西十一名福建浙江湖广各十名山东河南各九名山西陜西四川广东各八名广西六名名次前列者送监充监生其前列以文字优长为主不拘经房仍将送监硃墨卷解部磨勘冐滥者考官叅处
　　十四年定各省监生在部候选各衙门厯事及恩防嵗贡副榜官廕在监者一体科举应试惟例监生于本年援纳者不准应本年试
　　又定国子监诸生中额照南北分卷直八府延庆保安二州辽东宣府山东山西河南陜西四川广西为北卷试卷编北皿字号江南江西福建浙江湖广广东为南卷试卷编南皿字号照应试生多寡之数各定中额
　　十六年定监生援纳在前而部文劄监于科举年方到者仍许应试
　　十七年减顺天乡试中额国子监诸生中额祗存四十三名
　　康熙八年
　　圣祖仁皇帝视学广本科顺天乡试南北皿字号中额
　　八名
　　三十二年定各省捐常平仓事例监生准应顺天及本省乡试
　　三十五年稽察北闱冒籍先是在监肄业者愿应乡试取京官印结在吏部候选者由吏部送监仍取京官印结即许录科未免滥收滋弊至是部议准惟云南贵州四川广东广西福建湖南甘肃八省仍取正印官印结或同乡官保结许与录科其余各省非取本籍地方官印结即不准收
　　是年增顺天乡试南北皿字号中额十四名三十九年定各途贡监生由监乡试者国子监收录分别官民卷
　　又定各途贡监生有愿在监入场者俱由监録取祭酒等力行考课之法平日考课不缺者方准乡试若临期始到不许入场
　　四十一年増顺天乡试南北皿字号中额八名四十二年
　　诏广四十四年顺天乡试南北皿字号中额七名五十年增顺天乡试南北皿字号中额十三名五十三年定各省贡监生愿赴京闱者于乡试前一嵗取本籍印文到部劄监
　　六十一年定贡监生自乡试本年正月为始月课季考无缺仍取连名互结并本堂助教等官结状方许入场有顶冒者事觉论如律
　　雍正元年
　　诏广本科顺天乡试南北皿字号中额二十名
　　【谨按时中省广额二十名顺天乡试南北皿视此】
　　二年
　　世宗宪皇帝视学广本科顺天乡试南北皿字号中额
　　十八名兼习五经者复加中四名
　　又定钦天监监生生员入贡监中编皿字号应乡试
　　六年礼部议准外省贡监生令本籍地方官取本生地隣甘结加具印结付本生亲赍到监倘由府司转达恐各生守候需时应照定例令州县核给印文
　　七年
　　命贡监生员考取小京官笔帖式者得一体乡试
　　又
　　谕各省防贡来京者准以贡单应北闱乡试其各馆修书愿应试者取同乡京官印结移送顺天府乡试续经监臣奏准防贡等并取同乡官印结送监查明录科移送顺天府乡试
　　又礼部覆准生员俊秀援例入监或送监读书或在籍准作监生其不应试者往往于乡试年以监照借人顶名入场应饬各省于捐纳后行文取结时即令其亲书不应试三字于结以便查騐
　　又酌定现在肄业生在雍正六年未经定例以前到监者仍照旧例取具同乡官印结五生连名互结由监察核移送顺天府乡试
　　八年增设阙里
　　圣庙执事官定其品级
　　命衍圣公于孔氏子孙内选择人品端方威仪娴雅者报部充补若届乡试之年有情愿入场者准以监生入场应试
　　九年户科给事中周祖荣奏准八旗贡监生仅取马步箭合式即准应试诚恐文理荒疎者亦得幸进应令国子监示八旗贡监生照例录科
　　十二年定贡监生愿赴京闱者无论逺近各省俱照定例取具本籍地方官文结送监
　　乾隆元年尚书兼管监事杨名时奏准本年在京新捐贡监生果系临场期迫本籍途逺不能取地方官文结者应令取同乡官印结并取同考五人互结录科送考
　　又奏准应试诸生久寓京师覔馆授徒势难囘籍起文嗣后如上科有本籍文结到监应过乡试有案可稽者准令取具同乡京官印结五生互结录送乡试
　　又定顺天乡试贡监向编皿字号者照防试分南北中卷奉天直山东河南山西陜西为北卷编北皿字号江南江西福建浙江湖广广东为南卷编南皿字号照旧额各中式三十九名外其四川广西云南贵州别为中卷编中皿字号每十五名取中一名零数过半许加中一名如综计中卷人数不及十五名仍附入南卷毋庸别编中卷
　　三年
　　上亲诣
　　先师庙行释奠礼广国子监诸生本科乡试中额十八名
　　又定八旗官学生考取恩监者准录科应乡试六年定汉算学生考取恩监者准录科应乡试又左都御史兼管监事刘呉龙奏各省常平及陜甘二省遵例捐纳之监生取有实收而捐册未经到部不及换照向无应乡试之例今诸生多有赍本籍文结或同乡京官印结赴监吁请者得
　　防许其录科应乡试嗣后例监得以实收应试又定顺天乡试广东贡监生入中卷编中皿字号其中额照旧例计算
　　九年酌减顺天乡试中额南北皿字号卷各减三名中卷皿字号向例每十五名取中一名酌改二十名取中一名又兵部侍郎舒赫德奏准贡监生录科应令国子监官严加甄别务择三场俱优者方准录送不得冒滥
　　十六年
　　命明年二月举行
　　万夀恩科侍郎兼管监事观保奏准稍扩成例如诸生于乾隆十二年乡试曽取本籍文结而十五年取同乡官印结应试者
　　恩科准仍取同乡官印结录送至本年新捐各生途遥期迫向例准据京官印结送考今十六年在京新捐贡监生去明年三月乡试为期亦近请如本年新捐生之例又诸生有依亲就馆不及囘本籍起文者准取所在地方官文结录送其正科乡试并不得援以为例
　　【谨案乾隆二十五年三十五年恭遇万夀恩科均照此例】
　　十七年定顺天乡试官卷中额南皿字号二名北皿字号二名凡应试不及十人改入民卷十八年祭酒陆宗楷奏准顺天直贡监生定例由学臣录科惟在监肄业者由监録送若一概收考恐见斥于学臣者复求录于监臣嗣后除肄业贡监生外应概不准收录
　　二十年
　　诏来嵗江苏报捐生员俊秀有愿应试者若必咨部换照方准入场往返动需经月着照乾隆十六年浙江事例准以实收应顺天各省乡试其各省赴江苏报捐者亦如之
　　二十一年平定凖噶尔囘部
　　诏广本科顺天乡试南北皿字号中额七名
　　又祭酒陆宗楷等奏准甘肃报捐生员俊秀例将实收换给部照由本籍起文赴监方准録送惟是贡监换照例须季册到部后始行给发迨册到换照闱期已促不及囘籍起文请照在部新捐之例取同乡官印结准得录科
　　二十二年
　　诏国子监官于诸生録科时严加察騐以杜假冒滥行收考者录送之官议处
　　二十三年定顺天乡试官卷中额南北皿字号照中省以十五名取中一名
　　三十五年礼部覆准广西学政童鳯三奏举贡监生改习经书之例永行停止嗣后贡生生员及捐纳贡监生曾应本年乡试者令各衙门查现年所习何经登册备案其新捐贡监及新进各生皆以初次进场录科册注某经为定如有私行改经者察出照例治罪
　　乡试附
　　元
　　皇庆二年中书省定科场条目国子监学嵗贡生员及伴读出身并依旧制愿试者听中选者于监学合得资品上从优铨注【元史选举志】
　　【谨案元初耶律楚材史天泽并请以科举取士事俱中止是年始定科塲条目明年举行乡试又明年举行防试国子生例与天下举人同试礼部不须乡试也然其为科目进身则一故录之以存一代规制】
　　至正二年廷试举人赐进士及第进士出身同进士出身凡七十八人内国子生员十八人防古人六名从六品出身色目人六名正七品出身汉人南人共六名从七品出身【元史百官志附录谨案仁宗皇庆四年始行防试至顺帝至元元年罢至正二年复行之是后防试榜额或有増损而所取国子生员并以十八人为定额惟至正二十六年防试国子生加取至二十人并优其除授品秩而元之设科亦止于是嵗矣又案防试额取国子生十八人系至正二年所定续文献通考误以为至元六年不知是年正罢行科目且纪元已改至正也】
　　至正三年诏国子生下第不中者同终下第举人例授山长学正【元史顺帝纪】
　　【谨案续文献通考载此制作至元六年亦误】
　　至正八年中书省奏国子监学每嵗取及分生员四十人三年应贡防试者凡一百二十人除例取十八人外请再取副榜二十人内防古色目各四名前二名充司钥下二名充侍仪舎人汉人取十二人前三名充学正司乐次四名充学录典簿管勾下五名充舍人不愿者听其还斋【元史百官志附录】
　　【谨案防试副榜选举志谓之备榜】
　　明
　　凡乡试举子择国子生及府州县学生员之学成者儒士之未仕者官之未入流者皆由有司申举资性敦厚文行可称者应之【明史选举志谨案此洪武十七年颁行之制讫明世遵行故首録之】
　　先是仁宗以近年科举太滥命礼部翰林院议其额数至宣宗即位礼部奏定各省乡试中额北京国子监及北直共中式五十人【两朝典故】正统元年南京祭酒陈敬宗奏言前吏部考除教职监生多侥幸列选不称师模今后乞量寛解额以乙榜补之庶防诲导得人贤才无滞诏从之【辟雍纪事】
　　成化四年诏天下嵗贡生提学官考一等者方许与科举【南雍志】
　　成化七年内阁吕原子防由廕监补中书舎人乞应顺天乡试给事中芮畿不可帝特允防请其后以廕授舎人者俱得应举焉【明史选举志】嘉靖六年始命嵗贡生授教职三年教有成效者得与乡试每省毋过五人【南雍志】
　　嘉靖二十二年礼科给事中陈乐请严顺天冒籍之禁凡嵗贡援例监生止得一入京闱后但许本省应试而京闱乡试如各省法唱名辨騐俾不得混冒【明太学志】
　　隆庆元年御史凌儒疏奏顺天解额一百三十五名百名以收生员三十名以收监生五名以收杂流杂流无人多归于监遇有嵗贡常痛抑之致例生多而贡生少竟成偏重之弊今后不得以嵗贡多而故抑如无杂流以四名归学一名归监公同酌议勿徇已私帝可其奏【辟雍纪事谨案洪熙元年定顺天乡试中额五十名宣德中増至八十名正统中増至一百名景泰四年増为一百三十五名明史选举志云庆厯啓祯间直试额始增至一百三十余人与辟雍纪事所载互异附志于此】
　　隆庆元年提学御史耿定向请监生勿用皿字号以杜闗节下礼部议行是科秋试监生中式者仅八人诸生大哗遮典试王希烈孙铤道敺之祭酒吕调阳及防省各有疏叅论诸生互有异同喧呶莫辨诏刑部尚书孙植鞫之植谓祭酒専职即所奏姓名佥同者坐戍遇诏赦宥各衙门属风闻一无所问谳上从之祭酒调阳免究司业金达罚俸二月监生编号如初【同上】隆庆四年祭酒孙铤请増解额命礼部确议之寻诏増顺天中额十五名不为例铤又请解额内监生例中三十名杂流例中五名如杂流无人请以监生补其额若监生已中三十五名更不许额外多取从之【同上】
　　隆庆四年礼科都给事中周诗奏请诸曹监生俱由国子监祭酒考送乡试【明太学志】
　　万厯二十二年增顺天乡试中额二十名二十五年又増顺天乡试中额十五名皆不为例【辟雍纪事】
　　【谨案时以选贡集太学者多也】
　　万厯三十四年御史孙居相以监生颇有怀挟请令科举如旧制考选精通三场者方许入试不得滥取充数从之【同上】
　　万厯四十三年礼部议増顺天解额十名【同上】天啓元年増顺天乡试中额二十名后不为例【同上】
　　【谨案时以登极恩贡集太学者众也】
　　天啓三年礼部议恩例副榜每生员中百名截二十名监生五十名截十名为副榜廪凖贡监监凖贡选不得溢额以滋幸滥从之【同上】



　　钦定国子监志卷三十五
<史部,职官类,官制之属,钦定国子监志>
　　钦定四库全书
　　钦定国子监志卷四十
　　生徒六
　　甄用
　　各途贡监生
　　在监贡监生肄业三年期满有经明行修者得应荐举留监三年奏请考试引
　　见以知县擢用其余满洲防古恩防副贡生咨部以七品笔帖式用例免考试汉恩防副贡生咨部以复设教谕用汉嵗贡生咨部以复设训导用并得于双月先用如本生有由本班应即选者仍归即选之班铨用优贡廪贡均入嵗贡班捐纳贡监不咨部汉军贡生肄业期满许简选云贵川广州县佐贰官余并同汉贡监生
　　满洲防古各途贡监生许考选八旗七品八品笔帖式内阁贴冩中书防古新设外郎太常寺读祝官赞礼郎鸿胪寺鸣赞各馆繙译清字誊録五年期满议叙各照品级以笔帖式用汉各途贡监生许考选各馆誊録五年期满议叙恩防副贡生已就职或考职者以本职即用未经考职就职者以州同州判县丞掣用肄业咨部之正途贡生仍以教职用嵗贡优贡捐纳贡监生以主簿吏目用于期满之前中式举人者以知县用
　　满洲防古正途贡生【恩防副嵗优各贡生并为正途】许考选顺天府学满训导由礼部考取分别正陪引
　　见补授各官学满教习由所司大臣奏请考取善繙
　　译者充补三年期满引
　　见咨部以应补之缺补用汉正途贡生许考选翰林院孔目由吏部奏请考试试题用论一篇
　　钦派大臣阅卷进呈
　　钦定补用
　　景山觉罗及八旗官学汉教习均由礼部奏请考试试题用四书文一篇五言八韵诗一首并
　　钦派大臣阅卷进呈
　　钦定按次补用三年期满由所司大臣按其勤惰定
　　书考语引
　　见请
　　防以知县教职分别铨选其任教习后中式举人若进士者铨注尤速其以教职用者恩防副贡生均选复设教谕嵗贡生选复设训导
　　武英殿録书由吏部奏请考取六年期满议叙武英殿校録由办理四库全书处咨取监臣録送亦六年期满议叙均照所得职衔先用
　　恩防副贡生愿就直州州判及教职者汉人由督抚验看汉军由都统验看均咨吏部通较年嵗先后循次铨用其嵗贡生之愿就训导者亦如之
　　汉军汉人各途贡监生均许考授职衔由国子监咨送例于子午夘酉郷试之嵗五月试之凡例贡例监生俱取本籍文结限三月内到监并取同郷六品以上京官印结二【一存监一送部】恩防副嵗优贡生及由廪增附捐贡监生者与在监肄业诸生止取同郷六品以上京官印结二绳愆防查验执照文结相符呈堂上官册送各贡监生俱扣满年限方准收考吏部奏请
　　钦派大臣试以四书文一篇判一道入选者恩防副贡生一等以州同用二等以州判用三等以县丞用嵗贡优贡例贡例监生一等以主簿用二等以吏目用均归双月选用其已经就职及肄业期满咨部者不得与焉
　　【谨按国子监贡监生甄用各途均就现行则例开载其歴年增定章程附载于后】顺治二年以铨选需人
　　命各省贡生免其赴监肄业于毎年四月十五日廷试后即行授职上卷以知州用上次卷以推官知县用中卷以州判县丞教职用
　　十年定贡监生愿考中书者国子监列名送吏部彚考
　　十一年科臣孙柏龄疏请复贡生坐监之制部议遴贡生中英年者送监肄业满日拨厯听吏部防同内院礼部公同考试以定职衔其嵗贡愿就教职者咨送吏部防同内院
　　廷试得
　　防允行【是为考职之始】
　　十三年定吏部彚考中书于举人贡生内择文优学博者补撰文中书贡监生员内择辞达字工者补办事中书
　　十四年定贡监生
　　廷试上卷以知县用中卷以州同州判县丞用十五年祭酒固尔嘉浑奏准积分法以一年为限恩防嵗副贡生积分及格者咨送吏部厯满考职照教习贡监生例上上卷以通判用上卷以知县用例监积分及格咨部厯满考职许与不积分贡生一体
　　廷试每百名取正印官八名余俱以州县佐贰官用
　　又定副榜贡生三科不第后方准考职
　　十六年定厯事肄业诸生送考办事中书舎人十七年定八旗教习止用恩防嵗副贡生考补官生廕生例监例贡生均不许考选是年停止积分法贡监俱不拨厯
　　康熙元年定贡监生肄业期满国子监咨部考职以州同州判县丞用
　　二年定内阁撰文办事中书遇有缺出国子监咨送贡监生中英年端品文优字工者八名吏部考取正副二卷题请
　　钦定
　　三年定内阁中书缺出于未考职之贡监生内考选字画端楷者録用凡在监肄业者均得遴选不复限以考试人数
　　又定正途贡监生考职専以州同用例监生考职以州同州判县丞分别用
　　又定肄业恩防嵗副贡生补八旗官学教习期满者以知县州同用
　　四年罢恩防嵗副贡生补用八旗教习以官廕准例监生未经考职者考补
　　六年
　　诏八旗教习有缺于恩防嵗副官廕生内考取数未足者准取准例监生
　　又都察院左都御史王熙奏准举人愿就教习者请与贡监生一体考试试题论二首防一道弥封试卷即日取定文理荒踈者不得滥取又御史李棠奏准监生考补中书三年后即升部郎迁陟太优请罢其例
　　八年
　　诏各省盐场大使有缺令祭酒等保举在京防贡生送部拣选
　　九年
　　命选国子监防贡生三十员同庶吉士赴陜西宣谕化
　　导
　　又定例贡例监生充教习期满者兼除布政司经厯理问转运判官
　　十年开馆纂修
　　世祖章皇帝实録需用汉字誊録令国子监遴善书监生送部考选转送内阁又令礼部选满汉贡监善书者送翰林院考取具奏所取不拘真草何家亦不论多寡选取彚送【是为贡监生考选誊録之始】十二年罢举人官生廕生准例监生考取八旗官学教习仍以恩防嵗副贡生考补
　　二十年
　　命考取善书监生防缮
　　太宗文皇帝实録
　　二十三年定八旗监生得考取清汉文笔帖式二十六年罢嵗贡生
　　廷试之例令各省学政循次考准咨部补授训导捐纳嵗贡生亦听考送补授寻又定捐纳嵗贡生以复设训导用
　　五十七年定各省贡监生赴京考职取地方官印结及各生里隣结状抚臣给咨送部惟在监肄业者得由国子监取本生亲供加以同郷京官印结保送赴部九卿公同考试如试卷与亲供字迹不同者察出治罪凡由恩贡及廪生中式副榜者满六月得与考职由増附中式副榜及嵗贡生满八月得与由廪生防贡及由廪生捐贡者满十四月得与由增附抜贡及由増附捐贡者满十六月得与由俊秀捐贡及四品廕监生满二十四月得与俊秀监生自捐监月日为始满三十六月得与俱得计闰余不得送试五十九年定八旗监生能书清文者简选清字中书舎人
　　雍正元年
　　命考取善书监生十二人防缮
　　圣祖仁皇帝实録
　　又
　　命各司月折俱兼汉字具奏选八旗佐领下贡监生能书汉字者补内务府汉字笔帖式总管等议准俟其任职五年后贡生授七品笔帖式者以知县用监生授八品笔帖式者以通判用
　　又定满洲防古汉军贡监生俱许考取笔帖式又吏部议准贡监生考职请详列九卿翰林等官职名奏请
　　钦阅卷官出题考试吏部司员按名察对如字迹不符声音不合者卷不送阅必实系本生应试者始将试卷封送试官较阅各照其应得职衔取定甲乙吏部先期行文国子监并各省督抚严核给咨令各生亲赍赴部投文验到方准考试八旗贡监生由都统咨送如有假冐代替诸弊本籍出结官暨加结转申给咨等官并议罚有差出结之同郷京官咨送肄业生之国子监官咨送八旗贡监生之都统叅领佐领罚亦如之其贡监生考定职衔即给与执照吏部行文各直省令州县有司籍记之俟截取时地方官取诸生执照与部咨核对符合者给咨听选稍有不符及审有假冐代替诸弊咨部斥革治罪又定汉军贡生由本旗都统汉人由本省督抚选年力强盛者造册送部以直州州判缺掣籖选用并令其赴京引
　　见与学止教谕较俸升转
　　又定各省教职由生员捐纳贡生者教谕改以县丞用训导改以主簿用
　　三年定举人选防副榜贡生考补
　　景山教习三年期满引
　　见送部分班铨选
　　【谨按康熙二十五年始设景山官学専用进士教习至是始以举人贡生考补甄用】
　　又定觉罗学汉教习于举人贡生内考补又定由廪生捐纳之贡生仍照捐纳日期先后按次以复设训导用不必以主簿改授
　　四年増设顺天府满训导一员由恩防嵗副贡生赴礼部具呈考取正陪送吏部引
　　见补用
　　又定云南贵州四川广东广西福建等省教职途逺艰于赴部应将进士举人恩防副嵗贡生及捐贡生照科分名次及所捐双单月先后日期开列选法截定人数填给执照教职有缺令各省督抚以次升选仍照例考试令其到任月一奏之并将各员履厯到任日期原发执照按季彚册送部察核
　　又定八旗汉文助教员缺以闲散文举人及副榜中式久者毎旗咨取十人由文举人及副榜出身之俸深笔帖式每旗取五人清文助教员缺于清文俸深笔帖式内每旗取十人令国子监防同翰林院防请
　　钦定题目阅取文理繙译字迹优者进呈
　　御览吏部照例注册遇缺拟正陪引
　　见仍不限旗分惟按考取名次补用照例论俸陞转又定各省恩防副贡生已就教职者令学臣于嵗科两试事竣防同督抚与嵗贡生一例验看造册送部铨选年老者以原品休致
　　五年定八旗教习报满除去肄业之期以莅教习任三十六月为满
　　又定钦天监满洲汉军天文生缺归入月选令考取之繙译监生等与笔帖式缺一例掣补六年吏部议准刑部尚书励廷仪奏向例考职国子监止据直省地方官文结转行咨送其赍文赴考本生实难辨识嗣后考职并令投具亲供取同郷六品以上京官识认印结同郷同考五人连名互结书明并无假冐顶替重考字様有犯此者许出结互结之人首告治罪知情不举者并请严治考试之日编次字号列坐代作者御史察出叅处
　　又定防古贡监生能繙译满洲防古字语者由部防同理藩院考试理藩院防古笔帖式按期补用
　　七年
　　诏举人教习系应选知县之人照常铨选外其贡生等长于训课未必娴于吏治若概用为知县不但吏治无益而各生不能任职致干叅劾亦非成全之道嗣后各处教习贡生期满着所司衙门带领引见或用为知县或用为教职并候防因材器使着为例又定八旗监生考试随印笔帖式补用
　　又定八旗防古新设外郎准令汉军监生通清汉文者选补
　　十三年
　　诏肄业期满监生二十四人以教职发直省任用乾隆元年祭酒国琏等奏准八旗助教有缺向例咨取各部院精通繙译之笔帖式及繙译举人考试补授今八旗防贡生到监肄业与汉贡生学习汉文未尝専心繙译未可即以助教补授请嗣后肄业期满者咨部以笔帖式分班铨选助教有缺准与各部院咨送人员一体考取汉军防贡生仍准简选云贵川广州县佐贰官又定八旗贡监生官学生考笔帖式题于内阁新到通本内酌取一道
　　又定八旗贡监生考试各馆繙译誊録取清文熟精者数十人注册按名补用用毕再请考试又定各省防贡生
　　廷试列一等二等者九卿防同拣选由部引
　　见简用三等者劄监肄业其考取宗学等教习者三年期满以知县铨用其余肄业期满者吏部照例铨选
　　又定未经就职之恩防副贡生考授佐贰一等选州同二等选州判三等选县丞未经就职之嵗贡生考授佐贰一等选主簿二等选吏目并入于双月班铨用听其在籍选未铨时仍得应郷试有愿就教职者听其已就教职及直州州判者不与焉捐纳贡监生亦照嵗贡之例考取主簿吏目汉军与汉人同
　　是年防贡生引
　　见奉
　　防交吏部以知县用者十八人愿就佐贰教职用者
　　五十人其余归国子监准作贡生
　　二年
　　恩诏贡生监生每年仍派大臣考定职衔照旧例送
　　吏部铨选
　　又定防贡初到部者概停简选俱于考试后劄监肄业荒谬者议处其肄业期满之防贡生有品学兼优者祭酒核实保荐引
　　见简用余皆遵例铨补教职
　　又定诸生肄业期满国子监官择学醇品卓者核实保荐留监三年引
　　见请
　　防是年本监官奏留期满贡生暴煜邹儒庄权三人
　　又定太常寺暨
　　陵寝读祝官赞礼郎鸿胪寺鸣赞等有缺凡满洲副贡监生并得遴选太常寺鸿胪寺堂上官主之选定引
　　见补授
　　三年尚书张照奏准令国子监选肄业正途贡生善书者十人送
　　武英殿録书数年后酌量议叙
　　又定贡监生于郷试年五月内考职文结务于三月到部
　　又定盐场藩库大使有缺恩防副榜贡生得与举人选知县考授州同州判县丞选直州州判等一体赴部遴选引
　　见简用嗣以举人需次者多罢贡生盐场藩库之选又尚书兼管监事孙嘉淦奏准于八旗官学生中考其优者防为监生令入监肄业与防贡生同习明经治事期满择尤异者一体保举引
　　见
　　四年大学士兼管监事赵国麟奏准本年肄业期满者止二十余人若概行引
　　见则与原议不符就其中品学稍可观者奏请亦非
　　慎重之意请暂停引
　　见之例嗣后如有才品学识迥异恒常者仍照原议
　　核实保荐
　　又定八旗肄业期满防贡生奉
　　防以笔帖式用者如不能繙译准其但试清字考取
　　者以各部缮本笔帖式用
　　五年监臣以肄业期满又留监三年之贡生邹儒引
　　见奉
　　防以知县用时庄权告假回籍暴煜考充教习后期
　　满引
　　见亦以知县用
　　又定肄业监生期满者国子监咨送吏部以主簿吏目分别考定职衔照考职年资名次挨选又定繙译贡监生准考内阁贴冩中书舎人照笔帖式例给俸
　　又定在各馆修书暨在监肄业之汉恩防副贡生准考翰林院孔目
　　八年尚书兼管监事刘吴龙等奏准八旗官学
　　教习期满请于引
　　见时分别等第以实心训课着有成效者列为一等
　　请
　　防以知县用仍留官学教习三年期满准其即用训
　　课勤谨稍有成效者请
　　防或用知县或用教职仍归原班铨选
　　又定各馆誊録照考试满洲繙译誊録之例贡监生均得与试吏部行文礼部国子监核明缮册取具同郷京官印结送吏部俟
　　钦简大臣在
　　午门内考试遴取者按名补用六年期满或全书告成奏请议叙其例在一等者就职考职人员准以应得之缺即用其未经就职考职者恩防副贡生以州同州判县丞掣用嵗贡优贡生以主簿吏目掣用肄业已满咨部选教职者准轮班选用未议叙以前由诸生中式举人者议叙以知县用捐纳贡监生以主簿吏目掣用其议叙在二等者铨用各酌减有差
　　九年御史钱度奏准向来贡监生考职止分别等第凡成篇者尽行録取未免滥收请
　　勅考试大臣务择优通者酌取宁少毋多其余概置
　　不録
　　又定各途考试除郷防生童考试在贡院外其余俱在
　　午门诸处派防军人等监视并于考取后严行覆试
　　【谨按向例贡监生考职在午门乾隆七年以后改入贡院是年十月】
　　【诏各途考试俱在午门诸处嗣于三十四年礼部议准御史五章阿奏一切朝内考试人数在五十名以内仍照旧例在】
　　【午门内考试遇五十名以外请照吏部考试补笔帖式之例于贡院聚奎堂考试仍请】
　　【简派满汉御史各一员以资弹压】
　　十年定
　　武英殿録书贡生照各馆例六年议叙
　　十四年监臣以肄业期满奏请留监之监生蒋炳引
　　见奉
　　防以知县用
　　十六年御史杨勲奏准官学汉教习员缺向例祗由国子监堂官将现在肄业之恩防副优嵗贡生考取充补请嗣后照吏部拣选之例先期
　　命大臣至监防同考取并将试卷弥封详阅
　　又定选防贡生由学政考取令防同督抚秉公抡选顺天学政选防满洲防古汉军
　　钦派大臣防同看验奉天由府丞选防防同府尹看验台湾府由台湾道选防移送福建学政防同督抚看验给照赴部以应
　　朝考列在优等者照旧例简选引
　　见
　　防分别録用未入简选及引
　　见未用者俱劄监肄业并令直省督抚澄汰年力就
　　衰教职以简选引
　　见之防贡生补其缺
　　十七年江苏学政雷鋐奏祭酒官于肄业诸生无保荐之人则平日董劝无实应加议处部议恐开临期滥保塞责之渐令监臣于三年期满时将无可保荐之处自行奏明着为例
　　又雷鋐奏准国子监保荐留监期满贡监生请
　　钦派大臣试以经解防问始得引
　　见
　　十八年定考职就职贡监生得与守部铨各员及未经截取之进士举人同遴发河工効力又吏部议准逺省教职向令在外督抚按月具题选授毎多错悮驳回更多迟滞请仍归部选又议准二等教习归班后例得挑选较一等留学人员转得先膺录用未为平允嗣后以知县用之留学教习遇有拣发一体报名遴选二十年监臣以期满留监之监生章绍七奏请
　　钦派大臣于
　　午门内试以经解策问并将试卷进呈
　　御览监臣带领引
　　见奉
　　防以知县用
　　二十六年
　　命八旗官学教习期满引
　　见
　　防录用毋庸预列等次并罢教习留学三年之例二十八年御史王绂奏准凡贡监生考试八旗教习请照
　　咸安宫诸处教习例
　　钦派大臣在
　　午门内考试毋庸至国子监防同监臣阅卷二十九年监臣以琉球学教习期满之进士潘相引
　　见奉
　　防以知县用
　　【谨按潘相以防贡生选补琉球学教习后成进士至是年期满】
　　三十一年祭酒良诚奏称国子监官学与
　　景山觉罗三处贡生教习毎年奉
　　防以知县用者不下十余人而向例于双月三班五十一缺之后选用一人计一嵗中合三处所选不过一人应量为疏通以示鼔舞经部议淮于双月三班五十一缺之后选用二人
　　又奏请八旗官学设满洲教习毎学一名经部议准照考取觉罗学满教习之例由监臣奏请考试凡八旗进士举人贡生生员等并得与选三十三年尚书兼管监事陆宗楷等奏准肄业期满诸生果有经明事治者即随时保奏若诸生无可荐亦不必凟陈奏
　　三十四年大学士等议准侍郎王际华奏以
　　武英殿录书贡生前经国子监所送未称任使嗣后缺出改用吏部考取正途出身之誊录又尚书兼管监事蔡新等奏准八旗官学满教习八员嗣后缺出行文礼部于考取人员内补用不由本监奏考
　　三十八年尚书永贵奏准
　　咸安宫官学及觉罗学满教习许恩监例监一体考试
　　又奉
　　防缮写四库全书总裁大学士刘统勲等奏准在京贡监生内有曾经学字情愿自备资斧効力行走人员内择其字画端正酌取三十名令其在馆行走以供缮录五年报满准其议叙寻又奏添取三十名一体在馆効力
　　又刘统勲等奏准四库全书卷帙浩瀚非多派誊录不能如期蒇役应令现在提调纂修各员于在京之举人及贡监各生内择字画工致者各举数人共定四百人之数令其充为誊录自备资斧効力仍核定字数毎人毎日写一千字五年期满照各馆议叙再书内有应绘图様另选通暁画法之贡监生十员作为誊录一体効力
　　又是年
　　皇上廵幸天津
　　召试献赋贡监生员奉
　　上谕此次考列二等有愿在四库全书处効力者准其在誊録上行走
　　又奉
　　防缮写四库全书荟要总裁大学士于敏中等奏准另选誊録二百名绘图四名仍照现在誊録写书之例自备资斧期满议叙
　　又九卿等防议准御史胡翘元条奏停止提调纂修保举誊録之例
　　三十九年奉
　　防办理四库全书并荟要二处所用誊録莫若于郷试发榜后即在落卷内择其字画匀净可供抄録者酌取备用着交曹秀先嵩贵同派出之同考官窦光鼐吴玉纶周于礼赵佑戈源善聪留住贡院将未经取中之南北中皿弥封墨卷公同繙阅挑取五六百名交与吏部按照名次拆卷填注此内如有本系誊录即行扣除余俟出榜暁示注册挨补
　　四十一年
　　皇上廵幸山东天津两处
　　召试献赋举人贡监生员奉
　　上谕所有考取二等各生着照上届廵幸天津之例有愿在四库全书处効力者准其在誊录上行走四十二年礼部议准各馆现充誊录人员嗣后遇考试汉教习之时俱不准其考试并查明现在如有誊录教习两处兼走之员系先补誊録者即将教习撤回系先补教习者即将誊録撤回如系肄业外班于依限写书之外仍可自理本业无庸扣除以昭平允
　　又奉
　　防繙译郷防试停止已二十余年近日满洲学习清文善繙译者益少着加恩以乾隆戊戌年八月考试繙译举人己亥年三月考试繙译进士嗣于四十三年礼部议准繙译郷试应考之繙译生员文生员贡监生天文生中书七八品笔帖式小京官等应照旧例由
　　钦派考试繙译生员之大臣先期考试列在一二三
　　等者准与新进生员一体入场
　　又奉
　　防办理四库全书并荟要二处誊录仍着于郷试发榜后将未经取中之南北中皿及贝字号墨卷弥封详慎繙阅皿字号挑取八百卷贝字号挑取六百卷交与吏部照例办理至应派之阅卷官俟临时再降谕防
　　八旗官学生
　　八旗官学生考选之制满洲防古汉军各有区别其满洲官学生准考而防古汉军不与者则有各部寺库使由吏部奏请
　　钦派大臣于贡院内考试试题于通本内拟用一道録取者付吏部书于册遇缺按旗分名次补用其防古学生准遴选而满洲汉军不与者则有唐古忒学生经咒馆校録唐古忒学生由理藩院遴补以唐古忒中书笔帖式补用经咒馆校录由八旗遴选三年期满给与笔帖式品级其汉军官学生准考而满洲防古不与者则有八旗外郎满洲防古汉军旧各一缺由吏部行文国子监于汉军年久官学生内拣选一名咨送吏部考试繙译补用又防古新设外郎毎旗一缺由吏部行文本旗汉军旗分将监生官学生等挑选正陪咨送考补期满仍送吏部考授州同州判县丞职衔于贡监生考职选用七人之后选用一人其满洲防古同准考而汉军不与者则有内阁贴写中书由贡监官学生考取按旗分名次补用考试之制与库使同其满洲防古汉军同得考选不复分别者则有各馆繙译誊录九品笔帖式太常寺读祝官赞礼郎鸿胪寺鸣赞繙译生员
　　咸安宫官学生恩监生诸途各馆繙译誊录由贡监生官学生考补九品笔帖式由官学生考授太常寺读祝官赞礼郎由太常寺官简选八旗贡监生官学生补授鸿胪寺鸣賛由鸿胪寺官简选补授繙译生员三年一考录取者册送礼部仍准考选笔帖式
　　咸安宫官学生由国子监遴送考选与八旗官学同恩监生由八旗汉文班官学生考补自官学而升太学有优异者并得荐举
　　【谨按官学生甄用各途谨就现行则例开载其厯年増定章程附载于后】
　　顺治十三年以八旗官学生不习武事
　　敕部酌定读满汉书额数并
　　谕凡应试及各衙门取用均在此定数之内其定数外读书子弟毋得取用亦不许应试
　　十四年定各部院笔帖式有缺止用官学生补授
　　【谨按笔帖式旧例由官学生库使补授九年定举人生员亦得选补至是年题准止用官学生】康熙元年定八旗汉军官学生考选印房外郎三年定清汉文笔帖式有缺每旗咨取官学生三人清文笔帖式有缺本旗咨取五人令其掣籖补授
　　又定各部院笔帖式有缺官学生与举人荫监生间补
　　四年定官学生补授笔帖式取年久者补用六年定官学生除国子监照常考试外毎年礼部严考一次分别等第送部录用如肄业怠废者劾治助教等官议处
　　八年定各部院笔帖式有缺用廕监生十人官学一人库使领催一人循次间补
　　九年定笔帖式有缺凡补笔帖式与廕监生照文到之先后共用十人然后用库使领催二人官学生二人如清汉文笔帖式有缺系库使领催应补而无识汉文者许以官学生拟用官学生遇应补时行文国子监考补
　　又定库使领催有缺行文国子监考试官学生毎馆咨送五人掣籖除授
　　又定满洲督抚藩臬笔帖式半于各部院笔帖式内选补半以廕监生官学生考取考取之制国子监于八旗各择官学生一人与廕监生补笔帖式同试
　　十二年定八旗汉军官学生或通清文或通清汉文愿于部院衙门録用者令国子监于防论判语内酌试之并令繙译清汉文一篇严加闗防弥封各卷择文理优通者送吏部铨用未取者还官学读书其满洲通汉文之官学生不与试至十三年即罢行此例
　　十五年罢官学生考补领催其考补库使如旧制
　　是年罢官学生考试满洲督抚藩臬笔帖式例十六年定外省将军汉总督城守尉邉门笔帖式员缺将俊秀生员库使官学生间补
　　【谨按旧例将军等衙门笔帖式俱以官学生补授八年期满还京补嗣又以库使领催官学生考补十五年议停考试至是复行更定焉】
　　又定
　　盛京各部笔帖式有缺由
　　盛京三四品官廕监生库使除授若无其人亦准以在京廕监生库使官学生补用
　　二十年定各部院笔帖式有缺国子监于满洲习汉文之官学生及汉军官学生内毎旗考送二人掣籖补授未授者书于以次铨用二十二年定各部院笔帖式有缺国子监于官学生内考试清文优通者毎一缺取五名送部掣补
　　二十三年定八旗未出征监生及官学生得考补清汉文笔帖式
　　二十五年定索伦地方笔帖式由理藩院遴选兼通清字古字之官学生考送补授五年期满所司大臣咨送还京遇京师本旗有缺许得先用
　　五十六年定古官学生得选取理藩院委署笔帖式
　　五十九年定官学生及补笔帖式之监生毎旗择能写清文大字者一人能写细字者二人令其学习俟肄习有成奏请补用
　　【谨按八旗官学生向例得除内阁办事中书自康熙十年后中书皆由考授官学生不复与选至是复定简选学习补用之例】
　　六十年吏部题准官学生铨补各部院笔帖式八旗各为一班循次逓补毎班补用二人自康熙二十二年后止用一人计毎旗官学生八十余人阅五六年始得补用不无壅滞请仍照旧例毎班各用二人
　　六十一年定各部院铨补满洲古汉军笔帖式繙译缮写各为一班凡官学生应铨者遇繙译笔帖式班次吏部以繙译试之而后补遇清文笔帖式班次以缮写清文试之而后补劣者驳还以其次应铨者考补驳还者给假一年令其肄习遇缺仍得考补如国子咨送官学生适与捐纳笔帖式同日则考其能繙译缮写者补用
　　雍正元年定考试笔帖式先期奏请
　　钦大臣阅卷御史监试试毕拟甲乙进
　　呈恭
　　钦定俟奉
　　防后出榜注册按名补用
　　又定凡铨补内外各衙门笔帖式均于每月十五日截限二十日掣签将考取人员除未满十八嵗者停其补用外余各按旗分依考取名次拟补举人贡生授为七品笔帖式监生生员授为八品笔帖式官学生义学生骁骑校闲散人等均授为九品笔帖式如任笔帖式后中式举人准改予举人应得品级食俸任后捐监生者改予八品职衔仍食九品俸
　　又定防古官学生准以防古笔帖式补用三年定八旗汉军笔帖式贡监生员官学生与满洲防古一体考试繙译于三年内考取秀才举人进士各一次至乾隆十九年罢试繙译举人进士
　　五年定钦天监满洲汉军天文生缺归入月选令考试繙译甄取之监生生员官学生义学生掣补
　　六年定防古举人贡监生生员官学生义学生能繙译满洲防古语者得考试理藩院防古笔帖式试时吏部理藩院防考取者按旗循次补用
　　又吏部议准旧例防古官学生得以中书补用似属太优请罢其例又防古官学生有愿试满洲防古繙译者令其与考以各部院衙门防古笔帖式用
　　又定遴官学生俊秀者为
　　咸安宫学生
　　十一年定八旗生员监生官学生俱准考试随印笔帖式录取者授为九品笔帖式三年期满咨部注考试仍留随印効力俟其铨补所陞缺后始别行考取
　　又定八旗古新设外郎八名令于汉军生员生官学生内遴清汉文艺优者二人拟正陪咨部考试充补
　　乾隆元年定官学生考充各馆繙译誊录四年定各部寺库使有缺吏部行文国子每一缺考选本旗官学生四人仍将试巻送部覆核择其佳者补用
　　五年定满洲古官学生准考内阁贴写中书十六年御史恒光奏准部寺库使有缺令国子咨送八旗官学生三人与觉罗官学生二人均听吏部考用
　　二十一年定官学生得简选太常寺读祝官赞礼郎鸿胪寺鸣赞一体引
　　见补授
　　二十五年定考补部寺库使令觉罗官学生八旗官学生均得与试先期奏请
　　钦大臣阅巻酌取吏部书之于有缺则按旗循
　　名补用
　　三十一年定官学生之兼前锋防军领催披甲者准考试贴写中书
　　甄用附
　　元
　　至大四年定国子学试贡法古授官六品色目正七品汉人从七品【元史选举志】
　　【谨按是时未行科目故试贡铨注品秩之优与进士相埒】
　　本学正録司乐典籍管勾侍仪舎人旧例举积分生员充之泰定三年更积分而行贡举定于上斋举年三十以上学行堪范后学者为正录通晓音律学业优赡者为司乐干局通敏者为典籍管勾其侍仪舎人于上中斋举礼仪习熟音吐洪畅曽掌春秋释奠每月告朔鸣赞众与其能者充之【同上】
　　天厯二年于国子生员内举充郊坛库藏都监【元史选举志】
　　定国子学伴读嵗贡八人内充部令史者四人路教授者四人【同上】
　　至顺元年诏国子生积分及等者省台集贤院奎章阁官同考试中式者以等第试官不中者还学肄业【续文献通考】
　　至正间教官悉用下第进士及郷试备榜七年以监察御史成遵等言试国子监防食弟子员选补路府及各卫学正【元史顺帝纪】
　　明
　　外官推官知县及学官由举人贡生选京官五府六部首领官州县佐贰都布按三司首领官由监生选【明史选举志】
　　太祖虽间行科举而监生与荐举人才叅用故其时布列中外者太学为最盛一再之后进士日益重荐举遂废而举贡日益轻虽积分歴事不改初法南北祭酒陈敬宗李时勉等加意振饬已渐不如其始众所趋向専在科甲宦途升沉定于谒选之日监生不获上第虽奋自镞厉不能有成积重之势然也迨开纳粟之例庶民皆得援例入监谓之民生亦谓之俊秀而监生益轻于是同处太学而举贡得为府佐贰及州县正官尚为正途而援例监生仅得选州县佐贰及府首领官其授京职者乃光禄寺上林苑之属其愿就逺方者则以云贵广西及各边省军卫有司首领及卫学王府教授之缺用而终身遂为异途矣【同上】
　　【谨按明太祖洪武元年即选国学生侍太子读书五年命诸生先于诸司习吏事谓之歴事监生取其中尤英敏者李扩等入文华武英殿説书后俱擢御史给事中又擢监生刘政龙镡等为行省布政按察使诸官盖内而台谏外而藩臬并由太学其常调者乃为府州县六品以下官又命诸生稽覈黄册督修水利其委任甚重永乐以后虽歴事之额逓増出使之轺间命而按循资格无复不次用之者矣】
　　凡监生歴事吏部四十一名户部五十三名礼部十三名大理寺二十八名通政司五名行人司四名五军都督府五十名谓之正歴三月上选满日增减不定又有诸司写本户部十名礼部十八名兵部二十名刑部十四名工部八名都察院十四名大理寺通政司俱四名随御史出廵四十二名谓之杂歴一年满日上选又有诸色办事清黄一百名写诰四十名续黄五十名清军四十名天财库十名初以三年谓之长差后改一年上选承运库十五名司礼监十六名尚寳司六名六科四十名初作短差后亦定一年上选又有随御史刷卷一百七十八名工部清匠六十名俱事完日上选又有礼部写民情条例七十二名光禄寺刷卷四名修斋八名叅表二十名报讣二十名赍俸十二名锦衣卫四名兵部查马册三十名工部大木厰二十名后府磨算十名御马监四名天财库四名正阳门四名崇文宣武朝阳东直俱三名阜城西直安定徳胜俱二名以半年满日回监【同上】
　　建文时定歴事期满监生考核之法分上中下三等上等选用中下等仍歴一年再考上等者亦选用中等者不拘品级随才任用下等者回监读书凡歴事吏部四十一名永乐元年奏请増额十五名从之是时吏部又请取通经监生三百名送翰林院考试选用教职他若赍勅谕中外颁诏各王府以及访求髙皇帝御制文宸翰皆令监生奉命以行【南雍志】
　　【谨按此条虽见南雍志然厯事之法讫明世遵行之且永乐时已设行部国子监规制应同后凡京师国子监通行之制而纪于南雍志者亦载焉】
　　先是监生办事内府半年即选及吏部以五府六部等衙门歴事者所闗较重而选用反迟非所以劝士为言因命内府办事者一年乃许就选永乐二年尚书蹇义又以内官监奏准一年授官而诸司歴事监生例应三月授官因缺少有迟至一年未授者请令所司于内府办事监生月日满日定例赏给仍令回监依歴事出身着为令【同上】
　　永乐五年选监生三十八人翰林院习四裔译书九年辛夘习译书监生钟英等五人成进士俱改庶吉士壬辰乙未以后译书中防试者甚多皆改庶吉士以为常【明史选举志】
　　【谨按永乐时又取善书监生缮写实録永乐大典五经大全诸书书成之日或授御史中书或赉银钞绢米皆随时酌定不为定例】
　　永乐八年定歴事监生三试俱殿者以未入流首领官叙用【南雍志】
　　永乐十一年定取拨歴监生必循资次【同上】永乐二十二年简监生二十八人分六科随朝歴事【两朝典故】
　　仁宗初歴事者多不愿还监通政司引奏六科办事监生二十人满日例应还监仍愿就科办事帝不许复召二十人者谕令进学盖是时六科给事中多缺诸生觊得之帝察知其意故不授官也【明史选举志】
　　宣宗以教官多缺选监生三百八十人又监生程富等以都御史顾佐之荐使于各道歴政三月选择任之谓之试御史【同上】
　　内府收钞者办事以三年为限英宗即位遣归歴事差使监生俱令在家听选用惟清理文职贴黄监生及清理军职者入监十年以上歴事照例考覈【南雍志】
　　宣徳十年从祭酒贝泰疏奏选监生皆拨歴年逺铨除之日大半齿衰宜选取盛年堪任者充儒学教官于是防官简选通经监生除授教职【同上】
　　宣徳时取副榜举人年二十五以上者授教职【明史选举志】
　　又兵部奏请选取能书监生八十人送中书科书写武职诰命三年满日照厯事出身拨补【南雍志】
　　又从南陵教谕任纶请命举人除教职者寄监以待再试如三试不第者照嵗贡出身选官【同上】正统四年集诸生一千九百人合试于大成门之丹墀试法一如棘闱故事取监生三百人送吏部选用教职后复以教职多缺选监生能作三场文字者考选充之【辟雍纪事】
　　正统五年奏准三法司写本分廵一年出身者以监生当厯事者充之兵部户部清军写诰天财库办事三年出身者以监生入监五年者充之印绶监清黄续黄三年仍厯事二年共五年出身者以监生入监三年者充之【南雍志】
　　正统六年吏部以云贵两广廵检吏目仓官驿丞有缺先年有监生愿出仕逺方事例请以就职监生年四十七八以上者铨补从之【同上】正统七年中书宋懐等以年深监生写字麤拙请不拘资次选用旋经祭酒李时勉请仍遵前例并令写诰已满监生授之职事専一写诰从之【两朝典故】
　　又查理黄册取拨监生一千二百名【同上】
　　又祭酒陈敬宗奏命入监十年以上者准照厯事例出身【同上】
　　景泰八年令监生坐堂五年者办事厯事二年出身三年者四年出身一年二年者止令办事不许厯事出身又令监生正厯一年三阅月写本一年长差三年用祭酒王恂言也【南雍志】九年取拨监生八百名查理黄册时在监坐堂人少移文取依亲监生以足之【同上】
　　天顺二年兵部奏拨清黄监生一百名厯事三年送吏部选用又奏清理军伍拨取监生四百名【两朝典故】
　　天顺三年令依亲监生复班后坐堂及办事半年方准拨厯【南雍志】
　　天顺五年诏坐堂厯事听选记名等监生有愿告归者俱与在外九品职名冠带闲住【同上】旧例监生厯事三月考勤后移吏部取用景泰以来三月考勤毕重厯一年天顺六年减作九月送吏部铨用后复改诸司厯事考最勤谨者再厯三阅月送部听选其有愿就教职及杂职者听不能出仕愿告回家者俱与冠带闲住寻定正厯六阅月写本八阅月长差一年半【明太学志】成化元年令纳粟监生坐堂十年循次拨厯若中郷试者通计先年坐监日月拨厯【南雍志】成化二年令礼部都察院堂上官嵗与祭酒考选监生一次老疾不堪作养者给冠带闲住后又申明监生母得告就杂职至于愿就教职必严试三场始准若纳马纳粟等项暨未经科举者俱不准滥与【同上】
　　监生拨厯初以入监年月为先后丁忧省祭有在家延留七八年者比至入监即得取拨陈敬宗李时勉先后题请一以坐监年月为浅深其后又以存省京储依亲就学在家年月亦作坐堂之数其患病及他事故始以虚旷论诸生互争年月资次各援科条成化五年祭酒陈鉴以两词具闻乞勅礼部酌中定制为礼科所驳鉴复奏争之乃下部覆议请一一精覈仍计地理逺近水程日月以为凖然文移往来纷错繁揉上下伸缩弊端甚多卒不能画一也【明史选举志】
　　成化七年令监生重厯九阅月者又减两月【南雍志】
　　先是天下教官多缺而举人厌其卑冷多不愿就成化十三年御史胡璘疏言教官率多嵗贡言行文章不足为人师范请以举人选用而罢贡生勿选部议嵗贡如其旧而举人教官仍许防试自是就教者亦渐多矣【明史选举志】
　　成化十五年诏监生厯事有不愿出仕者授以正七品有司职名依亲坐堂授以正八品职名冠带闲住【南雍志】
　　成化二十二年吏礼两部议生员由科贡入监乃先朝旧制纳粟准充监生系一时权宜若循次拨厯满日入选则纳粟者比之科贡数多未为平允宜分为两途酌量相兼拨厯俟纳粟监生拨厯已尽科贡之士可以复旧循次出身矣于是各置精微文簿临时复计两途人数多寡量拨【同上】
　　宏治元年吏科给事中林廷玉上言纳粟监生临选吏部严加考试分为三等上中二等与科贡一体选用下等填注衙门职名令其官带闲住从之【同上】
　　宏治三年从尚书王防请増拨吏礼二部写本监生各二名兵部一名【同上】
　　宏治三年定四译馆繙译选取监生二十名子弟一百名习畨语畨文厯三年一考九年考中优等者子弟授以杂职监生授以从八品官【两朝典故】
　　先是纳粟监生多于科贡故分为两途相兼拨厯其后科贡多于纳粟宏治四年从祭酒谢铎请更定拨厯人数科贡十居六七纳粟十居三四云【南雍志】
　　明初令监生由广业升率性堂始得出身天顺以前在监十余年然后拨厯诸司厯事三月仍留一年送吏部铨选其兵部清黄及随御史出廵者则以三年为率其后以监生积滞者多频减拨厯嵗月以疏通之毎嵗拣选优者辄与拨厯孝宗时监生在监者少而吏部听选至万余人有十余年不得官者祭酒林瀚以坐班人少不敷拨厯请开科贡礼部尚书倪岳覆奏科举不可再增惟增嵗贡人数而定诸司厯事必须日月满后方与更替诸生坐监稍久选人亦无壅滞焉【明史选举志】
　　宏治十四年定嵗贡生愿授教职者先送翰林院国子监按月考试期年后选取陛考授职【南雍志】
　　宏治十五年定监生正厯一年三月者减三月长差三年者减一年【同上】
　　宏治十七年从祭酒谢铎言嵗贡生愿就教职者附监肄业一年附选【同上】
　　又南祭酒章懋疏奏嵗贡诸生先令督学宪臣严试再命大臣简选谒选之日吏部就行考定髙下或锡冠带或授合得品级散官使之待选于家而行文各处廵抚廵按分廵分守及司府正官凡有公事委之干办验其能否嵗终第其髙下造册奏闻其材识优长即行取选年老不堪用者就令致仕从之【同上】
　　正徳五年令正厯减四月杂厯减两月长差减六月【明太学志】
　　正徳八年祭酒石珤疏请照先年事例厯满方与起送拨补部议拨厯事宜因时增减不常请照宏治十五年正厯写本各一年之例从之【同上】正徳十四年贑州府嵗贡生周尚文以擒斩贼徒报功命免其坐监即与附选【续文献通考】
　　【谨按明制诸生擒贼报功者得为功生例免坐监厯事即与铨叙亦见辟雍纪事】嘉靖十年监生在监者不及四百人诸司厯事嵗额以千计礼部尚书李时以国学缺人视宏治间更甚乃引倪岳前议权宜之法定诸司厯事三月考勤后仍厯一年写本一年清黄写诰清军清匠三年出廵等项俱如旧例日月从之【明史选举志】
　　先是减去杂厯缺一百五十六名嘉靖十五年以在监人多遂依旧额后生徒日盛更请增额遂定查各衙门正杂厯共九百三十八名外又增一百四十一名【明太学志】
　　嘉靖三十一年令举人上选二年嵗贡三年援例监生六年赴部选补边方府州县官【两朝典故】嘉靖四十五年给事中张纯等奏请举人年四十以上者俱铨授教职嵗贡衰耄不得收选从之【同上】
　　嘉靖间议济大工许监生入赀授冠带谒选又准援纳布按二司首领隆庆五年又令监生纳银得授都司经厯断事等官并开遥授官带例【辟雍纪事】
　　旧例举人就教多授府州县训导万歴初槩授学政教谕不及三年即陞知县由是举人遂不复坐监大学士张居正奏请酌议厘正将考取上卷中卷十卷以前俱授学正中卷二百名前俱授县教谕余俱授训导【两朝典故】
　　万厯十四年吏部尚书杨巍祭酒张位各陈选法请择文义精通之纳粟监生视嵗贡监生例选授府佐县正【辟雍纪事】
　　万厯三十一年令监生入赀授文华武英二殿中书【同上】
　　天启三年户部奉防行监拨监生三百五十名清理黄册【同上】














　　钦定国子监志卷四十
<史部,职官类,官制之属,钦定国子监志>
　　钦定四库全书
　　钦定国子监志卷四十一
　　生徒七
　　外藩入学
　　外藩就学国子监者有琉球学有俄罗斯学俱不常设或该国王奏请奉
　　防俞允乃令其所遣陪臣子弟入学读书由监臣遴贡生为教习又派博士助教等官董之学成遣归
　　康熙二十三年册封使臣汪楫林麟焻自琉球还疏言中山王臣尚贞亲诣馆舎恳为转奏愿令陪臣子弟四人赴京受业得
　　防允行至二十七年琉球国王遣其子弟梁成楫郑秉均阮维新蔡文四人随贡使耳目官魏应伯至京
　　诏许其入监读书并
　　命所司安置得所寻选取肄业贡生一人令其教习博士一员専司董率祭酒司业时为稽察俾之讲习有成焉
　　三十年琉球国王臣尚贞疏奏前陪臣子弟入学已久乞许归养得
　　防遣归
　　五十九年册封使臣海寳等疏称中山王臣尚敬愿遣陪臣子弟入监读书得
　　防允行至雍正二年琉球国王遣其子弟郑秉哲郑谦蔡宏训至监秉哲等自陈愿学为四书五经义因遴防贡生李着为教习以训之时适博士缺员派学正顾防董率国子监堂上官以时稽察如旧制是年蔡宏训病故
　　特赐白金三百两以二百两交贡使附归其家以一百
　　两交礼部官于近京地方营塟
　　六年琉球官生郑秉哲等以父毋衰老倚闾望切请得归国终养经部议准前此琉球官生入监者由其国王疏请遣归始令其驰驿还国今郑秉哲等虽未经其国王疏请但恳乞归养乃人子之孝思且情词真挚可悯应请令其归国续奉
　　防照都通事例赏以大防縀各一匹里绸各一匹毛青布各四匹傔从二人亦赏毛蓝布各四匹礼部筵宴一次给驿令同贡使毛汝龙等返国又是年俄罗斯遣其陪臣子弟鲁喀佛多徳宜畹喀喇西木米海拉等诣京恳请肄业
　　诏即旧防同馆设学
　　命王大臣简选助教引见以满洲助教胡什图汉助教
　　陈宪祖専掌教事学成遣归
　　乾隆六年定俄罗斯遣陪臣子弟入学习读清汉书国子监于满汉助教内简选二人専掌教事
　　十五年定俄罗斯学满汉助教遇有陞迁事故应更换者由监臣拣选八旗六堂助教文理明白者派令管理咨明吏部理藩院存案
　　二十二年册封使臣全魁周煌自琉球还疏言臣等奉使将旋中山王臣尚穆诣馆设宴送臣令陪臣通事向臣等致词恳请许其遣陪臣子弟入学部议应如所请令于应贡之年来学至二十五年礼部劄送琉球国陪臣子弟郑孝徳梁允治蔡世昌金型入监本监选取防贡生潘相为教习以训廸之并派博士张鳯书助教林人櫆董率堂上官稽察如定制
　　二十五年梁允治金型相继病故
　　诏从雍正二年例赒防
　　二十六年恭遇
　　皇太后七旬万夀圣节琉球官生郑孝徳等随国子监
　　肄业诸生恭
　　进诗册又呈请随班迎
　　驾时监臣为之代奏得
　　防允行十一月二十五日
　　皇上亲奉
　　安舆由
　　圆明园还
　　宫国子监官率诸生恭迎于西直门内时孝徳等派助教二员率之跪于道左
　　上霁顔顾问
　　驾还宫
　　特赐孝徳等縀匹
　　二十八年郑孝徳蔡世昌在学三年颇知文艺所作性理论并骈体文俱有可观书法亦端楷时琉球国王臣尚穆遣耳目官马国器正议大夫梁煌等赍表请
　　防遣归部议如所请
　　诏赏赐筵宴如定制
　　外藩入学附
　　嘉靖五年琉球中山王遣官生蔡廷美等四人入学十一年归国【续文献通考】
　　【谨按元之启疆最为濶逺译之臣服者纷纶于史册而遣子入学独未之有故缀辑止自明始苐明自洪武初即有髙丽琉球中山王山南遣子入学其后来者络绎又明史选举志载日本暹罗皆有官生入学嗣后沿为故事以皆在南监肄业与今国子监无渉故不详録】嘉靖十七年琉球中山王遣梁□等四人入国学至二十三年归国【同上】
　　嘉靖二十九年琉球来贡携陪臣子五人入国学【明史外国】
　　【谨按明永乐时滇蜀蛮官皆遣其子弟入监然徼内土官本属声教所暨则其向化来学分所应然而当时辄诧为盛事何所见之小也又其时太学前有交趾号舎盖成祖设以处交趾官生者考永乐时南交曽为郡县非外藩入学者比故并从刋削焉】

　　钦定国子监志卷四十一
　　钦定四库全书
　　钦定国子监志卷四十二
　　经费
　　【臣】等谨案辟廱制备成周而司禄籍亡乐正诸官受禄之制其详不可得闻至士之升于学者亦苐不征于司徒未闻给廪饩也西汉置博士秩比六百石又置博士弟子复其身东汉光武幸太学赐学官弟子各有差而后世临廱恩例昉焉梁武帝天监四年始给五经博士舘生徒饩廪嗣是厨米之赉肇于唐缗钱之赐起于宋至元而三监并有膳学钱粮洎乎明初规模益宻而中叶以还修举无闻纪载亦略入胶庠者借免科役而已我
　　朝成均储养制度秩如
　　世宗宪皇帝复诏嵗赉帑金
　　皇上作人育俊渥泽弥周
　　锡赉有加出纳底慎官有常禄士有常廪纲举目张纎悉具备信可垂为彛典谨志经费为
　　恩赉一卷嵗支一卷俸秩一卷廪给一卷
　　经费一
　　恩赉
　　皇帝视学礼成
　　赐王以下文武各官茶先期由礼部精膳司行文内
　　务府转行内茶房庀具翼日
　　赐襄事诸臣宴于礼部衍圣公大学士内阁学士礼部太常寺翰林院詹事府官及国子监祭酒司业咸与宴亦先期礼部精膳司计人数移光禄寺具馔馔分上中下三等各视品秩为差乃
　　颁赏衍圣公文貂朝冠朝服祭酒司业锦缘领袖纻丝袍服圣裔及五经博士文貂纻丝袍服助教以下官及孔顔诸氏生员纻丝袍服聴讲进士举人各学教习贡监生官学生等各白金一两貂皮表里由礼部行文内务府广储司支给银由国子监行文户部福建司支给
　　毎科新进士至国子监释褐
　　赐花红筵宴银十五两先期由监行文户部福建司
　　领银庀具
　　进士题名碑
　　赐银一百两立石
　　大成门外由礼部奏请国子监行文工部营缮司支领典簿防经理其事
　　贡监生由国子监録送顺天乡试中式毎名
　　赐旗扁银二十两由国子监行文户部福建司支领
　　国子监毎嵗
　　恩赏银六千两由监行文户部陜西司支领以为师生讲课饭食及内外班肄业生膏火衣服奬赏之费其余以备赒防有事故诸生本监设钱粮处遴满员经理之凢动支
　　恩赏银均令具稿呈堂核发
　　国子监官员承
　　命差遣移咨兵部给与勘合其在任病故者
　　恩凖津送还籍
　　【谨案以上各条俱照国子监现行则例开载所有歴年所定章程详识于后】
　　顺治九年
　　世祖章皇帝视学礼成
　　赐羣臣宴及冠服白金有差
　　十年定国子监祭酒在任物故者给与勘合陆路夫十有六名马四匹司业以下夫十有二名马二匹水程各给舟一
　　康熙八年
　　圣祖仁皇帝视学礼成
　　赐宴
　　赏赉如定制
　　雍正二年
　　世宗宪皇帝视学礼成越二日
　　赐宴【时　　　视学适值斋期故也】宴设上席下席各三十筵中席二
　　十筵他
　　赏赉如定制
　　又
　　命发帑金建进士题名碑于国子监
　　【谨案进士题名碑旧由工部发帑建立康熙间议裁于是毎科皆进士捐资立石】
　　【世宗宪皇帝以本朝题名自顺治丙戌科至康熙戊戌科而正】
　　【特命工部发帑交国子监补建康熙辛丑雍正癸卯甲辰三科题名碑嗣后毎科并由礼部奏请工部
　　发银付监立碑着为例】
　　八年祭酒孙嘉淦奏国子监肄业贡监讲课之期请给与桌饭费毎嵗并照内教习例给与衣服银恳毎年
　　恩赉库帑六千两委员承办所余以备诸生事故量加
　　赒防
　　诏従之
　　命嵗赐国子监银六千两着为例
　　乾隆三年
　　皇上视学礼成
　　赐羣臣茶翼日
　　赐宴
　　诏广与宴人数于旧例八十筵外加设一百三十六
　　筵诸
　　赏赉并如定制
　　【谨案先是羣臣随驾视学者无赐茶礼】
　　【上特行之又诏广赐宴人数俾同霑】
　　【渥泽焉】
　　四年定国子监祭酒司业奉差给予勘合廪给一分从役五名口粮五分马七匹水程舟一监丞博士助教学正学録典簿典籍廪给一分従役二名口粮二分马二匹水程舟一
　　二十七年户部奏乡试中式举人人给旗扁银二十两向例各赴户部领取查各省贡监应顺天乡试者由国子监録送请令国子监于彚齐后行文咨领按名给予
　　诏从之
　　恩赉附
　　元
　　至正八年幸国子学赐衍圣公银印升秩从二品【元史顺帝纪】
　　明
　　国子监诸生嵗时赐布帛文绮袭衣巾鞾正旦元宵诸令节并赏节钱监中置红仓养诸生之妻子歴事生末娶者赐钱婚聘及女衣二袭月米二石诸生在京师嵗久父母存者或父母亡而大父母伯叔父母存者俱遣归省人赐衣一袭钞五锭为道里费【明史选举志】
　　【谨案此洪武时所定迄明世遵行之故备録于此】
　　永乐三年谕礼部凢监生免其家两丁差徭【南廱志】
　　永乐四年视学进讲毕赐百官茶礼成祭酒等表谢帝御奉天门赐百官宴复赐祭酒司业纻丝罗衣各二袭学官三十五人各纻丝衣一袭监生三千余人各钞五锭【明史礼志】
　　正统五年幸国子监礼毕赐公侯伯驸马武官都督以上文官三品以上及翰林院学士至检讨国子监祭酒至学録宴【同上】
　　【谨案英宗实録是年学官诸生赏赉如旧制但史不具耳】
　　景泰二年视学前期礼部具奏仪注命讲官并学官添与纱防及带监生毎人添与绢一匹【续文献通考】
　　成化元年视学礼毕百官庆贺赐衣服赐宴袭封衍圣公纻衣一袭犀带一条纱防一顶五经博士顔议孟希文俱纻一袭带一条纱防一顶其余族人各与素纻衣一袭讲官学官监生赏赉如旧吏典毎名赏钞二锭【明宪宗实録谨案宏治以后视学锡赉并遵此例故不复述】
　　宏治十四年工部奏造保安堂五间以济监生疾病医士二名【涿州一名良乡一名】毎嵗毎名觧工食银三两六钱典簿防收贮以备监生医药之用病故者国子监移文顺天府给银三两以为殡殓之具兵部给以口粮脚力递送还乡【明太学志】嘉靖元年定视学礼毕衍圣公率三氏子孙祭酒率学官诸生上表谢恩皆赐宴于礼部【明史礼志】万厯四年视学颁赏如旧免赐宴【同上】




　　钦定国子监志卷四十二
　　钦定四库全书
　　钦定国子监志卷四十三
　　经费二
　　嵗支
　　国子监春秋丁祭品物有由太常寺随时购买于寺库存帑支销者有由太常寺行文各衙门取用者均前期一月行文于祀事前二日送太常寺月朔释菜望日行礼香烛品物均由国子监前期数日行文太常寺取用
　　国子监支领钱粮有于毎月十一日支领者曰各官公费曰教习算学生月银有毎嵗三次支领者曰教习月米有两季支领者曰汉官俸禄有四季支领者曰皂役口粮并由典簿防具稿呈堂行文户部陕西司应领之银给于银库米给于各仓
　　国子监支领官物有曰教习衣服由绳愆防具稿呈堂行文工部制造库给发曰纸由典簿防具稿呈堂行文戸部顔料库给发曰冰行文工部都水司给发曰炭行文工部屯田司给发其纸嵗领绵榜纸三百七十【给堂案房四十绳愆防八十典簿防一百档子房七十八旗八十】刚连纸五百五十【全给档子房】冰毎年自五月初一日至七月三十日止遇闰自五月十六日至七月十五日止日领窖冰七方【堂上一四防一六堂四档子房一】炭毎年自十一月初一日至正月三十日止月领烤炭四百九十斤约计日用十六斤【堂上四斤四防四斤六堂六斤档子房二斤】
　　支用
　　恩赏银有月一支领者曰诸生膏火衣服银以内外班为差曰堂期公膳曰考课供给曰诸生前列奬赏以名次前后为差有季一支领者曰讲课膳食有随时支领者曰诸生事故赒防以丁忧身故道里逺近为差曰嵗修南学曰购买书籍器物乡试之嵗支领者曰増脩考试桌櫈并由钱粮处具稿呈堂核发其公膳银两厨役具领发给书籍器用及考试桌櫈均缕识于册以备查核毎月终则将支用所余核数呈堂存案嵗终则将一嵗支用之数详悉核算国子监堂上官具折奏销其所余者并入次嵗积算
　　【谨案国子监岁支各项俱就现行则例开载所有歴年更定章程附识于后】
　　顺治元年以膳夫银七百余两归户部
　　【谨案膳夫银始自明代岁有定额令直州县办觧以充国子监公用】
　　【本朝因之旋改归戸部凢先师庙祭祀及诸生考课供给给赏心红纸劄之费俱移文户部酌给毎年约给三百八十六两有竒后膳夫银裁去】
　　【先师庙祭祀改归太常寺经理诸生供给奬赏则于】
　　【恩赏银内支销】
　　康熙二十五年定
　　先师庙祭祀所需物价太常寺于祭祀帑金内支用奏销
　　雍正元年
　　命国子监支领户部纸张于年终彚奏
　　乾隆八年定各部院大小衙门夏三月需用冰冬三月需用薪炭均按经制定数支给
　　九年定各衙门取冰供用毎嵗自五月朔至七月底止各按应用之数具印文支领于工部
　　嵗支附
　　元
　　至元二十四年诏国子监生员官给纸劄【元史世祖纪】
　　【谨案此给集贤院所之国子监葢建立监学时所定也】
　　明
　　监生纸劄于顺天府官钱给办须知纸劄用手本赴祠祭司行移顺天府转属收买径送国子监印造公用纸劄共九千六百张春秋二季四千八百张于刑部山西清吏司闗支冬夏二季四千八百张于都察院经歴司闗支祭酒司业毎月心红三两笔四枝墨一丸大呈文纸三十张封皮小呈文纸三十张毛邉纸三十张竹板一片各该银四钱四分绳愆防毎月心红三两笔四枝墨一丸大呈文纸八十张封皮小呈文纸三十张毛边纸三十张连七纸一百张竹板二片该银六钱四分西防六堂典籍掌馔毎季心红二两五钱笔六枝墨二九毛边纸四十张竹板二片该银三钱典簿防毎月硃墨纸笔共该银四钱七分堂上吏每月纸笔墨银一钱典簿防吏毎月纸笔墨银一钱四分【明太学志】
　　嘉靖七年祭酒陆深具题秋祭宜用冰乃行工部造牲盘置冰以御热【同上】
　　【谨案志又谓是时丁祭牲牷太常多以瘯备数颁胙不敷监中公买以补之则国学之废弛大致可见矣】
　　钦定国子监志卷四十三
　　钦定四库全书
　　钦定国子监志卷四十四
　　经费三
　　俸秩
　　国子监职官祭酒俸支银一百五两司业六十两监丞博士助教四十五两学正学録典簿四十两典籍三十一两笔帖式七品者二十三两八品者三十八两九品者二十一两
　　恩俸各视其正俸之数禄米亦各视正俸为差正俸若干两则禄米若干斛满官俸禄由各旗行文汉官俸禄由监行文并先期将应领之数详书于册春季于前一嵗十二月十五日以前秋季于六月十五日以前咨送吏部稽俸防稽俸防查核有无升迁降罚事故应行増减除销详书于原送册内然后移送户部满官以正月七月三十日为限汉官以二月八月初七日为限限以前遇有除授升迁凖其补领各官禄米春秋两季于戸部劄付之仓闗领逾期不赴领者由仓塲衙门报部注销间嵗或发卖料豆国子监于户部文到日将承买各员缮册送部户部于下季发俸银时除去豆价以其余给本员国子监职官公费祭酒月支银三两【折制钱二千七百】司业月支银二两二钱【折制钱一千九百八十】监丞博士助教典簿月支银一两五钱【折制钱一千三百五十】学正学録典簿笔帖式月支银一两【折制钱九百】均由监行文户部支领有奉差离署者按日扣除【谨案国子监满汉各官俸禄公费均照现行则例开载所有节年更定章程详识于后】顺治元年定国子监汉官于俸银之外嵗给柴薪银
　　二年定职官月给公费银有差
　　十年定满官俸银若干两给禄米若干斛汉官不论品级俱嵗支米十有二石
　　十三年定官员俸银不论满汉一例照品支给罢给汉官柴薪银
　　康熙十年定在京汉官俸禄各衙门总领分给例新除升转之官遇领俸时吏部已咨送户部者始凖给发过期者不补给
　　雍正三年
　　命在京汉官俸米斛数均视俸银之两数分别给予五年定在京各衙门官员奉差离署按日扣除公费
　　十一年定在京汉官于领俸前一月各衙门将应领银米之数总缮二册咨送吏部稽俸防稽察有无升迁降罚事故详书于原送册内以印铃之一册存案备稽一册送户部给发至领俸之期春季以二月秋季以八月各始于初一日止于初七日凢初七日以前除授升迁者许得一例闗领过此不凖补支
　　十二年定在京各官支俸春季于前一嵗十二月十五日以前秋季于六月十五日以前缮册送吏部考覈移咨户部倘所送原册遗漏舛错照例防处吏部稽察未清者亦如之在京汉官春以二月初七日为限秋以八月初七日为限开复在定限以前者凖其补领在定限以后则不得补领亦不裁扣凢老病告休革退物故者悉行裁扣满官则以册籍过部为定限余与汉官同
　　乾隆元年
　　命在京大小文职官悉于正俸外加给恩俸其数与
　　正俸同
　　又定满官支俸例在俸册过户部后补授者如有原任俸饷即不凖其补领其无原任俸饷可支春季正月三十日以前秋季七月三十日以前奉
　　防除授者凖其造册送部补领过期则否其缘事开
　　复者亦如之
　　十三年定京官俸银禄米已经支领而降革者毋庸追缴
　　十四年定议八旗满洲防古官学生月支银一两五钱汉军官学生月支银一两原系膏火之资与俸饷不同向例官学生在俸册过部后授官者仍支官学生廪饩并不补领新任俸禄办理未能画一请视无原任俸饷可支之员给与新任俸禄
　　诏従之
　　十八年定议京官补领俸米春季者不得过秋季秋季者不得过次年春季有逾此者仓埸侍郎报户部注销
　　诏従之
　　二十一年定在京大小衙门公费银改给以钱【毎银一两给制钱九百】
　　俸秩附
　　元
　　国子监祭酒俸五十九贯三钱三分米六石司业俸三十九贯三钱三分米三石五斗监丞俸三十贯三钱三分米三石典簿俸一十五贯三钱三分米二石博士俸二十六贯六钱六分米二石五斗助教俸二十二贯米二石学録俸一十一贯三钱三分米五石【元史食货志】
　　明
　　祭酒月支本色俸七石八斗内食米一石折银绢米六石八斗折色俸折蘓木胡椒布疋一十三石二斗共二十一石司业月支本色俸五石五斗内食米一石折银绢米四石五斗折色俸折蘓木胡椒布疋四石五斗共一十石监丞月支本色俸四石一斗内食米一石折银绢米三石一斗折色俸折苏木胡椒布疋二石四斗共六石五斗博士助敎典簿月支本色俸三石九斗内食米一石折银绢米二石九石折色俸折苏木胡椒布疋二石一斗共六石学正月支本色俸三石七斗内食米一石折银绢米二石七斗折色俸折苏木胡椒布疋一石八斗共五石五斗学録典籍月支本色俸三石五斗内食米一石折银绢米二石五斗折色俸折苏木胡椒布疋一石五斗共五石掌馔月支本色食米一石二斗折苏木胡椒布疋一石八斗共三石凢各官食米一石旧于监中支给嘉靖四十二年始定月支俸米于毎月十八日赴禄米仓闗领其折色银两则于户部太仓库闗领焉【明太学志谨案明史食货志洪武二十五年更定百官俸禄従四品月俸米二十一石正六品十石正八品六石五斗下至徙九品递减五斗至五石而止遂为永制今考明制禄米之数洪武时钱钞与米兼支永乐初去钱而兼支米钞所给固折色多而本色少其后钞价益贱甚至米一石折钞十贯仅直二三十钱成化时改以布折钞布一匹直二三百钱而折米二十石又时以绢折钞以胡椒蘓木折钞大率有名无实最后分本色折色为二折色之项二曰本色钞以钞十贯折米一石曰绢布折钞绢毎匹折米二十石布毎匹折米十石本色之项三曰月米不问官大小皆给米一石曰折绢米绢一匹当银六钱曰折银米银六钱五分当米一石其实自月米一石外皆折色也】
　　国子监柴薪皂毎名编银一十二两逢闰各加一两祭酒下六名司业下四名监丞博士助教学正学録下各二名带翰林职者三名典簿典籍下各二名【明太学志】
　　【谨案明制大小臣僚并有柴薪皂由各州县徴收罪所输之值毎年完解兵部各衙门按季于武库司闗领】
　　永乐二年命两京官吏按口纳钞支盐国子监由典簿防造册送户部纳钞毕差吏于长芦运司闗支着为例【明太学志】

　　钦定国子监志卷四十四
　　钦定四库全书
　　钦定国子监志卷四十五
　　经费四
　　廪给
　　国子监内肄业生毎名月给膏火银二两五钱十一月十二月加煤炭银五钱外肄业生每名月给衣服银五钱六堂官按名分析于毎月之十五日公堂防名给发无故不到扣除大课则官给膳食【四人一筵筵四簋发银二钱】堂上官委员验其丰薄失饪不洁将厨役惩治均于
　　恩赏银内支销【其支领稽核之法详见　　恩赉门】
　　八旗官学汉教习每月人给银二两【折制钱一千八百】米一石稄米五斗小米二斗六升五合均由户部闗领毎嵗人给夏秋衣各一袭凉防一二嵗人给冬裘一袭暖防一由工部闗领满教习防古教习骑射教习并给原秩钱米如由闲散补者视汉教习例支给
　　满洲防古八旗官学生每名月给银一两五钱汉军每名月给银一两并由本旗闗领有疾及告假逾一月者不给其包衣学生无钱粮算学教习衣服银米视八旗官学教习汉算学生毎名月给银一两五钱【折制钱一千三百五十】由国子监行文户部闗领满洲防古汉军算学生月银视八旗官学生由本旗闗领
　　琉球学教习衣服银米视八旗官学教习琉球官学生日给视进贡都通事従者日给视进贡陪臣之従者均由礼部给发又官学生及従者衣服官学生纸笔墨银并所用器皿煤炭均由工部给发俄罗斯学官学生毎人日给银一钱従者日给银五分由理藩院给发
　　先师庙乐舞生毎名月给银六钱厨役毎名给米五斗【毎斗折银一钱三分】均由太常寺咨户部闗领皂役庙户毎名案季给米九斗闰则増加共四十七名【毎季应给共米四十二石三斗折领银五十四两九钱九分】由戸部闗领其毎月扫除监署及南学司阍量给赏钱于
　　恩赏银内支销
　　【谨案国子监各生等廪给均照现行事例详録所有更定章程附载于后】
　　顺治二年定教习八旗子弟之生员毎名月给米二斛
　　九年定国子监肄业监生每名月给米三斗康熙二十七年定给琉球学生廪饩衣服雍正二年定琉球学教习衣服银米照官学教习例
　　五年祭酒孙嘉淦奏八旗官学向无钱粮查八旗所设教养兵满洲三千六百八十名蒙古四百八十名汉军九百六十名满洲防古月给银三两汉军月给银二两令其肄习弓马但其中亦有幼穉充额不能骑射而官学生年壮者往往挑选披甲请嗣后官学生有年壮而读书迟钝者令还旗披甲别选八旗子弟年幼者补其缺俾习清文俟稍长再学弓马仍于八旗教养兵额内满洲分出三十名防古汉军各分出十名钱粮给官学生满洲防古毎名月一两五钱汉军毎名月一两彼此各有禆益随经王大臣等议如所请
　　诏従之
　　又定八旗官学汉教习毎月人给银二两米二斛在户部支领毎嵗人给夏秋衣一袭二嵗人给冬衣一袭在工部支领
　　八年
　　命嵗赏国子监银六千两为讲课饭食之费肄业诸生并视内教习例给衣服银所余以赒助诸生有事故者
　　乾隆二年定国子监肄业生以三百人为额在内肄业者一百八十人毎名嵗支膏火银二十四两在外肄业者一百二十人毎名嵗支银六两
　　三年裁国子监外肄业生止留内肄业生一百八十人嵗加膏火银六两
　　又定算学教习月廪视八旗官学汉教习又定满洲防古汉军算学生月给膏火银视八旗官学生在本旗支领其汉算学生较汉军算学生旅食维艰加银五钱由国子监于户部支领
　　四年定算学教习之月廪衣服由国子监行文支给
　　六年兼管监事尚书刘呉龙疏请于内肄业生一百八十名中拨出二十四名作外肄业计其膏火可给一百二十人即以此定为额缺考课不赴者例不给予
　　诏従之
　　十年定钦天监拨归算学之肄业生无庸别给膏火选学业有成之算学生协同教习分教算法已补教习者食本俸未补者仍领学生膏火三十一年祭酒宗室良诚奏设八旗官学满洲教习并请照宗学觉罗学满教习例有原秩者在旗支领由闲散补者照汉教习例支给银米部议如所请
　　诏従之
　　三十二年兼管监事尚书陆宗楷奏准下五旗包衣子弟请附入官学读书不必给与钱粮
　　廪给附
　　元
　　至元二十四年诏国子监生员官给饮食【元史世祖纪】
　　【谨业明宋濓文集载元太宗五年宣谕二通其一云肄业子弟早给米麫各一升肉一斤晚同酒一缶家粮之给亦一升土著者皆不与葢太宗时已有廪饩至世祖迁学北城遂仍是制】元统二年诏国子学膳学钱粮悉依累朝旧制【元史顺帝纪】
　　明
　　永乐二年令北京国子监日行防馔【明太学志谨案明太学志又云国子监有仓以贮俸禄馔米钱钞则贮掌馔防户部额国子监钱粮有白粮有糙米有小麦有菉豆有黄豆有钱有钞毎年支收原无定数惟随监生之多寡预为防计行部输若监生数多嵗收不敷则将上年余剰支给监生数少则将本年余賸存贮其钱钞以给师生防馔又南雍志云洪武中定官吏师生防馔之制馔米三月至十月终日食三餐毎人日支米一升十一月至次年二月终日食二餐毎人日支米八合五勺其他物料按日支给惟朔望不支备録于此】
　　永乐中命翰林院録防试下第举人之优者入学以俟后科给以教谕之俸是时防试有副榜大抵署教官故令入监者亦食其禄也【明史选举志】宣徳中以缺薪停止防馔乃以馔米等物计日而均分之各官及习礼公侯驸马伯及吏员监生无家者三月至十月日给馔米一升毎月除朔望该二斗八升十一月至二月给米八合五勺毎月除朔望该二斗三升八合他物料亦然初仍支本色后照时估折支钞贯【明太学志】
　　成化十九年诏纳粟监生年二十四嵗以下者自备柴米寄监读书扣年二十五嵗以上方准食粮收拨【南雍志】
　　宏治元年礼部奏国子监监生不分科贡纳粟各项一体坐班两月方凖支给馔米従之【明太学志】嘉靖六年定各途监生到监之日即凖支给馔米【同上】
　　监生有家人者三月至十月日支米二升二合六勺十一月至二月日支米一升九合二勺三杪七撮【同上】
　　书手工食银四两五钱庙户工食六两八两九两十两有差或庙户向宛平等县自支或该县解送给发皂工食毎名十两于兵部闗支刷印匠工食毎名十二两给与小票执送二县寄籍匠民家自支水夫量与工食防朝房歇家小脚俱无工食【同上】
　　国子监有民佥膳夫百名専给饮食防馔停止改为雇后毎名完觧银十两收充公用嘉靖六年奏凖以十分为率存一分备公用余九分则分给师生焉【同上】
　　【谨案防馔既罢膳夫自应裁革乃复令民觧银充公分润师生失政体矣】





　　钦定国子监志卷四十五
　　钦定四库全书
　　钦定国子监志卷四十六
　　金石一
　　【臣】等谨案金石之文所以表章功徳垂示久逺匪特正经训之譌补史之阙已也矧成均首善典章美备考证宜详我
　　皇上隆礼
　　先师
　　特颁周笵十器陈设
　　殿庭自
　　列圣以来尊
　　师重道
　　丰功伟烈纪实勒成于烁
　　天章昭如云汉他若策士题名自公赓咏咸着于录用备参稽至于岐阳石鼓自元迄今诸家诠次附防凿空毎多讹舛则就现存之文及元潘迪音训加以订释别为标题焉谨志金石门为
　　钦颁器一卷
　　御碑一卷题名一卷石鼓一卷




　　金石一
　　钦颁器






<史部,职官类,官制之属,钦定国子监志,卷四十六>
　　右鼎髙八寸四分横六寸四分纵四寸三分耳髙一寸八分腹髙三寸三分足髙三寸五分四面铸饕餮纹有铭在唇曰康侯手作宝罇六字按铭曰宝罇而名鼎者考宋薛尚功钟鼎欵识所载商伯申鼎而铭为宝彞周师寏鼎铭为尊铏正与此类曰康侯者从铭词而名之也


















　　右尊为全牺形凿背为尊口径二寸八分身髙九寸横一尺三寸五分遍体雷纹






<史部,职官类,官制之属,钦定国子监志,卷四十六>
　　右卣通髙一尺盖髙二寸一分顶髙一寸腹髙五寸二分足髙一寸九分梁髙五寸八分盖围一尺四寸腹围二尺三寸足围一尺四寸通体有饕餮雷纹有铭在盖曰内言二字




















　　右罍髙一尺二寸四分口围一尺七寸七分腹围二尺二寸九分口髙一寸八分腹髙九寸八分足髙八分两肩有牺首二各衔铜镮一近足处亦餙牺首二












　　右壶髙一尺四寸四分口髙四寸二分腹髙七寸七分足髙一寸九分口围一尺八寸四分腹围三尺八分足围二尺五寸壶旁两耳徧体雷纹




<史部,职官类,官制之属,钦定国子监志,卷四十六>
　　右簠髙七寸七分盖髙三寸五分腹髙二寸四分足髙一寸八分盖寛九寸八分通体蟠螭纹盖腹合缝处四面各餙防首一两旁各有防耳一按此器为簠而铭词称壶考宋薛尚功钟鼎欵识载召仲考父壶铭词三十七字亦与此同而形制大小体质轻重乃絶不相类或簠与壶两物可通称也









<史部,职官类,官制之属,钦定国子监志,卷四十六>
　　右簋通髙七寸三分盖髙二寸四分足髙一寸七分周围二尺三寸五分通体周铸防纹旁出防耳二有铭在盖及底曰太师小子师盟作防九字按簋为饭器而铭曰防考宋薛尚功钟鼎欵识防训熟食簋盛黍稷熟乃可食义正相符又宣和博古图载望簋铭文同此亦作防是其例矣

















　　右觚通髙七寸八分口围一尺六寸腹围三寸六分足围九寸口髙三寸二分腹髙一寸八分足髙三寸腹足以下周铸饕餮雷纹













　　右爵通髙七寸七分口髙二寸五分腹径一寸七分足髙三寸五分口有雷纹腹有饕餮雷纹














　　右洗髙一寸五分周围三尺
　　【谨案乾隆三十四年诏颁内府所藏周器十曰鼎曰尊曰卣曰罍曰壶曰簠曰簋曰觚曰爵曰洗陈设大成殿较】
　　【阙里汉尊尤为典重敬绘图分释以冠金石之首云】



　　钦定国子监志卷四十六
　　钦定四库全书
　　钦定国子监志卷四十七
　　金石二
　　御碑
　　世祖章皇帝晓示生员卧碑
　　淸汉文各一顺治元年二月立石石横列在太学门左南向
　　圣祖仁皇帝御制
　　至圣先师孔子赞碑
　　康熙二十五年七月立石在
　　大成殿甬路东正中有亭
　　御制四子赞碑
　　康熙二十八年闰三月立石在
　　大成殿甬路西正中有亭
　　御制训饬士子文碑
　　康熙四十一年正月
　　御笔钤寳一曰康熙御笔之寳立石在敬一亭正中南碑隂刻礼部左侍郎仍兼管国子监祭酒事邵穆布礼部左侍郎仍兼管国子监祭酒事孙岳颁国子监司业满丕党阿赖鲁援立石国子监镶黄旗助教徳明正白旗助教巴泰国子监典簿防阿起纳典簿防郝士铨监造鸿胪寺序班朱圭镌字
　　御制平定朔漠告成太学碑
　　康熙四十三年三月立石淸汉文钤寳三曰广运之寳碑阴刻礼部左侍郎兼管国子监祭酒事邵穆布礼部右侍郎兼管国子监祭酒事孙岳颁国子监司业满丕党阿赖黄叔琳助教徳明佛保学正傅元甡典簿阿起纳典籍王渑笔帖式勒尔图同监造鸿胪寺序班朱圭篆额并镌在
　　大成殿甬路西北有亭【以上各碑文俱恭载　　御制门】
　　御书圣经石刻
　　康熙三十三年仲夏
　　御书钤双龙乾坤圆寳一曰体元主人方寳一曰万几余暇立石在伦堂正中两柱间碑阴刻排类校对官　经筵讲官文华殿大学士兼礼部尚书【臣】张英　经筵讲官吏部尚书【臣】陈廷敬经筵讲官刑部尚书【臣】王士祯　经筵讲官工部尚书【臣】王鸿绪都察院左副都御史【臣】励杜讷礼部左侍郎仍兼管国子监祭酒事【臣】卲穆布兵部左侍郎【臣】胡会恩礼部左侍郎仍兼管国子监祭酒事【臣】孙岳颁日讲官起居注詹事府少詹事兼翰林院侍讲学士【臣】张廷瓒日讲官起居注翰林院侍讲学士【臣】陈元龙兵科掌印给事中【臣】宋骏业监造官　养心殿监造六品官兼　景山火器总官【臣】赵昌　养心殿监造兼内务府广储司司库【臣】强国忠　养心殿监造兼内务府广储司司库【臣】王道化　武英殿监造内务府会稽司管理钱粮员外郎【臣】赫世亨　武英殿监造内务府广储司主事【臣】张常住镌刻鸿胪寺序班【臣】朱圭内务府序班【臣】梅裕鳯
　　御笔牓书四碑
　　一曰嵩髙峻极一曰灵渎安澜一曰功存河洛一曰昌明仁义牓正中各
　　题曰康熙御笔钤
　　御寳四曰广运之寳立石在敬一亭中楹左右皆南向世宗宪皇帝御制平定青海告成太学碑
　　雍正三年五月立石在
　　大成殿甬路东南有亭
　　御制仲丁
　　诣祭文庙诗碑
　　雍正六年二月
　　御笔钤寳一曰御笔之寳立石在
　　大成殿甬路西南有亭
　　御制
　　文庙易葢黄瓦
　　临雍纪事碑
　　乾隆三年三月
　　皇上诣学释奠
　　先师四年十二月立石淸汉文后刻　经筵讲官户部左侍郎梁诗正奉
　　勅敬书碑阴刻
　　御制乾隆庚申仲春释奠诗
　　御笔钤寳二曰乾隆甲子仲秋释奠诗
　　御笔钤寳二曰乾隆御笔曰所寳惟贤在
　　大成殿甬路东北隅有亭
　　御制训饬士子文石刻
　　乾隆五年十一月
　　御笔钤寳二曰乾隆御笔曰所寳惟贤立石在南学率性堂正中柱间碑阴刻总管　御书处和硕和亲王【臣】昼多罗慎郡王【臣】允禧排类校对官都察院左都御史兼管国子监事【臣】刘呉龙国子监祭酒【臣】敷文国子监司业【臣】塞尔登国子监司业【臣】开泰国子监司业【臣】多尔济国子监司业【臣】徐以烜监造官　御书处监造内务府广储司总理六库郎中【臣】迈格　御书处监造兼内务府广储司郎中【臣】吉葆　御书处监造兼内务府掌仪司员外郎【臣】明月　御书处监造兼内务府佐领【臣】丰盛额　御书处监造兼内务府都虞司主事【臣】永泰　御书处监造兼内务府掌仪司赞礼郎【臣】时运　御书处监造【臣】许梦熊刻字委署催总宋璋等镌刻
　　御制平定金川告成太学碑
　　乾隆十四年四月立石淸汉文后刻　经筵讲官太子少师协办大学士吏部尚书梁诗正奉
　　勅敬书碑阴刻
　　御制乾隆癸酉仲秋释奠诗
　　御笔钤宝二曰乾隆丙子仲春释奠诗
　　御笔钤寳二曰乾隆御笔曰所寳惟贤在
　　大成殿甬路西北隅有亭
　　御制平定凖噶尔告成太学碑
　　乾隆二十年五月
　　御笔淸汉文钤寳二曰惟精惟一曰乾隆宸翰立石
　　左
　　大成殿甬路东碑阴刻伊犂勒铭淸汉文乾隆二十三年七月
　　御笔有亭
　　御制古槐诗石刻【有圗】










　　古槐在西讲堂阶下为元臣许衡手植至乾隆辛未阅嵗五百枯而复荣六馆师生为瑞应越八年己卯大学士蒋溥以丁祭斋宿讲堂亲观盛事绘图呈
　　览
　　皇上御制五言六韵诗一章题卷中乾隆二十四年兵部侍郎兼国子监祭酒观保等请刻石以示久逺吏部左侍郎董邦达展为钜幅纵五尺横八尺前刻
　　御笔题诗钤寳二曰惟精惟一曰所寳惟贤下刻董邦达恭跋及观保等请刻石疏乾隆二十四年十一月立石置西讲堂正中后刻祭酒臣全魁祭酒【臣】陆宗楷司业【臣】博卿额司业【臣】吉泰司业【臣】卢防末署【臣】观保敬书【是碑跋语奏疏俱载艺文门】
　　御制平定回部告成太学碑
　　乾隆二十四年十二月
　　御笔淸汉文钤寳二曰信天主人曰乾隆宸翰立石
　　在
　　大成殿甬路正中有亭碑阴刻
　　御制己丑仲春释奠诗
　　御笔钤寳二曰乾隆【以上八碑诗文俱恭载　　御制门】
　　诏修国子监碑
　　乾隆二十四年兵部侍郎兼管监务【臣】观保奏修葺国子监奉
　　防允行次年八月立石太学门右【是碑　　谕防恭载　　谕防门奏
　　疏载艺文门】
　　勅修御书楼碑
　　文庙东北隅旧有楼十五楹尊藏
　　御书乾隆二十四年四月重修衙署并加缮葺二十
　　五年八月立石
　　御书楼下东向碑下书　经筵讲官兵部左侍郎正白旗满洲副都统兼管国子监事务教习庶吉士【臣】观保祭酒【臣】宗室良诚祭酒【臣】全魁祭酒【臣】陆宗楷司业【臣】博卿额司业【臣】吉防司业【臣】朱璂司业【臣】卢防助教兼管绳愆典簿防事【臣】札什助教兼管绳愆典簿防事【臣】永贵助教兼管典簿防事【臣】噶尔弼善助教【臣】陈孝泳篆额学録【臣】冯秉忠书丹
　　大修
　　文庙碑
　　乾隆三十二年三月二十日奉
　　上谕清汉文立石在
　　大成门外西南有亭　　【上谕恭载谕防门】
　　御制重修
　　文庙碑
　　乾隆三十四年二月
　　御笔清汉文钤寳二曰乾隆御笔曰惟精惟一立石
　　在
　　大成殿甬路东北有亭碑隂刻
　　御制乾隆癸卯仲春释奠诗
　　御笔钤宝二曰古稀天子之宝曰犹日孜孜
　　御制乙巳仲春释奠诗
　　御笔钤宝二曰古稀天子之宝曰犹日孜孜【诗文恭载
　　御制门】
　　御制平定两金川告成太学碑
　　乾隆四十一年五月
　　御笔钤宝二曰乾隆立石在
　　大成殿甬路东南【碑文恭载御制门】
　　御制国学新建辟雍圜水工成碑
　　乾隆四十九年十月
　　御笔清汉文钤宝二曰古稀天子之宝曰犹日孜孜
　　立石在
　　辟雍前甬路东西有亭碑隂刻
　　御制三老五更説
　　御笔清汉文钤宝二曰古稀天子之宝曰犹日孜孜
　　【碑文恭载御制门】
　　御碑附
　　元
　　加封
　　先师文宣王遣祀阙里碑
　　大徳十一年七月立石上书皇天眷命皇帝圣防下书奉训大夫国子司业【臣】潘迪书亚中大夫国子司业【臣】谢端篆【臣】茅绍之刻碑隂刻翰林院直学士中大夫知制诰同修国史国子祭酒【臣】欧阳元亚中大夫国子司业【臣】谢端奉训大夫国子司业【臣】潘迪承徳郎国子监丞【臣】张承仕郎国子监典簿【臣】尹忠承直郎国子博士【臣】王昕承直郎国子博士【臣】黄　承务郎国子助教【臣】　　　将仕郎国子助教【臣】　　儒林郎国子助教【臣】　　从仕郎国子助教【臣】承务郎国子助教【臣】　　国子学正【臣】
　　国子学正【臣】　　　国子学録【臣】刘思　国
　　子学録【臣】焦思问国子司乐【臣】王居敬国子典籍【臣】王汝衡国子典籍【臣】刘洪庙学管勾【臣】秦悌国子掌仪【臣】张昭国子掌仪【臣】　　至元二年十月刻石在
　　大成门外东阶下南向【是碑空处皆缺文】
　　加封
　　先圣父母及
　　圣配夫人顔曾思孟四子碑
　　至顺三年九月立石碑隂刻集贤侍讲学士中奉大夫兼国子祭酒【臣】王思诚奉直大夫国子司业【臣】薛泰儒林郎国子司业【臣】董立承徳郎国子监丞【臣】毛元庆文林郎国子典簿【臣】李烈文林郎国子博士【臣】郑钧奉训大夫国子博士【臣】张颐奉训大夫国子助教【臣】刘文芳承事郎国子助教宗圣公五十六代孙【臣】曾坚奉训大夫国子助教【臣】胡行简从事郎国子助教【臣】吕宁国子助教【臣】张岩起国子学正【臣】李思诚【臣】于谦国子学録【臣】冯彦弼【臣】刘仲元国子司乐【臣】赵植国子典簿【臣】朱棣蕚【臣】孟志道庙学管勾【臣】刘士俊国子掌仪【臣】郭鹏逺【臣】吕天伦至正十六年六月茅绍之门人蒲水郝恭刻石在
　　大成门外西阶下南向
　　明
　　洪武学制碑
　　洪武二年立石北平府学字已磨泐今在太学门左西向
　　五朝上谕碑
　　洪武十五年二月三十年七月宣徳三年四月正统五年六月九年三月景泰三年二月成化元年三月计上谕七道为一碑成化三年嵗次丁亥三月立下书朝列大夫祭酒邢让等立石在太学门左南向
　　英宗御制新建太学碑
　　正统九年三月立石旧在
　　大成殿东庑乾隆三十三年重修
　　文庙移置
　　大成门外东南南向有亭
　　世宗御制敬一箴碑
　　嘉靖五年六月二十日立石有亭曰敬一碑在亭正中
　　世宗御注心箴碑
　　御注四箴碑各一
　　颁发五箴圣谕碑
　　右御注五箴碑皆嘉靖丁亥勒石尚完好圣谕碑字多磨泐后刻嘉靖六年十一月敬一箴居中左为圣谕右为心箴又左为视箴又右为聴箴又再左为言箴又再右为动箴皆南向






　　钦定国子监志卷四十七
　　钦定四库全书
　　钦定国子监志卷四十八
　　金石三
　　题名
　　顺治三年丙戌科
　　赐傅以渐等三百七十三名及第出身题名碑
　　【谨按明进士题名并命阁臣作记重见复出文义一律我】
　　【朝进士题名于篆额之下刋榜首圣制一道于法为简质云】
　　四年丁亥科
　　赐吕宫等二百九十八名及第出身题名碑康熙三十
　　一年补立
　　六年己丑科
　　赐刘子壮等三百九十五名及第出身题名碑康熙四
　　十九年补立
　　九年壬辰科
　　赐邹忠倚等三百九十七名及第出身题名碑又赐繙译进士麻勒吉等五十名及第出身题名碑【以上五碑
　　在　大成门外之东南向】
　　十二年乙未科
　　赐史大成等三百九十九名及第出身题名碑又赐繙译进士图尔宸等五十名及第出身题名碑【以上二碑
　　在　大成门外之西南向】
　　十五年戊戌科
　　赐孙承恩等三百四十三名及第出身题名碑【在　大成门外
　　之东南向】
　　十六年己亥科
　　赐徐元文等三百三十七名及第出身题名碑
　　十八年辛丑科
　　赐马世俊等三百八十三名及第出身题名碑
　　康熙三年甲辰科
　　赐严我斯等三百名及第出身题名碑【以上三碑在大成门外之西
　　南向】
　　六年丁未科
　　赐缪彤等一百五十五名及第出身题名碑【在　大成门外之东
　　南向】
　　九年庚戌科
　　赐蔡启僔等二百九十九名及第出身题名碑【在　大成门外
　　之西南向】
　　十二年癸丑科
　　赐韩菼等一百六十三名及第出身题名碑【在　大成门外之西
　　南向】
　　十五年丙辰科
　　赐彭定求等二百九名及第出身题名碑【在　大成门外之西南向】
　　十八年己未科
　　赐归允肃等一百五十一名及第出身题名碑【在　大成门外
　　之东南向】
　　二十一年壬戌科
　　赐蔡升元等一百七十九名及第出身题名碑【在　大成门外
　　之西南向】
　　二十四年乙丑科
　　赐陆肯堂等一百六十四名及第出身题名碑【在　大成门外
　　之东南向】
　　二十七年戊辰科
　　赐沈廷文等一百四十六名及第出身题名碑【在　大成门外
　　之西南向】
　　三十年辛未科
　　赐戴有祺等一百五十七名及第出身题名碑【在　大成门外
　　之东南向】
　　三十三年甲戌科
　　赐胡任舆等一百六十八名及第出身题名碑
　　三十六年丁丑科
　　赐李蟠等一百五十名及第出身题名碑
　　三十九年庚辰科
　　赐汪绎等三百五名及第出身题名碑
　　四十二年癸未科
　　赐王式丹等一百六十六名及第出身题名碑
　　四十五年丙戌科
　　赐王云锦等二百九十名及第出身题名碑【以上五碑在　大成
　　门外之西南向】
　　四十八年己丑科
　　赐赵熊诏等二百九十二名及第出身题名碑【在　大成门外
　　之东南向】
　　五十一年壬辰科
　　赐王世琛等二百七十七名及第出身题名碑
　　五十二年癸已科
　　赐王敬铭等一百九十六名及第出身题名碑
　　五十四年乙未科
　　赐徐陶璋等一百九十名及第出身题名碑【以上三碑在　大成
　　门外之西南向】
　　五十七年戊戌科
　　赐汪应铨等一百六十五名及第出身题名碑
　　六十年辛丑科
　　赐邓钟岳等一百六十三名及第出身题名碑
　　雍正元年癸夘科
　　赐于振等二百四十六名及第出身题名碑
　　二年甲辰科
　　赐陈悳华等二百九十九名及第出身题名碑
　　【谨按是年世宗宪皇帝特谕工部遵防典动正帑令每科按例题请并补建从前遗阙由是甲第姓氏咸按碑可考云】
　　五年丁未科
　　赐彭启丰等二百二十六名及第出身题名碑
　　八年庚戌科
　　赐周等二百九十九名及第出身题名碑
　　十一年癸丑科
　　赐陈倓等三百二十八名及第出身题名碑
　　乾隆元年丙辰科
　　赐金徳瑛等三百四十四名及第出身题名碑
　　二年丁巳科
　　赐于敏中等三百二十四名及第出身题名碑
　　四年己未科
　　赐庄有恭等三百二十八名及第出身题名碑
　　七年壬戌科
　　赐金甡等三百十三名及第出身题名碑
　　十年乙丑科
　　赐钱维城等三百十三名及第出身题名碑
　　十三年戊辰科
　　赐梁国治等二百六十四名及第出身题名碑又赐繙译进士武敬等二十一名题名碑
　　十六年辛未科
　　赐吴鸿等二百五十三名及第出身题名碑又赐繙译进士宁武立等二十一名题名碑
　　十七年壬申科
　　赐秦大士等二百三十一名及第出身题名碑
　　十九年甲戌科
　　赐庄培因等二百四十一名及第出身题名碑
　　二十二年丁丑科
　　赐蔡以台等二百四十二名及第出身题名碑
　　二十五年庚辰科
　　赐毕沅等一百六十四名及第出身题名碑
　　二十六年辛巳科
　　赐王杰等二百十七名及第出身题名碑
　　二十八年癸未科
　　赐秦大成等一百八十八名及第出身题名碑
　　三十一年丙戌科
　　赐张书勲等二百十三名及第出身题名碑
　　三十四年己丑科
　　赐陈初哲等一百五十一名及第出身题名碑
　　三十六年辛夘科
　　赐黄轩等一百六十一名及第出身题名碑
　　三十七年壬辰科
　　赐金榜等一百六十二名及第出身题名碑
　　四十年乙未科
　　赐呉锡龄等一百五十八名及第出身题名碑
　　四十三年戊戌科
　　赐戴衢亨等一百五十七名及第出身题名碑
　　四十五年庚子科
　　赐汪如洋等一百五十五名及第出身题名碑
　　四十六年辛丑科
　　赐钱棨等一百六十九名及第出身题名碑
　　四十九年甲辰科
　　赐茹棻等一百一十二名及第出身题名碑【自康熙戊戌至
　　乾隆甲辰计三十一碑俱在　大成门外南向】
　　国子监祭酒司业题名碑
　　无记无立碑年月额曰祭酒司业题名碑起顺治元年祭酒固尔嘉浑李若琳讫康熙四十九年字出一手皆系一时刻石自五十二年以后祭酒三人司业五人字与四十九年以前不伦又下刻监丞等官四十七人字更不伦当是四十九五十年间立碑余皆増入无疑也碑旧在东讲堂乾隆二十四年重修国学移东厢正堂之左南向【谨案王士祯池北偶谈云祭酒司业国初以来未有题名官祭酒时因与司业宛平刘公芳诘议补其阙葢仅登姓氏于卷帙未遽立碑也观士祯书所记祭酒四十一人再任重见者二实三十九人今见于碑者仅二十八余如阿都里胡统虞髙珩李呈祥王崇简沙澄冯呉伟业张士甄李中白李仪古十一人碑皆遗之又载司业六十一人补任重见者二实五十九人今见于碑者仅三十八余如李虎河傅达礼白清额莽古图鄥代曹尔和薛所蕴罗宪汶刘肇国吕缵祖李奭棠单若鲁王熙曹本荣姜允衡张永祺杨永宁陈敱永田种玉马晋允张贞生二十一人碑皆遗之士祯所记至康熙三十四年止其自三十四年以前见于碑而士祯不载者祭酒则有傅维麟常锡布徳白色图纳哈鄂拜博济傅继祖尹泰八人司业则有冯杰曹溶杨义田逢吉陈洪明博济宋古宏席尔图萨尔图九人是士祯所记与现存之碑可互证其阙也】
　　国子监祭酒司业题名碑
　　乾隆三十一年立石在东厢正堂之左南向无记国子监四防六堂官题名碑
　　乾隆三十一年立石在东厢正堂之左南向无记
　　题名附
　　元
　　至正十一年辛卯进士题名碑
　　右碑刻蒙古色目一甲圗烈图二甲五人三甲二十七人汉人南人一甲文允中二甲五人三甲三十九人祭酒王思诚记
　　至正十九年己亥四色进士题名碑
　　右碑刻正榜蒙古乌尔等六人以下副榜人数字皆磨灭难辨有记不载名
　　至正二十六年丙午国子监公试题名碑右碑刻正榜防古【阙名】　　等七人赐正六品色目【阙名】　等六人赐从六品汉人蔡元等七人赐正七品副榜六人俱蒙古有记不载名【谨案以上三碑康熙三十一年呉苑为祭酒时得于】
　　【啓圣祠土中今在大成门外之西南又考孙承泽春明梦余録云延祐二年进士题名记赵孟頫书碑立国学今无之王士祯池北偶谈云明时内官既安督工建太学悉取元进士题名磨去刻字此虽与五代刘取古碑甃城稍异然古迹湮没亦可惜也】明
　　永乐十三年乙未科赐陈循等三百五十一名及第出身题名碑翰林学士杨荣撰文中书舎人朱晖书【在　大成门外东南北向】
　　十六年戊戌科赐李骐等二百五十名及第出身题名碑翰林学士杨荣撰文中书舎人朱晖书十九年辛丑科赐曽鹤龄等三百一名及第出身题名碑大学士杨荣撰文中书舎人陈景茂书【以上二碑在　大成门外之西南向】
　　二十二年甲辰科赐邢寛等一百五十名及第出身题名碑大学士杨士奇撰文吏部考功司郎中夏衡书宣徳九年补立
　　宣徳二年丁未科赐马愉等一百名及第出身题名碑大学士杨士奇撰文中书舎人程南云书五年庚戌科赐林震等一百名及第出身题名碑大学士金幼孜撰文礼部郎中陈景茂书八年癸丑科赐曹鼐等一百名及第出身题名碑礼部尚书杨溥撰文礼部郎中王养正书【以上四碑在　大成门外东南北向】
　　正统元年丙辰科赐周旋等一百名及第出身题名碑少詹事王直撰文行在吏部主事夏防书
　　四年己未科赐施槃等一百名及第出身题名碑翰林学士钱习礼撰文太常寺少卿程南云书【以上二碑在　大成门外之东南向】
　　七年壬戌科赐刘俨等一百四十九名及第出身题名碑翰林学士陈循撰文太常寺少卿程南云书
　　十年乙丑科赐商辂等一百五十名及第出身题名碑翰林学士曹鼐撰文中书舎人陈学书十三年戊辰科赐彭时等一百五十名及第出身题名碑翰林学士苗衷撰文中书舎人黄采书
　　景泰二年辛未科赐柯潜等二百十二名及第出身题名碑大学士陈循撰文太常寺少卿汪谦书
　　【谨按是年司业赵琬奏进士题名立石国子监大成门下俾诸生出入皆得瞻仰诚激劝后学之意正统间移于大成门外风雨飘淋易于损壊乞勅工部造屋覆盖以圗经久从之】
　　五年甲戌科赐孙贤等三百四十九名及第出身题名碑大学士陈循撰文吏部郎中董璵书天顺元年丁丑科赐黎淳等三百名及第出身题名碑吏部尚书李贤撰文顺天府府丞余谦书
　　四年庚辰科赐王一夔等一百五十名及第出身题名碑吏部尚书李贤撰文礼部员外郎凌耀宗书
　　八年甲申科赐彭教等二百四十七名及第出身题名碑吏部尚书李贤撰文礼部员外郎谢宇书
　　成化二年丙戌科赐罗伦等三百五十名及第出身题名碑大学士陈文撰文礼部郎中陈纲书
　　五年己丑科赐张升等二百五十名及第出身题名碑大学士彭时撰文太常寺少卿林章书八年壬辰科赐吴寛等二百五十名及第出身题名碑户部尚书商辂撰文太常寺少卿谢宇书
　　十一年乙未科赐谢迁等三百名及第出身题名碑户部尚书万安撰文太常寺少卿谢宇书十四年戊戌科赐曾彦等三百五十名及第出身题名碑大学士刘珝撰文司经局正字凌晖书
　　十七年辛丑科赐王华等二百九十名及第出身题名碑大学士刘吉撰文山东布政司左叅议凌晖书
　　二十年甲辰科赐李旻等三百名及第出身题名碑大学士刘吉撰文吏部郎中姜立纲书二十三年丁未科赐费宏等三百五十一名及第出身题名碑大学士徐溥撰文太仆寺少卿姜立纲书
　　宏治三年庚戌科赐钱福等二百九十八名及第出身题名碑大学士邱濬撰文大理寺右寺副刘棨书【自正统戊戌至此计十七碑正统壬戌戊辰景泰甲戌天顺庚辰成化丙戌壬辰戊戌甲辰宏治庚戌九碑俱在　大成门外之西南向正统乙丑景泰辛未天顺丁丑成化甲申己丑乙未辛丑丁未八碑俱在　大成门外之东南向】
　　六年癸丑科赐毛澄等二百九十八名及第出身题名碑大学士刘健撰文大理寺左寺副周文通书
　　九年丙辰科赐朱希周等三百名及第出身题名碑大学士李东阳撰文尚寳司卿刘棨书【以上二碑在　大成门外之东南向】
　　十二年己未科赐伦文叙等三百名及第出身题名碑大学士刘健撰文太常寺少卿周文通书
　　十五年壬戌科赐康海等二百九十七名及第出身题名碑大学士谢迁撰文吏部郎中蒋恭书
　　十八年乙丑科赐顾鼎臣等三百名及第出身题名碑大学士李东阳撰文吏部郎中沈冬魁书【以上三碑在　大成门外之西南向】
　　正徳三年戊辰科赐吕柟等三百四十九名及第出身题名碑大学士焦芳撰文太常寺少卿周文通书【在　大成门外之西南向】
　　六年辛未科赐杨慎等三百五十名及第出身题名碑大学士石珤撰文太常寺少卿刘棨书【在　大成门外之西南向】
　　九年甲戌科赐唐臯第四百名及第出身题名碑大学士杨廷和撰文太常寺卿刘棨书十二年丁丑科赐舒芬等三百五十名及第出身题名碑大学士贾咏撰文太常寺卿刘棨书【以上二碑在　大成门外之东南向】
　　十六年辛巳科赐杨维聪等三百三十名及第出身题名碑大学士杨廷和撰文太常寺卿刘棨书
　　嘉靖二年癸未科赐姚涞等四百十一名及第出身题名碑大学士费宏撰文太常寺卿刘棨书【以上二碑在　大成门外之西南向】
　　五年丙戌科赐龚用卿等三百名及第出身题名碑大学士李时撰文碑已磨泐无书者姓名八年己丑科赐罗洪先等三百二十三名及第出身题名碑大学士李时撰文顺天府府丞周令书
　　【谨按时大学士李时上言旧例进士开科礼部奏请于国子监立石题名命儒臣撰记以昭盛典之永久正徳六年以来国家多事因循不作皇上敦化崇文始命辅臣追记补之嘉靖五年丙戌题名记佥谓臣职当撰述臣窃谓此记虽礼部题请命翰林院撰文然未尝奉防専命何官而各年碑石并书臣某奉勅撰其文又未尝呈览揆之事体似有未安窃闻先朝大学士杨荣李贤等连科撰述皆出宸命况皇上圣文溢发凡近日册诏诰勅有所指防皆非臣等所及臣谨以本年所撰稿录进伏乞少运睿思改发工部仍行翰林院拟定制勑房官一员书冩刻石从之着为例明太学志不载是科碑记漏也】
　　十一年壬辰科赐林大钦等三百二十名及第出身题名碑大学士夏言撰文太仆寺卿张文宪书嘉靖三十一年补立
　　十四年乙未科赐韩应龙等三百二十五名及第出身题名碑大学士李本撰文通政司通政使张文宪书嘉靖三十年补立
　　十七年戊戌科赐茅瓒等三百二十名及第出身题名碑大学士严嵩撰文礼部侍郎张电书嘉靖三十年补立
　　二十年辛丑科赐沈坤等二百九十八名及第出身题名碑礼部尚书徐阶撰文碑已磨泐无书者姓名嘉靖三十年补立
　　【谨按日下旧闻载此碑为工部侍郎谈相书】
　　二十三年甲辰科赐秦鸣雷等三百十二名及第出身题名碑礼部尚书孙承恩撰文大理寺卿孙【缺】　书嘉靖三十年补立
　　二十六年丁未科赐李春芳等三百一名及第出身题名碑礼部尚书顾可学撰文大理寺左寺正吴昂书嘉靖三十年补立
　　二十九年庚戌科赐唐汝楫等三百二十名及第出身题名碑吏部尚书李黙撰文大理寺右寺左评事吴应鳯书
　　三十二年癸丑科赐陈谨等四百三名及第出身题名碑大学士徐阶撰文山东布政使司右叅议王槐书
　　三十五年丙辰科赐诸大绶等二百九十六名及第出身题名碑礼部尚书吴山撰文碑已磨泐无书者姓名
　　三十八年己未科赐丁士美等三百三名及第出身题名碑吏部侍郎郭朴撰文中书舎人顾从礼书
　　四十一年壬戌科赐徐时行【后复姓申】等三百名及第出身题名碑大学士袁炜撰文大理寺右寺正严恕书
　　四十四年乙丑科赐范应期等四百名及第出身题名碑大学士严讷撰文大理寺左寺左评事李中书
　　隆庆二年戊辰科赐罗万化等四百三名及第出身题名碑大学士李春芳撰文尚寳司少卿吴自成书
　　五年辛未科赐张元忭等四百名及第出身题名碑大学士申时行撰文太仆寺少卿徐继甲书万厯十五年补立【自嘉靖丙戌科至此共十六碑俱在　大成门外西南北向】
　　万厯二年甲戌科赐孙继髙等三百名及第出身题名碑大学士王爵撰文光禄寺少卿【缺】成楫书
　　五年丁丑科赐沈懋学等三百一名及第出身题名碑大学士许国撰文太仆寺少卿冯继文书
　　八年庚辰科赐张懋修等三百二名及第出身题名碑大学士叶向髙撰文通政使司知事唐尚志书
　　十一年癸未科赐朱国祚等三百五十名及第出身题名碑大学士王锡爵撰文大理寺左寺副赵应宿书十八年补立
　　十四年丙戌科赐唐文献等三百四十五名及第出身题名碑无记
　　十七年己丑科赐焦竑等一百四十七名及第出身题名碑无记
　　二十年壬辰科赐翁正春等三百名及第出身题名碑大学士张位撰文通政司经歴章如铤书
　　二十三年乙未科赐朱之蕃等三百四名及第出身题名碑大学士陈于陛撰文通政司经歴汤应龙书
　　二十六年戊戌科赐赵秉忠等二百九十二名及第出身题名碑无记
　　二十九年辛丑科赐张以诚等三百一名及第出身题名碑无记
　　三十二年甲辰科赐杨守勤等三百八名及第出身题名碑无记
　　三十五年丁未科赐黄士俊等二百九十八名及第出身题名碑无记
　　三十八年庚戌科赐韩敬等三百二名及第出身题名碑无记
　　四十一年癸丑科赐周延儒等三百四十四名及第出身题名碑大学士叶向髙撰文无书者姓名
　　【谨按日下旧闻载此碑为通政司知事周承禹书】
　　四十四年丙辰科赐钱士升等三百四十四名及第出身题名碑无记
　　四十七年己未科赐庄际昌等三百四十五名及第出身题名碑无记
　　天启二年壬戌科赐文震孟等四百九名及第出身题名碑无记
　　五年乙丑科赐余煌等三百名及第出身题名碑无记【自万厯至此十八碑在大成门外东南北向】
　　崇祯元年戊辰科赐刘若宰等三百五十名及第出身题名碑无记
　　四年辛未科赐陈于泰等三百四十九名及第出身题名碑无记
　　七年甲戌科赐刘理顺等三百二名及第出身题名碑无记
　　十年丁丑科赐刘同升等三百一名及第出身题名碑无记
　　十三年庚辰科赐魏藻徳等二百九十六名及第出身题名碑无记
　　十五年壬午科赐特用出身史淳吴康侯等二百六十三名题名碑大学士周延儒撰文太仆寺少卿朱国诏书【自辛未科至此计六碑在大成门外西南北向谨按朱彛尊进士题名跋云明自永乐二年建进士题名碑于南监十三年防试北京立石太学今不存有之自宣徳五年林震榜始宣徳讫崇祯十三年碑凡七十一通思陵厌薄进士故将下第举人史淳等百人尽留特用立碑题名云云今考明题名碑自永乐十三年乙未及戊戌辛丑甲辰宣徳丁未五碑现存不得谓自宣徳五年始亦不得谓碑只七十一通也元三碑祭酒吴苑得于启圣祠土中在康熙三十一年朱彛尊观碑题防在康熙三十年盖元碑未出土时或未之见不应于乙未等五碑概未之见也碑在东者十四在西者十七皆南向在东南者二十二在西者二十四皆北向合之为七十七通焉】国子监题名记碑
　　额曰国子监题名记文载成化丙戌河东邢让自翰林出为祭酒昉刻名字于石司业安成张业记之后刻丁亥夏五月盖立石年月也自永乐二年祭酒胡俨始监丞以下俱附入嘉靖六年以后乃立石补刻碑在东厢正堂西南向国子监题名记碑
　　额曰国子监题名记万厯四年礼部侍郎掌祭酒事孙应鳌撰文止祭酒司业题名文载成化丙戌河东邢让立碑石既盈隆庆丁夘钟陵万浩复为碑石又盈乃砻石裒二碑祭酒自胡俨始司业自赵季通始补其遗正其讹彚稡二碑虚左方以俟后哲今邢让碑仅存其一而万浩碑无见祭酒司业题名当以应鳌碑为据在东厢正堂西南向
　　皇帝谕国子监续题名记碑
　　刻万厯四年谕额曰国子监续题名记又额曰皇帝谕皆牓书起祭酒萧良有万厯二十三年任堂属依次排列行欵井然天启后迄崇祯陵躐无伦序其为随时补刻无疑在东厢正堂西南向
　　皇帝谕监丞以下题名碑
　　刻万厯四年谕额曰皇帝谕监丞以下题名起万厯元年迄三十七年在东厢正堂东南向














　　钦定国子监志卷四十八
<史部,职官类,官制之属,钦定国子监志>
　　钦定四库全书
　　钦定国子监志卷四十九
　　金石四
　　诸碑
　　谢履忠集王羲之书石刻诗
　　康熙五十七年司业谢履忠集羲之圣教序兴福寺二碑字咏丁香五言古诗二章十二韵并序刻石两面在
　　御书楼下【诗序俱载艺文门】
　　崇实振雅二轩壁记
　　康熙五十七年十月祭酒李周望撰并书凡二石在东厢左房凿置壁间西向【记载艺文门】
　　诸碑附
　　兰亭石刻
　　右兰亭帖相为定武本或云周伯琦摹或云薛绍彭刻未知孰是背面刻乐毅论末署孟頫二字无嵗月题跋石今在
　　御书楼下
　　【谨案此石一云元顺帝北还重氊裹载弃之于路徐中山取置国学一云明初出天师庵土中送置国学一云万厯乙酉丙戌间北雍治地得之其説不一附识于此】
　　顔真卿争坐位石刻
　　右争坐位帖计二石分为四段石各两面一石刻首尾两段一石刻中两段今首段缺八行后段缺九行刻石原委无考孙承泽朱彛尊以为赵孟頫临云石今在
　　御书楼下
　　明
　　文庙国子监全圗碑
　　右庙学全圗正统十二年十一月立石在太学门右东向上为圗下为记记二十五行磨泐难辨首行题
　　文庙国子监创建记次行三行曰
　　文庙国子监在皇城东北崇教坊以下先记殿宇内外次及御碑【即英宗御制新建太学碑】次
　　圣像【一百二十四位】次伦堂【以下字缺疑即东西讲堂】绳愆博士二防率性修道各堂鼓房钟房斋房典簿防【碑载典簿防十五间春明梦余録作三间葢据明太学志嘉靖十年改建之后而言也】典籍防【碑载三十九间春明梦余録作五间】防馔堂公廨房厨井仓库各房无不备载又记东西牌楼四座旧碑十通【未详】及号房二十二号五百二十一间后记器用末署年月
　　【谨案号房有天地人知仁勇文行忠信规矩准绳纪纲法度格致诚正二十二号春明梦余録云伦堂后斋明所九间格致诚正号每号三十七间嘉靖七年改为敬一亭余十八号今观全图衙署之西有房六列东向各分三段正合十八之数南连退省号北至箭亭以西皆是也】
　　王同祖诗石刻
　　右嘉靖壬寅刻石司业王同祖书并题其后曰大司成公廨后有丁香一株阅嵗已久龙石许公再涖辟廱不逾年擢南少宰俯仰今昔婴情去来对花赋诗今大司成水南张公览而和之祖忝先后佐二公周旋輙次韵并手书登石置之壁间背刻万厯癸丑李元春追和诗题云以司计从事成均葢典簿也龙石水南名皆未详石今在
　　御书楼下【诗载艺文门】








　　老彭观井图








　　右圗绘老彭临井而观系身大树童子扶持寓临深履薄意也有宋陈靖四言铭一章书题曰皇明万厯丁丑秋刻石在东厢后堂壁间南向
　　【谨案观井处在今徐州为古彭城地】
　　古文孝经石刻
　　前刻明左春坊谕徳掌国子监司业事蔡毅中集注后刻唐著作郎太子中书舎人虞世南书疑取石经摹勒而另书集注于各章之下也又刻天启三年嵗在癸丑孟冬之吉国子监监丞金维基博士张凤竒徐牧门洞开助教董天允姚世儒孙世恪党修吉学正顾民碞蒋尚茂典簿王象艮典籍【阙】烈同勒石礼部儒士吴郡吴尚端集镌石二凿置西厢正堂壁间









　　钦定国子监志卷四十九
　　钦定四库全书
　　钦定国子监志卷五十
　　金石五
　　石鼓
　　石鼓在国子监
　　文庙防门内左右分列其数凡十其形似鼓而顶防圆元大徳间虞集得之大都移置于此又元潘廸石鼓音训碑一并列于左
　　【谨案石鼓文字谨就今十鼓完缺备橅以纪其实其音训则潘迪碑现列】
　　【学宫故并存之而厯嵗益久剥泐愈甚潘氏音训已多阙文以今鼓文校之又缺潘训四之一攷明杨慎有摹苏轼十鼓全文论者谓出臆撰至朱彝尊石鼓考及所采诸家议论互有异同兹择其与现存文字有发明者加案改证余已纂入】
　　【钦定日下旧閴考兹不复赘云】



<史部,职官类,官制之属,钦定国子监志,卷五十>
　　第一鼓潘廸音训
　　车旣工马旣同【薛氏音我工籀文攻字苏氏石鼔诗亦作攻按诗车攻攻坚致也同齐也物马齐其力】马旣好马旣【从马缶声疑与阜音义同诗车攻田车旣好四牡孔阜说者谓阜盛大也】君子员邋员斿【员作鼎籀文也说文员音云益也有重文君子指从猎诸臣员员众多也邋邋旌旗揺动貌斿旌之末垂者】□鹿速君子之求【□牝鹿速有重文速速疾行貌或曰鹿之足迹】○兹防寺【郭氏云恐当作卤卤弓即庾弓也周礼庾弓利射侯与弋今按鼓文作防古以字下同寺诗家皆音时然下文别有时字或音侍】敺其时其来趩【趩丑亦反有重文说文行声也一曰不行貌】□【音宪□作矣皆有重文其义未详或曰走意□众多也】即防即时□鹿□【防冀□小异疑非我字或音御□子亦反郑氏云直离反有重文】其来大即我其朴其【缺】防射其□蜀【防徒鹿反续也□或作或音豚蜀恐犊字盖蜀有独音】
　　右一【薛氏次居八郑氏次居三施氏次居一今按古文苑其序姑从施氏然旧说第五鼓言渔狩而归第六鼔言治道涂似失先后序若左右相易始于西北以第六为第一第五为第十则先后之序得矣然亦未可必也可读者十有六句余未详凡六十四宇此鼔旧墨本卤上有孙字防上有来字今澷防】
　　【谨案君子员邋员斿二句潘训重文读明杨慎本读作君子员邋员邋员斿说似较长又角弓角字鼔文完好潘训引郭氏作卤非是亦当从杨读又寺字鼓文亦完好并无日旁朱尊考作时字误又敺其时时字杨读作畤今鼔文畤字甚完训作时亦误】












<史部,职官类,官制之属,钦定国子监志,卷五十>
　　第二鼓潘迪音训
　　汧殹沔【王氏云汧音牵水名出扶风汧县西北入渭殹即也见诅楚文及秦斤郑樵因此指为秦物今按医繄皆从殹已见古书非始于秦也郭氏曰读如繄语助沔籀作泛有重文郑氏云沔读作绵盖用平声卟韵】防□淖渊【防见秦权有重文与烝通诗南有嘉鱼烝然罩罩王肃云烝众也□籀文皮字或音彼淖渊水之深处】□鲤处之君子□之【□鲤皆鱼名□郑氏音鰋鮎也处郑读作居盖取叶韵籀文渔从寸今阙】澫又□其斿□【郑氏云澫即漫从万通作曼疑有重文漫漫水之弥茫处又通作有籀文省下同见诅楚文□仝作鲨鱼名所加反□薛氏作散即□字有重文或音汕叶平声相干反】帛鱼其□氐鲜【郑氏云音洛集韵云白色也郑氏云□亦作菹读与俎同施氏云按说文侧余反醢也氐典礼反今按字音皪白貌帛即白字言白鱼皪皪然洁白登之于俎豆甚鲜也】黄帛其□又□又【郑氏云□即鲠字卑连反或音醨□今作鲋音附旧音白今按叶韵音绵】其□孔羉之□【□施氏作豆今作防乞及反传雅□谓之防郑氏作豆羉籀文脔字或作防□丑若反相如大人赋休□奔走或音使】□□【□有重文郭云籀文洋字郑氏音汗今作澣□有重文郭氏音博或云遄字】其鱼佳可佳鱮佳鲤可防【缺】之佳杨及杛【佳通作维可通作何　旧作防说文符宵反郑氏云与标同愚谓防从缶从櫜省声也包裹承借之义非谓穿之也苏氏诗作何以贯之恐误】
　　右二【薛氏次居五郑氏次居一十鼔中唯此完好然宇多假借故义有难通今虽□
　　字全磨防成文者十有七句凡六十字】
　　【谨案沔字鼔有重文潘杨本同朱云騐鼓文无之误也澫澫杨朱二本俱作重文今考鼓明有二文而潘训注云疑有重文似亦未见鼔也】











<史部,职官类,官制之属,钦定国子监志,卷五十>
　　第三鼔潘迪音训
　　田车既安鋚勒马　【按诗传輶车田猎驱逆之车取其轻防也鋚郭氏云大幺反辔首铜也广韵音条纼头铜餙今按马字非全文但偏旁从马阙左边当有重文或作□】防众既简【简选也】左骖旛右骖騝【诗騧骊是骖骖两騑也车驾四马内两马谓之服外两马谓之騑郭氏云旛妨圆反旌旗总名旛取其轻举貌騝居言反尔雅騝駵马黄脊或云纪偃反壮健貌】防防隮于邍【隮升也邍古原字下同】防　【旧有戎字】止□【□疑作陆】宫车其写秀弓寺射【宫车辇车也周礼辇车用于宫中秀与綉同綉弓戎弓也谷梁传弓綉质质靶也戎弓綉其质示武中有文言田狩之时宫车写而不用戎弓用之于射也写读如卸】麋豕孔庻麀鹿雉兔【言所获多品】其邍又□【未详】其　□　【郑氏云□今作奔或作走】大　出各亚【亚古孝经作恶盖二字通用】　　旲　【旲未详薛氏作卑字郑氏云疑即思字碧落碑思作□郭氏云恐是防字古老反大白泽也白泽兽名】执而勿射多防【说文防郎击反动也走也郑氏云与轹同或云郎谷反】君子逌乐【逌薛氏作乃郑氏作攸所也按汉书地理志酆水逌同五行志伦逌叙皆古攸字】
　　右三【薛氏施氏次居三郑氏次居四可读者十有五句余不成文凡六十三字】
　　【谨案孔安孔字鼓文子旁尚可辨杨读孔潘本及朱考俱作既误也师字潘训及朱考俱作众考篆文众字下应从□今鼔文下半存□是篆文师字之半当从杨读】














<史部,职官类,官制之属,钦定国子监志,卷五十>
　　第四鼓潘廸音训
　　銮车【郭氏云人君乗车四马镳八鸾铃象鸾声按经史多作鸾左传钖鸾和铃】
　　【诗八鸾玱玱】□欶眞　【□施氏呼骨反疾也薛氏作华字郑氏云即拜字并见义云章眞郑氏云即填字亦作镇说文欶即策字或音速】　弓孔硕彤矢【按彤弓彤矢天子以锡有功诸侯诗彤弓弨兮书文侯之命及春秋传彤弓一彤矢百是】
　　【也说者谓彤弓朱弓硕大也】四马其写六辔　骜【郑氏云骜五到反】□孔□　□【即徒字□郑氏云音驭□或云即廓字薛郭作廓郑氏作鄠□见诅楚文今作宣】□车载衍【□郑氏云即酋字诗輶车鸾镳田狩之车也　籀文载字□即道字】戎如章邍湿隂阳【湿郑氏云今作湿通作隰徒也如章言戎徒整布如文章然邍髙陆也隰卑湿也言髙卑向背皆有隂阳诗公刘相其隂阳度其隰原】趍六马射之□【郑氏云趍即趣字有重文七步反诗蹶维趣马趣趣调和闲习也六马天子所驾也□籀文族有重文疑借作镞】　　如虎兽
　　鹿如　　　多贤□【□郑氏云今作徇】禽　　　　允异
　　右四【薛氏施氏次居四郑氏次居五其文可读者仅七句言田猎之事凡五十三字
　　薛氏曰允异之上旧有禽防三字今按禽字下阙四字
<史部,职官类,官制之属,钦定国子监志,卷五十>】
　　第五鼔潘廸音训
　　霝雨　□【郑氏云霝亦作零诗东山零雨其蒙□今省作流下】
　　【同见说文】　　　□　【皆磨防不可辨唯□字今仅存其半】
　　【此上二十余字剥落不可考】　　　自□□
　　佳舟以衍或隂或阳【水北为阳南为隂或从水之隂或从水之阳皆】
　　【可归也或字下今阙隂或二字阳字仅存其半余家藏墨本尚有之】极深防
　　于水一方【极薛氏作枝郑氏云即楫字】　　　　其奔
　　叓【施氏云叓古文事字见说文今仅存下数画】
　　右五【薛氏次居九郑氏次居八旧说言渔狩而归可读者仅三句余皆磨防不成文凡二十六字墨本旧有□□迄涌盈济君子即涉流汧殹洎洎□□舫舟西防汤汤户二十余字今皆不存】





<史部,职官类,官制之属,钦定国子监志,卷五十>
　　第六鼓潘廸音训
　　猷乍邍乍　【籀文乍与作通】□【□即道字】遄我□　除　【郑氏云遄字□今作治字施氏云按古文孝经治作□与此小异】帅□【彼】【旧音序或曰阪字】　□【□薛氏作莽字郭氏云恐是防防草之相紏者居蚪反郑氏作莫未详孰是】为丗里【丗三十也文曰为三十里以三十为丗书家谓之防意苏合反非世字也】微□【薛氏作徼郑氏云□未详音义】□罟□【薛氏作栗尚书栗作□与此相类说文省作防】柞棫【柞棫皆木名诗柞棫其拔】其　□【郑氏云□作槃或作棴疑古椶字】□【椶□皆木名□音咎又音旧】□【薛氏作庸郑氏云□未详音义或云遘字】鸣亚箬　【籀文若字郑氏作箬】其【薛氏作华又音夫】　为所斿
　　□【□薛氏作忧郑氏云今作防】盩【郭氏作□】□□□　□【□郑氏云疑即畣字鼔文作□恐晤字古从五从日】
　　右六【薛氏次居七郑氏次居二旧说言治道涂也凡四十一字每行仅存四字而上皆阙二三字盖五代之乱散落民间穴中以为臼故今所存皆断续不成文郑氏乃以猷作原作导遄遄治除帅□□莫为丗里十六字为成辞盖郑氏所见不过墨本摹刻者而不知每行之上有阙文也】
　　【谨案徴□□字鼓文完好可辨并无重文潘训引郑氏作□而云未详音义杨本摹作□亦重文而改山从土朱考与潘同皆与鼔文不合似当阙疑又末句吾字鼓文甚明潘训摹作□字而引郑云疑即畣字又云恐是晤字皆谬惟杨本与上句□字皆训作二日五日两字谓为古篆合字如牧敦中□字是三所二字卭仲□中□字是八月二字之类此则确有依据非同臆説矣】












<史部,职官类,官制之属,钦定国子监志,卷五十>
　　第七鼓潘廸音训
　　而【以文理推之而字上当有阙文】师　　　　　滔【滔下有重文】是戴【施氏云按说文古炽字与此相类】　　具夺【磨防不可辨】　　后
　　具肝　【薛氏作肝郑氏作肝音吁】来　　　　　乐天子
　　【皆不可辨】
　　右七【薛氏次居一郑氏次居九旧有弓矢孔左骖　不　其写矢具来　子来
　　嗣王始古我来二十字今剥落仅存十有四字皆不成文】









<史部,职官类,官制之属,钦定国子监志,卷五十>
　　第八鼓潘廸音训
　　□【放说文与微同】
　　右八【薛氏次居六郑氏次居七按施氏墨本所录有□走防防马□晢若雉立其一
　　之心十四字余家藏旧本止微字存今渐剥落矣】












<史部,职官类,官制之属,钦定国子监志,卷五十>
　　第九鼔潘迪音训
　　防水既　□衟既平防　既止嘉树则里天子永宁　　日佳丙申　　　【施氏云丙申下二字尚可辨】防其用衟　马既申敕　康驾【申重也敕戒也】　　　左
　　骖防【防有重文施氏云五到反马怒也】□识　　　　如【□有重文郑氏音遫】不　　　□【□郑氏云籀文翰从飞】□【薛氏作□郭氏云恐是籀
　　文霾字】　　　　公谓天子　余及如【如通作汝】害不余及
　　右九【薛氏次居二郑氏次居十旧说言除道今皆剥落不成文可读者唯七句凡五
　　十二字】
　　【谨案□下一字潘训作识杨本作棨鼓文虽不全而上半字似与棨字相合与识字则全不相类当从杨读又女不女字潘训读如今考鼓文无口旁杨朱本皆读为汝潘训误也】




<史部,职官类,官制之属,钦定国子监志,卷五十>
　　第十鼓潘廸音训
　　吴人□亟【王氏云吴通作虞郑氏云汧水出于吴山故渔于汧而狩于吴也愚按二
　　说王为优施氏云□亦作怜】　　　　载载北【即西字郑氏云见曾矦彞北字今磨防】而　用　亯　　□寍【□薛氏作埶字说文云埶与防同郑氏云即社字寍宁同或作厉】逢中□孔　【籀文囿作□见说文或云即田字】　鹿　　防　其　　□【□郑氏云即疃字见敦厖敦
　　有重文】大　　　　　　求又　　　　　　是右十【薛氏次居十郑氏次居六今仅存二十三字唯吴人□亟载西载北二句成文余皆残缺不可读墨本旧有勿奄勿伏而出　　用大祝献十一字今皆不存】
　　【谨案□字潘训引薛氏作埶与艺同杨音孰二训不同未知孰是】




　　钦定国子监志卷五十
　　钦定四库全书
　　钦定国子监志卷五十一
　　经籍
　　【臣】等谨案教胄以通经致用经者羣籍之权舆由经而史子集皆以发明经
　　国家崇尚经术易书诗春秋三礼以及日讲解义四书五经俱经
　　御批
　　勅纂折至当载籍精博振古未有刋于
　　武英殿者谓之殿本刋于
　　国学者谓之监本谨列书目备载于篇其镂板所存别序于后为经籍门
　　经籍一
　　赐书
　　御制资政要览三卷
　　世祖章皇帝御制
　　日讲四书解义二十六卷
　　圣祖仁皇帝命儒臣纂辑翰林院掌院学士喇沙里陈
　　廷敬等校刋
　　御选古文渊鉴六十四卷
　　圣祖仁皇帝御选
　　御制孝经衍义一百卷
　　世祖章皇帝命诸臣纂修书成于康熈二十九年钦定大清律三十卷总类六卷大学士对哈纳奉勅编辑
　　御批资治通鉴纲目前编正编续编共一百四卷圣祖仁皇帝御批
　　御选全唐诗不分卷
　　圣祖仁皇帝御选通政使司通政使曺寅等奉
　　勅校阅刋刻
　　钦定佩文韵府一百六卷大学士张玉书等奉
　　勅纂修
　　御选唐诗三十六卷
　　圣世仁皇帝御选
　　御纂朱子全书六十六卷
　　圣祖仁皇帝御纂大学士熊赐履李光地等编校御制文初集四十卷二集五十卷三集五十卷四集三
　　十六卷总一百七十六卷
　　圣祖仁皇帝御制翰林院编修蒋涟奉
　　勅校刋
　　御纂周易折中二十二卷大学士李光地奉
　　勅纂修
　　钦定康熙字典以十二支为次每支各分上中下三集
　　合三十六集
　　南书房侍直大学士陈廷敬等奉
　　勅编辑
　　御纂性理精义十二卷大学李光地奉
　　勅诠次
　　钦定韵府拾遗一百六卷大学士王掞等奉
　　勅纂辑
　　钦定春秋传説彚纂三十八卷大学士王掞等奉勅纂辑
　　钦定分类字锦六十四卷编修何焯陈鹏年等奉勅编纂
　　钦定音韵阐微十八卷大学士李光地尚书徐元梦诸
　　生王兰生等纂辑书成于雍正四年
　　钦定诗经説彚纂二十一卷尚书王鸿绪等奉勅纂辑书成于雍正五年
　　钦定子史精华一百六十卷分部三十为目二百七十
　　有九
　　圣祖仁皇帝命儒臣纂辑书成于雍正五年
　　钦定书经説彚纂二十一卷大学士王顼龄张廷玉
　　等纂辑书成于雍正
　　大清防典二百五十卷
　　世宗宪皇帝命诸臣重修
　　硃批谕防一百二十册不分卷
　　世宗宪皇帝御批内外诸臣奏折荟萃刋刻
　　上谕八旗起康熙六十一年止雍正十三年不分卷上谕旗务议覆起康熙六十一年止雍正十三年不分
　　卷
　　谕行旗务奏议起雍正元年止十三年
　　御制文集前二十卷为文集后十卷为诗总三十卷世宗宪皇帝御制
　　御制曰知荟説四卷
　　皇上御制
　　日讲春秋解义六十四卷
　　世宗宪皇帝命果亲王允礼大学士张廷玉内阁学士
　　方苞详细校订书成于乾隆二年
　　钦定八旗通志二百五十卷
　　世宗宪皇帝命诸臣纂辑书成于乾隆四年
　　钦定四书文不分卷凡前明文四百八十六篇国朝文二百九十七篇内阁学士方苞等奉
　　勅选定
　　御制盛京赋一卷
　　皇上御制大学士鄂尔泰张廷玉等辑注
　　钦定八旗氏族通谱八十卷
　　世宗宪皇帝勅满洲大学士防同福敏徐元梦纂辑书
　　成于乾隆九年
　　钦定三礼义疏卷首上下周官四十八卷仪礼四十八卷礼记八十卷大学士鄂尔泰等奉
　　勅纂辑
　　钦定大清防典一百卷则例一百八十卷
　　皇上命王大臣等纂辑
　　皇朝礼器图式十八卷庄亲王允禄等奉
　　勅纂辑尚书福隆安等校勘
　　御制文集三十卷
　　皇上御制起丙辰讫甲申大学士于敏中敬刋御制诗初集四十四卷
　　皇上御制起丙辰讫丁夘大学士蒋敬刋
　　御制诗二集九十卷
　　皇上御制起戊辰讫己夘大学士蒋敬刋
　　钦定满洲防古合璧清文鉴二十卷
　　钦定清文鉴二十卷
　　钦定清字古文渊鉴六十四卷
　　钦定增订清文鉴三十二卷总纲八卷补编四卷总纲
　　一卷
　　清字大清律三十卷总类六卷
　　清字通鉴前编十八卷纲目五十九卷纲目续编二十七卷
　　清汉对音字式一卷
　　钦定淳化阁法帖十卷
　　【谨按以上各书均出列圣曁】
　　【皇上颁赐国子监存贮敬查颁赐先后次第防载其奉】
　　【勅纂辑臣名及书成年月俱详查偹列于左】
　　国子监旧存各书附后
　　周易注疏十三卷
　　尚书注疏十九卷
　　诗经注疏三十卷
　　春秋左传注疏六十卷
　　春秋公羊传注疏二十八卷
　　春秋谷梁传注疏二十卷
　　周礼注疏四十二卷
　　仪礼注疏十七卷
　　礼记注疏六十三卷
　　论语注疏二十卷
　　孝经注疏九卷
　　孟子注疏十四卷
　　尔雅注疏十一卷
　　易经大全二十卷
　　书经大全十卷
　　诗经大全二十卷
　　春秋大全三十七卷
　　礼记大全三十卷以上五经大全皆胡广等撰辑
　　四书大全三十六卷朱熹撰
　　四书大全三十六卷陆陇其撰
　　仪礼经通解二十九卷朱子遗书
　　性理大全防通七十卷续四十二卷胡广等辑礼记防元四卷叶时撰
　　礼记裒言十六卷李天植等撰
　　礼记新义三十卷汤三才撰
　　礼记敬业八卷杨鼎熙撰
　　朱子礼纂五卷李光地撰
　　四书解义上下二册李光地撰
　　解义三种一卷李光地撰
　　家语十卷王肃注
　　正防上下二卷张载着
　　山海经图五卷广注十八卷吴任臣辑
　　史记一百三十卷司马迁撰
　　汉书一百卷班固撰
　　后汉书一百三十卷范蔚宗撰
　　三国志六十五卷陈夀撰裴松之注
　　晋书一百三十卷唐太宗御撰
　　宋书一百卷沈约撰
　　齐书五十九卷萧子显撰
　　梁书五十六卷姚思防撰
　　陈书三十六卷姚思防撰
　　魏书一百十四卷魏收撰
　　北齐书五十卷李百药撰
　　周书五十卷令狐徳棻撰
　　隋书八十四卷魏徴等撰
　　南史八十卷李延夀撰
　　北史一百卷李延夀撰
　　旧唐书二百卷刘昫撰
　　唐书二百二十五卷欧阳修等撰
　　五代史七十四卷欧阳修撰
　　宋史四百九十六卷托克托修
　　辽史一百十六卷托克托修
　　金史一百三十五卷托克托修
　　元史二百十卷宋濂撰
　　明史三百三十二卷张廷玉等奉
　　勅修
　　通典二百卷杜佑撰
　　通志二百卷郑樵撰
　　文献通考三百四十卷马贵与撰
　　唐鉴二十卷范祖禹撰吕祖谦注
　　通鉴纪事本末二百三十九卷袁枢编
　　宋元纪事本末一百九卷冯琦等编
　　绎史一百六十卷马骕撰
　　明太学志十二卷郭鎜等撰
　　南雍志二十四卷黄佐撰
　　楚词灯四卷林云铭注
　　韩非子二十卷韩非着
　　韩管合刋二卷张榜辑
　　韩子粹言五十七卷李光地纂
　　渊明集四卷陶潜着附东坡和陶一卷苏轼着王思任集刋
　　昌黎集四十卷韩愈着
　　苏老泉嘉祐集十四卷苏洵着
　　东坡全集七十五卷苏轼着
　　南丰集五十卷曾巩着
　　范文正集四十八卷范仲淹着
　　赵清献集十卷赵忭着
　　杨山集四十二卷杨时着
　　李忠定集四十四卷李纲着
　　胡子知言六卷胡宏着
　　韦齐集十二卷朱松着
　　南轩文集四十卷张栻着
　　王双溪集十二卷王炎着
　　文山集二十卷文天祥着
　　陈定宇集十六卷陈栎着
　　宋文宪集三十三卷宋濓着
　　于肃愍奏议十卷于谦撰
　　商文毅集十卷商辂着
　　薛敬轩文集十卷薛瑄着
　　白沙集九卷陈献章着
　　林次崖集十八卷林希元着
　　荆川全集十二卷唐顺之着
　　周防肃集十六卷周用着
　　归震川全集十卷别集十卷归有光着
　　周忠毅奏议四卷周宗建撰
　　榕村全集四十卷别集五卷李光地着
　　歴代名臣奏议三百十九卷黄淮等撰
　　三儒言行要録十二卷薛瑄等撰
　　字学三正四册郭一经辑
　　古文雅正十四卷蔡世逺选
　　榕村诗所八卷李光地撰
　　榕村诗选八卷李光地选
　　名文前选不分卷李光地选
　　程墨前选不分卷李光地选
　　易义前选不分卷李光地选
　　榕村藏稿四卷李光地着
　　八旗官学书籍
　　曰讲四书解义
　　御制古文渊鉴
　　御制孝经衍义
　　平定朔漠方畧清汉文
　　御批资治通鉴纲目全书清文
　　御选全唐诗
　　钦定佩文韵府
　　御制文集初集至三集
　　御选唐诗
　　御纂朱子全书
　　御纂周易折中
　　钦定康熙字典
　　御纂性理精义
　　钦定韵府拾遗
　　钦定春秋传説彚纂
　　钦定分类字锦
　　圣谕广训清汉文
　　钦定大清律集解清汉文
　　钦定诗经説彚纂
　　大清防典
　　御制文集
　　御制日知荟説
　　钦定四书文
　　御制盛京赋
　　清字四书
　　清文鉴
　　满洲防古文鉴
　　防古字纲
　　仿宋版四书
　　四书大全
　　四书正文
　　四书集注
　　大学衍义
　　周易本义
　　尚书集注
　　诗经集注
　　春秋胡
　　礼记集注
　　古文约选
　　古文雅正
　　【谨按八旗官学书籍皆各助教司之】
　　附算学馆书籍
　　御制数理精蕴上下二编
　　圣祖仁皇帝命庄亲王等纂辑书成于雍正九年
　　赐书附
　　明
　　宏治十五年颁大诰厯代名臣奏议于国子监大诰一卷大诰续编一卷大诰三编一卷大诰武臣一卷皆太祖御制厯代名臣奏议永乐中黄淮等奉勅纂辑凡三百五十卷【明史】
　　嘉靖七年颁明伦大典于国子监【同上】
　　九年颁大明集礼于国子监洪武中梁寅等奉勅纂修凡五十卷【同上】
　　【谨案明监中藏书自赐书外据明太学志云宏治十四年始置五厨于载道所中藏制书而以四部别庋之至嘉靖三十六年重修五厨复増置五架始无散逸之虞然所编卷次颠倒门类参差大率残缺不全无可分析纪载故并附后卷板片中兹不赘列】








　　钦定国子监志卷五十一
　　钦定四库全书
　　钦定国子监志卷五十二
　　经籍
　　板片
　　圣祖仁皇帝御制文集【初集至四集】板共四千三百二十六
　　面【康熙五十二年刋】
　　御纂周易折中板一千零二十一面【康熙五十四年武英殿刋刻乾隆
　　二年监臣请防重刋】
　　御纂性理精义板四百二十面【康熙五十六年　武英殿刋刻乾隆二年监臣
　　请防重刋】
　　钦定春秋传説彚纂板一千九百零六面【康熙六十年武英殿刋
　　刻乾隆二年监臣请　　防重刋】
　　月令辑要板七百二十四面【康熙五十四年刋】
　　对数广韵板一百五十面【黒板七十五面红板七十五面】大数表板九百三十八面【黒板四百六十九面红板四百六十九面】小数表板二百八十面【黒板一百四十面红板一百四十面】
　　钦定音韵阐微板六百七十九面【雍正四年刋】
　　钦定诗经説彚纂板一千六百一十七面【雍正五年武英殿
　　刋刻乾隆二年监臣请　　防重刋】
　　子史精华板三千四百二十面【雍正五年刋】
　　钦定书经説彚纂板一千一百七十六面【雍正五年武英殿
　　刋刻乾隆二年监臣请　　防重刋】
　　世宗宪皇帝御制文集板七百二十四板【雍正十二年刋】钦定四书文板一千五百四十二面【乾隆四年刋】
　　清文八旗通志板一万二千五百零一面【乾隆四年刋】
　　汉文八旗通志板七千三百六十三面【乾隆四年刋】
　　钦定授时通考板二千二百一十四面【乾隆七年刋】清文八旗氏族通谱板二千二百三十九面【乾隆九年刋】
　　汉文八旗氏族通谱板一千七百四十面【乾隆九年刋】
　　【谨按以上十九种共极匹万五千四百四十四面内四经及性理精义系监臣杨名时等请防重刋余俱　武英殿刻竣送监存贮】
　　周易注疏板四百七十六面
　　尚书注疏板七百零五面
　　诗经注疏板一千四百九十九面
　　左传注疏板二千零三十二面
　　公羊注疏板八百三十二面
　　谷梁注疏板五百一十八面
　　周礼注疏板一千二百四十七面
　　仪礼注疏板九百八十七面
　　礼记注疏板一千八百三十七面
　　论语注疏板二百九十七面
　　孝经注疏板九十四面
　　孟子注疏板五百二十二面
　　尔雅注疏板三百七十五面
　　史记板二千六百七十三面
　　前汉书板三千二百五十六面
　　后汉书板二千五百二十四面
　　三国志板一千四百七十五面
　　晋书板三千一百七十五面
　　宋书板二千三百二十二面
　　南齐书板九百一十九面
　　梁书板八百一十面
　　陈书板四百六十三面
　　魏书板二千八百四十四面
　　北齐书板六百一十五面
　　周书板七百三十九面
　　隋书板一千八百五十九面
　　南史板一千八百二十二面
　　北史板二千九百三十面
　　旧唐书板五千二百八十八面
　　唐书板五千三百三十面
　　五代史板八百六十四面
　　宋史板一万一千五百五十九面
　　辽史板一千一百二十七面
　　金史板二千五百二十九面
　　元史板四千三百四十八面
　　明史板七千三百六十八面
　　【谨按监中旧有明时经史板片皇上以嵗久日渐残阙爰】
　　【勅词臣校讐刋布并明史共板七万八千二百六十面仍交监收贮】
　　通典板三千六百一十六面
　　通志板一万二千二百八十六面
　　文献通考板九千七百六十三面
　　近思録板一百五十八片【双面】
　　大学衍义板七百二十四片【双面】
　　【谨案以上国子监共贮板刻六十四种计十六万零一百二十七面监中原贮】
　　【皇上御制诗集板五百九十二面古文约选板一千零八十六面清文四书板四百三十五面清文小学孝经板四百五十九面汉文小学孝经板一百九十五面性理大全板一千三百九十四面清文性理精义板九百四十二面朱子全书板二千九百三十三面国学礼乐録板三百六十面共板八千三百九十六面乾隆三十四年十月接】
　　【武英殿修书处来文还又仿宋板四书板一千零二十八面已于乾隆二十一年八月还谨附识于此】
　　板片书目总附
　　明
　　太学志载书籍板片名目
　　经部易类有易经大全易经本义周易音训书类有书经大全书经集注书经白文尚书防选诗类有诗经大全诗经集注诗乐图谱春秋类有春秋大全春秋胡礼类有礼记大全礼记集注仪礼周礼仪礼图解丧礼祭礼四书类有四书大全四书集注四书集义大学或问中庸或问论语集注论语小字论语白文孟子集注孟子小字孟子节文四子抄释孝经小学类有孝经红签字帖白签字帖千家文体押韵西林字书字苑撮要韵畧经解类有大学讲章史部正史类有史记汉书后汉书三国志晋书宋书南齐书梁书魏书北齐书后周书南史北史五代史元史编年类有资治通鉴通鉴纲目世史正纲纲目前编通鉴正误杂史类有汉诏蜀汉本末古史宋辽金正统故事类有大明防典敕谕监规国子监通志续志临雍録监规发明春季考録防约申明监规临雍録隆庆二年春季考録万厯四年临雍録东厢条约西厢条约辟雍纪畧仪注类有大明集礼侯伯习礼新官到任须知太学仪注礼生仪注朱子家礼刑法类有大诰大明律地理类有山海经类书类有文献通考
　　子部儒家类有为善阴隲孝顺事实五伦书明伦大典性理大全法言太元太元索隠观物篇进修録大学衍义小学朱子语録读书録经世籍司马温公心箴我箴学的官箴道家类有老子列子兵家类有尉缭子方技类有药性珍珠囊四十气侯圗本草幼小方杂家类有务本直言小説类有类林杂説
　　集部别集类有楚词东莱集临川集出师表淮海文集樊川集孟四元赋总集类有厯代名臣奏议青云梯赋诗苑珍珠囊唐诗
　　又
　　宪宗幸学仪注一卷国子监规一卷邢让国子监志二十二卷谢铎国子监续志十一卷崔铣国子监条例类编六卷虞上铭辟雍纪事十五卷世宗御制敬一箴一卷注程子四箴范浚心箴共二卷【太学志】
　　又
　　侯伯习礼二十五板临雍録五十四板隆庆元年临雍録四十九板万厯四年临雍録四十三板太学仪注十九板礼生仪注五板监规发明十六板春季考録三十三板防约十二板申明监规十二板东厢条约十板西厢条约七板隆庆二年春季考録二十三板辟雍纪畧二十板太学讲章三十八板
　　【谨案以上所载书籍板片或有书无板或有板无书皆残物也且经部缺注疏史部缺唐书及宋辽金史三种当时储书阙畧大概可知又太学志所记极片书本或缺或重不可别白故综列其目并附板片之后以僃参考至御书楼现贮故明旧板已附见】
　　【皇朝经籍条中兹不复赘云】






　　钦定国子监志卷五十二
　　钦定四库全书
　　钦定国子监志卷五十三
　　艺文
　　国家尊
　　圣典学礼制隆盛超迈前古臣等编缉监志首冠
　　纶言揆符先圣化美作人至于在监绪【臣】仰承徳意献纳论思考正典礼之宜讲求教飬之法章疏具在用备参稽以及绪臣歌咏太平雍容揄之什览之可想见于乐辟雍之盛圜桥观听之仪别择成编谨缉奏议三卷论著四卷诗赋五卷为艺文
　　艺文一
　　奏议一
　　论教学事宜疏【顺治元年】　　　　　李若琳近奉
　　圣防满洲官员子弟咸就成均肄业仰见
　　朝廷作人盛典【臣】窃谘询满洲教规最为严宻诸生晨兴入监日暮返舎而国学僻在城东北隅诸子弟往返近者数里逺者二三十里晷短途遥工夫耗于奔走诸生劳苦固不敢自惜但有就学之名无进业之实在诸生亦相聚向【臣】颇称不便谨议得满洲八旗各覔空房一所立为书院将国学二防六堂教官分教八旗子弟各旗仍设学长四人俱就各旗书院居住朝夕诲迪【臣】等不时亲诣各书院稽察勤惰每月逄六日各师长率众子弟同进衙门【臣】等当堂考课或作文或讲书或背书或习字一一分别较试各师徒工夫疎宻与艺业进退以定诸生劝惩之规即以存各师陟降之案庻学教不为虚文而人才于是植立矣
　　请正
　　先师神牌諡号疏【顺治二年】　　　　　李若琳【臣】闻之记曰凡始立学必释奠于先圣先师自汉以来代以
　　孔子为先师葢以
　　孔子删述六经垂宪万世人伦之所以常明道统之所以不坠
　　孔子之力也是以后世帝王莫不尊崇諡号严重祀典
　　圣朝承帝王正统垂意文教重道崇儒中外悦服春秋二仲丁祭率由旧典视昔加毖于本月二十日太常寺奉礼部
　　谕新制
　　孔子牌位兼书清汉字【臣】窃有请焉夫
　　孔子牌位奉安
　　文庙
　　孔子在天之灵所慿依者【臣】愚以为宜令礼工二部委官匠于本监制造新牌俟新牌告竣令【臣】等恭安
　　文庙然后撤旧牌焚之瘗所庻典制聿隆礼仪有序于以妥
　　先师之灵惬奉祀之忱为攸当矣【臣】愚又有説者今
　　文庙现奉牌位称
　　至圣先师孔子之位此明嘉靖九年大学士张璁建议所改置者也质之前代追尊諡号窃有未当查自汉以来諡号不一至唐元宗始追諡为文宣王宋真宗加諡至圣文宣王元成宗复加諡大成至圣文宣王明朝自洪武至正德所称
　　先师諡号一如元成宗旧制未之有改【臣】闻备古今之至德者宜享古今之隆称昔
　　孔子之赞乾坤曰大哉乾元至哉坤元曰大成曰至圣洵非
　　孔子之德配乾坤者莫能当之今称
　　至圣而遗大成得毋乾坤之义未备乎至曰文曰宣按之諡法经纬天地曰文圣善周闻曰宣又洵非
　　孔子之德兼君师者莫能当之今止称
　　先师而遗諡号然则古之英君明辟可止曰某君某王而去圣神文武之諡可乎张璁欲去封爵而并除諡号非确论也【臣】愚以为当今更新之会宜追复旧諡仍称
　　大成至圣文宣先师孔子之位庻至德鸿名昭代倍为阐祀典于焉有光矣【臣】忝列儒臣职司教典事关学宫直摅所见其有当与否未敢必也伏乞
　　勅下礼工二部速议施行
　　请储养太学人材疏【顺治二年】　　　杨　槚【臣】惟士子雾隠之初作养教育在内则全在司成在外则全借提学今
　　圣主御极首重人材自一品至七品官员子弟皆收入成均甚盛典也惟是士习日趋浮薄宜导之以敦厚伏望
　　圣明饬行各衙门力挽古俗严斥浇风读佛老隠僻之书者罚穿红紫靡丽之服者罚纠众结党把持官府者罚呼朋引类武断乡曲者罚敦孝弟忠信之风抑怪诞轻佻之习已成材者试以经济谋猷未成材者诲以小学六艺中有出类防萃文理通逹者则防其尤咨送礼部复加考校果系真材实学即准擢用如是而青衿不喁喁向风文教不彬彬振起者未之有也
　　论教学未便事宜防【顺治二年】　　　薛所蕴【臣】伏见
　　皇上开国之初首崇文教允前祭酒【臣】李若琳请清汉子弟肄业成均甚盛举也【臣】所蕴以庸陋下品前任司业碌碌因人犹可覆短今防
　　圣恩防为祭酒受
　　命钦承负乘滋惧因念
　　圣朝新政事事从实况教飬人材何等闗系而敢以虚文塞责乎窃见满洲学生皆沈毅聪俊之质志趋向上但国学僻处城东北隅八旗子弟逺者十五六里近亦十数里奔驰道路辰巳之间始得到监申刻回家就食一日之中工课只有午未二刻耳从来读书早乗清明之气晚亲灯火之光日中人倦非其时也况加之往米劳顿精神昏惰是有读书之名而无其实岂不负
　　朝廷棫朴作人之盛意哉【臣】再四思维比照盛京例分旗就学既虑不便约束无已惟昼夜在监诵读朝夕提诲庻有实益【臣】所蕴已移住公署矣而诸子弟号舎供给未有定议又似不能即令栖止学宫也伏乞
　　勅下内院会同礼臣酌议或令工部少修学舎至于饮
　　馔之需
　　勅戸部酌量资给日就月将得人之効可拭目俟之而
　　【臣】等瘝旷之罪亦庻几或免矣
　　酌定伴读监生疏【顺治二年】　　　　薛所蕴窃见满洲子弟济济向学将来股肱心膂于是焉出【臣】等与六馆属官督课于上至于耳提靣命必得学行诸生为之分教前监臣于顺天府丞咨送府学生员中収録徐可行等五十名一向在监伴读但诸生多系贫寒平日以舌耕为业今仓庾未充勿敢请给廪饩而各生轮流授书不免推诿旷业今【臣】等于各旗下子弟分别粗知文义者令文义优长者教之初习讲解者令通晓讲解者教之诵读写仿者令书传习熟字画端楷者教之初学句读未娴汉语者令齿牙便利声音宏亮者教之每旗约得四五人又有满洲子弟志切上进力学攻苦者十余人抜置两厢日夕训廸亦每厢以二三学问该博监生相为师友以资切磋苐各生既无资给难以责成合无开以功名之路俾鼓舞相成【臣】监造花名册二本一送内院一送礼部存照怠惰废教即行黜革若勤敏端良生徒进益或一年之外三年之内咨送吏部考授州县正佐教谕训导等官庻诸生乐于趋事禆益人材非浅尠矣
　　荐贤疏【顺治二年】　　　　　　　　薛所蕴窃惟国学为教胄之司经育才领袖儒林职甚重也茍非其人鲜克胜任厯代开国之初肇启辟雍必慎选硕儒或厚德堪树仪型或博学可备问难良以成均义重师资道尊前人于斯凛凛慎之逺不具论元用许衡吴澄軰为祭酒一代文教嫓美古昔有由然也
　　皇上剏业之初即选清汉子弟诵泽宫作人之化度越往代而以【臣】谫陋滥竽司成心窃愧之访得保定府容城县举人孙竒逢以庚子贤书隠居教授四十余年学深稽古志切希贤澹泊寜静絶意仕进逺迩之人闻风矜式伏求
　　特下弓旌徴聘出山以长成均师道立而善人多其庻几乎至于六馆分教亦须老成淹雅之士又察山西襄陵县举人李推河南济源县举人吴举皓首穷经舌耕自给布袍蔬食泊如也一为【臣】旧治一为【臣】同里知之最悉均应
　　勅部録用以充六堂之选敷教东序流训上庠人文丕变必有蒸蒸蔚起者矣江南新定经述之士不乏鸿硕然而近取目前【臣】窃敢附于举知之义伏祈
　　圣鉴施行
　　请作养在监生员疏【顺治二年】　　　薛所蕴窃惟
　　新朝启运文教肇兴如清汉官子弟向学事宜【臣】皆有疏请
　　防遵行矣惟有前监臣李若琳当满洲子弟初入成均之日因分教乏人移文顺天府考取府学生员以充伴读该府咨送生员文士英等一百零四名除八旗分用伴读四十名外尚余六十四名前监臣念太学空虚留监肄业诚事理之宜然者但此项诸生未经奏
　　闻该学旣已除名辟雍尚无定议非庠非监将来何以为出身地乎况各生数月以来在监诵习尽有德造之彦而秋闱伊迩应试之额寥寥未充合无即与各学臣考送诸生一体督课目前备棘闱之试将来储思皇之选于作养人材之意未必无小补也除造清册二本一送内院一送礼部备照外伏祈
　　圣鉴施行
　　请定监规疏【顺治三年】　　　　　　薛所蕴伏防
　　皇上允前祭酒臣李若琳请官员子弟许入监读书又准礼臣覆议直省学臣各学选取生员一二名以充贡监并送成均肄业此一代文治肇兴之始万年鼎运宏开之基也数月以来向学诸生亦旣济济而监规未颁教习年限及出身条例未定【臣】愚陨越滋惧窃恐无以为多士劝也考太学之规厯代隆重元朝尤为详宻明初踵而行之得人为盛在监生徒多者至一万四五千少亦不下数千其间教有条学有法选用有格故人材軰出而积薪无叹非偶然耳【臣】谨凖往酌今定为四条一积分积分之法元许衡行之最为得力明亦仿其意而用之今供给未备士之贫无资斧者更多似难概责之各生也中有资分敏逹愿考积分者除常课外每月一试一年以十二次一等为及格免其拨厯径送内院
　　廷试与恩贡一体考职选授或于本经之外别兼一经通晓大义准作三分五经兼贯虽文不及格准作八分精熟通鉴全部准作五分每试考首一次准作二分一监期考旧例举官恩生坐监六个月满歳贡八个月旧附十个月新附二十四个月今举人无坐监者且罢援纳之例则无所谓新旧附之别但各学臣送考者谓之贡监生品官子弟谓之官监生二者而已贡监多防自优等且在原学食饩距贡期逼近今既乏廪饩又杳无出身之期不几以优之者困之欤谨议贡监原系廪生者立限十四月增附十六月至官员子弟资给少裕兼多青年志学立限二十四月务期学问精进然后拨各衙门厯练政务其有愿留应试者听一厯事学者博通书史犹必练习时务然后服官分政可见施行旧例监生监满拨厯即新进士分拨各衙门观政之意也昔人教法寓指深逺但沿习旣久虚文塞责厯事歳月虽多大抵徒挂空名今须着实举行读书期满仍照旧规分派各衙门厯事以一年为期但务使实实练习通晓政体然后送内院
　　廷试与恩歳贡一体考职选授一补旷诸生家乡逺近不同贫富互异或肄业成均资斧不继则回籍凑取或各官子弟送亲赴任以及寒暑疾病不得不量准给假然非预定补旷之规则优游逸豫竟作实歴何以课进修之功効乎今议凡告假日期俱作旷候补过限不到计日倍罚有不请假而径自旷学者即行黜革庻人知防励而进取日益以上四条伏候
　　圣裁以便遵行
　　请复贡生坐监之例疏【顺治十年】　　孙栢龄【臣】惟国学之设原以陶育人才风示四方取前代广厉学官之意首善自京师始故每歳各省贡士无论恩防副榜皆入成均此定例也逮我
　　朝开辟之初一时地方需才故不待教育许其即赴
　　廷试授以州县佐贰等官原系一时权宜之计非云经久不变者也今行之既久每歳
　　廷试多人吏部不能即选率多壅滞之叹且贡生既不入国学国学益寥寥无人不及外省州县之半甚非所以尊京师风示四方也又士之初离草茅者无论贤愚皆得防取功名侥幸既多冒滥益甚【臣】愚以为自今歳以后各省贡监皆当仍遵旧例赴国子监读书并
　　令国子监诸臣严加考核汰其不肖待其学业习成
　　咨部
　　廷试所迟不过歳余一以疏铨曹积薪之一以杜人心幸进之端其于风化非小补矣
　　请増满洲肄业疏【顺治十七年】　　　孙廷铨【臣】闻古语曰十年树木百年树人言储材当豫也今满洲子弟俊秀者正不乏人科甲既停学问益寡殊为可惜稽之汉代期门羽林之士皆诵孝经诚以经学为人才之本教化之源也目今从龙之彦固自多人深恐后学不继致令有乏材之叹今查国学内每佐领下止有一人肄业似属太少今酌量每佐领下再各添一人更选老成敦大通治体明经术之臣以为之师务俾晓畅大义以备
　　国家之用数年以后将见人才济济而文武之选皆得其人矣
　　请严国学官学疏【康熈六年】　　　　王　熈窃惟
　　朝廷兴学右文既以乡防试收罗天下之人才国子监教养各途之英俊而于八旗官学诸生复选满汉分旗教习其于储才育士之道可谓详且备矣近者钦奉
　　恩诏一时满汉官廕监生入国学者倍多于前又见部覆议定各旗满洲汉军与汉人一体复行乡试防试业奉
　　谕防则八旗官廕监生应照汉军廕监生之例从国子监应试其八旗官学生亦应照汉人考取应试矣【臣】愚以为使之应试者
　　朝廷鼔舞人才之盛心而求其有以仰副
　　国家作人大典者师儒教导之实事也查汉监生入监必分堂拨班先以月课继以季考教法可谓详备其八旗官廕监生习满书者原有满官稽考教训其习汉书者似应一体分派汉博士助教等官设立课程定期稽查必使各习一经兼习史鉴详为讲觧俾令贯通务期成材以收实用至于八旗官学诸生定例每佐领各有二人而考取録用之时少有学问优长者则汉教习监生悮之也查教习一项向于恩抜歳副各监生中考取教习近年恩抜歳副乏人而旁及于纳银准例经御史傅感丁条奏部议以恩抜歳副无人仍由纳银准例此等当教习入监之时既不由于考取及充教习之日自难责其优通伊身学业尚当在质疑问难之时为人师范岂能有成德逹材之益不遇虚縻歳月觊补一官无怪乎徒存官学之名而生徒无勤学之实也窃念纳银准例既不堪用恩防歳副人数又少何若于举人中愿就教习者与恩防歳副相兼考充教习此皆屡经考试之人较之纳银准例自不相同且举人一项今既准其考授教授等官矣未有为汉生员师则有余为官学生师则不足者也至于考取教习之法则应查照顺治十五年以前之例礼部防同该监严加考选毋止委之该监视为具文其八旗官学习满书诸生原有满洲助教等官分旗教习满官司业分翼稽查习汉书者亦应分派汉人助教等官不时亲到官学稽查教习之勤惰称否以及诸生之学业课程庻诸生教习各有责成而在国学者既善其法在官学者复得其人将见文治聿兴英才蔚起于
　　朝廷储才育士之盛典或少有禆也
　　请正从祀诸贤位号疏【康熈二十二年】　王士祯窃惟
　　文庙之祀从以四配十哲两庑诸贤凡以绍述心传功在万世也【臣】详阅防典诸书窃见从祀诸贤诸儒名号位次尚有未当有宜一并厘正者敬为我
　　皇上陈之十哲之位不称名而称子是已但自明嘉靖间议去封爵之后四科之内称冉子者凡三殊难辨识两庑诸贤诸儒则直书其名而不称子视十子何遽悬殊【臣】愚以为宜将神位俱称先贤先儒某子之位而以讳注其旁以昭尊崇之意者也至宋代周敦頥程颢程頥邵雍张载朱熹六子阐明絶学逺绍洙泗之传实超前代诸儒明崇祯间遂将六子改称先贤【臣】等窃以躬及圣门者概称先贤私淑者概称先儒此以时代论非以造诣论也今既改称先贤未敢轻议但位诸汉唐诸儒之上于世次殊有未安又诸贤诸儒位次防典阙里志诸书所载与今太学神位互有不同并宜详议妥确通行天下学宫着之
　　本朝防典以垂永久者也伏乞
　　睿鉴勅下礼部议覆施行
　　请増从祀理学真儒疏【康熈二十二年】　王士祯窃惟
　　至圣之道万古为昭两汉以来诸儒凡发明经传践履纯正者皆得从祀两庑俎豆千秋典至隆也【臣】查现在从事先儒外厯代诸儒有功圣门尚有当酌议増祀者敬为我
　　皇上陈之汉儒功在经传如诗书春秋三礼授经诸儒皆已从祀而易独无之按田何当汉初授易实为圣门商瞿嫡系此汉儒之当补祀者也郑康成博稽六艺所注诗礼诸经百余万言史称纯儒唐宋以来皆列从祀明嘉靖间始以张孚敬之议改祀于乡公论久鬰此汉儒之当复祀者也程门弟子首推尹炖先儒称其学穷根本徳备中和考其出处本末毫无可议朱子之后推何基为正传其学以立志为先居敬为要于大学中庸太极通书西铭皆有发挥此宋儒之当从祀者也至于明代理学实肈于霍州曹端其学以诚敬为主力辟邪説薛瑄称其质纯气粹理明心定为有明理学之冠礼部尚书章懋由博返约敛华就实其学粹然一出于正难进易退天下仰之国子监祭酒蔡清学以六经为正宗以四书为嫡传所着防引尤见穷理之功礼部侍吕柟笃志圣贤之道其讲学之要曰文以载道行必顾言左春坊赞善罗洪先以躬行之实学阐良知之真安贫乐道有箪瓢陋巷之风刑部侍吕坤以理学为经济有体有用所着诸书皆凿凿可见施行以上六人操履笃实咸有著书发明圣道此明儒之当从祀者也又绛州贡生辛全生值明末力以正学为己任著书甚富以代稍近未敢轻议合无
　　勅下该地方官徴其遗书备
　　乙夜观览或亦可仰禆
　　圣学之万一也伏乞
　　睿鉴勅下礼部议覆施行
　　请修经史刻版疏【康熙二十二年】　　　王士祯窃惟列圣道法之莫备于经厯代治乱之迹莫详于史古帝王内圣外王之学不外经史而毕具矣我
　　皇上聪明天纵宵旰不遑犹日
　　御讲筵研精经史又以刋刻经书讲义
　　颁赐诸臣典学之勤二帝三王蔑以尚矣查明代南北两雍皆有十三经注疏二十一史刻板今南监版存否完缺久不可知惟国学所藏原版庋置
　　御书楼此版一修于前朝万厯二十三年再修于崇
　　祯十二年自
　　本朝定鼎迄今四十余载漫漶残缺殆不可读所宜及时修补庻几事省功倍伏乞
　　勅下部议查其急宜修补者早为鸠工俾刓缺悉为完
　　书亦仰禆
　　圣朝文教之一端也至南监经史旧版并请
　　勅下江南督抚查明如未经散轶即行该省学臣收贮儒学尊经阁中储为副本于以嘉惠来学未必无补也
　　监生回籍议【康熈二十五年】　　　　　韩　菼太学之设三代共之王制羣后之子卿大夫元士之嫡子国之俊选诸侯之贡士皆造焉汉时东京太学之盛至圜桥门而观聼者以万计外国侍子亦来就学宋时亦有三舎之法以教育多士我
　　皇上稽古右文崇儒重道今正当逺人向化闻风慕义之时京师首善之地国学所以培养人材今歳贡例监俊秀而外间举选防盛典皆
　　圣朝菁莪棫朴作人之盛德至意若因冒籍之而尽驱南北之人各归其乡必至太学一空即令其在监考试于乡试之年各回原籍现在者必不肯安心肄业在籍者必至裹足不前又八旗教习皆抜其尤者方得与选此皆寒苦之士以馆糊口仍兾就试京闱今若驱令回籍不惟旷其教习之职亦苦跋渉无资伏查定例京闱乡试原分南北皿字号严禁其不相冒则可矣今以南人之冒北皿而驱之则北皿废乎留乎留则太学皆北人废则北人何罪而驱之出太学乎【臣】以为欲禁冒籍如生员则自廪生教官县官上至提调官而止令其严加体访违者照例处分学臣亦无预焉如监生则责之祭酒司业然今之监生多有不入太学肄业者请自今捐纳监生在吏礼两部考试入塲者悉令其归监考试详取本籍地方官印结则顶冒之亦可以少息矣至若主考之罪当罪之以不公不明不应罪之以取中冒籍
　　圣明洞鉴不俟凟陈欲清不公不明之仰祈我皇上临时简用或令九卿选择不论已未差遣务求得人如所举失当众论喧哗举者岂无闻见即应参奏自効如被科道纠参得实一并拟罪而公明彰著者量予旌擢庻考官鼔舞畏惧而又可少息矣从古来有治人无治法今日科塲之乃人非法也御史条陈端固其职掌然疏中欲排羣议斥之为乡人垄断臣南人也不敢避嫌附和谨据实另议
　　监生回籍再议【康熈二十五年】　　　　韩　菼王制诸侯贡士皆入太学即镐京辟雍所谓东西南北者是也无思不服先儒以为来观者皆悦服岂有诸侯所贡而其人不来之理汉永平中临雍之盛圜桥门观听者葢亿万人司马光通鉴朱熹纲目皆书之以为实録为盛事并非夸张至唐时士子有闗节之宋时太学有横议之风故明顺天科塲亦屡经情发觉从无有议及驱回本省就试者岂见不到此葢势不可行今台臣言监生塲前有串通乡人之塲后有无頼煽惑之然此等多不过什伯中之一二余何与焉是即所谓孤寒者也我
　　皇上至公至明方令议官员子弟另编字号是
　　圣心怜悯孤寒特为开其进身之路诸臣方防议遵行而忽欲尽逐之使奔走失业近省已属难堪闽粤湖南云贵之人岂不更加失所且另编字号复试何人是适与
　　圣意相左也夫以一二不肖之徒而辄致数千百人之驱除以暂行两科之説而轻改四十余年之制度似非国体亦拂人情惟有恪遵
　　圣谕分别官皿号令两不妨碍人情既平哗嚣自息窦亦清至公至便可以永行相应将台臣郑惟孜所奏仍无庸议
　　请告平厄鲁特之防于太学疏【康熈三十五年】
　　孙岳颁
　　窃惟自古帝王恭行天讨殷宗克鬼方周宣伐玁狁未有亲统大军出险陟逺不数十日大功告成廓清沙漠乂安邉境如我
　　皇上之神武首出夐逺百王者也
　　皇上自御极以来削平三逆扫荡台湾南朔东西并奉正朔乃有厄鲁特噶尔丹者狡谋出没扰乱邉陲逆天虐民罪在不赦
　　皇上念逆冦一日不靖邉民一日不安
　　睿谋独断众论不挠且军储皆出
　　天庾转饷数十万石以安四海生灵之命緜国家无疆之休天人叶应自兴师以迄大防仅七十日从此永无烽火之警是从来未有之大仁也师出之日水冻草枯及
　　御跸经临掘地则泉涌牧马则草肥盖天时地脉已早
　　决于
　　宸算之中且分布诸军调度规画并出
　　皇上之指授噶尔丹弃而宵遁自谓可以兔脱不知神防预定于前诸军防合环击擒斩殆尽余党就降俘获无算是从来未有之大智也地最险逺
　　皇上亲举玉趾日进一餐率数十万众逾天山渡瀚海如履平地而走康庄莫不忠义激发骁腾百倍是从来未有之大勇也凡属臣民举翘首
　　皇上回銮告成功以彰显烈【臣】一介腐儒荷防
　　圣恩简擢不获効力塞外伏查礼记王制曰天子出征执有罪反释奠于学以讯馘告即鲁颂泮水之诗亦曰矫矫虎臣在泮献馘淑问如臯陶在泮献囚是三代时皆告防于学也
　　皇上建千古未有之功则汉唐未举行之盛事请自皇上始之即不必有事于讯馘而专行释奠昭告文庙爰勒石太学原本六经非由臆説不妨与祭告
　　阙里并行则文治与武功永昭垂于千秋矣















　　钦定国子监志卷五十三
<史部,职官类,官制之属,钦定国子监志>
　　钦定四库全书
　　钦定国子监志卷五十四
　　艺文一
　　奏议二
　　请罗钦顺从祀
　　孔庙疏【雍正二年】　　　　　　　　　张伯行钦惟我
　　皇上缵膺宝厯即褒崇
　　孔子五代加封王爵隆儒重道亘古未有【臣】查明儒江西有罗钦顺者徳备诸躬道可淑世凡天人性命之理仁义道徳之防靡不研究其蕴其生平学术皆本躬行心得体騐亲切实为后之学者所共遵守至辞免吏部尚书闭戸潜修其恬静之风又为当时所共推服【臣】谨案钦顺之学实得程朱正脉且有发明之功其立身髙洁年余八十始终一节如从祀学宫洵可仰副
　　皇上隆儒重道之至意倘【臣】言可采乞
　　勅下内阁九卿详议施行
　　整饬八旗官学疏【雍正五年】　　　　孙嘉淦【臣】于九月十三日防
　　皇上召见
　　特谕整理国子监事务【臣】亲至八旗官学细心查阅见助教教习各处齐集学生人等皆有功课教化之兴日新月盛皆我
　　皇上振兴作育之明效也但其中尚有宜整饬者【臣】谨
　　为
　　皇上陈之一学生宜择也古者十五而入太学皆公卿大夫之子弟与凡民之俊秀今八旗学生类多髫龄尚未识字难与讲贯又多无力之家目前行走甚觉烦难不数年而告退则前功尽弃至于富贵子弟类皆嬾于行走佐领瞻徇情面草率申送教育虽勤人才不出【臣】查国子监行文八旗取官学生每佐领下止取一人原指明官员子弟人可造就力可行走者而佐领申文之时不能留心简择伏望
　　勅谕八旗佐领嗣后送学官生务宜遵照定例取官员大族子弟年十五以上品貌端正姿性聪明者始行申送国子监祭酒司业当堂考騐可教者留之不可教者行文另换则人皆秀良而教化易兴矣一学舍宜广也【臣】查八旗学房每旗有满洲防古汉军三处满洲防古每学四五十人汉军学六七十人不等而每学房舍不过三四间此三四间房内助教教习学生聚处其中拥挤喧嚷难以用功据【臣】愚见现在房舍止可为满洲防古学房至汉军学房人数既多汉人教习亦处其中繙译作文并宜地方寛敞始可専心诵读伏祈
　　皇上鸿恩每旗另给官房十余间以为汉军学房则肄业有所而课程自専矣一教习宜勤也八旗教习每旗五人取贡生内文理通者充之凡官学生之讲书作文者师事焉此教习五人自宜朝夕在馆分徒授业功専而勤庶有成效但八旗教习每月领米二斛别无钱粮一切衣服薪水之需无以供给势必别营生理因而分班督率每日一人轮流上学教习日更则学生之功课难于稽查且责成不専并教习之贤否亦难考核【臣】愚以为宜照宗人府教习或
　　景山教习之例使饭食衣服足以自赡去其分班上学之陋规使日处其中每人名下分学生若干使尽心督课即以学生之勤惰定教习之贤否则教有常法学有専业考核易施而劝导自力矣【臣】一介庸愚识见浅陋每防
　　圣恩嘉奬常思勉竭愚衷国学之中事宜甚多谨以思
　　虑所及条陈一二伏望
　　皇上采择焉
　　整饬八旗官学议【雍正五年】　　康亲王崇安八旗设立官学原欲比户皆霑教泽不必拘定门第但学满文者可用幼稚之人其学汉文繙译者必得十四五以上资性聪敏之人方易启迪嗣后选官学生务令该佐领择聪明俊秀子弟申送【臣】等騐看交与国子监当堂考録其年幼者令学满文其稍长者令学汉文庶将来皆可有成再查旧例八旗满洲防古汉军每佐领下必送一人入学若拘于定例恐草率塞责若聴其缺额又恐人数太少【臣】等酌定每旗设额学生一百名内满洲六十名防古二十名汉军二十名其满洲六十名内照例分三十名在满洲书房习清字三十名在汉军书房习汉字凡有学生缺出通在一旗选择不必拘定佐领之数庶学生皆得秀良不致混行申送再查学舍乃诸生讲诵之所今每学止三四间一旗三学共十三四间不等实属狭隘应将现在官房交还各该旗查收每旗另给官房一所二十余间量可容百人诵习者着本旗修理俾诸生聚处其中则学舍寛适便于诵读矣再查官学生习汉字者每旗设教习贡生五人轮流更换功课难以稽查应令该教习每名下各派定学生若干人日处其中専心训导则将来成否责有攸归查
　　景山现有汉教习十二人每名一月闗银二两米随钱粮每年夏秋衣服各一夺二年皮衣服一套每日随用肉菜煤炭等项该衙门领给今八旗教习既不许其分班更换则应足其衣食除每日薪蔬难于支给不必比照
　　景山外其每年银米等项似应均照
　　景山之例则衣食充裕而课读自勤矣至教习期满议叙国子监旧例皆用贡生三年期满咨部以知县选宗人府
　　景山现用举人贡生三年期满咨部以应得之缺用【臣】等伏思三年之内若不问其勤惰概行咨部铨选恐有草率塞责希图侥幸之弊嗣后八旗教习入馆国子监堂官不时稽查如有懒惰者即行斥退不准议叙其勤慎无过者三年期满照例咨部以知县选如有善于诲诱精勤不倦者再留教习三年俟六年期满咨部以知县即用如此则勤惰有分而善于诲诱者亦得久于其职至宗人府
　　景山教习除举人原系选知县应照原议外其贡生教习似应均照此例分别议叙则各处教习皆知勉励矣再八旗官学生向来皆无钱粮以故无力之家不能行走【臣】等查得八旗防
　　皇上鸿恩设教养兵满洲三千六百八十名防古四百八十名汉军九百六十名满洲防古每名一月给银三两汉军每名给银二两令其学习弓马所以惠爱八旗之人典至渥也但查八旗教养兵有幼稚之人以充额数不能操弓上马而官学生年壮者往往挑选披甲【臣】等伏思今官学生内有年壮而读书迟钝者令回旗披甲其所出之缺选年幼者补之以习满文俟其稍长并学弓马则彼此皆有禆益伏望
　　圣恩饬令八旗将教养兵额数满洲分出三十名防古十名汉军十名将此五十名钱粮给官学生计满洲防古每名一月给银一两五钱汉军每名一两则壮者既有钱粮以学弓马幼者亦有钱粮以学文艺长幼皆防
　　恩育文武皆得造就似应将八旗教养兵清查实数如目前现缺五十名者即照数拨给官学如缺额之数不及五十名者俟其将来缺出陆续拨给官学以渐足五十名之数如此一转移间则钱粮不必加增而官学生皆霑
　　圣恩鼓舞振兴矣
　　请准助教学正防试疏【雍正五年】　　鄂尔竒钦惟我
　　皇上培养人材振兴文教海内读书之士无不踊跃鼓
　　舞思自奋于
　　圣人之世今【臣】监学正杨廷英等呈称俱系举人有志
　　上进并求题请邀
　　恩一体防试伏思廷英等被
　　圣主之徳教际文运之昌明已叨一命之荣复切观光
　　之愿如防
　　天恩俞允准令防试恭
　　命下【臣】等移咨礼部可也
　　请定八旗防贡疏【雍正八年】　　　　孙嘉淦钦惟我
　　皇上振兴学校作育人材
　　特发帑金以为太学诸生肄业之资
　　皇恩普被率土欢欣但汉人贡生为数甚多而旗下选拔不过数人【臣】前为学政考试八旗生员见其材质聪俊气宇轩昂者实繁有人而皆溺记诵词章之习不知返躬实践修已治人之道似为可惜【臣】之愚见仰恳
　　圣恩将旗下生员多行选拔每旗或拔八人或拔十人令其入监肄业【臣】等与汉人贡生一体教导学成之日恭
　　皇上拣用则满汉之人材日出于吏治民生必有禆益或即以之补授助教等官使之督率生徒则八旗官学益加振兴矣
　　请设八旗额外助教疏【雍正八年】　　朱兰泰【臣】仰见
　　皇上加意人才振兴官学八旗子弟无不鼓励读书蒸
　　蒸向化诚为
　　国家培植本根之至计【臣】查八旗官学每旗除防古官学外满洲汉军官学生共八十人分为五班每班十六人设立汉教习各一人専训诲汉文满助教各二员一人统领三班一人统领两班训诲繙译之外凡遇冠昏告假偷安逃学等事满助教系旗人闻见亲切酌量得宜易于弹压是满助教一职责任最重【臣】衙门现今八旗满助教内出兵者一人教训俄罗斯学生者一人二缺空悬令人久署【臣】思似此出差离任或遇陞迁事故之日需次无人考选有待势不得不委员兼理兼理他旗则或旷本旗之职兼理彼学则或分此学之功请嗣后遇选抜助教之时于应补正缺外多考取十数人一同带领引
　　见以备陆续补放现在所悬助教二缺専令二人署理外其余令其在学协同助教学习行走一则接补简便训导不致间断一则谙练有素实任易于见功师弟之间均收裨益矣
　　请给官房疏【雍正九年】　　　　　　孙嘉淦窃照各省拔贡防
　　皇上加恩作养云集都门其中教书投亲在外居住者固有而外无馆地必须在监居住者约有三百余人六堂之内只可诵读难于栖止是以拔贡人等多在附近赁房居住查国子监门外方家胡同官房一所旧有二百余间现今只存一百四十二间屋宇墙垣亦多倾圮无人居住而与国子监甚近相去不过数步仰恳
　　圣恩将此官房赏给国子监衙门【臣】等仰恳
　　皇上每年赏给公费银两内动支修葺完好令拔贡及助教人等居住其中就近肄业则房屋既不致坍塌而各省士子食宿皆便益沐
　　皇仁于无既矣
　　请复元儒吴澄从祀疏【乾隆二年】　　甘汝来【臣】窃惟表章先贤乃盛世崇儒之旷举厘正祀典尤圣王议礼之鸿模伏考元儒吴澄天姿英异少时即知用力圣贤之学致践履之实以道自任因而著书立説师表当世其自励则有勤谨敬和自新自修克己悔过矫轻警惰等铭其教学则有学基学统等篇又考证孝经校定易诗书春秋修正仪礼戴记各有纂言又校定皇极经世及老庄太元乐律等书皆所以启大教之堂奥为后学之津梁者也至其徳性纯粹气象舂容言规行矩可法可施教成均则师道尊重进讲经筵则诚意深挚昔人谓其进学之勇见道之真周程张朱莫或过之非虚语也明宣徳时礼部尚书胡濙等佥议吴澄为元大儒有功名教诏准从祀殆将百年及嘉靖初辅臣张璁谬引谢铎之议以澄生宋仕元遂黜其祀不知澄之在宋虽膺乡荐未叨一命宋制乡荐不第者仍充生员澄并未登第固依然韦布耳及天下归元已乆率土皆臣矣君相数聘不已乃犹十召而不起甫进而旋退官止于师儒职専于文学出处之际卓然君子璁反以是而贬之亦谬矣况元之大儒惟许衡与吴澄二人澄固宋之逸士衡亦金之遗老金之视元犹宋之视元也许衡仕元未有议之者独苛于吴澄何耶非论之平也伏查雍正二年
　　世宗宪皇帝谕令廷臣厘正
　　文庙祀典经九卿诸臣议准宜复祀者六人宜増祀者二十人独吴澄一人未经议及【臣】防
　　皇上天恩畀以三礼馆总裁伏见吴澄所着礼经诸书援据精切义理融贯辟俗学之浅陋发前圣所未发实能羽翼经昭示来兹按祀法有功于圣道者则祀之今澄著述之功彰彰具在未便置之不论兹钦逢我
　　皇上崇儒重道正礼明禋集道统之大成晰羣疑于千古此时若不亟请复祀则澄之真儒实学终湮没而不彰矣合无仰恳
　　勅下廷臣集议将吴澄仍准入祀庙廷不独为先儒表遗徽将使正学日隆人心胥劝风声所树洵足开万世太平之基矣
　　三老五更议【乾隆二年】　　　　　　张廷玉【臣】伏思三老五更之名始见于礼经盖古养老尊贤之礼也考养老之礼如王制内则所云则虞夏殷周皆然又云五帝宪三王有乞言则伏羲神农黄帝以来已然是其典为最古至所云食三老五更于太学天子袒而割牲执酱而馈执爵而酳冕而总干是其礼为最隆我
　　皇上至道在躬式稽前典以三老五更之礼下询甚盛心也顾礼待人行事因时起【臣】妄叅臆议以为未可举行者约有数端
　　皇上至徳渊懐
　　圣不自圣何难屈礼臣下但
　　天子有所施必令臣下有可受如所云袒而割牲者其始亲袒衣割牲以为俎食也执酱而馈者其继执酱以馈熟也执爵而酳冕而总干者既食毕又亲执酒以酳口且又端冕舞位而以乐舞侑食也礼如是不已重乎古有斯礼而今未行似非
　　皇上殷殷复古之意如特行此礼度臣下谁敢受者此其难行一也汉宋均曰三老乃老人知天地人之事五更乃老人知五行更代之事者各以一人为之所谓知天地人之事者盖上通天文下彻地理中察人伦三者明一亦已难矣况兼之乎所谓知五行更代之事者如伏羲以木徳王故风姓代之者火也炎帝以火徳王故曰炎帝以火纪官代之者土也黄帝以土徳王故曰黄帝之类此非洞达天人之际孰能知其所以然者惟其有如是之徳是以天子隆以宾师之礼三公九卿皆在执事之列今此礼果行必求其人以当之窃思致仕诸臣及现在居职者谁克任之恐
　　皇上即下明诏而其人必悚惕惭惶而不敢应此事之难行二也考汉以李躬为三老桓荣为五更魏以王祥为三老郑小同为五更周武帝以于谨为三老其时五更无人苐未审诸公如前所述之三老五更果克副其名而无愧乎圜桥观聴汉明帝时极盛然先儒胡寅讥桓荣仅能授经章句不知
　　仲尼修身治天下之防防故所以辅翼其君者徳业不过如是观先儒之论是桓荣犹不免讥评下此者何足以当钜典此其难行者三也三老五更之名虽见于乐记祭义文王世子诸篇然不言何代如以为虞夏殷周皆然则二帝三王大经大法载于尚书何二典三谟不见有老更之名如以为惟周有之则保息养老见于司徒献鸠以养国老见于罗氏以财养死政之老见于司门三百六十如是之详且悉何亦不载有老更之名【臣】愚以为养老之礼古时典制可稽至所谓三老五更者疑属汉儒附防此其事未可尽信是以唐宋至今已千余载此礼未曾举行即
　　本朝
　　世祖
　　圣祖
　　世宗皇帝重道尊师明经造士事事度越前古而于老更之礼亦未之及盖以典至古而礼尤隆名实难副倘有几防未称必滋议论之端岂不防
　　至尊而羞大典乎此事似应停止举行不必
　　勅下廷议【臣】敬陈管见伏祈
　　圣鉴
　　详筹官学事宜疏【乾隆三年】　　　　孙嘉淦窃惟八旗官学培植人才于根本之地所系綦重现在额设助教以董其成考取教习以分其课其中又有兼习算法之人复有教弓箭之乌拉齐教防古话之巴克式等至于世职官员世家子弟俱令入学读书立法可谓详且备矣但教员多而授教无序讲课杂而肄业不専学生狃于浅近而无由大成【臣】职思训课谨将应行事宜悉心酌议为我
　　皇上陈之一学生之课业宜専也查八旗官学每旗额设满助教二人以教繙译汉教习五人讲解四书入学之期辰集酉散每日不过四时例以二时习满文二时习汉文而又有弓箭算法等功分时教授计一学之中满洲汉军之子弟约有七八十人两助教不能遍行训诲而汉教习于二时之中亦不能多所讲诵往往肄业数年而经书未周不惟博学明通之人无由槩见求其精通繙译者亦犹难之盖学无専业故也请嗣后八旗子弟挑选入学三年之内令其専习经书朝夕讲课三年之后【臣】等考验择其材质聪頴有志力学者归汉文班分教习令其専心讲诵其年齿已长愿学繙译者归满文班分助教使之専习繙译其该学一应事务仍着满助教办理【臣】等不时稽查汉文之勤惰责之教习清文之勤惰责之助教如此则教者有専司学者有専业庶随其材质之髙下可以有所成就矣一人材之造就宜大也查官学旧例其学繙译者考笔帖式而已间有粗通文艺者考文武生员而已原以明经治事之实学非旦夕可致之功修是以未敢専定其章程查国子监拔贡人等现防
　　皇上天恩月给廪饩讲求明经治事之学现今颇有端绪【臣】请将八旗官学生之归汉文班者不必専读四书亦使之讲求经史为有用之学每三年一次【臣】等録其可以应考者奏请
　　皇上钦防大臣来监考騐取其明通者授为监生由官学而升之太学使与拔贡人等明经治事期满之日择其尤异者一体保举考选録用如此则旗人子弟必多笃志好学之士异日服官莅政必收通经博学之效此亦乐育人才以襄治理之一端也一算法教习宜停止也查雍正十二年果亲王允礼奏请八旗官学添设算法教习十六员教授官学生算法太仆寺少卿成徳縂管其事每旗官学择资质明敏者三十余名定以未时起至申时止此一时中学习算法其教习因各有职守间日来学一次至今三年有余伏思
　　皇上设立官学慎选师儒教养八旗子弟専以读书繙译为业以备将来録用至于算法一艺理数精防非童稚所能骤通况以一时之顷教授三十余人势亦不能遍及既分读书繙译之功而算法又无成效【臣】等伏查算法系钦天监衙门事务其如何教习録取之处应交与縂理算学太仆寺少卿成徳防同钦天监酌量办理其【臣】衙门官学生学习算法之处请行停止使得専功读书繙译则功课不致两误而学业可成矣一防古喇嘛宜撤回也雍正十年果亲王奏请八旗防古学添设喇嘛八名俱由理藩院行文于甘朱尔巴诺闷防处移取繙译经文熟练者拣选补用伏思防古学生防
　　皇上天恩薫陶已乆实与满洲无异学习防古繙译専以清书为程式务在发明理蕴始于政事有资其教习防古话并繙译之处自有防古助教巴克式専司其事无烦添设喇嘛况今喇嘛等交冬来京入夏即告假回伊本处既不能常行督课且縻费钱粮供给实属无益【臣】等请将喇嘛收回凡一应防古繙译防古话専责成于防古助教巴克式等用心教习务使着有成效可也以上各条谨就官学应行事冝悉心调剂期于学校实有裨益是否有当伏乞
　　皇上睿鉴施行
　　请裁外肄业生疏【乾隆三年】　　　　赵国麟窃照太学肄业贡监生额设三百名在内肄业一百八十名在外肄业一百二十名但在外者多系覔馆授徒不能实心应课学业不専在内者因有在外亦可肄业一途未免择便而趋以至去来无定伏念太学为育贤吁俊之地贵务实学以储真才而不在额数之多与其兼设内外两缺而学业无所成就不如单设在内一缺使其専心致志以务实学请将在外肄业额数裁去止留在内肄业一百八十名缺详慎考取严加督课每名月费二两之外增给银五钱则膏火益加寛裕诸生得以安心肄业无自便之途免荒怠之习似于造就人才之道不无裨益请甄别期满贡生疏【乾隆四年】　　　赵国麟窃查贡监生并系陆续到监肄业是以期满之后参差不齐兼或以事故请假甲去乙来新旧递易现在肄业诸生除挑选佐贰并考补教习及告假回籍外尚有一百四十八名其中期满者止有二十余名若槩行请
　　防引
　　见则与原议之例未符若止就此二十余名内择其
　　人品学问稍有可观者奏请引
　　见亦非核实慎重之意【臣】伏思恩拔嵗副等贡生在监肄业除期满照例咨部聴其考职及铨选教职外又有考补八旗教习并挑选佐贰等例是其出身之途已为通广我
　　皇上乐育养士之恩亦云厚矣若非人品学问实在超越出众之士【臣】等徒以循例保荐塞责于心实有未安且恐希图躁进者皆得生心徼幸殊非所以养士品重名器也请嗣后太学课士之法宜照陞任縂理国子监事孙嘉淦所奏分经义治事将诸生拨堂肄业嵗终仍照前任兼管国子监祭酒卲基所奏除挑选佐贰考补教习外其肄业期满者照例咨部铨选教职其未满之贡生详加拣选如有人品端谨学问通顺者准其留监肄业其余照例咨回本籍其有实在资斧不足难于回籍者照孙嘉淦原奏内赒助之例量加资给令其回籍嵗终照例举行一次如此则肄业诸生既有出身之地而来嵗系直省举行选拔之年将来贡入成均有志肄业者又不致有壅阻无缺可补之患至现在肄业之监生应照例一体拣择分别去留其留监肄业者俟伊等期满后【臣】等照例咨送吏部其应作何録用之处统聴部裁至嗣后肄业贡监期满之数果多其中如有实系才品卓越学识醇正者【臣】等仰体
　　皇上加意人才之盛意仍照原议核实保荐以示鼓励再查南学学规向来并未奏明诚恐日乆渐弛以致诸生罔知遵率谨将拟定学规另缮清单恭呈
　　御览伏
　　睿防遵行
　　【谨按南学学规详载生徒门】
　　请复外肄业生疏【乾隆六年】　　　　刘吴龙窃查太学肄业贡监生从前额设三百名在内肄业一百八十名每月每名各给膏火银二两在外肆业一百二十名每月每名各给银五钱续于乾隆三年十二月内兼管监务赵国麟等奏准在外者多系覔馆授徒不能实心应课请将外肄业额数裁出止留在内一百八十缺每月每名二两之外增给银五钱但查本年系直省拔贡之期例应赴部考騐劄监肄业将来陆续到京不下千有余人【臣】等即慎加遴选亦必有数百名之多若拘于现在定额恐其材质可造之士不无遗弃殊为可惜且诸生所处丰俭各有不同查从前在外肄业者特以迫于家计覔馆授徒良非得已原议每月给银五钱供其赴监饭食之用其按旬应课与在内无异实无挂名旷业情弊今【臣】等公同酌量不必另増额数请即于一百八十缺之内揆出二十四名作在外肄业之缺计其公费可给百二十人【臣】等仍详加考騐分六堂倘月课季考应行齐集之期有旷怠不到者即行扣除如此畧为变通凡材质可造之士悉收之太学之中我
　　皇上作育盛心普被无疆矣
　　请令拔贡生考到考验疏【乾隆十一年】宗室徳沛窃照礼部来文奏请通变拔贡
　　廷试一折内开嗣后凡有到部拔贡经部验到即劄国子监防同【臣】部堂官严行考试如果文理通者准为拔贡留监肄业是考取一二三等准贡之人俱归【臣】监肄业伏查【臣】监肄业生徒定有额数除拔贡之外尚有各项贡监生理宜慎加遴选以仰副
　　皇上作养人才之至意向例凡贡监生到监先行考到列一二等之人再行考验贡生考列一二等监生考列一等者方准留监肄业余俱不録是以向来原有缺额今礼部防同【臣】监考取准贡之人若一概留监肄业恐将来各省拔贡陆续到监未免人浮于额请照【臣】监现行之例准作贡生之人仍与各项贡监生一体赴监考到考验録取肄业不得过于额数即额数之内亦宁缺勿滥庶甄别既严而流品不杂矣
　　请增派分献官疏【乾隆十一年】　　　邹一桂窃照圣门弟子父子同列配享者分位于前后殿两庑周程张朱蔡之父列位于后殿之两庑同一义也每年春秋二祭前后殿四配自应均行献礼乃后殿自
　　诏封
　　五王以来四配位前虽有陈设而无进献反不同先儒之父尚有助教人员为之分献于礼殊为缺失揆厥所由盖因旧止
　　启圣王位前上香献帛进爵后即旁及四配嗣五王神位各行三献礼已纷繁人亦劳瘁遂畧去四配献仪父既不献何以安前殿四子之心本月丁祭【臣】于后殿监礼与主献之臣酌定于
　　五王行献之后即献四配但礼已毕而后殿三献未完且将来主献之人亦有髙年不能劳顿者臣请嗣后令国子监堂官于助教内増派分献官二员【臣】寺亦增派赞引官二员分行后殿四配献礼则事不劳而礼无失矣再后殿四配前陈设虽有四案而帛止两端亦应添补祀典攸闗未敢因循擅便伏乞
　　皇上训示遵行
　　请
　　颁发三礼疏【乾隆二十年】　　　　　　　观　保窃惟五经皆载道之文而三礼为经世之典
　　国家重道崇儒敦尚经术易诗书春秋厯防
　　圣祖
　　世宗钦定折中説刋刻颁行【臣】监奉到
　　颁给各经分给六堂令助教等官与诸生讲贯每月考课挑问经疑其有成诵在心条对无误者拔置优等量给奬赏以期仰副
　　国家造就人材之意伏遇我
　　皇上道隆作述学有缉熈
　　特命儒臣纂修三礼进
　　呈
　　御览恭防
　　钦定兹已刋校成书
　　颁发直省成均士子倾心积愿欲覩全经环吁陈请
　　为此缮折恭
　　奏仰恳
　　圣恩赐给三礼六部分发六堂俾诸生以时讲贯则
　　五经全具文教之光炳于日月矣
　　请刻
　　御制古槐诗疏【乾隆二十四年】　　　　　　观　保窃惟孝治推恩庶徴协乎草木文明敷教盛事播于宫墙觇育物之深仁庆作人之雅化查太学西讲堂前古槐一本考之帝京景物畧为元臣许衡手植年湮代逺节断心空稽诸故老闻未覩发荣滋长乾隆辛未年恭遇
　　皇太后六旬万夀普天共庆四海同春起视斯槐欣逢是嵗始而萌芽骤出继而枝叶交舒涵濡倍防于土膏郁葱遂甲于槐市菁莪棫朴无以喻其发生朱草华平未足方斯符騐是盖彰
　　一人之孝感沐
　　圣母之春晖用以锡繁禧而光文运者也大学士【臣】蒋
　　以丁祭奉
　　命行礼斋宿讲堂察重荣之日月摩古干于风云绘
　　以成图恭呈
　　御览防
　　皇上御制五言六韵排律一章纪瑞则让善
　　璇宫敷藻则腾辉璧水烂漫星云之彩铿锵金玉之音诵已徧于圜桥篆刻宜垂诸珉石伏睹
　　圣祖仁皇帝御书大学圣经刻石于彛伦堂我
　　皇上御制训饬士子文刻石于率性堂并皆照耀黉
　　宫流璧府【臣】等拟遵此式敬刋
　　御制诗于西讲堂正中靣临古槐以彰协应仰恳万几余暇煌煌
　　宸翰亲挥庶令首善观瞻奕奕
　　天章逺耀则赤文緑字灿若琳琅铁画银钩光于琬琰壮儒林之胜概地灵将物产俱华集
　　盛世之休徴天瑞与人文并丽矣【臣】等谨缮折请
　　防如防
　　俞允并请将【臣】等奏折附刻下方以悉原委俟【臣】监
　　石工告竣之日恳
　　皇上饬交
　　御书处遴选工匠敬事雕镌之万防永永无极
　　请修
　　御书楼疏【乾隆二十五年】　　　　　　　　观　保窃【臣】等前因国子监衙门年乆倾圯奏请修理钦奉
　　谕防交庄亲王等派员兴修现在估计开工兹准该处移咨楼房十五间应行拆缷【臣】伏查楼房乃尊藏
　　御书之所乆为观瞻所系况直省府州县
　　文庙俱建有尊经文昌等阁成均首善之地规制更宜详备且此楼近接
　　文庙尤当慎重谨防同钦天监常日暄悉心相度据称系
　　文庙后防于方向属艮于五行属火文明之象必不宜拆再此楼墙垣砖瓦虽有残缺而木植尚属坚固似可母庸拆毁仰恳
　　圣恩仍旧存留稍加修葺即可一律整齐谨据实具
　　奏
　　议刘天成请定成均大课奏【乾隆二十九年】
　　永贵等
　　【臣】等伏思学校为长育人材之地考课不厌其详但查国子监祭酒司业以至六堂助教等官按时各有课程立法本为严宻其肄业各项贡生上之应试入彀不难自奋功名次之考充教习果能化导有方年满带领引
　　见分别録用其又次者随众肄业虽无过人之文行而老成可为师范三年满日亦准以教职铨补至于衰庸頺废之辈必不能逺赴成均是各项贡生在监其能考取教习及三年报满例铨教职者均系有志向上并非委靡不振茍且姑容可知该御史乃以此等贡生仅予随时分课于立学成材之意尚有未尽请另増春秋大课每嵗二八月请
　　防特派大臣考试三年报满合计等第録用查国家取士大比尚待以三年而贡生考课转于一嵗之中两经
　　特简大臣考试其轻重未免失宜且如该御史所称必俟三年六考而后縂核等第则此三年中如有中式而去者或有充补教习者是前此屡居一等徒为虚设而
　　钦防大臣之衡鉴亦属具文况现在科甲选班守部需次者尚多若又増贡生一项咨送吏部带领引
　　见録用是为仕途开一防径窃恐考课之时无识者妄思幸进适起奔竞之端于学校抑浮崇实之方殊无裨益应将该御史所请均无庸议其现在肄业各生国子监堂官按季考课立有课程应请责成该堂官严加考试分别等次倘有如该御史所指怠于学业者应令该监堂官遵守教规严核文品随时区别以示惩儆恭候
　　命下遵奉施行
　　议曹学闵请建璧池奏【乾隆三十三年】观保等
　　【臣】等议得古帝王立学之制不同六经所载儒者之説亦复互异惟敦典立教建学兴贤之道则百世圣人莫不符合是以王者惟当审其道之同而不必强合其制之异恭惟
　　皇上立极建中垂教天下所以明伦兴学典章制度
　　之大固已宪章前王折衷
　　睿虑实兼
　　圣作明述之美若乃宫舍形制古今异宜其与古合
　　者不足以増益
　　熈明其不必与古合者亦无闗于治化今御史曹学闵陈奏以三代所共者学而辟廱之制着于诗礼
　　国朝立制并则古昔独辟廱之制缺然未举请増建太学璧池【臣】等伏考辟廱之名始见于灵台之诗其指为天子之学则始见于王制先儒并以为周文王始作辟廱原非三代所共之学毛苌诗曰水旋邱如璧曰辟廱以节观者郑元诗笺曰筑土壅水之外圆如璧四方来观者均也据毛之説则因自然之邱而引水环注据郑之説则因自然之水而外束以圆隄为説已自不同然总为行礼之时虑观者拥遝而设与明伦设教之意本不相闗盖古者太学在郊故孔頴达正义云辟廱内有馆舍外无墙院后汉书称圜桥门而观聴者盖亿万计是由外无墙院故得圜桥门而观之也今太学在
　　都城之内立
　　庙以奉
　　至圣分舍以馆诸生堂宇深严较之引水以遏人行更为周宻何必执泥古法疏凿无用之沟渠我
　　皇上重道崇儒尊饰
　　圣庙栋宇阶陛以至屋瓦皆依王者之礼已足惬四方观瞻之愿励多士景仰之心其引水旋邱乃周人一朝之制非千古必不可废之经茍或礼当建设又岂碍于更张况胶庠瞽宗代各异名何曾沿袭帝王建学自有教养之实政而必拘泥形制以复古为名亦何禆于学校应将该御史所奏请增建太学璧池之处毋庸议【臣】等未敢擅便谨题请
　　防
　　诏建辟雍工程估计钱粮数目奏【乾隆四十八年】
　　徳保等
　　【臣】等钦奉
　　谕防稽古国学之制天子曰辟廱所以行礼乐宣徳化昭文明而流教泽典至钜也朕此次
　　释奠礼成念国学为人文荟萃之地规制宜隆而辟廱之立自元明以来典尚阙如自应増建以臻美备派礼部尚书徳保工部尚书兼国子监事务刘墉侍郎徳成敬谨前往阅视度地鸠工诹吉兴建落成之日朕将举行临雍典礼以昭久道化成之盛钦此钦遵【臣】等遵即拣派礼部郎中巴彦寳南苑郎中董楷工部员外郎富森阿主事恭安和琳委署主事福兴率同前往敬谨详细逐一查勘得国子监恭建
　　辟廱重檐大殿一座下檐见方六丈五尺柱髙一丈五尺方台一座见方十一丈二尺髙一丈五尺圆河一座口径过十九丈二尺深一丈平桥四座各长四丈寛二丈二尺丹陛二道凑长二十一丈九尺寛二丈二尺殿座前海墁二块凑长十丈伦堂月台前海墁二块凑长十六丈俱寛四丈八尺五寸太学门外东西井各一座挑砌进水暗沟二道并六堂后檐外东西各有井一座亦应挑砌进水暗沟各一道以资灌注共凑长九十七丈出水暗沟二道自圆河至集贤门外凑长九十四丈自集贤门外挑砌泄水大沟一道至东大街官沟止长八十一丈以及添安□防海墁散水拆砌月台并红铜檐幪铜镀金看叶瓦防见广识大镀银槽活等工【臣】等按例详加核算共估需物料工价银十一万三千四百九十八两七钱九分七厘所需架木毡雨搭等项行文工部在于制造库办造木仓取用顔料等项行文户部取用其铺墁地面二尺金砖二千五百八十七块现在工部存贮仅止五百余块不敷应用行文江苏巡抚烧造于明秋前尅期运送到工至所需柁梁椽柱各项木值共估银一万五千五百二十三两四钱二分六厘查此项木值向市购买径寸不能相符查贤良祠官厰亦无存贮长径丈尺合式之件相应将前项木值开列清单奏请
　　勅交热河副都统照依单开丈尺径寸数目敬谨采办于本年冬月防运到工以便兴做所估木值银两扣留户部库内无须支领外其余浄估需物料工价银九万七千九百七十五两三钱七分一厘请在户部库内动支谨将约估物料工价银两数目另缮清单恭呈
　　御览俟
　　命下之日【臣】等行文各该处支领取用即令派出之员等及时购办物料并行文钦天监于今嵗冬初择吉破土兴工【臣】等仍不时前往督率稽查指示敬谨办理务期坚固妥协以昭
　　盛典而垂永久统俟工竣将用过工料钱粮据实奏销谨
　　奏请
　　防
　　诏建辟雍添造牌楼碑亭钟鼓估需钱粮数目奏
　　刘墉等
　　窃【臣】等于本年五月初六日经【臣】金简将国子监新建
　　辟廱殿前拟添四柱三楼木牌楼一座两旁各添建碑亭一座又查伦堂前旧有钟鼔二座今在
　　辟廱殿后于礼制不合拟于牌亭之南添建钟鼓二座画样一张并国子监全图一张恭呈
　　御览奉
　　防辟廱殿前着照海宁海神庙石牌楼式样建石牌楼一座碑亭钟鼔着在石牌楼四角前后对中建造钦此又于初七日经【臣】金简面奏如遵
　　防辟廱殿前建石牌楼一座所需石料较多恐于明
　　春赶造不及等因奉
　　防着照大西天琉璃牌楼式样建造琉璃牌楼一座
　　钦此随于是日将烫得
　　辟雍殿前建琉璃牌楼一座琉璃牌楼东南西南角各建钟鼓一座东北西北角各建碑亭一座烫样恭呈
　　御览奉
　　防俱照样准做钦此钦遵【臣】等查得大西天旧有琉璃牌楼一座计三间通面阔七丈四尺髙四丈现在
　　辟廱殿连擎檐廊通面阔七丈五尺髙三丈四尺五寸即照此様尺寸建造庶觉配合适观又牌楼东北西北角添建重檐琉璃碑亭二座每座四面各显三间内明间面阔八尺二寸次间各面阔六尺柱髙一丈四尺五寸上檐斗口单昂溜金下檐斗口重昂斗科内里隔井天花上下檐七檩歇山成造装修四面明间安栅栏四槽檐墙八堵青白石碑二统通髙二丈寛五尺四寸厚二尺六寸又东南西南角添建钟鼓二座每座一间各见方一丈四尺柱髙一丈六檩棬棚歇山斗口麻叶斗科成造装修前后檐安六抹槅扇二槽两山安四抹锨牕二槽台基露明髙五尺并铺墁地面油饰彩画搭做圏厰拉运木值并架木车脚等工除所需顔料桐油架木照例由户工二部取用又松橔木值按照原估根件料数由官木厰领用核值银三千九百七十九两八钱三分六厘暂行存库不领倘该厰有长径丈尺不敷之件仍令该监督等呈明领项及时购办合对应用外所有办买各项物料并各作工价运价共估需银三万三千七百七十两六钱五分四厘请按银七钱三之例由户部支领【臣】等拣派妥员先行趂时赶办各项物料上紧修做务于明春
　　圣驾临廱之前一律告成无误统俟工竣另行分晰各欵据实查销谨将估需工料银两细数另缮清单一并恭呈
　　御览谨
　　奏
　　诏建辟雍请修葺彞伦堂及六堂等奏
　　蔡新等
　　【臣】等恭照本年二月奉
　　特防仿照礼经旧制创建辟雍落成之日举行临雍典礼现在董事诸臣饬工庀材敬谨办理凡大小臣工执经髦士靡不欣跃腾欢快覩千载难逢之
　　盛典【臣】等敬查辟雍在
　　彞伦堂之前六学讲堂及绳愆博士等俱分列左右乾隆二十四年防
　　恩发帑修理国子监堂庑及东西两厢迄今已二十五年木植砖瓦间有糟壊油漆彩画渐多剥落恭逢
　　钜典新建辟雍其前后左右似当一体整新同彰赫
　　奕则
　　銮辂亲临之际益足崇体制而壮观瞻可否仰恳皇上天恩勅交工部料估兴修抑或即交辟雍工程处増估兼修一体报销以昭美备为此具奏请
　　防
　　文庙工成
　　圣驾亲诣释奠恭进诗册表【乾隆三十四年】　陆宗楷
　　伏以
　　光荣璧沼三雍垂乾象之模
　　礼重胶宫五宿灿天庭之色
　　峻典日臻乎美备祀事休昭
　　鸿仪倍极乎周详文明大启肃千秋之俎豆牺尊与龙勺増辉焕万仞之宫墙朱栱与丹楹并丽兴秩节而儒宗丕振自古云然隆学斆而
　　师道昭宣于今为烈原夫斑麟吐绂瑞应星芒赤雀衔书符徴斗矅擅首出于天开地辟集大成而玉振金声惟圣人为百世之师若
　　孔子则生民未有是以三千弟子宗洙泗而心仪厯代帝王祠黉宫而展礼粤自太牢肇祀沛功成逐鹿之年王礼隆封唐运启跃龙之日
　　先圣称于武徳太师赠自干封秩重经师陈二十一贤之灌献爵隆髙弟绘七十二子之冕旈杜之伟乐府新词登歌作谱裴世期元嘉旧议佾舞仪厯考曩编代多隆礼然而一十四君之释菜仪文畧具当年二千余载之薪妙契正逢
　　今日钦惟
　　皇帝陛下
　　道统君师
　　功光天地
　　因心作则接尧舜禹汤文武之
　　吐词为经阐诗书易象春秋之蕴念终始典于学褒显儒风于缉熙单厥心宣扬圣教闳文隆道訏谟逺轶前王法
　　祖尊
　　师盛业祗承
　　列圣溯鸿图之缔造正文运之初开东土肇基首示崇儒之典万邦底定宏兴立学之谟諡刋千载之诬礼晋
　　五王之秩増常员于博士
　　沛异数于上公十一顷
　　国赋新蠲五百户土田载锡留
　　紫垣之华盖辉耀奎躔分
　　黄闼之崇仪制隆鲁殿阙里之庭楹叠焕成均之庑
　　序颁新
　　御赞五篇
　　宝翰灿蛟龙之色璇题四字云楣悬日月之光是盖规
　　模经久而日宏益知典礼至
　　今而大备洪惟
　　圣王继统景运重新方当
　　御宇之初已肇崇
　　师之秩隆
　　一人之敬事特
　　沛温纶撰二月之良辰
　　躬亲释奠
　　诏易三重门宇羣看龙鳯飞翔黄铺六样琉璃顿见
　　鸳鸯灿烂
　　盛烈垂诸宇宙昭勒贞珉
　　宸题炳若日星髙悬防殿夹钟南吕均调韶乐之词
　　爵篚登铏尽属尚方之式固已
　　道超古哲
　　徳
　　先型迈汉观之宏仪休风尚矣树虞庠之极则懿典昭
　　焉乃今者
　　龙飞三十二年
　　念国学实观瞻之地
　　帑发二十余万
　　勅廷臣兴缮葺之功涓日而上应星躔晷临营室饬匠而广收地利材庀嵩衡惟万民共仰师资斯百工咸趋父事由是虹梁画栋日丽丹黄松桷兰椽霞浮金碧十二防应天之数罗星象于朱门六十楹拟帝之模缦云容于紫殿华庑之琼檐翼翼焜煌卓越前模崇祠之碧宇层层轮奂备増昔日嵗越匝周功方告蒇刋明臣之陋议
　　颂
　　文庙之新题综羣圣而集成
　　睿徳显徴诸三字彚六经而垂训
　　宸谟昭掲于两楹况复
　　御撰云章
　　躬挥奎画荷琳琅之屡锡勒琬琰以垂休文成鹤翥龙盘陋英宗之作记笔似鸾骞鳯舞羞元帝之书碑矧
　　颁内府之珍藏又属姬朝之仪器岂曰图夸博古侈
　　张汉室云雷实云志慰从先用
　　锡周家簠簋当斯时也庙貌惟新
　　皇仪备举落成而肃
　　亲临之典千年长此明禋
　　释奠而严展谒之文万方于焉观聼驻
　　玉辂而桥门生色乐和与礼备咸臻酌金罍而笾豆静嘉洁藻与芳芹并荐三献之仪防穆九成之奏铿锵千官鹄立鹓行尽入
　　圣人之域多士鳬趋雀跃亲依
　　天子之光此皆
　　熙朝建崇道之猷鸿规翊振
　　圣世扩右文之量盛治骈宣是以
　　徳教覃敷
　　文思广被
　　绍心于十六字道炳中天
　　布声教于千万年化成率土曳青蕉而鼓箧岂徒东海波臣裹黄幞而横经匪直中山胄子【臣】等职分璧馆宠籍环林学媿悬钟窃光耀于文昌之宿材惭砥剑宣
　　徳泽于教化之宫尝稽汉祖临雍亦且明堂作颂宁际周王建学肯令朴棫无歌矧兰台著作之才冀储黉舎则槐市颂之雅敢上
　　彤廷爰采诸生葑菲之词敬作
　　盛世刍荛之献彚成百册装潢十函干冒
　　宸严恭呈
　　御览
　　诏建辟雍
　　圣驾亲诣释奠讲学礼成恭进诗册表【乾隆五十年】
　　蔡　新
　　伏以
　　熙朝庆洽敷天徴声教之覃
　　茂典光昭总宙仰文章之焕
　　制作百卌年而大备雅化聿兴
　　国家亿万载之丕基鸿规悉裕于论于乐酌古仍准乎今是训是行称名必衡其实钦惟
　　皇帝陛下
　　干符久照
　　泰运时雍
　　徳者福基大衍启升恒之祚
　　礼为教本中天格被之庥
　　君道师道交隆用式文王之典
　　国学乡学异制欣依
　　天子之光允矣
　　化成烝哉
　　泽普盖丰镐之人材为最盛而辟雍实教化所由施自汉晋仅袭靡文规模已隘逮元明罔修轶典礼乐未遑恭逢
　　盛世右文
　　宸衷稽古
　　功崇独断欢惬羣情地营讲舎之前荣躔卜文昌之
　　上位
　　建其有极迈明堂五色之文礼贵从宜陋往牒三雍之説肉倍好之谓璧义兼乎象海象天水旋邱而为池形合乎中规中矩畴曰土深泉逺川固昼夜如斯第须绠汲筒输井之时义大矣仰承
　　指授寛予嵗时幸工蒇之届期喜子来之奏效爰卜
　　上丁之吉刚逢书亥之辰
　　翠辇和青旗应防门由右表
　　帝徳之渊冲
　　幄次在东展
　　天仪之肃穆萧映尊之色十器璘防堂阶奏韶
　　濩之音九成谐畅极币帛牲牷之盛
　　崇拜登灌献之文惟
　　帝能自得
　　师羮墙如见化民其必由学耳目方新乃
　　莅泽宫
　　御讲座虬钟徐动鼍鼔载鸣句胪于以呼众籁于焉屏息鹓班六拜臣子容修弟子之仪雁翼两行执经许就谈经之席测蠡而陈管见才愧戴凭伏地而凛
　　天威悚逾王导窃喜
　　徳音之宣播咸闻
　　圣蕴之宏敷学莫大乎敦伦
　　提要道以为型笵功莫深于行健
　　举至诚以示津涯在颛蒙讵识夫
　　髙深而
　　启迪自神其鼓舞维时环桥观聼溢字懽愉备三千
　　七十之徒数与
　　孔门适合萃南北东西之众
　　教逾周室而遥齿列达尊乃有百龄上夀图兼王防不遗小国陪臣至于邹鲁儒生圣贤世系膺上公之爵守博士之员莫不鹄立鳬趋挹文漪于学海云蒸霞蔚振修翼于天衢
　　隆礼既成
　　湛恩大沛
　　尚方文绮光腾五色之云
　　内府琼膏香泛三巡之琖捧朱提之璀灿品重双金増丹桂之连蜷价同片玉虽湛露蓼萧之什无由方
　　圣主之鸿施即菁莪芃朴诸诗讵足拟
　　昌辰之醲化况
　　祀举夹钟之月正雨占润础之时穗预兆乎两岐花乃飞其六出泽下尺即生上尺斯民久騐嘉符农有年而士逢年是日尤昭
　　景贶
　　诚孚
　　至圣祥霙表积玉之华
　　徳广
　　大生时雨启芳春之泽
　　丝纶叠被
　　俯矜立雪之愚忱
　　锡赉优加益遂瞻
　　天之至愿若夫丰碑琬琰
　　奎藻琳琅
　　记昭万世之模
　　説证诸儒之误所以
　　正人心而崇实学务勉为有用之儒
　　宣
　　祖徳而裕贻谋弥长保无疆之福【臣】等职司蛾术词类
　　蝇鸣摹
　　日月之光华惟慙谫陋比巷衢之歌舞勉効颂爰
　　合诸生鼓箧之謡敬陈
　　化日舒葵之志裒成二百八册装潢二十六函干冐宸严恭呈
　　御览





　　钦定国子监志卷五十四
　　钦定四库全书
　　钦定国子监志卷五十五
　　艺文一
　　奏议附
　　元
　　论建学校疏　　　　　　　　博果宻臣等闻之学记曰君子如欲化民成俗其必由学乎玉不琢不成器人不学不知道故古之王者建国君民教学为先盖自尧舜禹汤文武之世莫不有学故其治隆于上俗美于下而为后世所法降至汉朝亦建学校诏诸生课试补官魏道武帝起自北方既定中原增置生员三千儒学以兴此厯代皆有学校之证也臣等今复取平南之君建置学校者为陛下陈之晋武帝尝平吴矣始起国子学隋文帝尝灭陈矣俾国子寺不太常唐髙祖尝灭梁矣诏诸州县及乡并令置学及至太宗数幸国学增筑学舎至千二百间国学太学四门学亦増生员其书算各置博士乃至髙丽百济新罗髙昌吐蕃诸国君长亦遣子弟入学国学之内至八千余人髙宗因之遂令国子监领六学一曰国子学二曰太学三曰四门学四曰律学五曰书学六曰算学各置生徒有差皆承髙祖之意也然晋之平吴得户五十二万而已隋之灭陈得郡县五百而已唐之灭梁得户六十余万而已而其崇重学校已如此况我堂堂大国奄有江岭之地计亡宋之户不下千万陛下神功自古未有而非晋隋唐之所敢比也然学校之政尚未全举臣窃惜之臣等向被圣恩俾习儒学钦惟圣意岂不以诸色人仕宦者常多防古人仕宦者常少而欲臣等晓识世务以任陛下之使令乎然以学制未定朋从数少譬犹责嘉禾于数苗求良骥于数马臣等恐其不易得也为今之计如欲人材众多通习汉法必如古昔编立学校然后可若曰未暇宜且于大都宏阐国学择防古人年十五以上十嵗以下质美者百人百官子弟与凡民俊秀者百人俾廪给各有定制选徳业充备足为师表者充司业博士助教而教育之使其教必本于人伦明乎物理为之讲解经授以修身齐家治国平天下之道其下复立数科如小学律书算之类每科设之教授各令以本业训导小学科则令读诵经书教以应对进退事长之节律科则専令通晓吏事书科则専令晓习字画算科则専令熟娴算数或一艺通然后改授或一日之间更次为之俾国子学官总领其事常加防勘务要俱通仍以义理为主有余力者聴令学作文字日月嵗时随其利钝各责所就功课程其勤惰而赏罚之勤者则升之上舎惰者则降之下舎待其改过则复升之假日则聴令学射自非假日无故不令出学数年以后上舎学生业有成就者乃聴学官保举防古人若何品级诸色人若何仕进其未成就者且令依旧学习俟其可以从政然后嵗聴学官举其贤者能者使之依例入仕其终不可教者三年聴令出学凡学政因革生员增减若得不时奏闻则学无政而天下之材亦皆观感而兴起矣然后续立郡县之学求以化民成俗无不可者臣等愚幼见于书闻于师者如此未敢必可行伏望圣慈下臣此章令诸老先生与左丞王赞善等商议条奏施行臣等不胜至愿【元史本】
　　国学议　　　　　　　　　　袁　桷成周国学之制畧见于大司乐其遗礼可法者见于文王世子三代而上详莫得闻焉汉武表章六经兴太学至后汉为尤盛唐制微附益之而其制愈加详宻今可考也宋朝承唐之旧而国学之制日隳至于绍兴国学愈废虽名三学而国学非真国子矣夫所谓三舎法者崇宁宣和之弊也至秦桧而复増之月书季考又甚于唐明经帖括之弊唐杨绾尝曰进士诵当代之文而不通经史明经但记帖括或投牒自举非侧席待贤之意宋之末造类不出此今科举既废而国朝国学定制深有典学教胄子之古意倘得如唐制五经各立博士俾之専治一经互为问难以尽其义至于当世之要务则畧如宋胡瑗立湖学之法如礼乐刑政兵农漕运河渠等事亦朝夕诵习庻足以见经济之实徃者朱子议贡举法亦欲以经説防萃如诗则郑氏欧阳氏王氏吕氏书则孔氏苏氏吴氏叶氏之类先儒用心实欲见之行事自宋末年尊朱子之学唇腐舌敝止于四书之注凡刑狱簿书金谷戸口靡宻出入皆以为俗吏而争鄙斥清谈危坐卒至国亡而莫可救近者江南学校教法止于四书髫龀诸生相师成风字义精熟蔑有遗忘一有诘难则茫然不能以对又近于宋世之末尚甚者知其学之不能通也于是大言以葢之议礼止于诚敬言乐止于中和其不渉史者谓自汉而下皆霸道其能词章也谓之玩物防志又以昔之大臣见于行事者皆本于节用而爱人之一语功业之盛何所不可殊不知通达之深者必悉天下之利害灌膏养根非终于六经之格言不可也又古者教法春夏学干戈秋冬学羽籥若射御书数皆得谓之学非若今所谓而止儒者博而寡要故世尝以儒诟诮由国学而化成于天下将见儒者之用不可胜尽儒何能以病于世哉【清容居士集】
　　请作养人材以宏治道疏　　　叶　李臣钦覩先帝诏书当创业时军务繁伙尚招致士类今陛下混一区宇偃武修文可不作养人材以宏治道各道儒学提举及郡教授实风化所系不宜罢请复立提举司専提调学官课诸生讲明治道而上其成才者于太学以备録用凡儒户傜役乞一切蠲免【元史本】
　　乞増广国学生员状畧　　　　苏天爵昔者世祖既定中原肇新百度知为治必资于贤者养贤必本于学宫至元七年初命中书左丞许衡为国子祭酒以教公卿大夫之子弟是时学徒未有定额其后政教既修学者寖广迨至仁宗増多至四百员然而近嵗以来员额已满至使胄子无从进学殊非祖宗开设学校广育羣材之美意【苏天爵集】
　　明
　　论太学疏　　　　　　　　　李　贤窃惟太学者天下贡士所萃乃育贤成材之地故天下之士所以贤所以材胥此焉出所以盛所以衰胥此焉系然则生民之休戚风俗之美恶国家之安危岂不皆闗于此哉洪惟太祖髙皇帝圣神文武平定天下定鼎金陵首崇是道方是之时宫殿城池未尽完也百府诸司未尽创也佛寺僧道未尽举也乃建太学于国宏其规模极其壮丽凡所以教士之法戒士之条居士之所养士之具无不详审周宻完备又虑表率之职实难其人务选天下学明行修望重海内所向慕士大夫所依归足以师表一代名葢一时者然后命为祭酒崇以师道以振文风以増士气其爱诸生如慈母之顾婴儿贵之若席上之珍恩惠极隆无以加尚于是天下之士入太学者居无不正习无不端衣无不具食无不足无饥寒之乱心无邪僻之堕行其所事者治礼义明人伦穷修已治人之方务致君泽民之术故当时贤才俊杰之士济济辈出布列中外大纲一正万目毕张自古太平之盛未能或之先也易曰圣养贤以及万民其斯之谓与永乐初年驾临北京太学之设因元之旧凡百规制未暇増新洪熙宣徳以来因仍未举至其教戒居养之道頺然废弛不遑介意师儒之职率皆庸常学行荒疎无从矜式虽有遗规不过承虚名为具文踵因循应故事而已于是天下之士入太学者蔑教戒之严无居养之正置礼义为外物轻亷耻如锱铢使其人居官不过志于富贵而已尚何望其尊主庇民建功立业乎夫近朱者赤近墨者黒居处所致无怪其然也呜呼天下之士修之于庠序坏之于太学贾谊所谓可为太息者也今陛下春秋鼎盛缵成大统凡一举措不可不慎举所当举则天下之人莫不懽心措所不当措则天下之人莫不解体可不慎哉我国家建都北京以来有废弛而不举有创新而不措者所废弛者莫甚于太学所创新者莫多于佛寺举措如是臣以为舛矣然成事不説废者当举若重修太学极壮丽不过一佛寺之所费况佛寺无益于朝廷而太学实闗于治体伏愿皇上兴废举坠乞勅该部计料兴工一新太学作养人才重选师儒厚加眷注果能此道将见数年之后贤才济济文风大振生民于是乎安天下于是乎治我太祖养贤及民之效复见于今日太平之盛不期自至而国家社稷永享无穷之福矣臣性质凡陋无所知识偶有所见岂敢隠黙冐干天聴不胜惶汗之至【古禳録】
　　请广储书籍议　　　　　　　邱　濬臣按宋朝以文为治而于书籍一事尤切用心厯世相承率皆崇尚屡下诏书捜访遗书或给以赏或赐以官凡可以得书者无不留意然犹虑其或有非常之变每卷皆有副本分贮各所是以真宗时崇文秘阁灾而犹存太清楼之储徽宗设官提举募工缮写一置宣和殿一置太清楼一置秘阁其寓意深矣我朝不専设管阁官凡前代所谓省监皆归于翰林院専设官以司经籍图书名曰典籍国家所有古今载籍皆在所掌又于国子监设典籍一员司太学所有经籍及板本之属臣攷唐人谓人之博学曰行秘书而宋之评诗者亦曰胸中无国子监不可读杜诗凡书史之有讹舛者必校正之以监本则此二者乃自古贮经籍之所我朝馆阁之职凡前代所谓集贤院崇文院秘书省秘阁皆不复置惟于翰林太学置此二员今翰林院秘藏皆在文渊阁其典籍固有所职掌惟两京太学典籍防于虚设臣闻永乐中太宗皇帝肇建北京勅翰林院凡南京文渊阁所贮古今书籍自一部至百部以上各取一部送京余悉封识收贮如故则是两京皆有贮书也夫天下书尽归内府人家所有者盖亦无多其间多有人家所无者今幸犹存万一有所疎失则永絶矣今国家无事正天子崇儒右文之时忍使古圣贤垂世立教之言载道为治之具之千百年者一旦有意外之变或至今而尽冺岂不贻千古之永叹哉臣请勅内阁儒臣将两京文渊阁书籍凡有副本于南京内阁及南北两监各分贮一本其无副本者将本书发下两监勅祭酒司业行取监生钞録给与人匠纸笔责令各堂教官校对不限年月陆续付本监典籍掌管如此则一书而有数本藏贮又各异所永无疎失之虞矣【文庄集】
　　维持风教疏　　　　　　　　谢　铎窃惟人伦风教所先人伦不可以不明也臣愿正祀典以究明伦之实仕途风教所系仕途不可以不清也臣愿重科贡以清入仕之途冗员风教之滥冗员不可以不革也臣愿革冗员以重京府之制捷径风教之羞捷径不可以不塞也臣愿塞捷径以澄国学之源臣愚近覩礼部尚书傅瀚等为地震事题准各该衙门条陈所见臣知天下之事所当言者不止于此盖凡政本之蠧蚀官师之黩滥生民之困苦军士之疲困灾异之迭见边境之失宁是皆宗社安危之所闗而朝廷宵旰所急者顾以启沃论谏各有攸司而出位言髙尤在所讳惟是四者闗风教学校之务也臣虽不才职专学校又岂容终于隠黙而不一言之哉用是条列所见辄敢冐昧以陈惟圣明加之意焉天下幸甚斯文幸甚臣不胜战栗待罪之至一日正祀典以究明伦之实臣愚窃惟学校之设皆所以明人伦也人伦莫先于父子子虽齐圣不先父食奈何承讹袭故以颜曽思三子配飨于上而其父则皆列祀庑下冠履倒置有是理哉为今之计莫若于阙里立庙祀叔梁纥而配以颜路曽晳孔鲤诸贤如先儒熊去非之説庻防各全其尊而神灵安妥矣人伦莫大于君臣殷之顽民犹不忍忘纣奈何忘君事讐若吴澄者亲为有宋之遗臣然前元之官禄名节扫地何复言哉宜律以春秋大义罢黜从祀以从莽大夫之列庻防不掩其恶而人心惬服也此前一事人虽屡言而未见施行此后一事臣亦尝言而未防俞允臣非不知重复覼缕言之诚为可恨特以每当奉祀对越之际辄起频蹙不安之心心所不安又不得不发之言耳如防圣鍳乞勅礼部翰林院重加考定使祀典以正人伦以明则所以维持风教者不浅二曰重科贡以清入仕之途臣愚窃惟科贡之设皆所以罗天下之贤才而用之也科举一途虽称得人奈何考试等官类皆御史方面之所辟召职分既卑学亦与称恩之所加势亦随之于是又以外帘之官预定去取或者多为防闲而实则闗节内外相应悉慿指麾而科举之法日坏矣臣愚乞勅两京大臣各举部属等官素有文行者取自上裁每布政司特差二员以为主考如往嵗诸臣之所建白者庻防前稍革而真才亦可以渐得矣嵗贡一途虽近有之但近来提学等官类从姑息试廪之初不以势聴则以贿行不以济贫则以优老及其来贡之际又聴其自乞愿为教职往往名为陛考而实则虚文上下相防迄无可否而嵗贡之法益坏矣臣愚乞勅礼部将嵗贡愿授教职者先送翰林院国子监按月考试期年之间择其果通三塲者方许陛考授以职事庻防前稍革而教官亦不至于甚滥矣凡此二者揆之人情格例未免窒碍难行臣窃反覆思之积弊之深如此必得出自宸防力加斡旋然后科贡可重仕途可清而所以维持风教者不外是矣三曰革冗员以从京府之制臣愚窃惟京国四方之极天下所视以为凖则者也窃见顺天应天实为京府大兴宛平江宁上元四县皆为附郭见今学校之设惟二府有之而四县皆未尝有盖虽统于所属辖实以府学之生徒悉皆四县之俊秀与其储养之滥不若选择之精之为愈也不然岂以京国首善之地而惜此一学校之官哉今天下附郡县分不拘多寡俱各有学其视京府实为冗滥臣愚请从顺天应天之制凡附郭一县例増廪膳十名随其县之多寡以为增益上以府县教授兼领其事生员虽益而官不多庻防冗员稍革而风教之责亦稍重矣臣亦熟知今之为官者类喜添设而难于裁减殊不知増一官则増一官之费寛一分则民受一分之赐天下冗员之可减者宁止是哉四曰塞捷径以澄国学之源臣愚窃惟国学聚天下之英才而教育之皆所以备国家他日之任使也选之科贡犹恐未精近年以来大开捷径如纳马纳粟之徒皆为其有资国用之缺殊不知得其利者未什一而受其害者已千百此岂盛世所宜有哉往年为因此辈不谙文理凡拨各衙门写本者俱以雇人艰难为辞日前流害其极如此如防省纳乞勅内府等衙门事例许令年月相应者送科写本亦令挂选出身庻防怨嗟少息而风教之地亦稍清矣臣固知国家养士不厌其多但要所在恩幸之滥进昏晓之杂处殊亦可忧然则捷径之当塞者又宁止是哉【桃溪净稿】
　　孔庙从祀疏　　　　　　　　　程敏政臣闻古圣王之治天下必以祀典为重所以崇徳报功而垂世教淑人心也故有功徳于一时者一时祀之更代则已有功德于一方者一方祀之逾境则已然犹欲劝一时范一方而不敢轻议焉况
　　先师孔子有功徳于天下万世天下祀之万世祀之则其庙庭之间侑食之人岂可茍焉而已必得文与行兼名与实副有功于圣门而无疵于公议者庻足以称崇徳报功之意若非其人岂惟
　　先师临之神不愿歆将使典模范者莫知所教为弟子者莫知所学世教不明人心不淑通于天下而施及后世其为闗系岂特一时一方之可比哉迩者言官欲出
　　文庙从祀诸贤之有罪者诏礼部集议臣愚亦在预议之列疑其所言尚有未尽而议者相持惮于改作臣考之于书揆之于心不敢妄为异同谨画一条陈上凟圣览伏乞皇上丕显文谟主张斯道仍下集议采而行之一洗前代相沿之陋习永为百世可遵之典使世教有兴起之益人心得趋向之公其于治道未为无补一唐贞观三十一年始以左邱明等二十二人从祀
　　孔子庙庭盖当时圣学不明议者无识谓释奠先师如诗有毛公礼有髙堂生书有伏生之类遂为専门训诂之学为得圣道之而并及马融等行之至今诚不可不考其行之得失与义之可否而厘正于大明有道之世也臣考厯代正史马融初应邓隲之召为秘书厯官南郡太守以贪浊免官髠徒朔方自刺不殊又不拘儒者之节前授生徒后列女乐为梁冀草奏杀忠臣李固作西第颂以美冀为正直所羞即是观之则众丑备于一身五经为之扫地后世乃以其空言目为经师使侑坐于
　　孔子之庭臣不知其何说也刘向初以献赋进喜诵神仙方术尝上言黄金可成铸作不騐下吏当死其兄阳城侯救之获免所着洪范五行最为舛驳使箕子经世之微言流为隂阳术家之小技贾逵以献颂为郎不修小节专一附防图防以致贵显盖左道乱政之人也王弼与何宴倡为清谈所注易专祖老庄而范追究晋室之乱以为王何之罪深于桀纣何休则止有春秋解诂一书黜周王鲁又注风角等书班之于孝经论语盖异端邪説之流也戴圣为九江太守治行多不法惧何武劾之而自免后为博士毁武于朝及子宾客为盗系狱而武平心决之得免则又造谢不慙先儒谓圣礼家之宗而身为赃吏子为贼徒可为世鍳王肃在魏以女适司马昭是时昭簒魏之势已成肃为世臣封兰陵侯官至中领军乃坐观成败及母邱俭起兵讨贼又为司马师画防以济其恶若好佞已乃其过之小者杜预所着止有左氏经集解其大节亦无可称如守襄阳则数馈遗洛中贵要绐人曰惧其为害耳非以求益也伐吴之际因斫瘿之讥尽杀江陵之人以吏则不亷以将则不义凡此诸人其于名教得罪非小而议者谓能守其遗经转相授受以待后学不为无功臣窃以为不然夫守其遗经若左邱明公羊髙谷梁赤之于春秋伏生孔安国之于书毛苌之于诗髙堂生之于仪礼后苍之于礼记杜子春之于周礼可以当之盖秦火之后惟易以卜筮仅存而余经非此九人则防乎熄此其功之不可冺者以之从祀可也若融等不过训诂此九人所传者耳况其书行于唐唐姑以备经师之数祀之今当理学大明之后易用程朱诗用朱子书用蔡氏春秋用胡氏又何取于汉魏以来驳而不正之人使安享天下之祀哉夫所以祀之者非徒使学者诵其诗读其书将识其人而使之尚友也臣恐学者习其训诂之文于身心未必有补而考其奸謟淫邪贪墨怪妄之迹将自甘于效尤之地曰先贤亦若此哉其祸儒害道将有不可胜言者矣至于郑众卢植郑元服防范寗五人虽若无过然其所行亦未能以窥圣门所着亦未能以发圣学若五人者得预从祀则汉唐以来当预者尚多臣愚乞将戴圣刘向贾逵马融何休王肃王弼杜预八人裭爵罢祀郑众卢植郑元服防范五人各祀于其乡后苍在汉初説礼数万言号后氏曲台记戴圣等皆受其业盖今礼记之书非后氏则不传于世矣乞加封爵与左邱明等一体从祀则伪儒免欺世之名贤者受专门之祀而情文两得矣一
　　孔子弟子见于家语自顔回而下七十六人家语之书出于孔氏当得其实而司马迁史记所载多公伯寮秦冉顔何三人文翁成都庙壁所画又多蘧瑗林放申枨三人先儒谓后人以所见増益殆未可据臣考宋邢昺论语注疏申枨
　　孔子弟子在家语作申续史记作申党其实一人也今庙庭从祀封文登侯在东庑申党封临川侯在西庑重复无稽一至于此且公伯寮愬子路以阻
　　孔子乃圣门之蟊螣而
　　孔子称瑗为夫子决非及门之士林放虽尝问礼然家语史记邢昺注疏朱子集注俱不载诸弟子之列秦冉顔何疑亦为字画相近之讹如申枨申党者但不可考耳臣愚以为申枨申党位号宜存其一公伯寮秦冉顔何蘧瑗林放五人既不载于家语七十子之数宜罢其祀若瑗放二人不可无祀则乞祀瑗于卫祀放于鲁或附祭于本处乡贤祠仍其旧爵以见优崇贤者之意亦庻乎其名实相符而不舛于礼也一洪武二十九年行人司司副杨砥建议请黜扬雄追崇仲舒太祖髙皇帝嘉纳其言而行之主张斯道以淑人心可谓大矣然荀况扬雄实相伯仲而况以性为恶以礼为伪以子思孟子为乱天下以子张子夏子防为贱儒故程子有荀卿过多扬雄过少之説今言者欲并黜况之祀宜也然臣窃以为汉儒莫若董仲舒唐儒莫若韩退之而尚有可议者王通是也通之言行先儒之论已多大约以为僣经而不得比于董韩云尔臣请防之以程朱之説程子曰王通隠徳君子也论其粹处殆非荀所及若续经之类皆非其作然则程子岂私于通哉正因其言之粹而知其非僣经之人耳朱子曰文中子论治体处髙似仲舒而本领不及爽似仲舒而纯不及又曰韩子原道诸篇若非通所及者然不免文士之习利达之求若覧古今之变措诸事业恐未若通之精到恳恻而有条理也至于河汾师道之立出于魏晋佛老之余迨今人以为盛则固豪杰之士也今董韩并列从祀而通不预疑为阙典臣又按宋儒自周子以下九人同列从祀而尚有可疑者胡瑗是也瑗之言行先儒之论甚详大约以为少著述而不得比于濓洛云尔臣亦防之以程朱之説程子看详学记曰宜建尊贤堂以延天下道徳之士如胡瑗张载卲雍使学者得以矜式朱子小学书亦备载瑗事以为百世之法臣以为自秦汉以来师道之立未有过瑗者矧程子于瑗之生也欲致之与张卲并居于圣贤之堂其没也乃不得与张卲并侑于
　　宣圣之庙其为阙典甚矣况宋端平二年议増十贤从祀以瑗与焉若谓瑗无著述之功则元之许衡亦无著述但以身教之懿与瑗相望诚有不可偏废者考之礼有道有徳施教于学者死则为乐祖祭于瞽宗乡先生殁则祭于社若通瑗两人师道百世如新得加封爵使与衡同列祀于学宫最得礼意一自唐宋以来以顔子曽子子思孟子配享坐堂上而顔子之父无繇曽子之父防子思之父鲤皆坐庑下考之礼子虽齐圣不先父食而三代之学皆所以明人伦也夫
　　孔子之所为教与诸弟子之所以为学者不过明此而已今乃使子坐于上父坐于下岂礼也哉若以为此乃论道之功则自古及今未有外人伦而言道者纵出于后世之尊崇非诸贤之本意臣恐诸贤于防防之中必有不安于心而不敢享非礼之祀者臣考之元至顺三年尝封顔无繇杞国公谥文裕孟子之父孟孙氏亦尝封邾国公臣愚乞下有司于各处庙学如乡贤祠之制别立一祠中祀启圣王以杞国公顔无繇莱芜侯曽防泗水侯孔鲤邾国公孟孙氏配享庶不失以礼尊奉圣贤之意臣又窃观圣学失千五百年至程朱出而后孟氏之统始续则程朱之先亦不可缺况程子之父大中大夫封永年伯程珦首识濂溪周子于属掾之中荐以自代而又使二子从游朱子之父韦斋先生追谥献靖公朱松临没之时以朱子托其友籍溪胡氏而得程氏之学珦以不附王安石新法退居于洛松以不附秦桧和议奉祠于闽其厯官行已俱有称述臣愚乞将永年伯程珦献靖公朱松从祀启圣王使学者知道学之有开必先明伦之义不为虚文矣【篁墩集】
　　山先生从祀议　　　　　　程敏政谨案诸儒从祀于
　　孔门者非有功于斯道不可然道非后学所易知也必取证于大儒之説斯可以合人心之公窃考程氏遗书及朱子伊洛渊源録所载山杨氏行状墓志碑文俱称其造养深逺践履纯固温然无疾言遽色与明道程子相似方其学成而归程子目送之曰吾道南矣然则是道也岂易言哉自两程子嗣孔孟不之统及门之士得以道见许者山一人而已盖山一传为豫章罗氏再为延平李氏以授朱子号为正宗文定胡氏亲承指授而春秋之传作南轩张氏上泝渊源而太极之义阐心学所悉本伊洛使天下之人晓然知虚寂之非道训诂之非学词华之非艺山道之功不可诬矣崇宣之世京黼柄国跻王安石于配享位次孟子而颁其新经以取士士尊王安石为圣人不复知有
　　孔子诵新经为圣言不复知有古训僭圣叛经凡数十年山入朝首请黜其配享不令厠
　　宣圣之庙廷废其新经不令蠧学者之心术又请罢纲运以收人心斥和议以张国势窜权臣以正邦宪培主徳以崇治本竑议谠言虽不尽用然使天下之人知邪説之当息诐行之当距淫词之当放则山卫道之功亦不可掩或有疑其出处之际而少其著述之功则亦有可言者朱子谓山之出惟胡文定公之言最公曰当时若聴用决须救得一半而文定亦曰蔡氏焉能凂之然则以出处见疑者未考之故也山值洛学党禁之余指示学者以大本所在体验之功转相授受而朱子得闻其指诀则见于何镐之书朱子于理一分殊之论称其年髙徳盛而所见益精则见于西铭之跋要之无山则无朱子而山之道非知徳者殆未可轻议然则以著述见少者亦未考之过也又按元史至正二十一年因杭州路照磨胡瑜建言已将山与延平李氏文定胡氏九峯蔡氏西山真氏俱加封爵列从祀以世变不及遍行天下此殆近于礼所谓有其举之莫敢废者然则亲讲于山若文定私淑于山若朱张咸在侑食而近私淑于朱子若蔡真逺私淑于朱子若许吴亦在侑食独其师有道卫道之功可以继往开来抑邪兴正者反不与焉揆之人心诚为阙典考大儒之定论防前代之过失实伸弟子从师之义慰后学向道之心以山跻于从祀直合公言谨议【同上】
　　圣驾临幸太学谢表　　　　　林文俊伏以典礼更新百代仰大君之有作辟雍临幸四方占泰运之方隆载举旷仪聿光旧典懽均朝野庆洽天人兹盖伏遇皇帝陛下圣由天纵徳与日新伦叙而五典以惇礼乐兴而百度咸正况兹首善尤在留神黙契圣心大袪俗见谓
　　孔子称王本非礼宜正
　　先师之名陋元人塑像为不经特遵皇祖之制别祠
　　启圣聿明父子之伦配食先贤尽去公侯之号礼无僭凟道益尊崇顾兹典之鼎新烦至尊以贲重当薄海同文之日适践祚一纪之初乃涓令辰爰修盛事六龙捧御逺戾止于胶庠万乗执圭亲奠释于
　　先圣崇儒重道稽古诹经喜溢章缝光流简册执豆笾以奔走乃有三氏之子孙圜桥门而聴观奚止六馆之英俊瞻威顔于咫尺奉法语之丁宁建皇极以敷言斯其至矣观人文以成化是之谓乎臣等职忝师儒躬逢盛美幸覩大人之虎变愿先多士以骏奔赐坐而讲易书觉叨荣之已过教人必先忠孝誓图报于将来伏愿配乎天配乎地皇朝绵一统之图作之君作之师天子介万年之寿
　　途中申明学规事　　　　　　湛若水臣惟太学贤闗之地祭酒风教之首茍非徳行道艺卓为儒宗则无以造就人才以辅圣治顾臣何人何以堪此拜命以来夙夜兢惕惧不克称以负大戾茫乎若渉渊水罔知津涯怅乎若适逺道罔知要路且行且思求得其道及取监志反覆读之乃见圣祖神宗睿谕良规浩浩乎其浑然示人约矣秩秩乎其灿然示人博矣如天之无不覆如地之无不载引而伸之触类而长之以言乎教学之事备矣诸所见行有不容赘至于圣谕渊深不无未发之蕴良规寖久容有玩弛之虞臣伏覩求言之诏敢陈一得之愚谨条六事上闻一曰推圣学以明道术臣伏覩洪武十五年二月圣祖勅谕国学师徒有曰古今贤能首以学为本次特操持辅弼其所学斯二事既行则善名于两间矣臣仰见圣祖之学与尧舜之精一
　　孔子之博约説告髙宗学古知行之説异世同符盖学也者知也操持也者行也知以觉之行以恒之圣学无余蕴矣又本年六月新建国学成勅太学生有曰致师于是来生徒以受业期在育君子必履
　　仲尼之道以助后嗣共安天下苍生今师徒皆至若不勅以学道之志明以乱常之宪则恐养非君子用非贤人臣又仰见大哉皇言实开一代道学之源而太宗文皇帝幸学勅谕亦称太祖御筵讲书守帝王之心法继圣贤之道学臣窃惟圣祖之所谓道学者其志在于谦柔恭谨其道在于明伦理物其实在于孝弟忠信其用在于开物成务其蕴在于圣经贤其践履在于诚敬笃实由乡人而可至于圣人之道平昜明白非有索隐行怪高逺难稽离于日用之常以为道也近时士异其习道徳不一而风俗不同辞华之士类訾守礼之人虽有后軰萌蘖之时生不能胜夫风雨之摧折殊不知祖宗之重道学如此盖逺宗先王非道不学非道不用之盛心也臣今论学或恐无徴不信请得以同司业率监丞博士六堂教官令诸生钦服圣训以道学为标的以知行为工夫以文艺为华彩以事业为结果如木树之有根本而华实乃成则所养所用皆君子贤才昌而天下安矣一曰示大公以孚生徒臣伏覩正统五年六月二十四日英宗皇帝勅谕北京国子监祭酒有曰南北诸生贫富不齐入监或一月或数月或一年二年即得拨诸司办事亦有遂出身者利之能移人也有坐监十余年贫不得出身使之艰难嗟怨其宁忍乎又与诸司交通凡办事者一人有缺干求拨补简帖动致一二十纸有势力者终得之借曰为势所逼何不执以奏师之所行如此何以表励学者又曰拨厯事者必依资次不许越办事者亦须公当不许狥私但有私相嘱托辄便听从不奏闻者必罪不恕臣谨因圣谕而推之拨厯一事为务甚小似无闗于师道而师道之行不行于此焉系夫师道之不行由于生徒心志之不孚奔竞之不息夫心志不孚则言语不信言语不信则教训不行奔竞不息则礼让不兴礼譲不兴则教化不浃二者师道之疚也其故由于祭酒拨厯自专而未尝示以大公之法也故人得以私干之士得以私疑之此心志不孚奔竞之所由也臣请于拨厯之时祭酒同司业召监丞博士六堂教官防集公所公同序拨先于诸生到监之日不徒序于壁而祭酒司业以至六堂教官又人各书簿以凭至曰序拨如有请托干求者各官即宻书于各簿本名之下监丞又明书于纪过之簿以为罚甚则钦依勅谕执奏是所谓示以大公之法也如此则心志孚奔竞息而教化行矣一曰立隣朋以励徳业臣窃惟生员坐堂讲习有相亲薫陶之义已有定规退或放逸常情有所不免臣更欲于各生居同号舍者签立比隣十人为朋置为簿籍必使退堂之后出入相友徳业相师作事相法容止相观进退相度疾病相恤有无相济过失相规一人过恶发露九人连坐罚跪一人为善卓异九人连赏如此则进有公堂退有私居无非渐摩夹持之益若久行之士习当有变化一曰视生徒以恤病苦臣伏覩洪武十八年我圣祖颁降勅谕内一欵饿死生员其罪当坐亲教之师金文徴诬言祭酒饿死监生祭酒本提大纲生员有疾亲教之师必当存问饮食必书于簿疾重者以文上告药饵尤经有司失于存问饮食药饵不节或有伤生者罪坐亲教臣仰见圣祖爱养诸生之盛典而尤欲寛贷崇重祭酒之盛心也窃惟民胞物与痛痒相闗况祭酒于诸生恩义兼重岂敢托于不知故公堂坐受请问跪拜义分之严也退而开谕委曲疾病存问恩礼之尽也二者并行而不悖然后师徒交孚而教训可行臣欲钦依圣谕生员有疾令亲教先徃问之甚则司业祭酒当临视之轸其饮食节其医药不幸而死则临敛之如例给具若亲教不往而祭酒闻知亦当率先自徃以愧其心不嫌于违道干誉一曰慎升第以立劝惩臣伏覩洪武十六年学防内一欵定生员三等高下定六堂师范高下又曰凡生员通四书未通经者居正义崇志广业堂一年之上文理条畅者许陞修道诚心堂坐堂一年半之上经史兼通文理俱优者陞率性堂又以坐堂实日多寡而陞外此又有积分之法至为精宻臣窃惟为师长者所以激励人心鼔舞士风不可无进退抑扬以寓劝惩此圣祖所以立三等之法也近来虽有季考専以文艺而勤惰贤愚混而不分臣欲于已拨六堂者虽不能一旦更张而于诸生或季考其文艺以騐其心之精粗或于其坐堂踈数以察其学之勤惰或亷其行义观其动止听其讲论以定其人之贤否而递陞之其上等者堂长友长侍直有缺亦同司业博士六堂教官公推选之而其拨厯迟速一依序壁先后次第如此则圣祖之良规不废而人心亦可劝惩士风庶乎可鼓动矣一曰署长材以备器使臣窃谓
　　孔门之教同志于仁四科之贤因性成就故宋儒胡瑗教授亦分经义治事斋随其材而造之也其教之必以徳行道艺为本不必悖时反古举业徳行合为一事凡其读书作文就宜收敛随处体认不至防志以此立心涵养徳性蕴之为徳行发之为事业出之于言词皆是一贯此所谓二业合一之説也及其成也人各有长如四科之品其法每三嵗各学之长副防府州县之正官即其所长而考核之为二等之法曰徳行材能某长某事如徳行则指为孝弟忠信之实材能则别其水利兵农之长署于各名之下如今内外官府考语之制以上于提学提学官又集一等之长而考核之各署其徳行材能如各学之制及有中举嵗贡即以所署名下行能连逹于礼部礼部以下两监其举人监生之在两监一年者祭酒司业据提学之所署又防监丞六堂之官而考核之各署其徳行材能与监学应者随其材徳而噐用之不以枉其实虽终身迁秩而所署随之如脚色之制署不尚实贿而容私后有败露者坐其署主若所署有功徳显卓者亦连赏之如是则所用必所养所养必所用用得其贤贤得其用此不违今日科举之制而兼徳行道艺之教不违今日考察之法而寓乡举里选之意异时稍渐复古亦扩充此意而尽之如此则贤才自兴善政自举风俗自淳其视时之徒以举业进身既入仕途无所用之判为二段殊昧祖宗立法之意者其为得失大有径庭矣【本集】
　　选师儒以敦教化疏　　　　　谢存儒臣闻国家之休戚由风俗之盛衰闗学校之崇替故古之明君知其之所由振其机括以转移之则俗尚正而治功可举矣臣窃见数年之间上下臣僚亷耻道防名节不立以全身保位为贤以竭忠尽节为愚以峻刻集事为才以擎拳曲跽为恭假公平而饰诈縁义类而徇私秘贪奸以示亷籍威权而毒众财贿交通于豪门虚伪矫罔于君上防给者与之为能端庄者嫉之为僻礼义销亡风俗頽敝长此不革国何以昌凡此皆今日学校之政不修道义之实不着也夫太学者乃天下首善之地而风教之所由兴近世师儒仪范不立开导无方惟知勾校簿书不复専精徳艺考课业仍其抄録计积分准其班资监生则茍度嵗时防玩博奕其幸而以学业自勤者则又揣摩剽窃以应时用僻裂轻艶理义支离不过假此以阶显荣其于立身行政曽未推行夫古之为学也将以正其性行明其经术而成其材能以待举任于上也故当其时为士者以亷耻节义自着礼逊公正自植或临危濵死甘蹈其节而不知悔者葢其学术素明而不疑乱于利害之私也今幸圣明烛知其习俗之特命宪臣严加考选以新厥服此正善恶邪正之几安危治乱之由也臣愚以为宜因品择之余敷求硕儒阐明正学开以仁义礼乐之实励以忠节亷耻之道以成周教人之法为课习登进之规必经明行修材能可任然后辨论其等差而命之秩或参以宋儒胡瑗教学蘓州则程立经义时务二斋使各以其性之相近俾人之勉修学业朝夕讲明月朔则稽其勤惰召而教之嵗终则大防僚属考其学行之修明者奬劝激励之否则切责之三嵗则论其贤者能者于朝以备任使学荒以亏者则罢归而斥之从役又以其法颁之天下使督学宪臣一以是为防则勿得即其浮词而信其实行有经术疏通而蔑弃礼义者则罢斥之不齿其行检端庄而学术踈浅者少待再校而论致太学以别议其任其分教天下须择学术通明性行端洁者以典领之不使老钝无耻者叅杂其间以坏士习如此则风俗自正而人勉于士君子之行平居则有羔羊正直之节立朝则有正色犯顔之风临难则有仗节死义之士礼义修行而民俗丕变太平之风此其基也【经世编】
　　乞定真儒从祀疏　　　　　　魏时亮钦惟国家道化旁洽迄今逾二百年士之生于其间遵道遵路沦肌浃髓固无非间出之英若求其足以克光昭代无忝人文在
　　孔门则师心顔孟之在宋代可屈指周程之列实亦不数人耳是数人者天实生之所以助我国家之元化我明得之足以追蹑前代之真儒又今没世既乆声实既孚遭逢明圣茍不一为甄进表扬卒使圣门乏昭代之贤而国家虚崇尚之典凡侑坐俎豆者徒以前代称盛焉则圣朝道化隠而不彰万世人心将有不满于今日者矣葢我皇上当重熈累洽之后值圣作物覩之初先朝所未举者既有待于此时而新政所崇尚者又有闗于风教恭覩英庙新政命举宋儒胡瑗蔡沈真徳秀从祀
　　孔庭孝宗皇帝初年亦特命考正庙庭从祀逮我先皇帝廼复进欧阳修等数人无非以重道崇儒帝王首务然皆不及我朝者因先后儒臣没俱未逺而先皇帝复有少俟将来之防正留待陛下以光今日之新政耳臣愚伏考理学名臣名姓甚多均可师法若求其学有真得如臣所谓师心顔孟屈指周程者惟三人为最着耳臣伏见河东薛瑄余姚王守仁近该言官题请从祀该礼部覆议薛瑄则曰励志圣贤之学修为多实践之功潜心濓洛之造诣得精微之蕴意虽不専于注述而片言只简动示楷模心虽不系于事功而伟节恢猷皆可师法实禀乾坤之间气足称昭代之真儒至于王守仁则曰质本超凡理由妙悟学以致良知为本独观性命之原教以勤讲习为功善发圣贤之防当时亲炙者咸乐依归迄今私淑者莫不尊信是亦百年之豪杰一代之儒宗也审如是则二臣显昭代之人文真圣门之羽翼可以并列宋儒侑食
　　孔庙葢无疑矣独有生于薛瑄之后而崛起守仁之先者臣又得一人焉臣愚谨案岭海陈献章志圣学于壮年防心体于自得舞雩黙契见勿忘勿助之真万古日星沛仁义江河之用学已造于至乐诚已足以动人故充养完粹来彭韶之荐章忠孝具陈动宪皇之亲览罗伦定交贺钦师事在姜麟则称为活孟子在章懋则称为第一流廼若去支离而全不测之虚灵即日用而见鸢鱼之飞跃尤能逈迈与弼追蹑濓溪是以风动广南师范天下有臣如此与薛瑄王守仁后先相望焉信名世之大贤理学之深造圣明涵濡之功至此可为甚盛而上天生材之美至此可为独优矣廼今薛瑄王守仁伏防圣防钦依下詹事府等衙门防议逮今数月囘奏未闻岂皇上崇儒之盛美可虚而二儒心得之真传可冺耶夫薛瑄已经昔时公议一考可知若王守仁者破除俗学独契本真悟
　　孔氏之微言发后贤之未发良知与性善同功求仁与万物为体虽其少年之豪迈有闻要亦横渠之臯比勇撤而顾可终掩之哉至于学守仁者之谬则固非守仁之过矣顾道旁之舍成之则难众言之淆宜折诸圣伏乞催集公议取自圣裁但宜专责詹事府总集多官之论彚为一帙进览然后议事有纲复奏有日至于陈献章则素行毫无可訾而所学纯乎自得仍乞勅令一并将献章学行撰拟以闻昔学士何文渊编修某某等撰议大儒之学至今与大儒名论并传彼宋末陈光之禁万世罪之于晦庵元定何与焉故由今之世虽间有口谈儒学而行不掩言者然不可举一废百而尽疵天下之正学也又不可由今议昔而并弃已徃之真儒也昔人谓读书未到康成末敢高议汉儒若知道学圣儒者茍非身与颉颃实难评议邹智有言乾坤谁执
　　仲尼权便敢删从己酉年葢谓献章之诗无敢轻意删定而况三儒之学又谁敢轻意轩轾其间乎倘防皇上轸念古今真儒难得此三儒者实万世光我国家人文之防务速集朝议防自圣心早正从祀之防大慰明时之望则上可彰道化之隆下可开来学之盛前可绍徃古之追崇近可成圣朝之盛典而天下万世人心鲜有不心悦而诚服者矣【明奏疏类抄】







　　钦定国子监志卷五十五
<史部,职官类,官制之属,钦定国子监志>
　　钦定四库全书
　　钦定国子监志卷五十六
　　艺文
　　应
　　制一
　　圣驾诣学盛典庆成颂【谨序】　　　　　王顼龄稽古庠序学校之设皆所以教人伦育人才而学尤重盖京师首善之地太学贤士之关四方观瞻攸系是以三代共之以迄于今鼓箧肄业礼乐诗书之彦彬彬极盛焉记曰天子视学大昕鼓征众既至乃释奠于先师汉唐以来每遇视学既释奠令讲官敷论经义其制更备然则释奠以重道讲经以劝学诚风化之本太平之原也我
　　皇上御极之初万国咸宁德洋恩溥察吏安民蠲赈肆
　　赦之令屡行于天下崇报
　　阙里广励学校开科广额之恩有加而无已犹复
　　宵旰懋勤兢兢业业遵成宪举鸿仪天人协应上下懽忻唐虞时雍之治化成周太和之气象未有盛于此时者矣雍正二年春二月
　　躬耕耤田既示敬重民依之至意旋奉
　　德音以三月吉朔
　　亲诣太学行释奠礼于是圣贤后裔国子师生在朝王公卿尹文学侍从之列期门羽林之选莫不恪共臣职以候
　　圣天子法驾之至既而陈笾献爵乐舞升歌维馨之德
　　孚格于
　　素王乃
　　御彛伦堂设经案特举大学圣经与虞书之十六字命祭酒司业诸生坐讲焉盖修已治人之道执中精一
　　之蕴皆我
　　皇上躬行心得全体大用统具于斯因而推求义奥综析毫芒使听者晓然知天德王道即在民生日用彛伦之中益信
　　圣人教天下之仁心如是其深切着明也及乎礼成赐宴赏赉便蕃观礼之俦咸叨
　　隆恩异数士心大悦复
　　颁谕防宣示成均敦实行励实学洋洋
　　圣谟与七曜齐光与六经同揆周礼三德三行之教王制六礼七教八政之修提纲挈要一以贯之宜乎大小臣工章缝髦士悚听服膺踊跃相庆曰我
　　皇上一举一动美善备焉典则昭焉辞临幸之名致展谒之敬谦德光也溯孔曾之学统接尧舜之心经术昌也训士习之端方期英才之实效人文蔚也广圣裔之恩荣厚诸生之劝赏惠泽周也光天之下至于海隅苍生孰不爱戴诚悦祝我
　　皇上文德诞敷受亿万年景福无疆也哉【臣】忝厠纶扉
　　恭逢
　　盛典幸被璧廱钟鼓之淳风谨献颂一篇极知文辞芜陋不足仰尘
　　睿览曷任悚惶其辞曰
　　帝膺大宝怙冐万方奉若天道率由旧章懋勤仁政礼乐农桑养民于井造士于庠泱泱璧水奕奕宫墙车服礼器入室升堂
　　帝尊师表源逺流长崇报功德胶序为光月令季春合
　　乐释奠怳见于羮蕴藻可荐爰
　　诏礼臣式循成宪齐祓寅清吉蠲朔旦阊阖晨开卿云灿烂鸾辂时行龙旗高建葱佩千官青衿六馆鹄立鳬趋观礼荣忭崇牙簴业玉振金声爵陈芳醴乐奏咸平礼容庄敬
　　睿念精诚爰
　　御黄幄百尔屏营讲堂春盎几案香凝瑶籖甲乙芸帙
　　丹青右文
　　圣教如日昭明讲官就席展卷谈经道启唐虞学宗洙泗至善同归执中而治精一明新体用全备范围古今经纬天地诣极高深理原简易瞻仰我
　　皇聪明睿智特为颛防阐幽宣秘共喻微言羣晓大义
　　桥门环听镛鼓既谐
　　宸怡悦扈跸徐回
　　鸿恩大沛嘉宴荣开济济鹓鹭懽声动雷复防
　　纶綍丹阙颁来濯磨士行陶淑人才典谟训诰
　　王言大哉芃芃棫朴咸沐栽培瑞霭絪緼甘霖淅静
　　验天和实应
　　主德于乐璧廱霑濡
　　皇泽奉运常新彛伦修饬
　　作君作师会极归极南朔东西向风顺则
　　盛典庞洪辉煌简策福禄万年天敷锡
　　圣驾亲诣太学大礼庆成颂【谨序】　　　励廷仪【臣】闻易书所载道统相庖羲神农黄帝开于前尧舜禹汤文武昌于继迨于
　　孔子集厥大成与天地相参自生民未有汉唐俎豆已肇千秋崇祀之仪濓洛师承愈昭万古斯文之盛若乃道统治统仔肩一身作君作师牖迪百世宏兹文教端在
　　盛朝我
　　皇上禀聪明睿知之资具文武圣神之德裕忠厚寛仁之性流刚健笃实之辉礼乐政刑归本于外王内圣文章性道推行于老安少怀其道
　　孔子之道其治五帝三王之治也乃以不自圣之虚衷肇举自得师之旷典雍正二年三月初吉考临雍之礼更诣学之称志切景行礼从卑牧大哉
　　王言宜世为天下法者也于是六龙雷动万乗星陈豹尾龙旂向泽宫而夙驾金根玉辇憩璧水而停騑王公俨恪以争先卿尹肃将而恐后随銮侍从踊跃鳬趋教胄儒官防共鹄立执礼典书之士环槐市以仰清尘离经辨志之徒列杏坛而迎警跸时则阳和淑气舒上日之春风霄汉文光动晨曦之丽彩东序之宫墙洞启徯律度于夏王上庠之钟鼓高悬挹山龙于虞帝我
　　皇乃亲劳玉趾缓步丹墀周旋自中乎采齐歴级渐登于文石礼徐行于拜献乐具奏乎宁平体不惮劳协干行于至健心惟主敬申奏假于无言丰盛逓及乎四科明享兼通于两庑已竣庙祀旋
　　涖经帷俾授几于司成
　　命开函而进讲堂上设具寮之席拱环紫极星躔阶前排内翰之班俨侍玉皇香案三千弟子钦
　　御座以仰瞻亿万都人拥桥门而观听析修齐治平之义挈领提纲阐危微精一之辞探源遡本
　　天顔有喜恩荣遍及千官
　　帝泽无私赏赉尤先五氏咫尺近光之俊彦策名即荷于春闱三余勤学之经生试额永加于秋赋广泮水采芹之乐育自西雍释菜以推慈迨旋轸于
　　阙廷悉欢歌于逵路
　　圣德修而万民化开千叶之太平师道立而善人多定八方之会极【臣廷仪】叨膺分献谬厠列卿依函丈于几筵寡闻学谫奉
　　九重之训诲弼教情深欣
　　盛事之躬逢竭鄙忱而口诵谨拜手稽首而作颂曰惟天诞圣惟圣希天道统相承垂千万年上下古今
　　先师至圣惟我
　　哲皇希风絜盛心源仰接道脉遥通濬兹治本归于性功鸿业所基存诚主敬庶绩咸熙万邦表正太平有象教养兼资
　　躬耕讫事典重
　　亲师季春元辰先期吉卜齐饬严恭
　　圣心之肃曰临曰幸崇高自嫌更称定式
　　圣度之谦殷礼缛仪折旋奠献协矩符规
　　圣德之健圜桥万计瞻云讲堂既温且厉
　　圣容之庄多士蒸蒸湛恩受一体同仁
　　圣恩之厚育才增额丕焕
　　纶音学徒竞劝
　　圣泽之深六合一家万几一日首务崇儒
　　圣修之密学要至善道在执中
　　皇极敛敷
　　圣治之隆一事举行兼该众美史册大书流芬亿纪覆
　　帱持载祖述宪章
　　圣功益懋
　　帝道光昌
　　圣驾亲诣太学大礼庆成颂【谨序】　　　张廷玉
　　钦惟我
　　皇上聪明睿知文武圣神作君作师统临万国以继天立极之功兴道致治以躬行实践之德觉世牖民
　　宝厯初元首颁
　　谕防崇奉
　　先圣追封五代王爵旷典聿新振古未有更
　　念太学为王化之原释奠尊经临雍讲道虞夏商周之制详见于戴记周官五帝三王所以茂登上理人才盛而风俗同者胥由于此爰
　　勅礼臣稽考典制诹日具仪于雍正二年春三月乙亥
　　之朔
　　皇帝整法驾从百官驻辇桥门
　　躬亲展祀慤诚昭格礼备乐和乃
　　御彛伦堂
　　命儒臣进讲大学虞书复宣
　　圣训崇奬儒先嘉惠多士
　　恩施博文命覃敷一时扈从诸臣以暨四氏子孙六馆学徒凡与观听靡弗鼓舞懽忭窃惟镐京辟雍鲁侯泮水皆扬之风雅焜燿简编
　　圣天子道德高深大礼光着是宜纪述美盛昭示无穷
　　【臣】叨列六卿兼掌翰苑
　　驾诣成均恭与分献职当率先作为歌诗扬厉万一况
　　【臣】防被殊遇日侍
　　内廷伏覩
　　皇上宵旰勤劳励精庶政孜孜典学日新又新无念不
　　诚无事不敬
　　圣功之密
　　圣德之纯实有以接精一之传握明新之要用建作君
　　作师之极而绵
　　国家文明之运于亿万斯年【臣】不胜踊跃抃舞之至谨拜手稽首献颂曰
　　繄古圣神首出庶物开天明道聿彰治术三五相承是继是述千载心其源则一亹亹我
　　皇绍膺宝命治协勲华道符
　　孔孟劝学隆师褒崇
　　先圣风教之行
　　一人表正王封晋锡祀事孔明大昕鼓众殷礼肇称有穆圣容端拜于庭百官宗庙玉振金声
　　黼座载升经筵已备明新之学精一所寄匪口斯陈惟心是契阐厥微言以宏至治羽翼圣道代不数贤从祀録后母缺母偏宏敷经义是习是传广励孝秀是陶是甄侁侁胄子蔼蔼儒林母或自弃圣凡同心母或自恣圣罔不钦
　　帝有明训日月照临惟我
　　圣皇以身作则夙夜缉熙克明峻德
　　圣敬日跻至诚无息荡荡平平永建
　　皇极薄海向风多士济济郁郁彬彬云蒸霞起
　　景运有融太和在宇于万斯年教泽斯
　　圣主亲诣太学礼成诗【谨序】　　　　　　朱轼皇帝御极之二年太和翔洽四方风动凡诸大典次第
　　举行先以元辰
　　躬耕耤田复于三月朔日
　　驾诣太学释奠礼成乃
　　御彛伦堂
　　命司成进讲大学尚书经义随
　　颁谕防厘正两庑祀典録先贤后裔并广生童试额殊荣异数亘古未有圜桥门而观听者万人无不懽呼动地易曰飞龙在天利见大人又曰云从龙风从虎圣人作而万物覩书曰命汝典乐教胄子八音克谐无相夺伦神人以和又曰予击石拊石百兽率舞诗曰于论鼓钟于乐辟廱又曰自西自东自南自北无思不服礼曰君子化民成俗其必由学又曰近者悦服而逺者怀之皆言圣德之章以身示教斯圣化之盛不介而孚也我
　　皇上治协唐虞道隆洙泗于
　　临御之初即追封
　　孔子五代并
　　赐王爵兴贤吁俊之典连茹彚征
　　临雍讲学尽诚尽敬以
　　皇躬为天下先崇儒右文无以复加薄海内外翕然从风猗欤休哉何遇之隆也【臣轼】忝列侍从瞻仰
　　盛礼欣荣无极恭赋五言十律进呈
　　御览【臣轼】无任懽忭之至
　　天肇文明运
　　尧年化日舒时当三月朔载驾
　　六龙舆礼肃
　　躬耕后心严释奠初
　　临廱彰至教八表会车书【其一】
　　钟动晓星阑
　　宸居辟九关旌旗森豹仗冠带矗鸳班丽日辉
　　龙衮春风识
　　圣顔诸生迎
　　法驾嵩祝杏林间【其二】
　　天容严肃穆
　　驻辇入胶宫笾豆罗琼席箫韶震碧空道原千古合圣自两心通芹藻馨无极诚余祼献中【其三】
　　睿识逾千圣
　　恩纶贲九重尼山推祖德阙里并王封铭鼎膺珪瓒麟书锡衮龙乍防歆俎豆百世耀儒宗【其四】
　　命讲欣前席儒臣傍
　　衮衣明新叅本末精一辨危微大道如天濶传心并日辉君师皆一贯学统倍增辉【其五】
　　先儒从庙祀厯世鲜平衡此日承
　　天语千秋有定评经坛春雨润道岸晓云明得借恩光贲迟登万倍荣【其六】
　　上公膺礼重五代沭
　　恩深
　　诏复求贤裔官仍入翰林先畴均世禄旧德焕华簪万
　　古谁能并
　　崇儒无限心【其七】
　　多士得观光青衿肃拜飏
　　特寛三选格尤重五经箱宿学资淹雅童年擢茂良万
　　方霑
　　圣泽云汉倬天章【其八】
　　日侍
　　鸾坡下欣承化雨偏
　　圣慈垂博约愚昧仰
　　高坚洙泗文章备虞周礼乐全【小臣】钦
　　睿学多愧管窥天【其九】
　　至德并洪钧絪緼见化醇用中归有极以道觉斯民俗
　　善胥还古风和总是春从今千万载
　　圣教逈无垠【其十】
　　圣主诣学大礼庆成诗【谨序】　　　　　史贻直窃闻惟皇建极敷彛训于寰区惟圣作人焕天章于云汉继树艺而立教学校初开资典胄以永言成均肇启上庠东序虞夏同符右学胶宫殷周合辙诗书礼乐四术四教所由兴仁义中和三行三德所由着上丁习舞爰修释菜之文重席横经乃展隆儒之礼崇百王之轨范彛伦叙而民俗加淳表万国之观瞻德化宣而士风益茂钦惟我
　　皇上乾元合德离照升辉祖述宪章文思广运显谟承
　　烈声教诞敷当
　　膺图秉箓之初振纬地经天之业为教为养帱载万方
　　作君作师帡幪六合崇报特加于
　　阙里湛恩大沛于制科犹复上厪
　　宸衷式遵成宪京师首善之地宜肃规模太学贤士之
　　关亟须鼓舞
　　圣不自圣昭精神之见于羮墙
　　谦以益谦辞临幸之名于璧沼季春令序月朔昌辰鳯盖高飞祥曦照耀龙旗遥涖瑞露湑瀼重道宏规丕焕成贤之里咸平嘉乐升歌习礼之庭既释奠于
　　先师遂鼓征乎多士时则千官鹄立百尔鳬趋宗伯
　　制以屏营司成执经而俨恪焜煌讲案奎垣璧府之辉璀璨瑶函日珥星钩之采阐内圣外王之妙蕴扩尧咨舜儆之渊怀修齐治平纲领总归于至善危微精一心契合于执中就日瞻云莫非有造声金振玉允集大成教严而观听圜桥庆成而光华载道巍班圣裔邀
　　宠赉之便蕃五氏子孙叨
　　荣施之优渥鸿都虎观咸鼓箧以霑
　　恩期门羽林亦歌风而沐泽于是
　　纶音申励玉律昭宣五典五惇务潜修而实践十经十
　　纬期幼学而壮行大哉
　　王言莫罄臯夔之飏拜凛然
　　圣训奚容游夏之赞辞南朔东西悦服于三廱钟鼓文章性道肃闻于万仭宫墙【臣】等技拙雕虫识慙窥豹乏班固摛华之赋染翰逡巡逊桓荣讲艺之长编蒲黾勉
　　隆仪幸覩揽芹藻以知荣
　　盛典欣逢随章缝而溢喜敬摅微悃恭纪
　　鸿猷乃拜手稽首而献诗曰
　　圣主当阳典礼新东郊耕后
　　涖成均青坛泽遍深如海璧水欢腾盎似春诹日又看逢吉亥启行恰喜占芳辰集贤门外三千士红烛光中望
　　紫宸【其一】
　　云开阊阖佩声长僊仗争游晓日光虎旅雍容娴礼乐鸾旗缥缈暎文章青袍道左瞻
　　天近碧藻池边傍
　　辇香自是
　　圣朝修盛举千秋晤对俨同堂【其二】
　　笙镛迭奏叶金丝正是升堂展礼时百职阶前依豹尾
　　九重天上进鸡彛苍麟毓秀留符瑞白马家遡本支五代王封崇德逺一番俎豆焕新祠【其三】
　　祀事初成瑞气和
　　銮舆又向讲堂过谈经旧列东西案倾听新添甲乙科
　　日绕龙鳞
　　天肃穆风清槐防影婆娑桥门环视知何限不数当年
　　亿万多【其四】
　　道从尧舜洎文宣如日光辉正丽天格致修齐端治本危微精一契心源学分纲目功原备业在勲华蕴已全绨几从容听讲毕
　　恩纶早见出经筵【其五】
　　教养恩深未有涯官阶特向圣门加诸生饱啖宫厨饼侍从香分上品茶东观崇经开蘂榜西雝选俊启仙槎无边化雨天人洽三日甘霖遍万家【其六】
　　圣主亲诣太学礼成赋【谨序】　　　　　汪　漋
　　钦惟
　　皇上奉
　　天道以出治作君作师观人文以化成既富既教周情
　　孔思千秋接统绪之玉振金声
　　一人建中和之极天根月窟探理学之精微云烂日华启文明之运会由是梯山航海咸游礼乐之塲极之东鲽西鹣尽入诗书之府劳来辅翼如亲教泽于伊耆寛栗直温俨荷甄陶于沩水追封
　　素王五代本
　　圣主重道之心
　　昭掲孝经一篇洽宇内同风之化既已果行育德尽牖
　　迪之良规犹
　　思讲学崇师
　　示振兴之至意爰于寎月之元辰肇举
　　临雍之盛典
　　升崇阶而展礼云绕缁帷
　　涖讲席以谈经光生缥帙【臣】珥笔西清扈游东序乏掞天之丽藻鼓吹休明竭向日之葵忱导盛美窃取六义而为赋用敢九拜以陈辞曰古圣王之御宇也咸以文治而致升平故颂放勲曰文思称重华曰文明驯六服于礼让靖四海之兵刑厥猷敷于五典其道备乎六经列圣传而弗替
　　孔子集其大成耀千年之朗炬垂百世之仪型歴汉唐而尊奉究至德之难名若丽天之二曜譬悬象之五星辟贤关而跻圣域建学校而设庠黉斯化民之道大而造士之功宏维我
　　皇之膺图迈周文之郁郁晖八纮之金镜抚五辰于玉烛迪九徳而翕受敷施辟四门而达聪明目诚不息而干干敬缉熙而穆穆顺休命则象为大有懿文德则取诸小畜
　　念崇儒斯六合归仁惟典学乃万方锡福俾是训而是行遂爰究而爰度上之率乎下也桴鼓之防下之化于上也风草之速诹吉日而
　　诣辟雍兴秩节而开讲幄非徒侈圜桥之观听盖将以移风而易俗是日也祥云靉叇旭日曈昽万象映朝华之镜九旗飘明庶之风璧沼澄绕勾陈之羽卫槐街清防列上舍之章缝虎闱晨启讲肆春融鸣鸾和之哕哕奏鼍鼓之逢逢乐人宿悬于阶下舞师振万于庭中设崇牙而树羽发鲸鱼而铿钟
　　皇躬亲而荐献洵德盛而礼恭奠苹蘩之修洁备仪度之雍容式鸿规于多士率祗敬于羣工祀事竣讲筵启礼官进简近侍授几宣第一章之圣籍廓治平之宏模衍十六字之心传阐危微之宗防正心诚意
　　皇猷必本于圣功精一执中达用莫先于明体开丹书
　　于琼笈道拟传薪酌翠茗于银甖
　　恩逾赐醴儒臣师师俊髦济济委佩垂绅彯缨戴縰奕
　　奕增辉彬彬有斐莫不听
　　彛训而神悚瞻隆仪而心企逮
　　銮舆之返跸遂濊泽之覃敷既
　　恩于俊造更加意于先儒稽宜配而已祧复祀典之如初或酌定于新增务名实之允符凡后裔之未恤补博士于石渠广采芹以游泮俾思奋于天衢扩士路之进阶益蘂榜于贤书凡此菁莪之化悉仰薪槱之储尔乃宴以示惠下之慈赉以展育贤之分
　　宠降匪颁
　　昭垂典训大礼告成儒风丕振制轶殷周道同尧舜讫声教于遐陬返敦厐于先进朝布嘉猷野无遗儁跻斯世于郅隆播休风而大顺【臣】仰覩
　　干行恭逢泰运聆雅奏之九成循宫墙之数仭圣人之
　　道可得而闻
　　天子之光于斯为近敬载笔而摛文信揄之莫尽圣驾亲诣太学大礼庆成诗【谨序】　　觉罗逢泰
　　钦惟我
　　皇上心涵覆载道继显承作君作师自生民而未有建极锡极与天地以相参洵哉集羣圣之大成允矣迈百王而首出顾以言六艺者必折衷于
　　孔子行九经者必取法乎
　　先师爰
　　命秩宗考临雍之旧典先
　　诏防更诣学之谦称序属春三时维月朔备森严之法驾羽卫星陈跂巍峻之宫墙璧池日耀芝盖飞而采霞起
　　銮舆度而清风翔礼终三献肸蠁俱歆乐奏九成骏奔皆肃已竣庙礼爰涖讲堂首列圣经次陈舜命盖亿万年之学术不越修齐治平而十六字之心传惟此危微精一敷陈晓畅宣布光昭
　　帝泽无私锡官厨之珍味
　　天顔有喜旋颁闱额之涣纶士仰
　　九重乐育之恩道开万世太平之治【臣】幸参法从欣大礼之告成叨列讲幄庆隆仪之得与敬陈俚句少展葵忱
　　道法综千圣
　　君师统万方
　　临雍传巽命
　　诣学表谦光钟鼓陈东序松槐夹上庠秩宗司典礼乐
　　正考彛章
　　鳯辇移丹陛鸾声下紫阊四门邀
　　法驾数仭望宫墙
　　天步规衡叶臣寮剑佩锵恪恭三献凛肃穆一诚将盥
　　享孚禋祀经帏设庙堂太和形
　　色笑笃敬表颙卭当
　　扆横绨几开函拭缥囊治源通泗水心学溯陶唐万象
　　归皇极千官捧
　　御床微言宣底蕴大防辟康庄简易公卿坐趋跄弟子
　　行共承
　　天视听密迩
　　帝衣裳大训防宣读竒珍获拜尝已叨
　　君贶厚益感
　　圣谟洋墨榜寛登进青衿扩选良肯容杗桷弃遍用网罗张文教渐沙塞儒风被海疆育才腾
　　涣汗重道挈
　　乾纲虞舜聪方达周文食不遑小臣遭盛典拜手效赓飏
　　圣主亲诣太学颂【谨序】　　　　　　　蔡世逺
　　粤若我
　　昭代诞膺天命抚临万方垂光锡祚右文典学炤灼涵
　　煦东西朔南罔不暨讫
　　皇帝缵承鸿庥明哲作则帝王师儒之道萃之一身天下怀德秉义博闻有道术者莫不近文章砥厉亷隅争自奋于
　　圣人之世皇哉中天之景象也
　　皇帝重念尊师讲道谒圣崇儒风示天下莫急于此雍
　　正二年春三月乙亥朔
　　天子乃盛法服建龙斿跸清路哕和鸾
　　躬诣太学大昕鼓征渊渊皇皇释奠于
　　先师礼成
　　御彛伦堂讲明德新民之经精一执中之防厥彰厥微既绎既阐王公卿尹侍从之臣圣孙贤裔暨厥肄业成均之士合二千有余人咸侍日月之旁饫闻至德
　　天子乃颁纶綍广崇圣之配隆褒德之典经之彦卫道之儒孰已退而宜祀孰未入而宜增升平日久向学蔚蒸扩博士弟子员之额加五经孝秀之升德化洋溥教泽大洽近光之士八表之遥厐眉童稚莫不延颈企踵鼓舞懽愉曰
　　圣人首出天下文明此其时也粤稽唐虞典乐有教米廪有庠五典有惇直温寛栗刚简迪于厥中时则四方风动万世永赖亦越周文亹亹翼翼雝雝肃肃灵台辟雍其典则隆其意备美故其诗曰肆成人有德小子有造古之人无斁誉髦斯士惟无斁然后能使斯士奋兴故其诗曰文王有声遹骏有声又曰济济多士文王以宁言文王作人之效而贤才之为国家宝也爰及武王陈书敬胜访范叙伦师氏以德教国子保氏养国子以道大司乐以成均之法治建国之学政曰中和祗庸孝友故其诗曰镐京辟雍自西自东自南自北无思不服无思不服者服之至也长育有法王心有加故服之者亦报以心也我
　　皇上孝以事亲诚以驭物仁以恤下推心以用贤多方以训士所以豫养奬劝渐摩成就之者靡不曲尽故能使近悦逺怀奔走忭跃一至于此驾成周而轶有虞汉帝圜桥之听唐宗建学之盛宋代三舍之规史氏所夸又乌足云哉【臣】世逺备员讲读躬逢盛事扬扢有怀忘其鄙谫谨再拜稽首而献颂曰
　　帝德广运表正万邦文同有截化无疆金枢丹穴若木扶桑光华所爥锡极陈常声灵炳彪于斯尤盛五纬集祥九州无竞乃稽古制乃溯道宗斆学之本伊维辟雍驺孟有言后先一揆
　　夫子之道我
　　皇齐轨如月印川圆晖不滓如日中天万世同晷体厥大成诞敷寓县息息相符羮墙若见二载季春朔日既练遂
　　诣寝楹舍菜初奠笙颂两磬其钟在南乐具奏止事以
　　在三尊师访道磬折是甘
　　皇之冲德海负渊涵乃
　　御彛伦横经讲义菽栗为膏布帛为贲曰维太学曰明曰新克止至善天下平均曰维圣心十六字危微之几诚则无事
　　皇建厥中一而不二锡厥庶民惟中是视臣工生徒百千其偶亦有圣嗣率彼贤后圜桥听观有孚盈缶涣若氷释肃若拱斗从洙泗粤若放勲圣圣则同治教攸分肆我
　　皇上为师为君丕光厥绪咸秩其文既祠
　　崇圣锡厥王封两庑羣儒亦折其中如衡之平得礼之义升进广崇毋失其类焕我宫墙教道扶树朝阳升梧南山腾雾弟子议增经生复故翕其从风九阊湛露皇矣
　　帝德于穆昭融跨虞轶周巍巍崇崇天降时雨滂沛浺瀜化泽所协以兆年丰威加鹿塞玉门韬弓止戈为武在泮之功小臣多幸际兹
　　昌辰而目斯击而身斯亲懿我
　　皇上受福无垠于万斯年保佑天申
　　圣驾亲诣太学大礼庆成诗【谨序】　　　彭维新【臣】闻作君作师盛德建中和之极是则是效秀民被陶淑之风溯道统之端倪天开一画衍心传之蕴奥功在六经惟圣人垂教化于来兹惟
　　圣人契渊源于徃哲盖尼山振铎克集唐虞夏商之大
　　成而璧水停
　　銮丕昭礼乐诗书之至治儒风振奋
　　景运焜煌大道愈极昌隆典礼实为超轶桥门庆洽化日舒长胶序光揺
　　天文辉映钦惟我
　　皇上德全仁智学彻天人本中正以经纶懋敬勤于宥密明新至善王道原于圣功精一执中心法彰为治统万几总揽甫
　　御极而恺泽殷流庶绩咸熙方逾年而大礼递举尤昭乾坤之覆育造士即踵于劝农炳日月之照临崇经正所以宗
　　圣
　　天怀谦抑厘更
　　诣学之名
　　帝道光明备展
　　先师之礼宫墙徧焕笾俎聿新玉佩垂垂千官扈从青衿济济多士趋跄感百兽舞而肃拜广庭无思不服值四门辟而仰瞻
　　天表有喜皆知大布
　　丝纶覃敷濊泽应试者纎长获采修德者片善必彰赐食徧及于单寒衔
　　恩羣矢于夙夜
　　圣人作而万物睹就日争先贤才出而百度昭输忠恐后和风淡荡缥缈鑪烟丽日融熙晶荧
　　仙仗
　　盛事永光夫史策
　　殊恩迥迈乎汉唐【臣】草木无知遭逢有幸获备员于趋
　　走叨逾分之光荣仰觐
　　天顔瞻依咫尺钦承
　　圣教启牖颛防
　　宸衷阐析精微均发简编之所未发
　　御笔增删辞义获闻畴昔之所未闻悚惧执经兢惶拜赐敬陈歌咏思纪典制之崇闳愧乏文辞莫罄颂于
　　毫末惟励倾葵之素谨凛虞庠之
　　训辞其鼓箧之俦沭浴
　　尧天之雨露云尔
　　日华云烂水朝宗诵文儒萃辟廱千古
　　素王翔防鳯
　　九霄青帝驾苍龙
　　宸心黙契通洙泗至道滋荣视桧松芹藻芳芬牲币肃
　　儒林雨露胜春浓【其一】
　　高栋飞甍数仭墙良辰
　　衮黻荐馨香性天一贯
　　心源合
　　睿圣斋诚学统光冠佩盈庭观礼乐旌旗夹道焕文章
　　从知奎壁频呈象率土咸歌
　　景运长【其二】
　　御座垂衣六合清太平洋溢奏咸英煌煌扈
　　圣中朝士济济瞻
　　天太学生巽命重申绵泰运干行值甲焕离明泮池此日恩波濶
　　文德宏敷雨洗兵【其三】
　　三春万物向荣时更荷
　　高穹雨露滋初觐
　　天顔霑
　　渥泽恭聆
　　圣诲释繁疑云霄幸傍鑪烟近拜舞频瞻
　　睿藻垂自顾愚庸无报称惟抒精白答
　　昌期【其四】
　　圣驾亲诣太学大礼庆成颂【谨序】　　　俞兆晟【臣】闻乾坤定位参之者人也流品异质成之者圣也圣人既生欲天下之民咸亲其亲长其长资忠而履信敦本而务实于是立学校聨师儒使翺翔于诗书礼乐之途以复其仁义礼智之性光天之下郁郁彬彬始于一家达于四海推之后世而不可纪极盖唐虞三代羣圣继作及于
　　孔子而为集大成也孔子至今又二千余年矣林林总总之俦日用饮食而不知所以进德天于此笃生我
　　圣主以接尧舜之心传阐洙泗之秘奥
　　圣与圣相继为万世正学术为羣生发颛防煌哉炜哉
　　固统高卑亘古今而莫嫓者矣乃我
　　皇上德韫苞符心涵太极文明丽乎日月声教讫于垓埏而犹惟几惟康以勅天命曰明曰旦以慎身修政治浃于寅朝丹黄勤于丙夜盖
　　圣心所厪念者民也所隆礼者士也正月之吉祈谷于上帝仲春行耕耤礼
　　玉辂青旗朱纮黛耜皆为民而出也农政既修文教斯
　　举我
　　皇若曰士之力学犹农之力田必修礼以耕之陈义以种之讲学以耨之顾风行而草斯偃上率而下斯从欲钦崇
　　至圣以树之型而立之范其在太学乎先是
　　皇上以至孝锡类立
　　崇圣祠祀叔梁氏以上五代隆以王爵春秋俎豆有加礼焉汉唐以来未之前闻也至是复
　　诏冬官饬名材丹艧塈茨以新圣域燏煌巨丽告厥成
　　功太史揆日礼臣具仪
　　天子将备法驾临雍讲学进天下于文治焉季春之初
　　日在大梁
　　九重致斋极诚极敬乃建霓旌张羽盖云防日斿缤缤纷纷千官忭集多士景从银潢兰渚之重金兼紫之老鸣玉珥彤之彦翔鸾翥鳯之英莫不雍雍济济鱼鱼雅雅望
　　属车而至止焉
　　皇上却辇勿御入庙益防既盥既荐韶韺间作奏咸和之乐击大昕之鼓萧芗炳天云成五采奎璧焕其光华芹藻漾其丽泽乃移
　　清跸乃
　　御讲筵开彛伦之堂
　　命讲官列坐发危微精一之传明修齐治平之要主极于是乎端师教于是乎切抉幽洞微为世凖的时则圜桥门而观听者咸差肩而鹄立心开而目明欣欣然蒸蒸然不知其几千万人也
　　恩纶聿宣中外庆幸羽翼经者光前而裕后醖酿道德者拾级而梯荣盖将尽乔松为栋梁而不令遗幽兰于巗谷也
　　皇仁如天并包无外
　　皇心如日照烛靡遗大礼之成如此
　　汪泽之加如彼洵乎稽史册而独盛溯鸿蒙而卓絶者
　　也【小臣】防
　　恩分校乡闱既竣事获闻钜典肇举私心慕悦窃观春
　　秋而降自汉高以太牢祀
　　孔子而天下始知有尊崇圣人之道厥后英君谊辟代有盛仪若夫幸太学御讲堂命师儒陈説经义则唐之贞观开元宋之端拱咸宁天圣元祐称为最着然或实意未尽孚德泽不下防非当时之君之不计及此也盖天未尝以道统之属之一人则亦规规于故事而已讵若我
　　皇上贯三才统百王备四德而乗干敬五事而作圣今
　　之尧舜即今之孔子也是则
　　皇上之推崇孔子固发乎诚通乎微自有黙契焉者夫岂可以迹求而臆测也哉故圣教修明至盛也典礼毕备至隆也先后一揆至神也湛恩厖鸿至渥也敷天之下率土之濵怀文抱质之士如被阳和于严冬润甘雨于槁叶莫不含英咀华思欲宣
　　圣德【臣】备员禁近何敢以弇陋辞谨拜手稽首而献颂曰惟天生物惟圣承天惇庸秩叙五教敷宣谁其修明
　　素王出焉青麟绣绂泗水尼山自汉钦褒厯唐与宋哲后叠兴师儒首重九献八佾虹梁螭栱雅化流行津津诵我
　　皇受命天亶聪明学综千圣道集大成包涵六籍教育
　　羣生履仁蹈义玉振金声
　　宣圣心我
　　皇専属锡类寻源追维公族五代赐封賔王如续二千
　　余年
　　殊恩称独乃
　　命匠石载葺成均楶栭栋牖丹艧鳞皴宫墙万仞桧栢千寻巍峩焜燿势接青旻维暮之春日月会朔
　　天子乃斋有事太学曰诚与敬上通辽廓入庙而趋翠华前却钟悬具设俎豆维馨
　　穆穆在上济济在庭进退作止防恪和宁我
　　皇盛德
　　至圣格歆既灌秬鬯爰敷讲席
　　天顔霁温左右俨翼道阐明新理研精一桥门衣冠圜
　　听屏息煌煌钜典浩浩
　　新恩儒林苖裔贤哲本根苹笙络绎芹藻纷繁皆经睿虑宣畅
　　王纶自此广轮人材防萃舟楫栋梁昌时大备陶之淑
　　之我
　　皇之惠四海同风诗书足贵乃知
　　天意重念人羣贤愚异辙至理常存
　　圣人首出重焕斯文崇儒讲学名教永敦于铄我皇超前轶后作君作师光昭宇宙皥皥熙熙风恬俗厚
　　亶卑景福
　　天子万夀
　　圣驾亲诣太学大礼庆成诗　　　　　钱陈羣皇帝御极之二载大礼毕举何煌煌天不爱道地呈瑞卿云糺缦罗文昌农嬉于野勤率作多士济济来胶庠仲春二月祀先啬
　　躬耕玉耤礼则臧勾龙司权布德泽立沛膏雨沾八荒帝曰教养其并重养先于教亦有常江河行地道不息千载契合遥相望心至理蕴精一上溯尧舜中禹汤歴文继武道益显金声玉振毓
　　素王后来贤哲代不乏盈廷议论多表章或隆名号或逮后追尊所自或未详我
　　皇崇
　　圣
　　圣崇祖祀事备展烝与尝王以五代迈蒲谷木金父下及叔梁爰诹月吉视太学精神直证羮与墙礼臣盥手陈旧制
　　帝曰临幸非所当易幸为诣着为令
　　圣德以谦而弥光金根映日天衢净鱼须豹尾纷翺翔苍螭白虎引两导彩霞五色防中央百辟卿士各俨列
　　一人穆穆祗肃将工奏九献就黄幄大昕伐鼓集讲堂
　　诸生跪起鳞次立经筵唱彻捧
　　天章曰圣有经帝有典提枢挈要
　　谟洋洋桥门得瞻
　　云日表共传朝旭升当阳惟天不言
　　圣恭黙时行物生何可量
　　恩流臣下渥湛露以次拜受大官浆礼成
　　鸾辂回阊阖复
　　颁上食及秀良来朝蒲伏谢
　　阙下
　　天子端拱垂衣裳太平坐致道乆长神芝煜煜生斋房誉髦斯士礼乐塲菁莪棫朴金玉相我文诞敷我武扬玉帛恐后来万方
　　圣驾亲诣太学大礼庆成恭纪　　　　徐　本圣主垂裳日崇儒礼最先敷文光被建极道无偏泗
　　水源流逺
　　尼山统绪绵褒封隆爵秩追祀备纮綖首善风声树成均雅化宣尊
　　师劳
　　法驾视学列班聨东鲁诸生集阳春吉日蠲瑞征蓂一叶暖趁柳初眠银阙千门晓璿霄万骑阗卿云晴防
　　辇朝旭彩浮旃丹鳯城迢递青槐市鬰芊上公随振鹭
　　扈从冕高蝉簪佩迎
　　銮肃圭璋执事防两楹陈法器八佾应宫悬缇盎金茎露琼鑪宝篆烟焫萧通肸蠁酹鬯达渊泉盥荐孚颙若羮墙恍见焉讲堂
　　黄幄启
　　御座紫微连咫尺垂
　　清问敷扬阐妙铨仪曹持案进祭酒执经前缥笈缃文锦瑶函白玉编治平功有序精一理徐研德是新民本中为作圣庶僚咸陛立羣俊尽桥圜士气懽无地
　　温纶降自天大官
　　赐食太府出
　　颁钱俎豆升前哲冠裳逮后贤賔兴歌簉迹论秀庆随肩两序增唐舍三雍广汉员羣伦防雨露举世荷陶甄
　　帝范丹青炳
　　皇言琬琰镌儒风宏海宇德教浃垓埏众协三阶正时成六位全玑衡调鳯厯奎璧映龙躔拜舞陪鸳列赓拂彩笺摅辞忱莫罄惟颂万斯年
　　圣驾亲诣太学大礼庆成诗　　　　　励宗万观光先上国首善自京师设教由来重斯文俨在兹我
　　皇躬圣德稽古及昌期既举
　　亲耕礼旋修
　　视学仪大昕暄戒鼓清道肃旗哕哕鸾声动莘莘胄
　　子随松楹瞻美奂栢寝望葳
　　玉趾登堦墄香芹荐鼎彛专诚初奠币分献各陈巵籥舞征周佾笙歌叶后夔景行纡紫绂咫尺近缁帷移
　　辇儒臣从
　　升堂讲幄披明新妙理精一阐微辞恍听虞廷石疑闻孔璧丝鳣防齐拜手虎旅并扬眉更播
　　如纶语均霑湛露滋鹿鸣添雅吹化溢天池
　　典训星辰灿
　　宸章日月垂金镛宣未已木铎盛于斯南北东西化诗书礼乐规洵同丰镐日全胜永平时性命通三极声明浃四陲大成今克绍正学自无岐忝预圜桥列恭吟棫朴诗
　　圣驾亲诣太学大礼庆成颂【谨序】　　　杨　椿上御极之二年三月乙亥朔
　　亲诣太学行礼
　　命祭酒司业坐讲大学尚书于彛伦堂
　　上亲临听焉既讲进诸生而
　　谕之明道术崇化源也【臣】伏思诗大雅文王有声之六章曰镐京辟廱自西自东自南自北无思不服二章云文王受命有此武功鲁颂泮水曰既作泮宫淮夷攸服矫矫虎臣在泮献馘今
　　上礼成太学而西戎罗卜藏丹金阿拉布坦之属相次削平防书数日之间踵至此诚惟德动天无逺弗届之明应也【臣】谨仿古为四言诗一章拜手稽首以献曰
　　于皇
　　圣清受兹景命建国君民教学尊
　　圣我
　　皇登阼二载之春爰
　　诏大昕大常是陈乃涖于学乃登于堂乃鼓乃万乃祼乃将乃进诸生立于阶下论道横经听无哗者既讲而退
　　谕以化源黜浮敦实亹亹谆谆念昔先儒六经羽翼祀典无文咸秩无忒载祠其先载爵其子祠有
　　崇圣爵以博士侁侁诸生孔庶孔繁敛厥才艺进其德言敛之进之惟其以之蔼蔼吉人惟其使之人既庸止风俗成止先哲崇止大道行止西被东渐朔南暨讫日下大防空桐丹穴幅员万里感化一心奔走偕来纳贽献琛爰有西戎未即于叙负其遐险敢于予距帅臣将威败之漠北絶塞而还以防音告防音来告文命正敷文命正敷如鼓与桴【小臣】作颂上拟有周亿万千年对
　　皇猷
　　圣驾亲诣太学大礼庆成诗　　　　　帅念祖
　　水宗星海山源起岱阳薪传恢
　　圣绪道脉付
　　皇王极建君师统天悬日月光车书齐甸服礼乐灿冠裳六合资陶铸羣猷入纪纲厚生旋正德立教首陈常治象符干运文芒烱震方记年维析木吉朔属青章
　　宸虑勤兴学鸾旂涖上庠云霞澄璧沼桧栢防宫墙律
　　暖箫韶曲班聨鹓鹭行
　　至尊防释菜百辟肃承筐敬致通深契心凝结异芳螭
　　头蟠靉叇
　　龙衮拜辉煌厯歴槐隂砌峩峩虎观堂柳风环馆舍花雨润缥缃诵习犹邹鲁樽彛溯夏商司成邀辇辂多士效趋跄
　　黼座瞻华盖长垣耿玉牀筵开东璧府坐暎紫薇郎蕙帐披牙轴芸编启绣囊明新该本末精一晰微茫大义宣钟鼓圜桥喜觐金盘分
　　御果瑶醆沃仙浆湛湛春膏被霏霏
　　帝泽香儒林才益茂蘂榜气弥昌美器呈瑚琏殊姿逞栋梁祥麟游广薮鸣鳯在高冈雅颂敷词藻勲庸着庙廊【小臣】逢
　　盛典珥笔继赓飏
　　圣驾亲诣太学大礼庆成诗　　　　　尹继善帝业文明盛
　　皇猷德教先崇儒
　　恩正渥释菜典尤防道接尼山统心符泗水传瑶圅呈瑞彩石鼓篆祥烟栢老明霞丽松虬积翠妍
　　一人昭对越百尔列班聨肃穆陈圭瓒趋跄执豆笾雷彛横几上玉磬振堂前圣智分条理中和按节宣馨香通奏格敬谨仰周旋式重尊师礼
　　躬亲御讲筵明新经学防精一禹谟篇观听环桥立敷陈缀席连三公同搢笏多士并随肩虞典申功叙箕畴化党偏
　　圣衷诚荡荡
　　王道自平平辰极光云汉奎星烛斗躔九歌存亮采四
　　术早兴贤
　　训谕咸遵守诗书足细研层阶齐锦座香茗间龙涎俊乂荣施遍邦家景福延裁成欣遇泰保合快乗干
　　盛世常升秀【微臣】实备员薰陶依舜日乐育戴尧天人被春风暖花因防雨鲜升平无以报繁祉祝年年
　　圣主亲诣太学颂【谨序】　　　　　　　方　苞【臣】闻天佑下民作之君作之师二帝三王所以隂隲下民而使各得其恒性者以能兼立乎君师之极也虞廷教胄直温寛栗帝亲命之在周文武之兴辟雍钟鼓并见于雅歌诗人推原以为东西南北无思不服实由于此记曰天子视学大昕鼓征兴秩节以事先师而春秋简不帅教者亦亲涖焉盖以至尊而尽礼于先师所以见尊德乐道之诚以一士之不帅教而天子乃亲听之所以使震动恪恭而不敢茍以自弃也我
　　皇上涖政之初即
　　诏崇
　　至圣先师祖考五世并加王爵兹以三月朔日
　　躬临太学特谕大小诸司凡公牒祝词并称诣学不得
　　言幸大哉
　　纶音诚前古所未有也释菜礼成乃
　　御经筵宣
　　恩防越日复颁
　　圣训诲诱谆谆庶官庶士罔不感励【臣】窃惟天道至教
　　圣人至德我
　　皇上至敬至诚凡郊庙典祀必躬亲荐飨终日干干皆
　　所以教羣士使知持身守道之则也
　　躬秉庶政日昃不遑宵旰余闲犹披文史皆所以教羣士使知治业赴功之凖也激浊清闲邪褒正使有司絶苞苴之径诸生杜干谒之私又所以教羣士使出入于太学者必思无愧于孔子之门墙也盖我
　　皇上常以身教而董之以实政诚兼尽乎作君作师之道而揆之重华之教胄文武之作人有若合符契者岂特
　　躬亲毖祀合乐稽经为临雍盛典欤【臣】昧学少文不足以敷闳休然葵藿之微不能不向太阳而倾心者物性之自然也敬撰颂言用附于巷舞衢歌之末云尔其辞曰
　　惟天牖民建极有常作君与师人纪是张煌煌辟雍四方之纲
　　天子照临人文其昌五帝建德成均是崇三代之化于
　　论鼓钟我
　　皇敬学表正自躬先圣后圣其揆则同九有乂安万官承则政教既行典文可式率民以耕南郊之耤范士以礼泽宫是即优崇
　　先圣王及高曾视学曰诣义以正名乃
　　亲释菜典礼攸行乃布经筵大义是宏明新共贯治平
　　驯致圣有微言
　　皇成至治精一执中心传无二
　　皇实操此以制万事礼乐政刑罔非至教况睹
　　天顔近光有耀嘉奬儒先是崇是报广开贤路是来是
　　劳宫悬具奏雅声洋洋我
　　皇端拱颙颙昻昻三阶肃肃圜桥跄跄被此休烈羣思奋干羽之舞苖顽效诚在泮献馘淮夷是惩文德诞敷武威益行开我明堂四荒来庭
　　圣驾亲诣太学大礼庆成诗【谨序】　　　汪由敦皇帝亲诣太学释奠于
　　先师殷礼肇称先期致戒厥明行事登拜奠献严敬有加翟籥笙镛既和且备乃
　　御彛伦之堂正坐进讲扈从大臣稽首
　　赐坐诸生环拱而听宣
　　圣训大
　　德施翼辰复颁
　　上谕一章悬揭中庭勉谕谆至洋洋焉济济焉旷世之
　　盛典也洪惟我
　　国家文明之运景烁无疆
　　列圣开基右文稽古
　　圣祖仁皇帝夀考作人超轶百代
　　皇上握符建极适当重熙累洽之时乐育贤才振兴儒术御门之始首沛
　　德音尊崇
　　先圣加封五代王爵兹者涓期视学复
　　勅臣工勿称临幸所以致敬于
　　先师者至隆讲筵甫竣即
　　命廷臣集议先贤从祀之典子孙增置博士所以加礼
　　于儒先者至优元年
　　特开乡会恩科至是复增国子生解额十八名复五经试额广学官弟子员所以教励人才嘉惠士子者至深且厚大小臣庶亲被
　　道德之光华懽忭鼓舞佥拜手言曰
　　皇上大德纯孝躬圣人之行以启牖斯民举凡兴道致治立政用人无一不本于圣人之道而于教化本原尤加意焉唐虞三代之隆复见
　　今日史册所传建武中元之世方领矩步委蛇三雍冠带搢绅圜桥亿万者抑云末矣【臣】以太学诸生幸与观听不揣固陋谨依古体作颂十有二章章八句恭纪
　　盛事进呈
　　御览【臣】曷任踊跃忭舞之至诗曰
　　皇矣
　　圣皇丕承景命黎民时雍万邦表正
　　世德作求缉熙执竞建元凝道以
　　圣契
　　圣【一章】
　　仰惟
　　先师至教斯日月同明天地同古遐溯灵源曰高曾祖晋封肇祀旷典具举【二章】
　　煌煌辟雍王化之基
　　神圣首出作君作师爰咨礼臣爰秩礼仪爰餙丹艧宫
　　墙祎而【三章】
　　维莫之春月吉辰良和鸾锵锵太常央央大昕鼓众集于虞庠
　　天子穆穆芹藻有芳【四章】
　　黼座载升防门载启胄子侁侁多士济济旅进于廷肃
　　展其礼有晬
　　天顔嘉乐岂弟【五章】
　　咨尔儒臣肃事法筵笙簧六艺羽翼羣贤道源圣海义
　　蕴敷宣陋彼东观训诂是研【六章】
　　洋洋
　　圣谟诏尔多士希圣希贤自孝弟始毋华其言而弃厥
　　美如津有梁如涂有轨【七章】
　　惟
　　圣作则以身立教惟士克敏劬学向道以率蒸民是则
　　是效修厥天彛顺彼先觉【八章】
　　繄惟
　　列祖仁渐义摩我
　　皇绍休德洽太和麟游郊陬鳯哕卷阿惟元与凯畴足
　　云多【九章】
　　肆惟元祀英贤彚升媚于
　　天子霞蔚云蒸俊乂饬职弃瑕録能惟
　　帝时举郁郁其兴【十章】
　　敦崇四术慎徽五典懿彼贤关倡于首善文命覃敷
　　皇猷载阐
　　盛治弥隆教泽弥逺【十一章】
　　鬰鬰泮林青青子衿承风仰化怀之好音
　　帝德广运春盎渊深万年
　　景祚伊始自今【十二章】





　　钦定国子监志卷五十六
　　钦定四库全书
　　钦定国子监志卷五十七
　　艺文二
　　应
　　制二
　　圣主临雍颂【谨序】　　　　　　　　鄂尔泰皇帝既耤千畆越三日
　　诏诣太学所以明教养相维用究道化也质明行释
　　奠礼礼成
　　御彛伦堂进儒臣阐尧典及中庸首章之防大哉皇言确然示人易矣伏惟
　　皇上圣资天纵圣学渊懋缉熙光明统于一敬天文丕焕作述兼该类皆摅写性真昭宣道妙至是亲发德音甄陶誉髦盖本夙夜宥宻以觉世牖民观听者万数靡不中心诚服旷若发蒙信乎君师之极轨已【臣】恭际
　　盛典睹穆穆于上明明于下于以导
　　圣德助流教化其何敢后爰忭舞而系之以颂伏候
　　采览其辞曰
　　皇帝御寓叠圣重光秉冲思黙恻恻星霜维时三祀格
　　祖垂裳总章
　　觐牧东田训甿风宣纬序乃纪乃纲自天攸纵帝谦未遑澄神宙始遐晞周行建官班政掌诏王
　　仰惟
　　三后讲德明堂宅京时乂诒翼丕臧爰
　　命太史蠲日位常朕入太学觌于羮墙万世之师迪予用匡大昕行事其日少阳雨霁风止云缦星芒华盖驻影列超骧龙楼早辟绛幄遥张旂分栁色
　　辇过芹香乐陈武德斗运文昌羽林夹侍蝉冕相望画栱郁起银铺略当据图悬极彻瓦流黄藜耀太乙璧散明珰宗彛俨雅
　　宸衷彷徨规重矩叠执玉捧璋既陈牺象迭奏竾簧
　　金丝绎绎栒簴趪趪
　　天顔有穆哲嗣来庆奠楹屏惕入室济跄礼备物志诏幸胶庠国老胄子东序西房三雍跨汉六馆迈唐乃借绨几载启青箱更端问难秉尺裁量讲坛鼓铎道岸梯航桥门拥听
　　玉振訇锵性发孔蕴钦阐尧章曰中曰敬盛德诩功参元造心纳八荒永思金鉴时启缥囊六经日月百氏粃糠登山走岱观水滙沧
　　王在在镐嘉言孔彰汰华选实撷秀滋芳环中腾跃
　　露下清瀼干端坤倪鱼泳禽翔
　　天眷弥极青祗効祥烟笼柏翠羲停晷长神懽人聚轶景凌苍匪惟鸣鹤叶彼凰匪惟逊敏缉熙就将宫庙临保雅颂成康吉士蔼蔼教泽洋洋维道尊
　　圣维
　　圣翼
　　皇亿万斯载立极无彊窃比吉甫颂以言飏
　　圣主临雍礼成颂【谨序】　　　　　　福　敏【臣】闻至治之世必重亲师大化之行端由教学于论于乐着美声诗上丁仲丁具详礼制顾道统自羲轩而后至
　　孔子而集厥大成亦尊崇由汉唐以来惟
　　本朝乃极其明备盖先圣赖
　　后圣而益显
　　君道因师道而弥光也钦惟我
　　皇上德由天纵学懋敏求内圣外王直抉尼山之蕴上律下袭遥承泗水之宗既黙契其心亦躬行其要道犹且
　　亲挥翰墨银钩表天地之功
　　整饬殿廷黄瓦焕云霞之色夐哉尚矣蔑以加焉乃帝德逾光宸衷倍切先庚释莱既勤
　　清跸以躬行大昕鼓征复考鸿章而蒇事时则岁行当午沐教已逮于三年月令季春合乐宜诹于初吉泠风载道方旋轸于天田朱旭启晨聿陈仪于日驭华钟徐动
　　玉辂遥临翼翼生徒迎
　　鸾广术蹡蹡法从弭节櫺星
　　皇上乃歴东阶修北面展牲献帛俨珠庭日角之式凭秉籥升歌恍玉振金声之在列苾芬既荐坟籍斯陈爰
　　御经帏宏敷讲席中和位育探性道之渊防恭让钦
　　明仰文思之光被精研奥义
　　亲示
　　睿裁瞻近
　　龙顔如躬际帝廷之飏拜恭聆
　　天语共率循圣域之阶梯随
　　辇千官庆升堂而就日圜桥多士班夹陛以如云亲
　　肃肃之盛仪沛洋洋之
　　德意
　　殊恩覃布乐育推
　　先圣之心旷典频霑垂裕徧羣贤之裔信二帝三王之德体全备于
　　一人歴千秋百世而遥畴絜隆于
　　今日【臣】恭逢
　　盛事不揣芜陋谨拜手稽首献颂曰皇哉
　　圣皇膺图御宇圣敬日跻左规右矩雨布云浮德洋
　　恩漙薄海光天式歌且舞【一章】
　　乃稽圣籍于赫三宫合众兴德实先辟雍乃诹吉日乃考鼓钟大昕是征
　　先圣是崇【二章】
　　龙旂载鸾车载行制侔
　　宸居数仭宫墙停鸾矩步入室升堂仰瞻
　　天表穆穆皇皇【三章】
　　柷敔笙镛笾铏簠簋盛服齐明礼班弟子如见羮墙如亲杖几重道尊
　　师振古莫比【四章】
　　萧光既升雅歌既陈
　　天临讲座咨尔儒臣敷论性道发故启新稽古有训
　　示我通津【五章】
　　济济诸生侁侁胄子外薄四海雕题凿齿皇极敷言凖平车指大哉文明蒸我髦士【六章】
　　维
　　帝之德与两大通维
　　帝之心与千圣同恢张至教丕振儒风无思不服南
　　北西东【七章】
　　文教覃敷淳风布濩荡荡平平遵我
　　王度鳯麟逰卿云甘露亿万斯年受天之祜【八章】
　　圣主临雍礼成颂【谨序】　　　　　　张廷玉
　　钦惟我
　　皇上以天亶之姿懋日新之学兴道致治文教覃敷东西朔南罔不暨讫乾隆三年春三月甲寅
　　躬行视学之典释奠于
　　先师先日致斋百礼咸秩大昕鼓众环集于桥门
　　皇帝整法驾从百官言
　　诣辟雍自大成门
　　降辇而入
　　升阶就位俨恪有加奠献既行乃
　　御彛伦堂
　　命儒臣进讲经书
　　王言昭示广大精微自王公卿尹以及六馆生徒四氏十哲子孙环列拱听莫不愉怿鼓舞思自振励以近
　　天子之光而沐
　　圣人之教煌煌盛典千载一时【臣】谨案纪云古者建国君民教学为先言人君致治之本必由于学也书云学古入官议事以制言人臣辅治之术必由于学也故説命之辞曰念终始典于学又曰学于古训乃有获
　　孔子生知之圣不废敏求用能兼综百王师表万世我
　　皇上聪明睿知文武圣神薄海内外无不知
　　圣天子道德高深超越隆古而【臣】叨被
　　殊遇日侍
　　禁廷当深宫毓德之年即已备员讲读亲睹我皇上懋勉功深基命宥宻敬体
　　世宗宪皇帝明理立诚之宝训敦行不怠日就月将以徇齐敦敏之质而宥宻单心有非承学之士所能及其万一者是以
　　御极以来敷政宁民无非本天德而行王道作君作师一以贯之实有以接洙泗之心而臻二帝三王之治兹当
　　临雍释菜大典丕昭【臣】幸得亲随灌献之末恭承圣诲用敢质言所见作为歌诗纪述美盛非徒袭扢之具文实将以昭式多士流示无穷【臣】不胜踊跃懽忭之至谨拜手稽首而献颂曰惟
　　皇敬学表正自躬文思光被化理聿隆风教之本厥
　　由性功缅企
　　先师心源则同【其一】
　　至矣
　　素王规天矩地受命端门斯文是寄
　　列圣相承钦崇弗替
　　帝德重光礼明乐备【其二】
　　峩峩庙貌翚革聿新
　　宸翰高悬辉映星辰肃将祀事维莫之春
　　鸾旂戾止言
　　诣成均【其三】
　　鸾旂央央防门斯启拜献
　　登阶特牢备礼有睟其容有秩其礼百尔趋跄师师
　　济济【其四】
　　祀事既备乃开讲筵
　　圣谟洋洋如日丽天
　　诏尔儒臣是究是研俾尔庶士是陶是甄【其五】
　　皇帝曰都后先一揆入圣之阶如涂如轨讲学敷行
　　遹观厥美凡此秀民咸喻朕防【其六】
　　亹亹吾
　　皇继天立极位育其功钦明其德成性存存小心翼
　　翼发为
　　训辞为万古式【其七】
　　太和翔洽贤俊彚升薪之槱之髦士用烝文治亶敷隆隆其兴亿万斯年百禄是承【其八】
　　圣主临雍礼成颂【谨序】　　　　　　方　苞
　　盖闻
　　孔子为万世帝王师以能开万世之屯防而道济天下也自秦以后一姓代兴规模草创必先尊礼
　　至圣以系天下之人心继世贤君莫不临雍讲学宪老乞言盖天下之民知
　　孔子之道伸则万事皆得其理而太平之泽将目见而身被之也【臣】窃惟尊礼
　　至圣之实在信其言而行其道
　　孔子所以告君者具在中庸问政之篇我
　　皇上御极以来修德体道于九经之宏纲要防无一不实践焉故能以浃嵗之间使四海蒸黎慕义怀仁之心勃然而兴起盖由
　　圣资敦敏好古典学防二十年于
　　孔子之道求之切而信之深故本于
　　皇躬达于政教者如是其诚且笃也用此质诸先师实在天之灵所深嘉而厚望者岂特大昕鼔征为圜桥所观听哉乾隆三年季春朔后一日
　　皇帝躬诣太学释奠礼成亲讲中庸之首章尧典之首节盖自古以来尽性命之理建中和之极行于当时而位天地育万物者功莫盛于尧垂于万世而明大道彰至教者德莫盛于
　　孔子是乃我
　　皇上夙心所祈向自志学之初以及
　　御天之日戒慎奉持惟恐有须臾之离用以上格天心而下通民志者故嘉与天下臣民会归于有极也兹与
　　孔子所体达德致达道以行九经而一本于诚者实相表里【臣】伏念临雍之礼旧史所书典文俱备词人所述体制各殊炳炳乎无以尚矣【臣】学芜年耄语不能文谨据所见敷陈质言特着其信而有征者颂曰
　　昔在
　　孔子贤于尧舜匪德能优惟功之盛尧仁如天一世之幸尼山木铎千秋金镜
　　天祐下民我
　　皇笃生
　　夫子之道逮我
　　皇而大亨至仁肫肫学与性成秉持六经践以躬行智以成仁善继善述大孝之光治殊道一仁以生勇心纯事实以道成身乆而不失敬礼师傅收恤耆儒一言片善采纳无虚若逢顔孟次或程朱尊德乐道当更何如敦叙懿亲德心普被荡涤宿愆坦然无忌羣公三事凡百有位推诚备礼岂惟禄赐惠保蒸黎子寒子饥忧民如疾爱之如私德以抚顺信以招擕穷荒僻徼覆帱无遗九经三德
　　先师所传我
　　皇得之时乗御天
　　先师有志
　　皇实成焉以考以质宜无间然月吉辰良
　　皇亲释奠惟秉德馨肃将嘉荐
　　先圣之揆
　　后圣时宪精意所通羮墙如见
　　圣言深闳教思孔诚四表上下格以钦明中和之致位育之征原于性命戒惧所成庶官庶士敬而听之惟
　　皇之极即自得师是训是行
　　先师鉴兹勉为贞臣毋负
　　昌期
　　圣主临雍礼成颂【谨序】　　　　　　陈大受皇帝诞膺景命统临万国作之君师以为民极御宇之三年既择元辰耤于千亩其三月二日乃诣辟雍以表彛伦宣教化皇哉甚盛典也【臣】窃惟
　　至圣之道光昭宇宙内圣外王浑全纯备依古以来所为一道德同风俗措天下于荡平正直之归者胥由乎此我
　　国家
　　列圣相承右文敷教超轶千古
　　皇上以天纵之资懋修典学阐洙泗之渊源绍尼山之统绪先圣后圣契若合符前年既颁
　　特防增修
　　文庙易盖黄瓦今春上丁展祀备举三献之礼复亲洒
　　宸翰昭掲
　　大成殿用示钦崇令典隆仪有加无已乃者大昕鼓征
　　躬释奠于
　　先师俾儒臣进讲中庸尧典
　　圣训精详
　　天恩髙厚所以嘉惠多士者甚至自王公卿尹圣裔贤嗣垂绅峩弁之儒期门羽林之士莫不鼔舞懽忭仰见
　　皇上崇儒重道广励学官而益以知道洽政治之原也【臣】闻古者建国君民教学为先唐虞上庠下庠之规直温刚简之训载在遗编亦越姬周鼓钟辟雍讫乃声教时则成人有德小子有造其极至于东西南北无思不服盖圣天子道积厥躬而作人之效如是其逺且大也我
　　皇上备钦明恭逊之德握性天道教之原既以圣人之修已者本诸身即以圣人之教人者广诸世故自
　　临御以来恩普德洋教行化洽山陬海澨沦浃靡遗天下之士将必有怀德秉义近文章砥亷隅以光辅太平者盖陶淑人才即所以茂登上理岂仅如史册所圜桥之众三舍之规循故事美观听而已哉【臣】幸际
　　圣明不胜踊跃欢欣之至谨拜手稽首而献颂曰
　　天亶
　　圣哲扶树人纲金声玉振性道文章孰窥美富数仭宫墙百王继武俎豆芬芳繄惟
　　圣王诞敷文德于月之于日之域缅兹典型遵乎宪则璧沼圜流万邦矜式閟宫业业黄屋是崇
　　宸章炳焕骞若虬龙与天地参枢机化工下蟠上际
　　道妙允充风气之开
　　神京伊始霞蔚云蒸蝉聨鹊起济济儒生侁侁胄子近
　　天子光训行惟是华钟既铿鼍鼓斯响
　　天步肃临寰瀛钦仰元纁以荐太牢以享礼成乐备德音载广有堂翼然人伦攸叙烝我髦士亦集爰处
　　皇帝曰俞式闻
　　圣语宏教宣风基于庠序民有秉彛本乎天命道立教行生安谓圣钦明文思平章百姓放勲重华后先辉映巍然隆范钦哉
　　训辞
　　一人作则为万世师既富方谷
　　躬实导之同文共轨六合雍熙
　　圣主临雍礼成恭纪【谨序】　　　　　蒋　溥【臣】闻建国君民教学为先虞夏殷周以来胶庠既备典制聿详至于大昕视学于乐辟廱诗礼之旧闻尤盛事也仰惟
　　孔子立师表之极擅参赞之功累代尊崇加以隆礼然而礼不虚行必有其合惟王者躬有圣德直契心源于是制作休明举行旷典使天下向风而慕义则惟
　　圣朝为极盛我
　　皇上承干御宇锡类推恩大孝格于高穹至仁周于
　　薄海加以
　　圣学宏深亶聪天纵所着乐善堂全集日知荟説二
　　书海涵地负茹古纳今乃以
　　君师之合统昭先后圣之同符稽典方新即修视学之礼释奠既毕讲席斯开合万国之生儒亲一人之提训煌煌乎郁郁乎洵所谓被尧文光舜孝轶周雍而迈鲁泮者矣【臣】职叨侍从珥笔
　　禁林不揣弇陋恭纪诗篇以志训行近光之慕不徒敷美盛云
　　銮舆晓度傍櫺星统合
　　君师式典型万仭宫墙辉释奠九天云日照横经先
　　登道防尊
　　前圣独契心源示在廷乐备礼明
　　恩浩荡春流芹藻有余馨【其一】
　　坦坦贤街接礼门升堂展敬
　　帝容温虬松舞翠枝逾古鸳瓦流黄制倍尊物备两楹车服盛爵陈三献礼仪敦无言自有羮墙契北面亲
　　师对越存【其二】
　　鸾旂翠葆映霄雯午夜生徒伫大昕香霭氤氲披
　　御座霞光灿烂仰
　　天文敷扬性命洙泗尚论钦明重典坟名理会心
　　期共喻圜桥冠带蔚如云【其三】
　　圣朝文治洽胶庠更企
　　宸修卜运昌三殿瑶籖垂制作六堂宝架焕文章渊源早识心法俎豆重看发道光今日讲帷沾
　　教泽无私化雨遍遐方【其四】
　　圣主临雍礼成恭纪【谨序】　　　　　张若霭
　　钦惟
　　圣天子功隆位育统备君师先知觉为圣人亶聪明作元后大猷格被覩諴民阜物之能文命覃敷昭纬地经天之业干行不息日进无疆于缉熙单厥心念终始典于学丹书緑字每陈徃训于汤盘缥帙青缃时考遗文于孔壁
　　宸章璀璨彩烂云霞
　　御集琳琅光昭日月先万方而表则统六合以同文念京师为首善之区太学实储材之薮鼔钟羽籥道备三雍礼乐诗书教崇四术将化民而成俗必释奠以亲
　　师
　　特勅礼臣载新
　　文庙雕甍翼翼铺来一色泥金文瓦鳞鳞望去千重赤赭爰诹吉日肇举隆仪严先事之致斋定从臣之陪列朱旗绘日仗列螭坳黼幄连云班分豹尾候鲸钟之初动晨霞偕璧彩齐辉瞻鳯盖之遄飞瑞霭与奎光并焕千官扈跸爰来习礼之宫六馆懽迎共侍成贤之里望星门而
　　降辇临大次以更衣拾级
　　升阶
　　登堂就位煇煌燎炬近接文光馥郁炉烟遥通道气夏瑚周簋覩法物之骈罗舜瑟轩琴听韶音之迭奏舞成八佾歌备三终圭瓒方陈特下
　　冕旒之拜衣毕集咸勤绂舄之趋对越维诚焄蒿
　　毕达乃陈
　　法驾言
　　涖黉宫开
　　御幄于鳣堂进瑶编于鹤案遡钦明之统绪直契心
　　源探性命之精微宏宣道蕴
　　王言丕着如闻声振之音
　　帝语亲恍发畴图之秘褒衣博带羣瞻有道之天顔鼓箧横经共沐无私之
　　圣化爰
　　颁宝训叠
　　降纶言恩荣遍及于臣隣宴赉尤加于圣裔济济鸿
　　都之彦闻
　　鳯诏而倾心雍雍虎观之俦向
　　龙墀而拜手儒林志喜艺圃沾荣【臣】学愧面墙心希入室夙典文章之事称职为难欣依侍从之班观光是幸敬呈歌咏式效对
　　圣德修而万民化知四海之从风师道立而善人多
　　见八方之归极诗曰
　　黄幄新开万仭崇
　　銮舆视学出斋宫祗因百代心源合愈觉三雍典制隆鳯幄翠分庭栢影鸾旂香满沼芹风青袍道左争迎拜一体
　　君
　　师教育同【其一】
　　炉烟漠漠霭彤墀
　　翔步升堂盥献时已向两楹陈俎豆如闻四壁应金丝留连车服防犹昔对越羮墙俨在兹红燎光中
　　亲展礼
　　天顔肃穆侍臣知【其二】
　　合乐声终扇影回儒臣先侍讲堂来绣袍黄繖从天下绨几牙籖对
　　御开共覩钦明光格被乆知位育道全该尼山宗法
　　唐虞治并列瑶编仰
　　睿裁【其三】
　　铜街簇仗驾飞黄
　　仙跸才移昼漏长万国共欣瞻
　　鳯藻诸生新得觐
　　龙光统开八百车书会人在三千弟子行遥见金根
　　随化雨殿槐坛杏一时芳【其四】
　　圣主临雍礼成恭纪　　　　　　　尹继善章天云汉灿奎光门启櫺星俎豆香夹道松隂新郁翠重檐鸳瓦焕离黄【其一】
　　才见明禋格上丁更诹吉旦荐惟馨礼修释奠防三献教在亲师阐六经【其二】
　　哕哕锵鸣建羽仪
　　翠旂迎处见恬熙欣
　　圣道昌明日正是光华格被时【其三】
　　宸章绚烂丽银钩赞化功能洵莫俦不是
　　心源相契合焉知天地与同流【其四】
　　无言盥献达精诚玉豆雕笾设两楹大乐从知臻善美始终条理太和声【其五】
　　数仭宫墙入望中教垂万世仰崇隆欲观美富门难得
　　特许儒臣助祭同【其六】
　　黼座亲繙玉笈开一时云物睹昭回
　　睿思包尽图书秘不借崆峒访道来【其七】
　　骏奔执豆荷
　　恩荣济济云礽取次行
　　锡赉有加逾徃制懽声传遍鲁诸生【其八】
　　圣主临雍礼成颂【谨序】　　　　　　汪由敦
　　钦惟我
　　皇上神明天纵圣敬日跻焕乎文章光被四表海内承学之士延颈企踵喁喁向风文治彰明夐哉尚矣犹
　　念太学为贤才之闗教化所自粤乾隆三年春三月躬释奠于
　　先师礼成
　　御彛伦堂儒臣进讲
　　皇上亲涣玉音阐明大义维时公卿侍从之臣以及圣贤胄裔太学生徒环侍竦听者凡数千人咸得仰瞻
　　天表亲被
　　道德之光华郁郁乎煌煌乎前史所云辨折异同正坐自讲章句质疑称制临决方斯蔑如矣【臣】窃惟太学之制肇于有虞盛于成周而大备于
　　昭代我
　　列祖化成乆道夀考作人教泽涵濡至深且厚而我皇上躬圣人之德明圣人之道修圣人之教举有造有德之士鼓舞而作新之在诗大雅曰古之人无斁誉髦斯士而其颂文王也曰于论鼔钟于乐辟廱其颂武王则又曰镐京辟廱盖周先王之德泽相继乆长而于辟雍教学之地复加之意如此棫朴作人卷阿多士德化之成其所由来若斯之逺也且夫尧兢兢日行其道舜业业日致其孝古圣人德加四海未尝不由于身教我
　　皇上缉熙光明终始典学羲轩以来之统
　　孔子所谓集大成者既迪知之复允蹈之蕴之为盛德施之为大业纯亦不已道积于
　　圣躬教思无穷烝我髦士于是恢
　　熙朝之隆绪修虞庠之上仪
　　德意厐鸿
　　恩施溥博传曰天子建中和之极金声而玉振之昭
　　景烁洪休逖考曩编实惟
　　今日【臣】幸覩斯盛敬随诸臣之后作为颂歌拜手稽首以献其词曰
　　天佑下民若有恒性克绥厥猷惟
　　后作圣亹亹
　　圣王顾諟明命
　　圣徳之纯立诚居敬【一章】
　　粤若
　　先师道徳之宗昭揭日月觉悟羣防于羮于墙心源相通有赫其仪式是辟雍【二章】
　　于乐辟雍四方之极式扩旧章是崇是饰宫墙翼如黄中正色轩楹焕如牓题
　　御墨【三章】
　　仲月上丁灌献既亲载稽令典载卜良辰载涖桥门俎豆莘莘服膺至道执礼斯频【四章】
　　秩秩讲筵煌煌大义探本天道稽古帝治位育中和钦明文思我
　　皇有之后先一致【五章】
　　至教彰矣至道光矣济济多士示周行矣覃被四海泽无疆矣勉勉我
　　皇文德翔矣【六章】
　　于烁
　　列祖德洽九宇倬彼云汉万物斯覩煦之和气膏之甘
　　雨观文化成超轶隆古【七章】
　　隆古之治我
　　皇承之蹈德咏仁髦士攸宜
　　身示之教从欲以治于万斯年作君作师【八章】
　　圣主临雍礼成颂【谨序】　　　　　　赵大鲸
　　钦惟
　　皇上膺图御宇协和万邦教化覃敷懋致文明之治
　　绍承
　　列圣心法敬事
　　先师孔子
　　特命大成殿易盖黄瓦
　　亲洒宸翰表至徳乾隆三年二月上丁既
　　躬亲释奠复于季春行
　　视学礼展祀
　　先师肃将三献乃
　　御彛伦堂
　　命儒臣进讲中庸虞书
　　皇上宣玉音析道要一时王公卿尹侍从之臣圣裔贤孙暨肄业成均之士环桥门而观听者四千有余人咸仰
　　圣天子重道崇儒鼓舞誉髦之至意莫不感激奋兴颂盛典【臣】惟上天隂隲下民若有恒性必作之君师治而教之俾复其性要其治之之道惟本乎人主之一心虞书颂放勲之德首言钦明中庸详中和位育之功由于戒惧慎独惟能夙夜宥密以单厥心始能尽其性以尽人之性也夫尧舜禹汤文武之道集大成于
　　孔子
　　孔子之道与天地参不因时运为隆替而惟尊其道者乃有以致太平之治我
　　皇上天亶聪明功深典学于
　　孔子之道圣性得之加圣功焉嘿契于心而推之以治天下使君子得闻大道之要小人得防至治之泽天下皆在光华格被之中各率其性之本然而不自知用使道德一风俗同承累洽重熙之运以洪亿万年丕丕基其由是道欤【臣】谨拜手稽首献颂曰
　　圣皇建极统先亿兆示周行兮右文稽古尊崇圣道切羮墙兮诹日具仪释菜行礼钜典光兮圭币肃陈金丝迭奏凛对越兮以
　　圣契
　　圣精诚孚合俨昭格兮大昕警众敷陈奥义
　　亲讲席兮思乐泮水于论鼓钟小大从兮
　　恩覃乐育贤关广辟首辟雍兮溥天率土文命诞敷畅淳风兮中和合德金和玉节宏纲纪兮文思广运
　　天章炳焕昭光被兮鼓箧孙业观摩陶淑沭至治兮
　　绍述
　　先猷觐光烈接心兮
　　宸修懋勤
　　圣敬日跻惕干干兮人文化成诞膺
　　宝命万斯年兮
　　圣主临雍礼成赋　　　　　　　　嵇　璜
　　维我
　　皇之建极当九五之鸿禧齐文章于七曜等制作于两仪包君师之统绪道妙之渊微其阐夫
　　圣德者鳯翥鸾翔之额也其黙契于
　　宸衷者素符玉册之辞也犹
　　念瞽宗有制释奠有规考圜桥于史册追頖璧于雅
　　诗必
　　躬临夫太学而祗见夫
　　先师于是吉日维占隆仪式备云辂鸣銮春旗斾金根照灼以炯晃龙骥腾骧而沛艾太乙执节以先驱虹霓修竿而繁会晞阳交映于寰中灏气震越乎区外初雷动以星驰既渊淳而岳萃万国之冠绂来同九天之神明翼卫盖秀髦之迎百辟之俟者莫不翘首而瞻
　　天趋跄而就位也是时
　　天子粹然玉润穆然天运望宫墙以致钦循櫺星而
　　徐进既升堂而入室与
　　素王而相觐乃击鼍鼔铿鲸钟建树羽发笙镛千燎具举万炬毕融宿悬堦下振乐庭中八佾舞朝华之镜九歌阊阖之风宝鼎转祥烟之郁律玉巵凝甘露之殷浓明禋昭格瞻拜从容志和气肃德盛礼恭信乎三爵特献万瓦流黄始足以表其崇隆也尔乃启綘幄登讲堂张检牒发缥缃金泥泄秘石鼔腾光位育中和首参性命钦明文思直接陶唐共识圣功之浩浩遥闻
　　天语之洋洋已进儒臣之奏还抒心得之章阐苞符
　　于窈眇析柢蕴于微茫粲金玉于
　　纶綍丽日月于中央盖上以继三古之道法而下以
　　开万代之津梁于是典礼告成
　　鸾舆返跸
　　九重之庆惠齐颁四海之恩荣并锡褒贤推及乎云礽享祀维馨其黍稷或博士之增置或神田之增设与圣证其心与贤敷其泽为民复其性为士兴其德既皇皇矞矞海运而天声复倭倭迟迟风和而露溢紫微下属于桥门勾陈错施于圜璧三才容与于元胎万象环拱夫皇极协气上布祥云下积音为乐和形为人悦雕题凿齿额首而来賔赤鳯白麟应奏而舞节猗欤旷世之鸿典
　　大圣之盛业岂汉唐令辟所能彷佛其万一也哉【臣】性道初闻精微若揭祗切训行敢忘扢颂曰太素氤氲兆厐鸿兮
　　先圣立极并苍穹兮穆穆我
　　后道揆同兮祀事孔明精诚通兮宏开讲幄发羣防兮尔卿尔士尽孝忠兮敷文四国教术崇兮
　　景运万年昭淳风兮











　　钦定国子监志卷五十七
<史部,职官类,官制之属,钦定国子监志>
　　钦定四库全书
　　钦定国子监志卷五十八
　　艺文二
　　应
　　制三
　　圣主临雍礼成恭纪　　　　　　　于　枋
　　列圣尊师崇典礼我
　　皇重道啓文明
　　鸾舆遥驻先猷渥鸳瓦新加庙貌嵘逺溯隆规从
　　阙里
　　特敷旷典自神京地当首善风声近璧应中圜气象
　　宏
　　诏司空勤朴斵帑
　　颂内府备经营黄云遍布连天峻金掌平铺映日晶
　　殿上琉璃光错落池中芹藻影纵横
　　素王宫竝
　　宸居丽风伯尘从辇道清三月春光当上已十行温语布先庚徳参天地超千古道协君师集大成珠榜双悬辉鳯翥璇题回掲耀鲸铿扇移雉尾云中出乐奏中天仗外鸣班列趋跄多圣裔道傍瞻拜有诸生九衢鹄立听传箭五夜鸡人早报更阊阖初防陈玉辂宫墙已见莅青旌礼防登荐殷三献道契精防贯一诚殿庑乍传严祀享桥门恰喜彚簮缨青衿争识
　　天顔近缥帙齐繙讲席盈天命源流研似发放勲事业见于羮理从无极推寻细徳本生安剖析精更聴
　　王言宣妙蕴共尝
　　君赐惬羣情裹封黄帕烦中使饼餤红绫比大烹砥
　　砺生徒先器识选升俊造广科名
　　圣明继述光前史不数贞观暨永平
　　圣主临雍礼成恭纪　　　　　　　汪士锽御宇绥猷抚万方风行首善
　　莅宫墙
　　经筵早探文章府璧水新隆礼乐场甫厯疆原躬耒耜更期弦诵集胶庠稽疑卜吉
　　咨宗伯奠币鸣球
　　诏太常湛露桐花迎
　　仗发春深芹叶荐筵芳
　　鸾旂映翠临东序
　　云防揺青出建章门辟櫺星金碧焕庭陈石鼓鼎彞
　　光
　　天书璀璨
　　题银牓殿瓦琉璃照画廊俎豆明馨
　　诚意格笙歌备奏
　　徳容彰三阶登降瞻
　　龙衮两翼簪绅俨雁行黛柏连云祥霭防
　　皇舆载道惠风扬莘莘国子随
　　仙跸济济儒林侍讲堂綷防巾裾循律度葳剑佩
　　谨趋跄云屯鳞萃班初定星共辰居
　　幄正张
　　御几平移丹地近琅函旋展緑绨装防文阐发霞敷采大义宣昭斗耀芒研讨千秋传玉检谭论六艺启珠囊谆谆
　　帝训敷言逺赫赫
　　皇谟施教详性道渊源符往哲勲猷格被驾前王瞽
　　宗
　　惇祀幽光表
　　侧席旁求俊乂翔庶彚
　　甄陶归典则姱修
　　调燮协柔刚圜桥观聴槐街合夹道欢呼
　　羽葆飏多士依依鱼在藻羣英鳯鸣冈欣逢盛典鍧钟鼓文物昭回
　　泰运昌
　　圣主临雍礼成恭纪　　　　　　　孙　灏
　　敷天声教际崇文
　　视学昌期凖大昕胶序典追三代逺咸韶音向九成
　　闻春旗日暖排仙仗
　　寳幄香霏护紫云观听桥门齐拜庆
　　翠华翘首瑞氤氲【其一】
　　丹桷翚飞释奠新
　　宫墙美富百无伦参天道与星辰炳肃
　　庙
　　躬将礼乐陈
　　衮冕齐瞻森六馆豆笾重荐接三旬心源直溯尼山峻禋祀馨香格有神【其二】
　　璧沼春深翠荇长鹓鸾夹道迓
　　龙光九天
　　奎藻辉东序五色
　　纶章贲上庠
　　玉案乍飘香晻霭牙籖徐拂轴琳琅
　　垂衣郅治崇儒术
　　圣学千秋颂就将【其三】
　　槐阶上舎居联席虎观诸儒聚析疑思近
　　圣人闻性道生逢
　　元后作君师青衿
　　赉溥垂
　　宸春
　　紫綍宣稠焕盛仪文物周京丰镐旧辟雍鼍鼓被声诗【其四】
　　圣主临雍礼成恭纪　　　　　　　于敏中
　　振兴治化重师儒
　　前烈昭垂礼更殊
　　驾幸尼防传盛典
　　新殿庑拟皇都
　　两朝宸翰天文焕五代王封神意孚今日
　　圣明光继述先从首善肇鸿模【其一】
　　于论钟鼔盛喤喤
　　诏以三年幸讲堂预勑冬官勤朴斵还同阙里焕宫墙桥门池沼连天碧殿上琉璃映日黄恰喜功成当释菜青旂早已出明光【其二】
　　风和春仲上丁时
　　万乗初行三献仪礼器辉煌陈俎豆
　　宸章璀璨护云螭徳参天地功同撰道继勲华统作师才聴九成天外奏圜桥又见饬诸司【其三】
　　圣主垂裳教养新东郊耕后莅成均天田好雨真如露璧水和风正及春黄幄殿头辉彩壁青袍道左傍簮绅诸家博士兼言冉观礼新恩觐
　　紫宸【其四】
　　谷雨欣当上已前龙旂豹尾拥炉烟
　　九重天上鸡肃百辟班中虎拜防底用芹香歌鲁
　　颂漫将石鼓纪周宣
　　盛朝典礼辉千载冠葢纷迎弟子员【其五】
　　祀事初成瑞气开
　　銮舆早向讲帷来缥函珍重东西列圣裔从容次第陪槐防两行沾化雨梨香一片净纎埃雍雍学舎瞻
　　天处甲乙诸科领茂才【其六】
　　道隆尧舜洎尼山断自唐虞始不删率性钦明原共贯放勲位育本相闗儒臣进讲昭典
　　天语丕宣振懦顽观聴一时沾雅化红绫饼餤特分
　　颁【其七】
　　到处儒生忭舞声文宣后裔乐陶成郎官光应星辰灿州牧恩兼金紫荣藻耀黉宫添鼓箧苹开鹿野广吹笙【防臣】珥笔叨佳宴窃附风謡纪太平【其八】
　　圣主临雍礼成恭纪　　　　　　　齐召南
　　显谟承烈际重熙
　　圣主端居讲艺时礼乐百年光旧典文明千载启昌期心源自与唐虞接道脉遥从洙泗垂视学季春
　　依月令于论钟鼓谱歌诗【其一】
　　诏下冬官庀桂梁功成不日待
　　登堂櫺星彩焕几重防璧水光新数仞墙矗汉干霄
　　峩册府蟠龙翥鳯丽
　　天章眼防鸳样琉璃瓦并与
　　宫云一片黄【其二】
　　虎闱灯烛集儒官声报灵鼍夜色寒博士四门齐鼓箧诸生六馆尽弹冠浓浓露待霑槐市缦缦云先防杏坛漏刻渐催天半曙分班鹄立候
　　鸣鸾【其三】
　　太平
　　天子涖芹宫夹道旌旗映日红正是芳时逢谷两共
　　欣
　　清跸引薫风典文稽古三雍备
　　家法尊
　　师六拜崇不尽髙山瞻仰意
　　精禋直自比升中【其四】
　　伦堂绕
　　玉炉烟论説司成
　　赐坐氊占得
　　飞龙干五位肄来鸣鹿雅三篇宾兴更展春官额俊
　　造同分太府钱率海誉髦观
　　盛徳
　　恩波还胜永平年【其五】
　　衣冠万国萃圜桥化日光天觐
　　圣朝侍子早闻来百济舞干端已格三苗期门脱剑通经盛絶域销烽受节遥试望泮林栖锦翼好音俱学鳯皇调【其六】
　　圣主临雍礼成歌辞【谨序】　　　　　张鹏翀天子耤于天田又三日有事于辟雍
　　玉辂亲临羣工祗肃维时太学横经诵之士三千
　　余人咸得拜迎道左仰瞻
　　圣天子穆穆之容踊跃下风钦承
　　至教我
　　皇上缵成丕绪正当百年礼乐之期徳盛化神嫓隆
　　三五
　　天章炳焕与旧六为七释奠讲学崇儒重道千载一
　　时【小臣】备员侍从幸获躬逢
　　圣期沾被
　　饫赐欣忭感激輙形歌咏词义浅陋愧列承明制作之林窃希附日月之末光懿美于万一其辞曰
　　圣王躬诣太学尊师典礼攸崇夙夜心传宥密旦明契合昭融六经与天无极大道如日正中
　　讲筵大昕警众观聴旷若发防【其一】
　　伊古教为治本兴朝建学亲师有熊成均是基虞氏米廪昭垂成周制兼四代三雍典备上仪我
　　皇宪章祖述显烁用光前规【其二】
　　三月晨昕晖丽和风初动鸣銮
　　天子尊师北靣相仪祗肃千官上公绂组陪祀多士
　　跄济峩冠降辇
　　天容穆穆圜桥众庶腾欢【其三】
　　黄屋
　　宸居竝丽翠华
　　法驾亲临车服两阶粲列金丝九奏扬音三献上丁
　　载肃五云太甲萧森幸备
　　明廷侍从
　　圣涯涵泳深【其四】
　　礼既成兮乐备儒臣趋侍执经坟典披陈治要性天剖析流形
　　圣学浩如河海
　　纶言炳若日星宛同制作定世早符五老降庭【其五】
　　列祖徳辉广被我
　　皇道岸先登六艺折衷有素五经纂述相仍文教誉髦无斁贤闗连茹同升济济三千拜舞仰瞻丕显丕承【其六】
　　陟降崇阶殿阿俯防乐育菁莪槐市街连玉轸成贤里接鸣珂峻徳嫓隆三古元气鼓荡太和庆成
　　銮舆弭节穰穰降福孔多【其七】
　　大矣
　　圣人临御优优崇徳尚贤王者仁期必世礼乐兴在
　　百年稽古荣光舄奕
　　殊恩饫赐骈联共际光天化日宛然风月无边【其八
　　以上六言八章章八句】
　　庙庭金爵郁觚棱古柏森森翠霭凝遥见柘枝
　　亲降辇櫺星门外日初升【其一】
　　鸾旂乗晓拂春星先甲精禋接上丁陪祀千官皆屏息
　　一人斋祓荐芳馨【其二】
　　临雍典礼烁重光圣裔贤孙肃祼将三献上仪仍翼翼两阶万舞更洋洋【其三】
　　祀事成礼更殷斋心万古接斯文两楹梦奠精英在福禄如天答
　　圣君【其四】
　　黉宫肃列候
　　銮舆春气融和化日舒六馆诸生齐拜舞儒臣斋夙
　　进经书【其五】
　　尼山道脉
　　圣心传讲座防言彻性天功效自然符位育一时化
　　雨被三千【其六】
　　平生诵读企都俞愧乏赓继典谟此日
　　钦明亲听覩信知身世是唐虞【其七】
　　庆成
　　圣驾六龙飞多士荣沾饫赐归近识
　　天顔知有喜【侍臣】长得被恩辉【其八】
　　【以上七言八章章四句】
　　圣主临雍礼成颂【谨序】　　　　　　秦蕙田皇上握符出治建极绥猷体刚健之干行焕文明之离照牖民觉世殚濬哲于生知稽古尊经懋缉熙于典学
　　圣制昭乎象纬日丽星辉
　　道范契于羮墙金声玉振黄瓦壮翚飞之宇制拟阙廷璇题标
　　鳯翥之章光腾云汉广开胶序徧春夏诵之英特赐瑶编示月窟天根之学学术总该乎四代俊髦逺集乎九瀛道徳一而风俗同声教宣而伦叙聿举
　　临雍之典祗行释菜之仪翠华捧日以云移法驾乘春而电转天香飘乎义路龙轸驻乎礼门睹奥升堂修筵饬几
　　皇心载肃祀事维防鸡与琼斚交陈象管并金镛
　　迭奏既礼成于
　　文庙遂
　　亲莅乎讲筵紫案横经阐三才之柢蕴缥囊启钥抉万彚之精华中和着位育之功钦明表圣神之徳笙簧六籍冠冕百王车服雍容备观黼黻珩璜之美宫墙巍焕恍闻金石丝竹之音转陶冶于鸿钧作新有象运枢机于圆轴乐育无私化雨旁流泮水蔚菁莪之色文风普扇珠林呈棫朴之华广贤裔之观光数倍加乎五氏扩宾兴之解额泽覃被乎八纮洙泗増光章缝胥庆【臣】身游艺圃志切经畬丹地云髙仰
　　天文之炳耀芹池昼永欣
　　盛典之遭逢敬播颂声兾休烈谨拜手稽首以献
　　词曰
　　圣皇抚运如日正中化成光被徳盛业崇惟三载春亲诣辟雍典宗百代辇驭六龙道由揆一
　　圣以天通防陈笾豆肃肃雝雝乃
　　临讲席旭旦曈昽谈经论道绥厥降衷中庸戒惧尧典钦恭防其有极允迪羣防圜桥观聴亿万喁喁祓濯兴起励志饬躬匪文伊实以笃淳风雅颂之腴礼乐之容自南自北自西自东江河浸润洋溢丰融惟
　　帝广运文思明聪作君作师声施无穷
　　圣主临雍礼成颂【谨序】　　　　　　刘　纶
　　钦惟我
　　皇上右文稽古重道崇儒乃
　　御极之三年春既
　　躬诣太学行上丁释奠礼三月癸丑朔越二日甲寅
　　遂
　　亲率羣臣及国胄庻俊大合乐讲经于
　　彞伦之堂所司以成礼告伏念我
　　国家化成久道累洽重熙
　　皇上统备君师以
　　圣契
　　圣定
　　素王之制崇
　　黄屋之规重以
　　睿藻矞皇表彰至道天地清泰日月昭回尧舜勲华
　　文武谟烈一以贯之先是二年冬
　　御制乐善堂全集成以学官请
　　特允颁赐俾广牖迪凡预环桥鼓箧者蒸蒸喁喁陶
　　陶遂遂皆得进而颂
　　天子之髙深学问焉兹当
　　大礼庆成都人士式霑
　　浓化允宜抒之观聴被以歌谨拜手稽首而献颂曰翼翼桥门巍巍道存
　　大君之临道立
　　师尊乃时惟大昕有阗鼖鼓有习
　　鸾旂有翔
　　鹭羽櫺星曙开徳风化雨言从之于迈于堂于庑既登万舞亦奏三终祝赞曰具仪昭哉有融羮欤墙欤心印脉通遂周乎翼序自我西东有嶻
　　圣宫式増式扩甃碧以黄涂丹于艧
　　讲席在堂莞筵帟羃伟知觉之先千秋钟铎用阐性
　　府用宣道藏徳明而峻勲被而光
　　一人鼎吕多士笙簧猗欤
　　宸翰为云汉章猗欤
　　圣制为金玉相
　　帝曰俞哉自今以始奕尔上公蒸尔博士尔冠尔裳五十其氏尔俎尔豆万亿其祀先民有乞言书于惇史矧尔在泮载壬载林载赤其芾载青其衿载
　　锡之命无俾尔弗任茵以黼纯爰坐爰防瓯以金茎
　　爰酌爰荐曰廪之饩之乐此
　　畿甸曰茅之茹之惟徳之徧以广于徳心以嗣于徳音【小臣】作颂以献于
　　司箴
　　圣主临雍礼成颂【谨序】　　　　　　杭世骏皇帝御极之三年嵗在着雍月维柔兆
　　诏有事于太学先期下所司各庀职以上考
　　国程秉经义用丕集于礼甚盛典也于是日官吉蠲礼官具仪大胥简徒司乐授器乃陈
　　法驾诣辟雍躬释奠大臣陪位小臣就列六军七校
　　既匡既肃礼成
　　上御伦堂进师儒等官敷阐经术生徒万人圜桥
　　瞻企咸稽首愿化仰奉
　　圣天子盛徳作人至意【臣】谨按古学之制自五帝始有虞夏商各建名义姬氏受箓兼用四学设教之方于斯为备是以于论鼓钟镐京辟雍诸什咸见采于咏歌宣于金石传之一时千古雒诵我
　　朝统一区夏大启儒风文徳锡极茂典有加
　　皇上以生知之质肇执中之传典谟总于一心声教
　　讫于四海
　　国有嘉礼次第举行兹乃
　　亲临学宫修明大纪煌煌焉秩秩焉自古文治之隆
　　未有如
　　今日之盛者也【小臣】幸际
　　昌期与观明备敢以浅鄙妄拟穆如然自臣子近光之愿下士鳬藻之情诚有不容以已者谨献颂一篇颂曰
　　天生蒸民有物有则克绥惟后曰攸好徳戢戢有众其羣千亿翼翼秀良萃此
　　皇国国之所储下土所谞礼容乐服称是令誉若彼良亩惟勤菑畬若彼纯璞琢为珩琚珩琚锵锵多士济济我
　　皇顾之嘉乐岂弟乃诏太常乃命司綮青阳之吉式昭典礼典礼戒备司赞攸行物瑞云炤神勰气昌玉振金声而道大光
　　前圣
　　后圣合徳一堂堂皇嶪嶪上栋下宇银牓环林重檐夹庑牺尊青黄冠裳黻黼树羽崇牙象箾鼍鼓列辟左右奉璋赞卣敷席振采有孚盈缶青烟萦槐緑雾拂栁凡此羣材为薪为槱
　　帝有恩言如春斯暄
　　帝有恩植如卉斯蕃陈诗论艺勿告勿谖航浮沂泗
　　绪引羲轩明明
　　列祖教泽孔渊
　　皇上善述野无伏贤儒风浃宇文思启天百物熈皥展唐虞年朂哉多士敬修厥诣或徳而材或道而艺庶几大成以承
　　帝筮【小臣】矢音用告世世
　　圣主临雍礼成赋　　　　　　　　董邦达维乾隆之三载兮至治焕乎寰瀛昭缉熈之敬徳兮发二气之淳精绍心传于千圣兮讫声教于八纮然犹
　　念典学致纯诚下
　　明诏树风声将
　　临雍以访道开六学而进儒生于时律吹姑洗日喜
　　载阳防门槐緑璧水芹香乃新
　　庙貌丹艧煌煌乃洒
　　宸藻日丽星芒黄瓦晶莹彩焕琉璃之色银泥璀璨牓开云汉之光礼器斯陈备千秋之法物笙镛在列启万仞之宫墙
　　天子于是即斋宫乗玉辂羽防屯云炉烟凝雾望頖璧以前驱阅桥门而徐度多士集而趋鳬上公戾而振鹭肃肃雍雍降
　　辇以步礼隆三献中阶瞻
　　龙衮之升序列千官陪位尽鹓鸾之数尔乃
　　一人穆穆万舞洋洋神人胥悦志气肃张乐奏九成俨聴鲁宫丝竹羽陈八佾如亲泗水文章谅
　　前圣与
　　后圣黙契合于一堂礼成而退
　　讲幄髙褰仪曹捧案祭酒趋筵芸编既设妙义斯宣精研奥旨不落言诠性由天命道以教传中和是致戒慎维防载稽古帝齐圣广渊恭安实备光被无边一得罄儒臣之奏
　　九重示心印之全必功先乎谨独斯学足以达天虽钦明之帝徳祗不越乎敬焉盖圣功实王道之本而作君裕作师之权由是臣隣忭舞士子腾骞饫闻绪论曲受陶甄乃教泽于千八百国而宏道统于亿万斯年既备上仪重申
　　巽命沃瀛海兮琼为浆沛泽宫兮膏流润雷动兮欢迎嵩呼兮齐进回璿车兮栁拂清尘转和銮兮花萦防纼益嘉惠于遐荒更辟门而选俊喜旷典之亲逢知敷天之同庆如震瞆而发聋聆金声与玉振慙弇陋之愚衷赞
　　髙深而莫竟窃握管以挥毫献芜词而纪盛
　　圣主临雍礼成颂【谨序】　　　　　　陈兆仑【臣】闻引年肇自虞庠视学详于姬箓文物声容散见诗礼遐哉尚矣厥后令辟迭兴时循掌故圜桥观聴以为美谈顾或质异狥齐文慙述作业业之旨罕窥郁郁之观未逮洪惟我
　　皇上所其无逸焕乎有文集羣圣之成贯万殊于一言成纶綍动合典谟是我
　　皇之明徳
　　先师其馨享之重以扬风扢雅剔宂捜岩家有
　　赐书户多挟册天下之士于于而来
　　阙下者葢以万数是我
　　皇之道化
　　先师其式凭之乃者三雍丕焕六馆济跄绮簇清漪云连黄屋犹复綷以金榜丽以
　　龙文出入如临左右如在是我
　　皇之崇礼
　　先师其降鍳之由斯以谈道合者神谋徳均者礼肃非徒以崇侈虚文勉遵故典而已也乾隆三年三月爰有事于太学时则端策诹辰大昕警列儒寮展采礼臣相仪钟镛振于序籥翟陈于阶
　　皇上于是式灌献之节俨缉熈之容
　　圣敬日跻
　　道心渊映礼成
　　御彞伦堂萃羣士以陈谟按六经而校徳探奥窔掲神筌规勲华示简易盖防不拜手稽首钦承我
　　后之明训易曰观乎人文以化成天下讵不信欤【臣】备员侍从谨献颂一篇以比于击壤之体词曰于铄
　　皇清丕显文徳我
　　皇继之式承前烈百辟其型四方顺则倬哉
　　先圣万世所宗人伦之至俎豆斯崇翼翼宫庙载见辟雍维此辟雍万国之视方春和时我
　　皇莅止端服正弁铏羮列簋列簋既奠典礼攸行爵具三献诗歌六成神之格思终和且平乃命仍筵乃设玉坫疑丞奉书侍言懐椠期门受读虎贲脱剑堂阶之侧羣宷雍雍逖矣四裔咸从于公懐仁仰化蕴智钦风奕奕诸生实闲且敬青槐如烟圆海若镜兼明作覩
　　一人有庆庆誉
　　一人琼琚玉珩思皇多士
　　皇国克生
　　帝曰俞哉勉尔令名方
　　帝之来都庄云动迨
　　帝之还馗路飚送言观
　　国光萃此有众古云文章厉丰美诗歌于论书载喜起以【臣】之愚未畅厥防于万斯年敬告惇史乾隆五十年
　　皇帝举行三大礼恭赋【谨序】　　　　　彭元瑞
　　【臣】元瑞言右臣伏以
　　皇帝陛下大徳乆道辑厘偹福酌三古之令典肇万
　　世之上仪乃旃蒙已盛王正丙辰
　　诏开千叟宴越月丁亥以辟雍告成释奠
　　讲学越月辛亥
　　亲耕于耤田是嵗也
　　福纪协五
　　皇春登三一时而三大礼行焉人欢防洽天瑞景从自轩辕甲子以来四千四百八十二年未之有也【臣】尝读唐杜甫所为三大礼赋古奥瑰博史家艶之顾其所陈朝献太清宫事既不典若郊庙则王者所宜嵗有事也又多述武徳贞观之烈旧仪故实所于当世无称焉以甫之才仕不遇时徳薄化浅不足以发其文【臣】生
　　郅隆之世事
　　古稀之君亲见一时行三大礼幸趋跄执事其间思欲有所敷陈而殖庳词陋万万不及甫良用恧缩然而订古剏今昭
　　徳纪实文虽不逮事则何唐之足云蹈泳奋汴遂忘
　　其愚敬作三大礼赋以
　　献
　　千叟宴赋
　　古稀天子维凝承
　　昊縡佑锡
　　纯嘏俾单厚焘九有以元气跻八方于仁夀少有所长老有所养下逮蝡翘跂息咸若成象防乎清宁之防娭乎懐葛以上通邑大都遐陬僻澨方瞳碧□鲐背犂眉之人徴年于防灵大椿观太平而倚杖于是
　　皇帝御极五十年矣珠囊开万宝纪周旬三防肇阼
　　四序履端驣
　　龙楼之鸾诰揭
　　鳯阙之鸡竿
　　嘉子薄海咸普
　　湛恩先期
　　诏下将以正月日吉举千叟之宴焉时维丙丁见弧角亢同夀蓂奋茁以六叶草勾萌乎三秀先七人与八谷叶辰良于珠宿阙外初钲壶中迟漏入葭律以东风回黍谷于晴书引云路于
　　东华启
　　天阊于
　　乾清春台四达泰阶三平
　　紫防帝座都福之庭午陛琼扣辰居玉绳设清声于闑内悬韶乐于南荣鑪烟芬其袅袅黄繖植而亭亭法天道之下济位
　　黼座于前楹填庭溢阙轩舞鼚鼓奔走偕来以燕誉处问其年则算周甲子生首丙午四豆五豆六豆之伦杖国杖学杖朝之侣升平人瑞盈百畸五盖其众三千人综之得二十一万有奇而莫穷其数也其人则
　　天潢之若木之英四相文昌三台平衡二陜之伯九寺之卿御史为中执法郎官应乎列星貂蝉兠鍪之帅羽林佽飞之营江湖魏阙之心子孙万石之号士诵农耕商迁工巧北漠賔客西瀛宿卫朝使浿水之东土目桃闗之外服从土宜人袭冠带蟠地际天日月竁以为安羡之胜防籛佺之嘉防
　　帝乃莅乎丹扆鸾扇开鲸钟启有位咸席元臣奉觞鞠前致词曰愿以臣三千人积筭合上
　　一人夀鳞集鳬九拜即席康衢置尊举觞行炙出尧厨之萐莆冩舜榼之璚液雕菰之香云母之白篆三品之精镠贲三服之珍帛江研宣毫楮生子墨如意开年荷嚢佩夕智珠百八灵夀九节黄封重叠雕盘牣积
　　天上携归人间
　　赐得其有九袠崇年一品髙位尚齿尚爵老老贵贵宣之席前
　　手以觞赐需蒲栁以吉云漉桑榆以宝露宴以示慈
　　礼不愆度
　　天题唱羣什赓金石谐婉沨沨乎和声
　　天子乃怿乎怡愉动乎渊漠
　　谓是举也伊述匪作溯盛典于壬寅六十年其如昨
　　昔依膝于
　　含饴今
　　厪心于调幕
　　三征朔漠维时其铲削之
　　六巡吴越维时其荒度之
　　圣有惠心今普蠲者五度
　　圣有典学今观文者四阁葢五十年日慎一日朝乾夕
　　若宣
　　重光衍五代
　　继序皇
　　前猷廓至今而可与宗族懿亲子孙臣庻同举斯爵也且夫继志述事至孝也储祉袭祥百顺也引年隆齿大道也其斯以为养老欤彼夫唐宴洛阳之离都汉飨南阳之故宅滥或登之版授隘仅及乎宫侧班郑所述服杜所诠人残义凿如聚讼然始
　　着説以息众纠再
　　抒记以定一尊数典乎邹邑徴实乎岐山斟酌六籍折衷羣言又如罗鸠执爵之供袒割酱馈之恭深元缟燕之容掇拾糟粕各各异同岂足语今之养老矧其支离傅防于辟雍也哉
　　辟雍
　　讲学赋
　　辟雍天子之学也自放勲以上未之前闻虞有西胶之庠夏有两序之造殷有瞽宗之文亦越周穆考圜辟雍以灵沼武王考卜自丰宅镐备四学之制以为有天下之号王制云天子曰辟雍诸侯曰頖宫如乐之宫悬轩悬圭之前诎后直其示别葢可从焉后儒之説纷□兢起取义则辟者明而雍者和象形则辟璧圆而雍壅水九室十二室四窓八窓太庙清庙世室明堂名异地同大射大飨大祀行其中以神道之清静天子之尊崇混神人而无异宫毋乃迂且侗乎我
　　国家徳教熈洽文治骏鸿
　　皇帝以上圣之资
　　身为之律
　　道积厥躬
　　诗超雅颂
　　文轶典诰萃四库以右文广诸科以烝髦防黄瓦于
　　华榱荣緑槐之嘉隂
　　颁周笵之十器瞻车服于
　　孔林立学昆蒙建庙兴桓靡不崇饬修举讵首善之地而辟雍顾自元中统以来五百年阙焉未完也乃
　　命礼官俾相度
　　召司空庀将作伐石穹嵁栞材巨壑任楩柟以梁栋区椅桐以杗桷施以斧彰以丹雘圆盖穹耸象天行也鳞渠之而环重瀛也琼陛对出四门辟也朱牖洞敞四目明也井可用汲左右逢原也风行其上观水观其澜也
　　帝位乎中
　　圣杏坛也
　　奎文黼扆
　　圣人之言也翼以六堂士诵也其北则髙堂豁閜
　　连楹八柱席间函丈讲肄所聚
　　璇牓揭日
　　福畴攸叙其南则宝坊翘瞻屹峙若阙教泽以圜学海以节植丰碑之隆隆防层亭之嶪嶪维
　　皇极之敷训纪肇造之嵗月实主名賔循嵞守辙朂
　　尔多士进徳修业大哉
　　圣人备徳位时治观成而勿亟事有待而非迟复古者盛泥古者蚩推而言之井田不可以治地封建不可以司牧三年里选不可以得士五品不逊不可以善俗决不可治水车不可教战泉府不可易圜而刀赋税不可易粟而绢矧我
　　朝大经大法
　　祖述宪章将万万年守之而不愆不忘者哉经营不日
　　乃二月上丁举
　　释奠之仪以落其成万仞宫墙六拜殿墀奠爵荐币属属祗祗合先圣之揆虽
　　天子必有师
　　徳馨諴感
　　神之格思礼既成乃
　　临辟雍
　　王者视学自北门入
　　天度穆清如云如日升者鹓翼仰者鹄立班者鸿渐聼者麇集黉席之老百五桥门之士三千命公圭搢博士襼聨四氏五子东野西姬演畴旧封暨髙句骊靡不拭目倾耳防悚以徯儒宰陈书祭酒执经捧撮土以附岳掬涓流以益溟丕着
　　御论诞告汝自西自东自南自北维天顺至诚之动惟圣立人伦之极仁敬慈孝以达于信交潜见跃飞必本乎干惕天垂其则圣合其徳贤入其域人荷其责百姓与能君子不息髙矣美矣茂矣大矣
　　圣之彻上下贯精一而自道所得也于是惊者挢舌悦者服膺道气之所布濩元化之所醖蒸感以符节之合动以志气之壹
　　诚之至者如神天垂象而见吉始散稷于观旂乍成珪于拜席香升而云同律和而风习酿三冬之和渥一日之泽宵雅昌谷于禹甸春秋纪瑞于周尺化为雨之时被为风之春积为道岸之登融为
　　圣涯之渊士尚其礼耕义种而讲学以耨占者曰天
　　道地宝而人情为田
　　亲耕耤田赋
　　有预宴老农被黄袯扶
　　赐杖造手成均髦士曰侧闻
　　古稀天子将举典循理顺东作以劝穑
　　躬
　　帝耤乎千亩有诸曰有之有司既戒事矣京尹既宿肄矣三月吉亥天仓辰叶先日则胃宿合朔翌旦则上已灵节积雪融塍天田含津协风告夙土发新肃勾陈以
　　届青郊之南歌载芟以享
　　先农之神
　　三推重典一墢轻尘龙犂行直青箱种匀从耕偹乎
　　五九终亩借乎庻人此我
　　朝劭农之旧仪吾
　　皇劝相之先务自辛丑迄乎壬寅
　　躬行者二十一度矣叟何若惊若疑若有余慕也老农曰蒙有説焉愿罄其愚织当问婢耕当问奴古者二十授田六十归田一夫百亩尚限以年是以有侯彊侯以侯亚侯旅所以职服劳而代作苦也五十不从力役颁白不负戴谅贵贱之有殊匪筋力之异态今
　　皇帝春秋髙七十有五矣虽
　　庄敬日强
　　健行不息而往复于绣错绮分之间张弛乎绀辕黛
　　耜之侧其毋乃
　　圣躬劳而勤
　　帝力乎且耤田之法见诸戴记详于国语代相沿而礼相踵不皆上夀之主以蒙所闻六帝者汉武征和钜定是卜梁宗普通望台以筑唐开元之载廿三宋绍兴之嵗十六至元肇乎七年洪武讫乎六旬鸿仪寥濶盛事因循皆古稀未登耄期先倦孰若今者
　　万夀上台莱之祝六糓犹穜稑之献自周武始耤以来史册之所未见也髦士曰叟独不闻
　　圣主之勤农事乎何独耤田哉
　　筹海
　　观河灾蠲歉借省嵗暮之谷数计日中之米价演耕仪于丰泽兴弄田于泉宗预望雨而龙见先卜雪于柏冬
　　问一天之云气彻五夜之宵钟逺驿询于方伯近跸省乎甸封喜伊犂二麦之熟庆山田千亩之丰图
　　早题于贵织
　　诗多寓乎悯农稔占宫树之湿霖山桃之红民但
　　喜乎甑溢
　　帝先忧乎鬴供兆姓曰衣我食我一心以风人雨人岂仅手足之为烈而自谓便民也大哉
　　时宪者
　　天广运者
　　圣日月旋而光明春秋序而顺正志为气之帅心为
　　形之君不测在诚不匮在勤我
　　圣人防神乎冲澹
　　宅心乎穆清以
　　劼毖为调爕以
　　宵旰为康宁
　　万几兢业八方在宥动乎自然不假乎尧歩舜趋汤
　　驰禹骤用致贞一纯固与
　　天同
　　夀又何艰于一青耒之秉一洪縻之授此供盛勤已班固颂而难详固本致孝潘岳赋之未就也遂告大有协农祥既富方谷民乐且康青史登三皇之牒黄发上
　　万年之觞斯真
　　皇风之隆轨
　　夀世之嘉祥也哉
　　説雍　　　　　　　　　　　吴省钦乾隆五十年春二月丁亥
　　皇帝饬法从服礼服只事于
　　文庙六奏备作神人豫和遂
　　诣彛伦堂更衮服实乾隆三年
　　临讲处也当三十四年
　　上释奠太学言臣以建置辟雍请格部议未举四十
　　七年
　　上临度靣势
　　命给少府钱率作兴事凿池璧圆中丽穹宇有门有桥古槐后防役蒇上冬礼簭兹日越王公百执事圣贤裔姓逮六馆生徒轩鼚翔济迾序于
　　辟雍之南
　　驾临讲敬止健行揆符合一稽唐虞三代而下人主歴年七十上者纪年至五十者上下千百年间世一遇至如
　　五世一廷愉愉缉缉昔
　　孔子集羣圣之成为生民未有
　　皇帝以帝王未有之圣贤集帝王未有之福之成惟是建国君民教学首善古辟雍之制与夫临雍讲学之典有是名当有是实即一端而我
　　皇上纪纲法度礼乐政刑之全胥凖此已以【臣】弇昧
　　利观
　　国光不揆不文谨撰説雍一篇拜手稽首而献曰古无辟雍之名至周始置王制天子曰辟廱廱通作雍辟雍者天子之学于虞上庠于夏东序于殷右学即瞽宗周立四代之学合太学为五学太学在东东胶又在辟雍之东辟雍环水天子承师问道行礼乐宣徳化多就此行之其余国子之学学礼就瞽宗学书就上庠学舞干戈羽籥就东序学乐徳乐舞乐语就成均此以知太学非清庙成均非辟雍韩诗説辟者辟取有徳盖读若辟郑康成礼注以辟训明以廱训和使天下之人皆明达和谐其笺灵台诗亦言在辟廱中感中和之气而大戴礼曰明堂外水曰辟廱是妄以明堂辟廱为一蔡邕月令论曰取其宗庙之清貌则曰清庙取其正室之貌则曰太庙取其堂则曰明堂取其四门之学则曰太学取其周水圆如璧则曰辟廱是妄以庙学明堂辟廱为一颍子容春秋释例曰肃然清静谓之清庙行禘祫序昭穆谓之太庙告朔行政谓之明堂行飨射养国老谓之辟廱占云物望氛祥谓之灵台其四门之学谓之太学总谓之宫是妄以庙学明堂辟廱灵台为一鲁诗説文王作灵台以齐七政奏辟雍是妄以淮南子文王有辟雍之乐指辟雍为乐名陋儒皆信之皆从而述之要之殷太学在郊故文王辟廱在郊周太学在国故武王辟廱在国在郊故曰振鹭于飞于彼西雝在国故曰镐京辟廱自西自东自南自北无思不服廱或作雝朱子曰雝泽也説文无雍有廱从广读若俨象对刺髙屋之形四方有水曰邕故从巛毛曰辟廱水旋邱如璧以节观者孔頴达防曰璧体圆而内有孔此水亦圆而内有地犹如璧然此水内之地未必髙于水外正谓水下地髙故以邱言以水绕邱所以节约观者【臣】窃以以水绕邱则必以邱起宫天子有辟廱诸侯有泮宫泮宫半于天子之宫也泮亦作頖頖池象璜圜池象璧池之上皆当有宫西汉末治明堂辟雍光武中元立明堂辟雍灵台三雍班固诗有辟雍汤汤之语而大戴礼固云明堂外水公玉带所献明堂图亦环有水以雍训和本融而为川之义诗来雝论语作雍意汉时灵台亦壅水故曰三雍若雝廱皆从川以水而言当从雝以宫殿而言当从廱杨慎引水经泮水一名雩水在灵光殿东南即鲁泮宫故址泮乃水名不得以泮林为半林岂得以泮宫为半宫不知古天子诸侯有泽宫今府州县卫学之庙曰泮宫宫前有池而
　　京师有庙有学无池
　　皇上君师统合议礼制度考文作
　　辟雍作
　　辟雍殿殿之制既立故其文从雍不从廱池圆象徳圆
　　殿方象行方规矩之象昭焉天地之撰合焉良以释奠之典数举
　　临雍之典载举而彛伦之堂可谓之学不可谓之辟雍今有桥有门有池与诗注王廱水之外圆如璧者合有
　　殿与记所称泽宫者合
　　讲阐经训丕变观聼与白虎通所称行礼乐宣徳化
　　者合先举
　　释奠与记所称天子视学祭先师先圣遂适东序者合诗曰于论鼓钟于乐辟廱大昕鼓徴臣庻感化彼缀文牵义之徒或曰辟之为言积也积天下之道徳雍之为言壅也壅天下之残贼或曰辟者法之所自出本之以为礼廱者和之所自生本之以为乐附防穿凿本义愈晦惟礼统谓辟廱内如覆外如偃盘礼书谓辟雍圜而函方隂阳之义与圆璧之义不背然言辟雍不言辟雍有殿我
　　皇上因心作则所者唐虞三代圣人之心所行者唐虞三代圣人之政所议者唐虞三代圣人之礼创建非常洋洋堂堂懋敷
　　声教仁敬孝慈信伦之所以叙也天行健君子以自强不息徳之所以纯亦不已也雝雝乎
　　议道自已隆礼由礼不特视汉唐陋儒専以辟雍为习射养老处者意量固已霄壌即文王在郊之辟廱武王在国之辟廱其浅深广隘夫岂可同日语哉是故元明以来数百年未举之典至
　　皇上而兴实则唐虞三代以来尽美未尽善之制至皇上临雍讲学将事豫备作
　　辟雍即旋璧之邱作
　　辟雍殿而天下万世始以知彛伦堂为国学太学辟雍殿为
　　天子之学殿取诸广故诗礼并从廱汉书从雍作説
　　雍






　　应制附
　　明
　　驾幸太学诗　　　　　　　　吴　溥九重传诏幸成均王气浮空淑景新寳厯万年开至治文风千古复真淳聿观瑞庆来当宁肇建基图启后人日表文章明衮绣云间声乐合韶钧西周在镐宁须数东汉临雍岂足伦宠锡自天春浩荡穹碑插地碧嶙峋来游璧水登髦士纪载词垣属史臣仰祝圣明千万夀普天率土载皇仁【文翰类选】
　　辟雍六章　　　　　　　　　李梦阳天子至止于彼辟雍和鸾央央其来雍雍象辂金衡有苍其龙光于
　　圣庙是依是崇
　　吉日维申脩我元祀皇祝设乐镛鼓万舞有筐有篚以享以祀羣执肃肃秉徳弗渝
　　谁其观者三氏孙子其冠峩峩来忻来止翩彼鳯鸟集于东林绎其观者其澜如云
　　自门徂基辟严若思青衿济济以辟以师爰命祭酒司业拜手訏哉嘉谋作民元后
　　帝若曰都大言式宏匪道何程匪猷曷承载弼元理维恊乃有众拜稽首天子万夀
　　旟旐斾斾渊渊代鼓皇发辟雍用惠下土自天降休丰年穰穰蔼蔼王多吉人四国用康【空同集】
　　驾幸太学恭述　　　　　　　王穉登璧水钧天乐桥门卤簿车秋风清道早朝雨洒尘踈检礼惟行菜谈经亦坠鱼不知稽古士献纳更何如【列朝诗集】
　　临雍赋　　　　　　　　　　陈经邦维圣皇之御鸿寳兮遘礼乐之昌期陋叔季而不践兮索隆世而是追斥八九之荒谈兮慕三五之令规歌伊教于鲁颂兮咏于乐于周诗朗超览而凝思兮悟理道之所宜曰徂昔王风之休畅兮咸首劝学与崇师乃咨羣僚乃谋故实命春卿兮述典召星史兮练日既礼陈而辰戒爰辟雍之是即斯时也太皥司令勾芒宣职淑气烟煴柔风翕习虎贲曶霍以毕从兮象卫葳蕤而焕餙千官趋跄于帝辇兮万灵奔扈于天跸前元防使洒涂兮丰隆又为之驱役六连蜷之翠蚪兮驾遗风于玉勒鸣八鸾之啁啾兮鳯盖髙飞而翼翼龙蜿蜒其承旂兮矫若扶桑之拂日飏画斗之朱旛兮夹明月之玉戚皇路肃以清夷兮俨万乘乎天行輷輷辚辚兮磤磤砰砰如风如涛兮如雷如霆忽按节以徐回兮届贤闗而至止霭瑞氛于虎闱兮浮清晖夫璧水云舆俄次兮虹旌暂委□太学之央央兮夐靓深而闳侈弁冕之所游翔兮章缝之所迤逦谈周
　　孔而吟诗书之士缜纷杂袭肩丽武接兮咸集乎成贤之里伫矫首而望幸兮覩属车而蹈喜皇帝乃穆尔敛容冲然式礼瞻
　　素王而展谒兮曾不恡于卑已诎宸旒以对越兮恍音容于筵几于是采五学之文崇三老之齿馈既清于俎爵兮祝亦兼夫鲠□爰问道而宪言兮即授筞以顾史若乃鼓钟作筦磬鸣树崇牙之三组奏钧乐之六茎羣髦露拥庻尹云臻或瞻依乎临扆或论难而执经惊睿思之逸发倐泉涌而飊生説诗者失解颐之誉谈易者惭折角之名下至鹖冠虎韬之伦逺及雕题鸟言之长圜桥门兮动色望宫墙兮飞爽有芹兮池之湄率青衿兮采之鼓箧兮登歌天朗兮风在藻兮有鱼若振翼兮轩鳍虞庠曾不足以擅美兮周雍相彷佛其如斯迨百礼之既洽兮景翳翳其寖移怅盘桓以返驾兮信乐只而忘罢闻昔赤帝子之重道兮仅过鲁之一祠武王起太学与明堂兮纷文物以何为独永平之拜老兮千世为之慕而嗟咨岂若我皇之隆兮直与虞周乎并驰謇小臣之承学兮何幸际此明时峩余冠之切云兮长余佩之陆离从六飞之清尘兮与髦士而胥依想繋壤之讴吟兮感棫朴而兴诗遂歌之曰稽古有虞肇上庠兮镐京辟廱亦继昌兮畴其似之猗我皇兮儒馆亲临奕有光兮文教旁流洽四方兮敷天薄海诵洋洋兮天眷我皇夀考无疆兮千秋万嵗来此堂兮作君作师其永有庆兮【赋累】
　　临雍赋　　　　　　　　　　戴　洵粤我祖宗之立国也恭天命以秉钺顺人心而御宇思皇极之敷锡在彛伦之攸叙爰韬弓而戢戈创辟雍而讲艺稽四代之遐规酌一中而定制于是负以崇城靣以离明垣墙缭绕松柏纵横左殿庭之赫奕右堂舎之深闳崇
　　先师之严祀集海内之髦英人文朗王教明仁风洽民俗成厯八圣之授受莫不躬亲乎幸临盖所以重风化之先务示倡道于青衿逮我皇上宝位初履承帝命之方凝懐永图于慎始侧席以思贤毎宵衣而求理考先后之令图将次第而修举御文华而延访进辅臣而咨汝佥曰教为治本贤为国基求贤在于豫飬宣教在于隆儒维太学之穆清当神都之北隅固贤士之所闗亦彛训之所储欲劝学而造士将舎此其焉如帝曰俞哉乃降徳音考礼书饬玉驾张金舆命列缺而清道走丰隆而先驱鳯旌蔽日龙旂拂云副车翼翼从骑纷纷和鸾动地以跄锵天香载路而絪緼翠华逶迤于康衢六龙蜿蜒于桥门遂登元堂启丹扄礼
　　先圣瞻遗灵陈爼豆羞粢盛万舞翕赩八音铿鍧陋太牢之简略躬下拜之精诚盖所以崇百王之轨范表百世之仪型若乃周旋太室释奠既毕爰御左个于焉少息然后明养老之义讲乞言之术于是进三老登五更酱酳馈筐筐承祝哽噎于前后奉几杖于公卿亲执经而问道求示我之周行斯时也考鼖鼓铿华钟抚清瑟吹和笙咏南山赓鹿鸣俊乂趋跄而悦怿烝黎观徳以欢欣有一儒生歴阶而升载歌圣徳作为颂声歌曰穆穆我后临万邦兮勤勤图治先纲常兮荡荡文教沛遐方兮皇猷帝范超虞唐兮又歌曰翼翼成均萃羣英兮勉勉我皇躬作兴兮济济多士邦之桢兮千秋万嵗皇心宁兮歌诵既竟皇乃嘉徳知众志之既孚识士风之丕应遂回銮而入紫清开明堂以观太平之盛【同上】
　　临雍赋　　　　　　　　　　许　国天牖民之孔易宠君师于四方厥绥猷其维后洽时夏而陈常于我明之十叶戢干戈而矢徳建首善自神京中四方而作则惟圣皇之嗣服绍列祖而崇文席乆道之遗化徽五典而作新既建极以敷锡复隆树其风声嵗初元之丁夘月载纪乎王春皇诹吉而释奠应天地之文明于是宗伯草仪金吾除道青衿望幸喜色相告天子乃服皮弁乗玉舆驾翠蚪骖文螭铿和鸾之鸣树日月之旂虎贲后翼龙骧前驱都民拥道而夹观纷总总其承晖司成悉率六馆髦士公卿世胄逺藩侍子举踵喁喁望风迎拜聆警跸之严声睇棽离之华盖从簮笏以周旋间俎豆而萃縩烝烝皇皇跻跻跄跄北靣肃揖只谒
　　素王防门动色芹藻荐芳霓旌羽葆容与登堂五更三老馈珍酳觞博士横经鳞次雁行天顔穆穆衿佩锵锵灿如星丽照若春于论鼓钟于乐宫墙环桥门而观聼者以亿万计莫不举手加额祝皇夀以无疆猗欤休哉昔在三五重道崇儒粤我祖宗文教缉熙喜旷典之复觏见从官之威仪章缝增气自上作之忭舞敬应风行化驰始自畿甸达于四陲朱崖鐡勒负笈如归譬彼设的射者竞趋卑汉帝与唐宗空拜老而增舎猗璧水之汤汤照鸾旂之于迈俊乂咸造谟训遹新佥曰休哉天子作人钜礼告竣纶音申励六龙旋轸千骑回斾遵辇道以言复垂衣裳而致治迄四时之诵挹五云之瑞气家礼乐而户诗书掞烟霞而偃烽燧抽毫作赋光于万禩辞曰璧流萦回环宫墙兮棫朴敷文育羣良兮翠华莅止师道光兮肃雍展谒黄幄张兮圣有谟训炳琳琅兮昭回云汉为天章兮青衿咸奋佩无疆兮载戢载櫜肆陈常兮沛然徳教轶陶唐兮【同上】
　　钦定国子监志卷五十八
　　钦定四库全书
　　钦定国子监志卷五十九
　　艺文三
　　论著
　　太学祀典考序　　　　　　　彭定求
　　国家建兴学校王祀
　　夫子崇徳报功万世无穷而渊源衍续举夫羽翼经传股肱大道者皆得与于见知闻知之列侑享光荣是以道统炳如日星学术炯于龟鉴固所称六合同风九州共贯者然太学者四方之标准也王化之行自近者始辟廱典礼累朝崇重微独楹桷樽俎轩悬佾舞之属节文度数煌煌明备有非郡国之所埒即几筵之登降名号之异同递经损益载在令典而四方犹未及周知志古学礼之士能不讲明而究晰之欤仰惟
　　圣天子稽古右文钦崇
　　先师表章絶学俾四海万年知所法程臣下幸际其时躬履其地夙夜只承惧无以导万一惟是顾瞻宫墙骏奔俎豆俨乎如接其人凛乎如亲其范庶几仰高景行之义而窃虑戛戛乎其难之也张君璿官典簿恂恂庄庄守职惟谨灌将祼献之余不独循故事奉文书而已以祀典定于太学未有着为成书垂示艺林者因自
　　先师以下递及四配十哲先贤先儒按序胪陈缀集羣言裒辑迹详而有征赜而有纪从此遐方近域得识
　　圣朝化行首善礼制尊崇之盛且千载上下作述相承其所以正心修身牖民范俗者可以指掌而知披籍而在则凡为圣贤之徒临之在上质之在旁宜何如其感发而兴起也呜呼今使志古学礼者尽如是亦诚足嘉尚矣哉余故于是书乐观其成焉
　　石鼓文跋　　　　　　　　　朱彛尊石鼓籀文虽与大篆小异然离钟鼎欵识未逺其为三代之物信矣而诸家或疑之马子卿至谓宇文周所刻诚伧父之言也十鼓向阙其一皇祐间始得之欧阳永叔见之最早文存四百六十五字尔薛尚功则云岁月深逺缺蚀殆尽今欵识所载乃得之前人刻石者方之永叔仅多二字胡世将资古绍志録云所见者先世藏本在集古之前仅益九字至潘惬山作音训时止存三百八十有六字而已杨用修谓从李宾之所得唐人拓本多至七百有二字又言及见东坡之本人多惑焉愚攷第三鼓潘氏音训有众既简句古文苑脱字有众字用修不取易以六师二字第四鼓潘本有四马其冩六辔□骜句骜上脱一字古文苑本骜作重文用修亦不取易以六辔沃若第五鼓霝雨上古文苑有□□二字薛氏施氏本则有天字用修亦不取増我来自东四字夫车攻狩于东故云驾言徂东东有甫草若岐阳在镐京之西岂得云我来自东乎至于第六鼓因民间洼以为臼其上漫漶以诸鼓騐之毎行多者七字少者六字此鼓行仅四字上皆缺二三字用修每行增一字强之成文又如第七鼓用修增益徒御啴啴会同有绎或羣或友悉率左右以燕天子咸与小雅同文不知鼓文每行字有定数难以增益尢有异者鼓有□文郭氏云恐是臭字古老反大白泽也用修遂以恶兽白泽入正文中其亦欺人甚矣攷宾之石鼓歌中云家藏旧本出梨枣楮墨轻虚不盈握拾残补缺能几何以一防埃禆海岳夫以欧阳薛胡诸家所见止四百余字若宾之本有七百余字拾残补缺亦已多矣宾之不应为是言也子瞻之诗曰韩公好古生已迟我今况又百年后强防偏旁推画时得一二遗八九糢糊半已似瘢胝诘曲犹能辨跟肘子由和之有云形骸偃蹇任苔藓文字皴剥因风雨字形漫汗随石缺苍蛇生角龙折股夫用修之本既得自宾之传自子瞻是子瞻克见其全子由亦得纵观于子瞻子由又不应为是言也杜子美诗有曰陈仓石鼓久已讹苏州诗有曰风雨缺譌苔藓而韩吏部歌曰公从何处得纸本毫髪尽备无差讹又曰年深岂免有缺画则石鼓在唐时已无全文故吏部见张生之纸本以为难得也吴立夫诗亦云岐右石鼓天下观骆驼载归石尽烂夫以唐宋元人未见其全者用修独得见之此陆文裕亦不敢信由石鼓而推之用修他所考证吾亦不能已于疑无惑乎陈晦伯有正杨一编矣
　　监本兰亭跋　　　　　　　　朱彛尊书至右军入圣右军书至兰亭而变化无方后人评品以定武本为最欧阳率更所临也流有玉有石有棠梨板字有濶行有斵损有肥有痩有始肥终痩各本不同相传石晋广运中契丹辇归弃之中道而荣次新言宋定国使金云在中京中京辽之南京金海陵改为中都即燕京也吾乡沈先辈虎臣撰野获编云万厯乙酉丙戌间北雍治地得禊帖行欵肥痩与定武本畧同识者疑是广运所弃石时长洲韩公存良官国子祭酒拓数百本遗友朋合之次新所述或即薛氏摹勒未可定耳
　　石鼓记　　　　　　　　　　成　徳予每过成均徘徊石鼓间辄竦然起敬曰此三代法物之仅存者逺方儒生或未多见身在
　　辇毂时时摩挲其下岂非至幸惜其至唐始显而遂至疑议之纷纷也元和志云石鼔在凤翔府天兴县南二十里其数盈十盖纪周宣王田于岐阳之事而字用大篆则史籀之所为作也自贞观中苏勉始志其事而虞永兴褚河南欧阳率更李嗣真张怀瓘苏州韩昌黎诸公并称其古妙无异议者迨欧阳文忠则疑自周宣至宋垂二千年理难独存夫岣嵝之字岳麓之碑年代更逺尚在人间此不足疑一也程大昌则疑为成王之物因左传成有岐阳之搜而宣王未必逺狩丰西今搜岐遗鼓既无经明文而帝王辙迹可西可东此不足疑二字至温彦威马定国刘仁本皆疑为后周文帝所作盖因史大统十一年西狩岐阳之故尔按古来能书如斯氷邕瑗无不著名岂有能书若此而不名乎况其词尤非后周人口语李虞褚欧阳近在唐初亦不遽尔昧昧此不足疑三也至郑夹漈王顺伯皆疑五季之后鼓亡其一虽经补入未知真伪然向传师早有跋云数内第十鼓不类访之民间得一鼔字半缺者较騐甚真乃易置以足其数此不足疑四也郑复疑靖康之变未知何在王复疑世传北去弃之济河尝攷虞伯生尝有记云金人徙鼓而北藏于王宣抚宅迨集言于时宰乃得移置国学此不足疑五也予是以断然从元和志之说而并以幸其俱存无伪焉尝叹三代文字经秦火后至数千百年虽尊彛鼎敦之器出于山岩屋壁陇亩墟墓之间苟有款识文字学者尚当寳惜而稽考之况石鼓为帝王之文列胶庠之内岂仅如一器一物供耳目奇异之玩者哉谨记其由来以告夫世之嗜古者
　　祭酒司业题名记　　　　　　俞正健
　　国家设学首重成均盖化民成俗道莫先于此也钦惟
　　世祖章皇帝尊崇儒术定鼎之初
　　亲临讲学我
　　皇上右文重道
　　御极之八载即
　　躬幸辟雍又
　　制训饬士子文立碑太学云汉天章作人寿考存神过化文治极隆时诸长贰于斯者率皆一代硕儒文章彬郁道德温醇故或入掌丝纶或出居方岳或凤沼扬芳或鸿逵高渐数十年来麟麟炳炳照耀后先某等菲材承乏兹任喜遭异数永念
　　恩荣谨辑
　　国朝来两厢姓名勒诸贞石以垂永久虽然名以官官以人重吾辈膺斯职者果克仰体
　　圣天子育材至意正已率属宏敷教化庶几无忝师儒则名与官真堪不朽如或徒以官传也后之覩斯石者称斯人也其谓之何哉是则可警也已
　　石鼓音训跋　　　　　　　　李周望石鼓文本末诸家辨论甚详唐贞观以来苏朂李嗣真张怀瓘窦防窦臮徐浩咸以为史籀手迹虞世南欧阳询褚遂良皆有墨妙之称杜甫八分小篆歌序歴代书亦厠之仓颉李斯之间应物石鼓歌云周宣大猎兮岐之阳刻石表功兮炜煌煌又云飞湍委蛇相纠错乃是宣王之臣史籀作韩愈歌周纲陵迟四海沸宣王奋起挥天戈搜于岐阳骋雄俊万里禽兽皆遮罗镌功勒成告万世凿石作鼓隳嵯峨梅尧臣呈祭酒吴公诗石鼓作自周宣王宣王发愤狩岐阳苏轼诗旧闻石鼓今见之文字郁律蛟龙走忆昔周宣歌鸿雁当时史籀变蝌蚪之数子皆好古名贤其言必有攷据朱子诗传遗说曰石鼓有说成王时又有説宣王时然其辞有似车攻甫田恐是宣王时未可知由是观之则石鼓为宣王猎碣史籀书迹无疑也始弃陈仓野中韩愈为博士时请祭酒以数槖驼舆至太学不果郑余庆迁之凤翔文庙中经五代乱复散失司马池知凤翔辇至府学门庑下以木櫺防之而亡其一盖散失后民有穴其中以臼者即今第六鼓也皇祐四年向传师求得之十鼓乃足大观中自凤翔徙汴京徽宗以金填刻文初置辟雍后入保和殿靖康末金人辇至燕京剔取其金而置之王宣抚宅宅后即大兴府学元大德十一年虞集为大都教授于泥土草莱中洗刷扶植皇庆元年集为助敎言于时宰置今太学大成门内左右各五为砖坛承之又为疎櫺扄鐍之三代金石遗文惟此而已
　　崇实振雅二轩壁记　　　　　李周望往予备员成均为司业方期振兴文教修举废坠未期月迁翰林院侍讲以去迨视学三楚事竣还
　　朝复拜祭酒之
　　命自甲午迄今屡膺教育人材之职异数有加其何以胜任而无负乎夫京师为首善要地师儒之官海内圭表典礼于是乎成贤才于是乎出而教习贡监诸生之执经请业者旅进旅退曾无憩息之所非所以居业也季试月考风雨寒暑授简操笔未及卒业惴惴焉以禁城鎻钥为忧非所以敬事也乃于彛伦堂后东厢左右构二楹焉其东轩曰崇实其西轩曰振雅明牕暖室笔牀茶灶几席帘幕之属纎悉毕具诸生较艺角胜优游啸咏思夫实则袪名雅则逺俗研精覃虑一以古人为准的而不屑屑于凡近则寻丈之地不为无补焉又惧人杂而事稠也更广葺官舎而鼎新之使诸师分曹勤事庶几各共厥职无相凌夺之意也昔宋儒胡翼之教授湖州设经义治事二斋俾之分居其中专心肄业其才皆可为世用后居太学其徒益众太学不能容取旁官舎处之元儒许文正为祭酒亦大葺学舎令其子弟处各斋为之长儒教大兴予何能方驾前贤惟是遭逢
　　右文之世
　　圣天子垂意辟雍乐育多士一时同官精白乃心协恭共济予与诸生析疑订义朝斯夕斯庆大化之有成也讵非承乏之幸欤若夫遵守规则久而弗替或加式廓焉则不能无望于后之君子
　　国学礼乐录序　　　　　　　李周望成均典乐之职礼教之地也昉自虞廷其风尚矣周备四代之乐王畿之内号为辟廱盖以明首善之义与乡学不同秦火以后学校沦废汉至元狩始议建于董生防中元成之世弟子增众光武重兴大学亲临讲论立十四博士以授五经明帝习射养老章帝大防诸儒一时虎观横经彬彬称盛晋武雅尚儒术以贾马郑杜伏孔王何之徒分立八家儒学命张华刘实领之太常咸宁后乃立国子学以教贵游子弟东晋士夫习尚庄老流及六朝南北兴废无常至隋开皇国子寺始不于太常唐则六学皆归国子宋增三馆而学规之善莫或过于胡瑗焉三斋杂仪肇元许衡六堂考课沿明永乐日久渐弛仅属空文
　　皇朝定鼎京师振兴文教
　　世祖章皇帝视学释奠百废俱张我
　　皇上生知好古重道崇儒
　　御极之初即
　　临雍讲学隆礼
　　先师超越百代
　　特制训饬士子文立碑造就加意劝惩时际雍熙礼明乐备久道化成更修辑诸经阐晰性理辨别律吕审定元音集道统之大成作君师之极范近复升祔名儒増袭博士凡所以光辉俎豆鼓舞人材之典无所不至猗欤休哉士生金声玉振之世获渐菁莪棫朴之风良厚幸矣余自甲午承乏司业旋陞侍讲即奉
　　命校士全楚日与诸生撤帏讲业务趋醇古以应昌期
　　役竣复膺司成重任受
　　恩汪渥报称无由爰与方山谢公氷竞共矢月吉宏宣圣训督课惟勤而诸生文风亦日新月盛虽然
　　国家储贤养士岂徒以文章华国润色鸿业云尔哉要求实行以资大用也余惟古之教士自小学以至大学既已身通六艺必陶养性情以为修齐治平之本春秋教以礼乐冬夏教以诗书入德有方修道有序兴诗立礼成乐次第较然不可易也大史公适鲁观
　　孔子庙堂车服礼器诸生以时习礼其家乃故事之可证者况国学贤关人材渊薮士列桥门之下而不辨礼仪乐奏之详典祀损益之故又何以自立于儒雅之林备异日
　　庙堂之选乎爰采志统诸书薙其繁冗少为编次録成一书以示诸生俾知国学礼乐所在斯须不可去身亟宜研穷义理考核名实礼以谨其节乐以发其和庶几由博而约以渐臻乎希圣希贤之域仰承
　　圣天子夀考作人之化行且比隆周室逺接虞廷汉唐
　　以后曷足道哉是为序
　　进士题名碑録序　　　　　　李周望科目用人由来旧矣周礼大司徒以乡三物教万民而宾兴之又曰三年大比考其德行道艺献贤能之书于王王拜受之登于天府诚慎之也诚重之也其人才则惟出于乡国二学乡学掌于乡大夫而用之在大司徒国学掌于大乐正而用之在大司马乡士曰选士升于国曰造士大司马所辨论则曰进士此三物宾兴之典也汉世去古未逺举士之制有三贤良孝廉博士弟子后世科目岁贡所由昉也隋大业时专以文辞试士曰进士唐用三科十九目其由学馆者曰生徒由州县者曰乡贡皆升于有司而进退之其天子自诏者曰制举所以待非常之才无常科也科目唐制亶其然乎天授初武后防贡士于洛城殿殿试昉于此宋进士诸科秋取解冬集礼部春考试合格者放榜于尚书省开寳六年殿试贡士遂为永制八年始分三甲熙宁贡举新法罢诗赋专经义建炎以来兼用经义诗赋分作两科元仁宗立经书取士法八月乡试二月会试皆三首场四书二经一二场诏诰赋表内科一道三场时务防一道书义用朱子章句集注而防以已意发明限三百字分左右榜防古色目为右汉人南人为左明洪武四年辛亥太祖始防问防试中式者于奉天殿赐一甲三人进士及第赐二甲进士出身赐三甲同进士出身以次授官十八年乙丑授一甲三人修撰编修俱入翰林使二三甲进士观政于诸司其在翰林承勅监等衙门者曰庶吉士至永乐二年甲申选二十九人为庶吉士在文渊阁读书后惟翰林院有庶吉士其以及第第一人为状元第二人榜眼第三人探花则仿宋制而是时士大夫又通以二三甲第一为胪其会试第一者曰会元乡试第一者曰解元乡试以子午夘酉年会试以辰戌丑未年后虽条例数更其大纲固不易也
　　圣朝定鼎京师声教讫于四海
　　世祖章皇帝裁定科举法制大备我
　　皇上道隆徳盛夀考作人鼓舞振兴不遗余力而且范
　　之以
　　圣学教之以
　　帝文久道化成与天同照以故得士之盛直跻唐宋元明而上之跞汉嫓周无与让也太学题名碑记元仅有存者明代石刻随缺旋补
　　本朝自顺治丙戌至康熙戊戌凡二十有八科惟壬辰乙未分满汉二榜各三鼎甲及二甲三甲自后歴科仍合为一榜未尝分也士既释褐登
　　朝则必题名于学师师济济接踵彚征取士至今日而极盛无以加矣我
　　皇上御极以来揭榜已二十有一次后更不知凡几非
　　算数所能测也猗欤休哉
　　圣世乐育之英材遍列于槐棘大僚前二三十年间
　　先帝之旧臣参错在位迨于
　　今日无一非对防敭言于我
　　皇之清问者矣或一门之内祖孙父子兄弟相继而登膴仕或异姓之交师长其子弟层累以降源逺未分而并登华贵者更不可胜数也设入成均游桥门所见穹碑林立莫不摩挲指顾曰某某以徳行传某某以功业显某某以文章词翰称奎壁光华先后辉映岂非千载之胜览哉余夙禀庭训继迹科目承乏司成滥登宫尹不敢忘防名所自谨録
　　国朝歴科题名碑姓氏为初集俟次第增益使多士观感踊跃咸知我
　　皇教泽深厚文治郅隆以垂示无穷而元明旧碑之在
　　辟雍者并附録之备考镜焉是为序
　　国学礼乐録序　　　　　　　谢履忠考成周教士之制乡学有六艺太学有四术六艺者礼乐射御书数也四术者礼乐诗书也虽教之详畧不同皆以礼乐为先务至于敦和别宜化民成俗动四气之和以着万物之理则礼乐明备天地官矣礼乐之为用大矣哉顾歴代制作互有损益其存而可考者独萃于国学我
　　皇上聪明圣哲久道化成希天之学日新崇正之功大阐广励学宫超越前古士生其时莫不沐浴元化涵泳圣涯况乎领师儒之官持教育之柄其为感激思奋而润色鸿猷诚有不能自已者矣大司成李南屏先生尝为国子司业又典三楚学政日以训士为孜孜今之复领成均也穆然深念曰时教必有正业孰有大于礼乐者乎于是殚心研虑纂为国学礼乐録一书明
　　先师之统系扬
　　御制之褒崇纲领昭然矣序世家列所以濬礼乐之源详祀典述经志绘图谱陈仪注所以备礼乐之事附以石鼓音训见三代之轨物而岐阳之狩亦礼也缀以题名碑记则皆奉行礼乐之人也盖先生之为是书也采择广咨访切辨正严序次确即谫陋如予通怀商搉析疑订误至再至三娓娓不倦于是见先生虚公之衷不仅用之抡才造士而陶淑人心之雅意方且通亿载而为津也余于先生为后进铅椠之间无能为役适以戊戌春后先受事六馆规条详加厘正至于剔屏浮除嚣振雅予于先生去私见持大公毋激毋随共盟此心同勷厥职两年以来人知重廉耻习礼让士亦相敦以实行而不骛声华皆先生维挽之力而予与有荣焉然则是书之成足以范士心兴民行敬承
　　圣天子中和之徳以溥斯世于仁夀之域而凡有志于礼乐者由此悉其源流而探其本末其所禆益岂止一时一人而已哉是为序
　　石鼓文钞序　　　　　　　　孙岳颁盖闻六书初肇始变虫鱼八法相生未离蝌蚪篆籀开自史游实着金鍼之奥册书定于许慎式垂玉尺之文载在钟彛乎金石斯则伏羲创卦之岁即有成书神禹铸鼎之年非无古画藏诸汲冢不委残灰列彼明堂犹存旧物者矣自昔岐阳薄伐阅武于田姬室中兴成功告庙爰凿石以作鼓遂镌笔而播词车攻马同懋纪行狩之盛建旄设旐侈陈获丑之多圭璧于焉会朝玁狁因之作贡龙文螭篆备典核以尽神斗错星盘肆纵横而极势文词则申甫而下书法则李斯以前既已珍比和钧非徒玩同琬琰洎乎祚移洛镐西京之俎豆沦胥焰起咸阳东鲁之诗书焚弃蒉桴土鼓尽没寒烟郜鼎商盘半归茂草譬之磬沈泗水奚来大吕之音剑跃延津欲化干将之质纵称神物共付刼尘而况陵谷无凭兴亡递禅秦皇战垒金镞徒遗汉主离宫珠盘还碎年年荆棘不少铜驼处处荒陵颇多玉盎于是星移物换石烂溟枯鸟迹终埋龟文尽蚀张华望气漫识龙泉柯萼登山还逢石篆始从陈仓之野得此虫凋藓剥之余亟迁清庙之中置于左钟右虡之列龙蛇纠错自创一家甲乙斑斓仅存九数犹幸夜光终还乎合浦连城不碎于秦庭信有鬼神之呵竞为符玺之守迨夫大观纪岁再徙汴河天子临雍仍登璧水苔防驳落借金质以为相风骨嶙峋比银钩而加陗无何尘飞辽海马牧中原防下焦桐半填沟壑庙中欹器顿委坵墟驼载于市骏台前仅剥黄金一箧沉沦于跃龙池畔谁扪緑字千言嗣是碣石开宫燕山作室摉罗鸿寳无烦博士之上书防惜殊珍愿听成均以从事虚廊素壁同藏柱下之遗荒碣残碑并映斗间之气以迄
　　圣朝应运定鼎燕山
　　皇上乗干舞干尧陛盂铭几诫备采掖庭河图洛书日陈讲幄旌旗出猎长杨细栁之郊玉帛来同黥面文身之国宜其崇兹法物嫓彼宫悬诘曲龙章配六堂之钟鼓苍凉鸟防照四库之典坟自古已然于今为烈嗟乎日销月铄徒留黒闼之名地老天荒孰辨赤文之字渊源可溯犹余愈轼诗篇意格难寻岂有钟王墨本虽复桓荣稽古已遗断简之什三束晳补亡遑辑残编于一二然而见中郎之鸟篆则传观咸讶其精覩安道之鸡碑则好事羣惊其妙糢糊只字尚抵千缗灭没双钩还闻二雅非慿阐绎曷恃揣摩爰有髙阳才子防水名流猎志墨池走衞瓘一台之誉弋情碧篆习中正八体之书薤叶韭花兼工刻画烂铜破玉不废雕镂蹑屩担囊仿士衡之入洛携琴载笔效司马之游梁偶客金台闲寻石鼓摩挲苍緑疑为脉望之留扪摸丹青无复金躔之聚因而剜苔剔藓渐捜苍颉之踪补缺拾残直炼女娲之石得字三百以外歴年二千有奇亥豕交讹既精剖析鲁鱼同异必慎参稽假以三冬彚为一卷悬之都市驾吕览之春秋播厥洛阳并太冲之词赋陆龟防之小名片録未足比其宏通李万卿之说苑一编奚能方其淹洽遗文可读长为凤阁之奇书古学斯传永识龙鳞之初体
　　太学十咏序　　　　　　　　黄叔琳古者典学教胄子教以直温寛简变化其气质即导以歌诗言志涵养其性情盖温柔敦厚之防流连讽咏可以陶淑身心而播诸清庙明堂遂以鼓吹休明表章风化信乎诗之为教綦重而斆学者之所宜先也钱塘王先生分教诸生于太学授受余闲倡为十咏三舎生翕然赓和成帙盖人文所聚其英华之气必有所凭而发以鸣其盛而宣其豫望古遥集触景兴怀既原夫教胄言志之义又足以导扬盛美则勿谓斯编无关于
　　国家文治也门人邵子屺云携以就正于予予回忆贰长成均已四十余年桥门苍翠石鼓嵯峨读诸诗直依然昨日耳迩来棫朴菁莪蒸蒸日盛诸生更从王先生涵泳优游勉其未至而进于古行且听歌钟鼓箧风扢雅而观教化之成矣
　　【谨案大学十咏一曰周宣石鼔二曰元代老槐三曰柏庭翠荫四曰石井甘泉五曰两序书声六曰六堂灯火七曰长廊步雨八曰射圃归鸦九曰辇道月明十曰桥门雪霁学正王云廷所撰共五言律诗十首一时和者有陈宪祖等十四人集刻为一卷】
　　续刻进士题名碑録序　　　　孙嘉淦
　　皇上御极之八年岁在庚戌防试广额至四百名余既
　　奉
　　命为副考官而兼职司成因得观诸进士释褐于太学寻循例刋题名碑树于桥门外甚盛典也考唐进士自神龙以来杏园宴后皆于慈恩寺塔题名他时有将相者则朱书其下宋世进士诸科放榜后缀行期集列叙名氏乡贯三代书之谓之小録俱未锓诸石也明自永乐二年命工部建进士题名碑于南京国子监十三年会试天下贡士于北京登科考谓是年即命立石国子监然今无有有之自宣徳五年林震榜始
　　本朝自顺治丙戌迄今丰碑林立继此者三年一增人才之盛不可纪极是岂徒备故事示观美已哉夫士生
　　圣世贵能有所树立以垂不朽耳题名一碑将使歴年久逺而睹其姓氏以考其德行事功文章之实贤不贤之迹一一可指数焉是劝惩由此兴法戒由此备也顾碑石既多不能家拓而存之蔚州宗伯李渭湄先辈为国子祭酒时爰彚録诸碑而镂之板凡若干卷迄今十有余年士风日益遒上人文日益众多于是庚戌诸子谋所以继李公之志者而问叙于余余曰是可使天下后世之出是途者循名责实思自树立以无负
　　国家兴贤育才之盛心也爰乐为之书其縁起如此
　　进士题名碑録序　　　　　宗室德沛夫学以从政临事始不茍执古制名于后能永传故诗称济济多士文王以宁书以君为元首臣为股肱盖一体相需而后成也沛少嗜读书不为章句学遨游于六经诸史之间垂老防名辄惧不能临事
　　天子以沛尚读儒书以少宰而兼祭酒且
　　命教习庶常则成均翰苑皆所执也何敢让焉考太学进士题名録倡于蔚州李公逮庚戌续刻则合河孙公序之今乙丑诸子又补刻近科所阙敬録
　　世宗宪皇帝上谕一道冠之端若康熙己未乾隆丙辰两科博学鸿词姓氏咸依次编载又得明贡举志于钱塘王孙芸家遂增入洪武乙丑戊辰辛未甲戌丁丑建文庚辰永乐甲申丙戌甲辰凡九科而自有科目之制甲榜于斯乃备盖前録所无也沛时方纂修国子监志覈题名碑见存桥门外者元三碑为
　　本朝吴祭酒苑于
　　启圣祠土中得者明七十六碑始永乐十八年李骐榜讫崇祯十六年杨廷鉴榜或谓始于宣德五年林震榜殆误也其缺者惟万厯八年崇祯十年两碑耳
　　国朝三十九碑始顺治三年傅以渐榜以至今钱维城榜往见日下旧闻及他刻皆舛误难据于是依各碑行列诠次分编监志第九卷可览焉今复续刻是録録与碑相为羽翼俾科名与载籍传述无穷然迹其人或臧或否或湮没而无可称岂天使为之哉盖其自为之耳今之君子列是籍者当思风生虎变非徒奋起于一时而所自树立于身之前后者是在内外匪懈以媚
　　一人俾继起诸君无可指其名以为口实其殆庶几
　　呜呼是本也良可畏哉良可畏哉
　　从祀考　　　　　　　　　　沈徳潜礼云始立学者释奠于先圣先师释者曰先圣谓如周公
　　孔子也先师谓凡先代明书之师也唐武徳中以周公为先圣
　　孔子配享贞观二年用天子礼乐祀周公于武王庙而升
　　孔子为先圣颜子配之二十年诏以左邱明等三十二人【左邱明卜子夏公羊髙谷梁赤伏胜髙堂生戴圣毛苌孔安国刘向郑众杜子春马融卢植郑元服防贾逵何休王肃王弼杜预范】配享
　　孔子庙堂凡以报其传注之功所谓代用其书垂于国胄者也开元八年以四科弟子闵子骞等列享二十二贤之上而其他七十子之徒俱得从祀曾参大孝坐于十哲之次重其徳也宋元丰七年始进荀况扬雄韩愈三人说者谓祀三人者为王安石配享王雱从祀地也政和三年封王安石为舒王配享殿上王雱在诸贤之次钦宗时从杨时请即行罢黜后并黜荀扬二人寳庆三年进朱子一人淳祐元年祀周子惇颐程子颢程子颐张子载四人景定二年祀张子栻吕子祖谦二人咸淳三年更升顔曾思孟之配而进邵雍司马光二人元文宗时进董仲舒一人明成化三年祀胡安国蔡沈陈澔三人嘉靖九年进欧阳修一人而黜戴圣以下十有三人【戴圣刘向马融贾逵何休王肃王弼杜预郑众卢植郑元服防范】后更进陆九渊一人后更进元儒许衡一人而明儒薛瑄胡居仁王守仁陈献章亦并从祀我朝
　　圣祖皇帝以朱子有功四书章句及易本义诗传等书跻十哲之次而进范仲淹一人位欧阳修右
　　圣皇濬哲非议礼诸儒所能见及者也窃按唐武徳以后歴代所定从祀俱为平允惟明嘉靖时听张璁议黜戴圣诸人实有未安盖经学遭秦火以后散亡藏匿不絶如线诸儒抱遗经于灰烬之余笺疏注释转相授受以待宋儒之兴专门名家各有所长此虽品行未纯亦不得而废之而况十三人中马融败行而外即何休范之徒亦无多阙失者耶则贞观之制不宜尽改也抑又思自汉以来表章经学未经从祀者授易如田何授诗如申培授书如大小欧阳授春秋如胡母生传鲁论如夏侯胜传孝经如长孙氏俱应增祀而唐儒如孔颖达顔师古王恭之徒注疏羣经功与汉儒相埒今择其行之无阙者亦宜并祀抑又思卜子夏既列十哲之中则先儒二十二人已缺其一而六典国子祭酒司业条仍称二十二贤于数不符相应改正酌而行之不伤于滥不隣于苛增吾道之光正经学之是在为礼官者
　　论著附
　　元
　　国子学
　　先师庙碑　　　　　　　　　　程钜夫皇庆二年春皇帝若曰我元继百圣之统建万民之极诞受厥命作之君师世祖混一区宇亟修文教成宗建庙学武宗追尊
　　孔子所以崇化育材也朕纂丕图监前人成宪期底于治可树碑于庙词臣文之臣钜夫拜手稽首奉诏言曰臣闻古之初惟民生厚风气渐靡圣人忧之越有庠序校学之制天下之治胥此出焉中统二年以儒臣许衡为国子祭酒选朝臣子弟充弟子员至元四年作都城画地宫城之东为庙学基二十四年备置监学官元贞元年诏立
　　先圣庙久未集大徳三年春丞相臣哈喇哈斯逹尔罕大惧无以只徳意乃身任之饬五材鸠众工责成工部郎中臣贾驯心计指授晨夕匪懈工师用劝十年秋庙成谋树国子学御史台臣复以为请制可至大元年冬学成庙度地顷之半殿四阿崇尺六十有五广倍之深视崇之尺加十焉配享有位从祀有列重门脩廊斋庐庖库为楹四百七十有八学在庙西地逊于庙者十之二中国子监东西六馆自堂徂门环列鳞比通敎养之区为间百六十有七制加
　　孔子大成之号祠以太牢赞释奠雅乐江南复户四十之春秋二祀先期必命大臣摄事皇帝御极陞先儒周敦颐程颢程颐司马光张载邵雍朱熹张栻吕祖谦许衡从祀选弟子员三百进庶民子弟之俊秀相观而善业精行成者岁举从政又诏天下三岁一大比兴贤能于是崇宇陞陛陈器服冕
　　圣师巍然如在其上敎有业息有居亲师乐友诸生各安其学咸曰大哉天子之仁至哉相臣之贤工曹之勤其知政治之本原矣臣窃谓天地至神非风雨霜露罔成其功斯道至大非圣君贤相罔致其化人性至善非诗书礼乐罔就其器列圣相承谓天下可以武定不可以武治所以尊
　　夫子建辟雍复科举诚欲人人被服儒行为天下国家用耳然则黎民于变时雍顾不在兹乎于戏隆哉臣钜夫谨拜手稽首而献颂曰皇元受命诞惟作京以抚万邦既讫武功载修文教登其俊良于穆
　　宣圣垂范罔极道尊而彰曰尔胄子弗典于学曷风四方学以聚之廪之饩之日就月将大徳嗣服乃建
　　孔庙乃经辟雍考制程材审时相宜遹成厥功辟雍洋洋冕服皇皇羣士景从圣道既明涣号既加我皇御天执中之道轨物牖民翼翼干干帝学益宏庶和惟和我化用宣跻祀儒师宾兴羣材丕绍厥先相古盛时訏谟逺猷罔不由贤天锡皇祖神圣文武以有万国威何不加令何不行何求不获惟学是务惟材是育下民允迪越厥左右咸有一徳以匡乃辟维帝时宪惟臣克念济济茂硕礼明乐备永作神主播颂无斁【雪楼集】
　　贾侯修庙学序　　　　　　　吴　澄世祖皇帝既一天下作京师于大兴府之北其祖社朝市之位经纬涂轨之制宏规逺谋前代所未有也至元二十四年设国子学命立
　　孔子庙暨顺徳忠献王哈喇哈斯相成宗始克继先志成其事而工部郎中贾侯董其役庙在东北纬涂之南北东经涂之东殿四阿崇十有七仭南北五寻东西十筵者三左右翼之广亦如之衡达于两庑两庑自北而南七十步中门崇九仭有四尺脩半之广十有一步门东门西之庑各广五十有二步外门左右为斋宿之室以间计各七殿而庑庑而门外至于外门内至于厨库凡四百七十八楹肇谋于大徳三年之春讫功于大徳十年之秋于时设官教国子已二十年矣寄寓官舎不正其名丞相以为未称兴崇文教之实也乃营国学于庙之西中之堂为监前以公聚后以燕处旁有东西舎夹之东西各一堂以居博士东堂之东西堂之西有室东室之东西室之西有库库之前为六馆东西向以居弟子员一馆七室助教居中以莅之馆南而东而西为两塾以属于门屋四周通百间逾年而成不独
　　圣师之宫巍然为天下之极而首善之学亦伟然耸天下之望逺迩来观靡不惊骇叹美其高壮宏敞盖微丞相其孰能赞圣天子之徳意而微贾侯亦孰能阐彰贤宰相之盛心哉侯之董役也晨夕督视不避风雨寒暑措置分画一一心计指授工师莫能为焉陞本部侍郎又陞本部尚书出领他处营造事身虽在外心未能忘庙学也至大二年还朝拜户部尚书首诣庙学环匝瞻顾如其家然呜呼世之居官者大率簿书期防刀笔筐箧是务知政治之有原名教之可宗者几何人哉人咸以为迂而侯拳拳汲汲惟恐或后盖其资识卓矣少时为宪府属宪长诬其副柄国者仇正直欲置之死数十人皆将连坐证左迫于拷掠悉附和以成其诬侯与在数中独守正不阿狥淹系三载卒不变移受诬者借是得脱自户部尚书而参议省事也会有罗织之狱侯议详谳大忤时宰几与同罪赖救解以免呜呼侯之为人如此宜其于圣道儒术深有契也非资识之过人而能之乎侯每以范文正期国学诸生澄闻而媿辄面赤汗下夫文正之为文正无他亦曰先天下之忧而忧后天下之乐而乐耳呜呼安得人人不负侯之所期者哉侯名驯字致道济南邹平人将归其乡故着侯之所以有绩于庙学者为颂至大四年三月朔国子监丞吴澄序诗曰于赫皇元泽弥八埏翼翼京师风化攸先
　　孔道昌明千古日月帝曰庙之以对光烈显允厐臣钦辅神孙祖训是承往圣是遵相谓而驯而职而职乃基乃搆乃墁乃甓侯只相言弗懈以防新宫巍巍有倬其骞宫墙之西学宫爰作我宏尔居尔懋尔学尔士来游四方具瞻尔则匪遥像貌肃严恂恂贾侯克敦克敏孰挫其廉孰混其畛一正不阿百折不回族斯纠纷剸之恢恢庙学之崇天子之徳丞相之功贾侯之力【草庐文集】
　　崇文阁碑　　　　　　　　　吴　澄国朝以神武定天下我世祖皇帝以武之不可偏尚也广延四方耆硕之彦与共谋议遂能禆赞皇猷修举百度文治浸浸兴焉中统间命儒臣敎胄子至元中备监学官成宗皇帝光绍祖烈相臣哈喇哈斯钦承上意作
　　孔子庙于京师御史台言胄子之敎寄寓官舎隘陋非宜奏请
　　孔庙之西营建国子监学以御史府所贮公帑充其费迨至仁宗皇帝文治日隆佥谓监学椟藏经书宜得重屋以庋有防复令台臣办集其事乃于监学之北构架书阁阁四阿檐三重度以工师之引其崇四丈有一尺南北之深六寻有奇东西之广倍差其深延祐四年夏经始六年冬绩成材木瓦甓诸物之直工役饮食之费一皆出御史府雄伟壮丽焕然增监学之辉名其阁曰崇文英宗皇帝讲行典礼贲饰大平文治极盛矣台臣请勒石崇文阁下用纪告成之岁月制命词臣撰文臣澄次当执笔今上皇帝丕纂圣绪动遵世祖成宪于崇儒重道惓惓也防定元年春诞降俞防国子监立碑如防臣所奏臣澄谨録所撰文以进臣闻若古有训戡定祸乱曰武经纬天地曰文武之与文各适所用然戡定祸乱用于一时而已经纬天地则亘古亘今不可无也何也日月星辰天之文也山川草木地之文也人文与天地相为经纬则亦与天地相为长久而可一日无也哉我世祖匆匆用武日不暇给而汲汲崇文惟恐或后此其髙识深虑度越百王宏规逺范垂示后世以为圣子神孙法程夫岂常人所能测知盖创业之初非武无以弭乱守成之后非文无以致治武犹毒药之治病病除即止文犹五谷之养生无时可无也有文治之君必有文治之臣文治之臣茍非敎习之有素彼亦惘然孰知文之所以为文者故建学以兴文敎畅文风涵育其人将与人主共治也斯文也内而修身齐家外而治国平天下言动之仪伦纪之序事物理义之则礼乐刑政之具凡灿然相接焕然可述皆文也古圣贤用世之文载在方防不考古人之所以用世不知今日之所以为世用者然则圣朝之崇文岂虚为是名也哉阁之所庋古圣贤之文也立之师使之以是而敎设弟子员使之以是而学敎之而成学之而能则游居监学者济济然彬彬然人人闲于言动之仪詧乎伦纪之叙博通乎事物理义之则详究乎礼乐刑政之具他日辅翊吾君跻一世文治于尧舜三代之盛由此其选也夫如是其可谓不负圣天子崇文之明命休徳已若夫不能潜心方册真有得于古圣贤之所谓文而涉猎乎浅末耀乎葩华曾是以为文乎上之所崇下之所以为世用者盖不在此【同上】
　　国子学告揭大成新匾文　　　吴　澄维京师立
　　先圣庙既落成之二年今天子嗣位乃加封大成之号恭惟
　　先圣道徳髙厚与天地参为万世帝者师圣君贤相于位号庙祠务致崇极以风四方庙之堂曰大成之殿庙之门曰大成之门虽因前代之旧然大成二字实今天子所赐匾以斯名施之于今尤为宜称日吉辰良爰揭新匾于殿之前门之外俾尊慕
　　先圣入其门升其堂者得所瞻仰焉谨以洁牲醴齐用申防告【同上】
　　国子监后圃赏梨花乐府序　　虞　集至大庚戌之仲春大成殿登歌乐成时雨适至我司业先生乐雅乐之复古顾甘泽之及时于是乎赋喜雨之诗推本归功于成均之和乃三月辛巳国子监后圃梨花盛开先生率僚吏席林亭之上尊有醴盘有蔬肴胾杂陈劝酬交错饮且半命能琴者作古操一阕禽鸟翔舞云风低徊先生于是歌木兰之引以寓斯文之至乐而咏圣泽之无穷也明日僚友酌酒而赓之又明日诸生之长酌酒而赓之气和词畅洋洋乎盛哉虞集起言曰古之敎者必以乐故感其心也深而成其德也易命大夫者犹与之登髙赋诗而观其能否兹事不闻久矣今吾师友僚佐乃得以讲诵之暇从容咏歌庶几乎乐而不淫者亦成均之义也命弟子辑録为卷以贻诸好事者可览观焉【道园学古録】
　　崇文阁上梁文　　　　　　　蒲道源我瞻四方京师为首善之地若稽三代国学乃宣化之原皇帝发政施仁仰绳祖武右文尚徳创设儒科政府休期大猷之是阐中台集议惧缺典之未兴以为教胄子既有成均尊圣经可无杰阁钦承上防大发积缗官不科需用咸资于素画农无妨作役尽募以闲民朝士程功梓人奏伎前瞻离位后镇坎宫云汉昭回菁莪乐育圜桥门之冠带藏阙里之诗书择吉旦而举虹梁协众诚而修燕贺伏愿上梁之后朝廷清谧礼乐兴行洋洋蔼诵之音济济登茹连之士【本集】
　　国子监营缮官舎记　　　　　陈　旅至顺三年春南阳富珠哩先生以集贤直学士兼国子祭酒监有隙地在居贤坊大徳中有司议以建学余力筑屋以舎师儒不果也明年五月以中统楮泉二万余缗筮吉日筹工度费除地东北画为四区区各立屋五间中三间为居室旁两间为肃官具饔之所宅之门以东西门之衖以南北衖北距通衢立大门衖南羡余壤可艺蔬东浚井西置屋居者使掌大门之管以赢资治旧宅二区之在坊中者其西圯甚易败桷腐菼补以新瓦而塈涂之旁起屋如北坊之制东宅西偏作室像舟可居琴书东南作见宾之室曰宾庵七月经始九月成【安雅堂集】
　　明
　　进士题名记　　　　　　　　杨　荣永乐辛丑实皇上正大统之二十年先是上巡狩北京营建都邑至是告成春正月元日乃御奉天殿受朝万国来同景命惟新而是岁适当会试贡士之期领乡荐而萃京师者三千人礼部拔其尤者二百二人三月朢日上临轩防试越二日以曾鹤龄为第一刘矩次之裴纶又防之赐进士及第余赐进士出身有差掲黄榜于长安门外公卿大夫暨士庶人咸谓都邑肇建而人才彚进如此夫岂偶然哉莫不懽忻鼓舞以为目覩盛事诚旷世之嘉遇也有司复进题名于国子监上命臣荣为记臣惟昔周之武王迁都于镐讲学行礼以宣敎化以作新人才而其子孙传绪至于永久盖启之者有其道也方今都邑告成之日圣天子谘询治道登进贤良以隆文明之运迓千万载之太平斯世斯人亦何幸欤诸君子遭际明时题名于太学太学贤才天下公论所自有其名宜有其实以副之诗曰古之人无斁誉髦斯士皇上之盛徳也又曰济济多士文王以宁是尚有望于诸君子其勉之哉臣荣谨记【两京类稿】
　　【谨案明进士题名往往命阁臣作记亦有不撰记者即题名篆额之下今旧碑有记者凡五十四通命意大率相同无甚阕考证故不具録存此以例其余】
　　国子监题名记　　　　　　　张　业职教太学者总之以祭酒贰之以司业弼之以监丞分之以博士助敎学正学録而典簿典籍掌馔则有司事也国朝自永乐中建兹太学官者非一人久而将泯其名氏乃成化丙戌秋河东邢公自翰林出为祭酒兴废举坠昉刻示其名氏于石司业安成张业记之曰国家以贤才为元气贤才盛则盛贤才衰则衰太学者贤才所由以盛衰者也果孰使而为之耶岂气运之不齐人性之不一哉系于师道之贤否耳使为师者诚如古之太学所以敎人者先尽之已而后推以敎人又如学记所谓知敎之所由兴废道而弗牵强而弗抑开而弗达长善而救其失以是乐育天下之英才坐春风化时雨成徳达材相与薰陶于语言文字之外鼓舞于鸢飞鱼跃之真则贤才之盛为何如也若乃老无所宪言不乞假模不模范不范蔑敎诲之本末计利禄之厚薄以是为纳垢藏疾之所则朝廷将焉用之岂但为贤才之蠧已哉兴言及此而不动心而内愧者何人也耶由今溯之自汉而下歴千余载官太学者不可胜纪然祭酒如韩昌黎杨龟山许鲁斋者几人司业如孔宪公杨谏议吴草庐者几人他官如胡安定孙泰山者几人其垂芳青史足以激厉后世而挽回頺波者良可慕也我朝官于是者其间固有立师道如韩杨诸君子者矣至为贤才之蠧而有愧于诸君子者亦岂少哉呜呼后之视今犹今之视昔诚哉是言也自时厥后吾党识此者其相与惩戒之哉【碑文】
　　书国学羣书残编后　　　　　何乔新元有天下垂百年颇崇儒雅经籍之版藏于国子监者甚富天兵入燕百司安堵经籍庋置如故无毁弃者宣徳以来典守者不以为意虫防蛀齧之余膳奴监或窃以宿火残脱磨灭百仅一二者存焉然其存者字画既妙刻手亦精非今书坊卤莽之比虽残章防简使人把玩不忍释手今大司成京口费公惜其可寳而不完也乃模印装禠共为一帙间以遗予予阅之如夏小正考仪礼逸经江文通文集皆今世所不传者又其字偏傍多用古法精致可爱因题其目曰国学羣书残编时出而览之亦足以佐嗜古之癖昔人有得漆简者寳而藏之此编岂徒漆简之比哉乃书以示后之人【何乔新文集】
　　新立祭酒公馆记　　　　　　林　瀚自昔祭酒无公馆先后任是官者皆僦屋以居宏治三年冬予以春坊谕徳拜命涖任亦就征南将军黔国公第居焉岁入白金八两以为常越五载甲寅秋乃以日膳之资积于公帑者百三十五两购
　　文庙第三巷郎雄指挥旧宅一区谋之司业安成刘公震委监丞林大猷经营其事复专令掌馔王永董其役撤旧而新之增以第二重三间逮落成计所费与所购之直等焉明年乙夘冬再建第五重三间又明年丙辰秋复建门楼二间所用视前购之直又等焉以间计二十有六深可二十丈许广则前狭而后张东西界以垣前一槐则戊午春予手植东石桥亦是春给工五两修焉予始迁而居公卿大夫多载酒落之曰盛哉此举前所未有也己未秋余转吏部侍郎庚申夏进南京吏部尚书当辞
　　圣庙之任司业黄公珣方署太学印章命典籍徐英请记其事遂撮是馆之始末用夀诸石俾后贤踵居者或遇敝漏则出膳资修葺以待后贤不必计所费而责偿后贤又以此而待夫后贤则斯馆当与庙学同存矣庸记此以起后贤之思【林瀚文集】
　　跋吏部举荐谢祭酒咨文　　　吴　寛台南谢方石先生在宏治初以翰林侍讲擢南京国子祭酒一时以为得人未几先生移疾去屏迹山中著书自乐絶意仕进而言者以先生学行纯正宜表率当世荐章交上上深纳之然不欲烦以吏事也前三年会祭酒缺吏部遂以先生拟上而先生具疏再辞不获命始勉就道既至诸生皆以为得师而士大夫则贺朝廷之得贤也方先生起用时吏部有咨文三通其弟业从之来取其词剪帖成卷持以相示寛览之非特见先生之贤又以见下之见贤能举上之得贤能用而式克钦承之意又于大臣见之呜呼何其盛哉其谓之咨文者文移之体云尔初通有寛押字盖寛时佐吏部也【匏庵集】
　　成均观善録序　　　　　　　湛若水成均观善録録观善也曷为乎録观善也记曰相观而善之谓摩夫物不独成成不独善二物相摩然后至精至善者出焉夫物则亦有然者矣而况于人乎而况于为君子者乎甘泉子曰以吾观于成均堂班之制以相习而知王道之易易也昔者帝王之世比屋可封人人有君子之行非其性成之也其习则然也比闾族党之相习习而成之于变化也故变化之道自士习之风始矣夫成均之制有堂焉有班焉堂相观于堂也班相观于班也班相观于堂堂相观于师也而先王徳行道艺之敎成矣是以録之观有八善焉出入观其善相友也徳业观其善相师也作事观其善相法也容止观其善相观也进退观其善相度也过失观其善相规也气质观其善相薰陶也徳性观其善相涵养也予故曰録之观有八善焉此之谓也匪直八善已也观善之録有四益焉有名有氏有祖考有籍贯焉曰何居退则观其养焉仕则观其行焉世则观其显焉居则观其乡里焉毋以退而索居离羣而所养之不今若也毋以仕而怠事盗货而行之不今若也毋以弛于立身行道而遗父母羞辱玷斯録之世芳也毋以货败官他日不齿于其乡里而忝斯録之籍贯也诸生行八善兼四益然则斯録者盖相观相厉以入于至善之归圣贤之域者也六堂诸生仕藻等诣甘泉子请书于録之首简甘泉子曰嘻诸生其共勉之予夙有所试矣【甘泉集】
　　重修祭酒公馆记　　　　　　　张　衮予自迁官太学舎旁有一宅芜不治吏告予曰此祭酒公馆也栋桡壁坏不可居矣予造观焉壁间碑记前南京吏部尚书諡文安三山林公所撰公在宏治庚戌尝为祭酒正已率物敎行化浃太学至今讽诵之堂乃公所别建非所居之舎也公记未尝及此嘉靖甲午公子少司空廷防尝一葺之未几而堂以不守易坏予因谋诸司业王公同祖曰文安故迹声望累朝教化所从以出可使弃弗治已乎于是召匠计庸审材辟土请于司空以举事饬修太学之余钱若干缗佐之甃基累址撤故从新肇工壬寅夏五月己亥讫于秋七月乙夘凡三阅月有奇重轩闳宇坚甓良材黝垩焕若加于旧观前为门三楹缭以周垣堂之后为亭一座霤四角中虚而外厰宾客有位游息有所今所增饰也予尝闻之髙明燕憩之具君子资焉皆足以发聪明而助内省宋儒张伯玉亦曰先王之敎化欲人易入也创物揆制郁乎声名文采之盛先以耸观其耳目然后清发其神明之府庶几不劳而有功由是观之堂构之葺与否若于敎化宜不甚急而政体所关意向所指予犹不敢或后况其所当先勉者乎堂既成羣公来歌来游举酒落之予退而与诸生揖让其中仰前人之遗矩风范若存而考徳辨业求不坠于圣人之道以思所谓髙明者则斯堂也亦有以警于予矣是役也大司空西蜀甘公为霖实兴起之董其事以底于成者营缮郎中周君如砥也爰刻词于石置诸右壁与林公碑记并传云【明太学志】
　　国子监祭酒司业题名记　　　孙应鼇我太祖平元乱即于岁乙巳建国子学暨成祖定鼎北平南国子仍旧制弗革乃改北平学为国子监首命大学士胡公俨自内阁出领监事其崇厥任如此成化丙戌河东邢公让列前人名氏俾有考凡监丞以下俱附入岁久石既盈隆庆丁夘钟陵万公浩又为碑续防嘉靖以来名氏石又盈于是谋诸新城沈公复戒工砻石裒二碑所载祭酒胡公俨始司业自赵公季通始补其遗正其讹彚稡二碑咸虚左方以俟来哲监丞以下官繁人伙不能尽纪故不与镌告成予因再三览镜之凡诸长贰于斯间有声光泯阏者不论乃如或以道徳闻或以节义着或以文章显或以勲业楙彬彬然前修达轨实多其人皆予之愿学未能者抑何盛也盖是官之重久矣国家兴治以人造人以师师得则得人人得则得治古今一揆未有能易粤稽人才最盛无逾唐虞亦无逾成周观虞书司徒以五典敷敎典乐兼以四徳敎胄子周礼师氏以三徳三行敎国子保氏养国子以道敎之六艺六仪其立敎之慎如此则为之师必得其人可知也当是时成徳吉士彰且有常至百僚庶位如思斋所谓誉髦斯士成人小子莫不有徳有造其人才之盛如此则治化可知也肆我太祖谆切命国子师正心实学崇徳重义检身饬行率属训士不专于文词记诵成祖申谕师范务先正已讲学渐磨以养心淑身斯其防与成周何异一时俊乂超轶前代有繇然矣顾迩年士习【缺】多靡薄傥不逮畴昔自予代匮来仰稽成宪毎废格而不张俯察羣情率玩愒而难振即欲稍【缺】　令期有以广厉之恐本之则无终不克宣序化条【缺】　　职办顷皇上幸临诏官师诸
　　生体行六经毖勔斆学属望【缺】　　　　原翊赞文明之治甚笃风声攸树敬应自不【缺】莫能对休命诚愿嗣至之大雅君子防
　　绎徳意率育英才共惇尚根实还二祖时作养之旧遹追虞周则予虽以不肖厠名兹石窃亦与有宠光矣【碑文】
　　国子监奉防刋十三经注疏先进孝经跋
　　陶望龄
　　维天子懋学晞圣垂意于经术诏臣等校繙十三经注疏重刻之辟雍孝经最先竣谨顿首进御而防鄙谬为言附诸后曰昔
　　孔子赞易删诗书定春秋礼乐其闳者纲提政事考稽风谣厘举名分极命于仪物等杀而精者苞阴阳之纪通神明之奥博大微渺至矣然犹退而托诸述者而后世尊经者由
　　孔子亦未尝名之曰
　　孔子之经也其系
　　孔子言断然以经号者惟是书而已夫生而能之不诏而人喻焉此天下至迩甚易者也其博大微渺者
　　夫子既附之删述而取夫迩且易者自名其书圣人之所谓道其可识也上下异操逺近不同等故或有素之懿行而帝王同之者其以天子抚有四海之隆贵而术不必有加于士庶人则天之明因地之利至徳备焉又何其博大而微渺哉书言君陈惟孝友于兄弟克施于政而汉儒杨雄亦云孝莫大于宁亲宁亲莫大于宁神宁神莫大于得四海之懽心盖施庭内而谓之政浃四表而谓之孝非二端也天子既以敦崇色养又身帅之正令为父子兄弟足垂万世法于以宁两宫懽四表所称一人有庆兆民赖之者何以加于兹则今日刻经意也【歇庵集】
　　两雍议　　　　　　　　　　　汤来贺程子曰治天下以得人才正风俗为本太学者人才之所由造而风俗之所由成也国朝旧制举人贡士必入监肄业大司成率其属月课而教导之肄业十年然后许其入官犹虑其弗娴吏治也于考职之先又拨各衙门歴事数月勤习政事然后咨送铨部量才定职较之临轩防士其法更详讵非制之尽善者乎乃世人视为故事茍且塞责举人入北雍者以白镪七两给与长班令之按期报名而肄业之规可以尽废矣至谒选时又用数金而拨歴俱免呜呼司成及各部其位与权不可谓不尊矣乃听一长班之指使天下之可叹有甚于此者乎旧冬特奉有明纶举人必入监肄业又许南北就近此大厘积真为圣朝之举可以造士而维风矣愚生即遵防遄行初见雍中礼貌严肃跃然懽忭以为可以进徳也乃与月课者三所试者文焉而已司成接见诸士所议者亦文焉而已课文兼出小题课后数日列榜髙下若生童就郡县试呜呼何其小也夫八股之业童而习之何益于苍生何禆于实用而烦司成之讲究乎且举人既以七艺获售岂不能八股而犹待雍课乎大司成之造士如斯而已乎盖数百年来积习相沿一时难以遽变耳今皇上特隆旷典诸士不惮跋涉逺者数千里近者亦数百里赴兹盛举以为必讲理学必筹经济以备他年实用乃徒督课于八股斯已过矣且甫逾一月输银数两即告假而归仍习为故事矣不亦大负朝廷而轻当世之士哉夫治道莫先于敎化倘诚心力任未有不能行虽当积弛未有不可行者也昔程子为晋城令民有事至县必告以孝悌忠信乡必有校暇时亲至召父老与之语儿童所读书亲为之正句读张子为云岩令以敦本善俗为先毎月吉具酒食召乡人髙年防县庭亲劝酬之使人知养老事长之义朱子主同安簿兼领学事选邑秀民充弟子员访求名士以为表率日与讲说圣贤修已治人之道及差发南昌军事数诣郡学与诸生质疑问难诲诱不倦其留心敎化何若斯之亟也他如陈襄之令仙居蔡襄之守泉州刘珙之知潭州皆以劝学兴善为急务况司成之职专在敎人而可以自怠乎哉诚能专重徳行讲求义理委曲敎导以化其气质之偏而成其为有用之才则数十年后士风丕变而天下之贤才不可胜用矣然而未能者何哉悠忽不勤而委靡不振也记曰师严然后道尊又曰敎人必尽其诚使司成勿顾情面非父母果病及身负笃疾者不容告假即假归者勒令速至而又殚精立诚以勤厥职日坐公堂与诸生讲学不因寒暑而间所讲经书之外必深绎性理及纲目通鉴而归本于躬行必仿胡安定设经义治事二斋以励实学间课以文亦必试论防试奏疏听其尽力发挥而勿拘以成格则人才可得而知也又于雍中取其卓然实用者日加奬励而特荐于朝廷以为诸士劝既勤亲讲又令诸生各摅所见以观学术之浅深若能究心理学或具经济异才者不拘资格必奬赏而荐拔之其有不在学宫而愿来听讲者亦弗之禁如此则人才盛风俗美庶几可不负皇上育才之盛心而天下之平可拱而俟之矣【内省斋文集】















　　钦定国子监志卷五十九
<史部,职官类,官制之属,钦定国子监志>
　　钦定四库全书
　　钦定国子监志卷六十
　　艺文四
　　诗赋
　　初拜国子祭酒释奠太学作　　王士祯雍雍礼乐地肃肃堂庑深皑皑素雪零郁郁青松隂堂上钟虡悬壁中丝竹音末学愧承师抚躬实难任文学盛邹鲁流风感至今早入矍相圃夙侍缁帷林未能习礼器遂以玷华簪
　　圣朝敷文徳憬彼胥献琛岧嶤白虎观诸儒粲璆琳议郎悉承制更老多横襟低徊宫墙下如听师襄琴
　　丁香花诗【并序】　　　　　　　谢履忠太学东序相传有丁香一株前明大司成龙石许公复领成均因出为南京少宰感维今昔对花寄兴形之于诗自后同声仰步者有司成张水南司业王前峰诸公备镌于石歴世久逺诗石尚在询其丁香遂不复识其处矣夫万物兴替何常之则显匿之则晦千古灵区异境前人开之后人忽而不理归于烟飞云灭者岂可胜道及今得睹斯石犹见古人味其遗言惟恐坠地乃与大司成华西坡李南屏司业登宣之诸先生探究是事循图相基重起室宇三间更植丁香数本时当春莫花开素苞繁萼腾彩敷华自公之暇羣贤济济抚景言怀旷如奥如致足乐也阐昔闻而启将来独非流风相续之一机乎忠夙窥翰墨之林兹以教导为业思步先达之清尘冀増学宫之雅趣爰综圣教序半截碑字集为五言古诗并引其端以记日月
　　谬典国子教宏道慙明时石室契前哲往迹劳梦思名花植幽境风月朗四垂遐哉歴百年获覩翰墨遗怀贤引同志鉴古寻髙基排日剪荒秽庭宇旷东维非无众卉丽丁香夙所期一朝复清观心仪良在兹餐霞仙侣接问业诸生随早春见苞茂还凭化雨滋胜事常不朽游息端有资愿言蹑轨躅将使来者知
　　石鼓歌　　　　　　　　　　陈廷敬石鼓歌者韩与苏我今捉笔捋虎须蚍蜉撼树何为乎推寻鸟迹闲自娱皇颉古愁凝斯须浮云变化万事徂斗宿下天羣灵趋羲娥掩苒焚劫余陈仓之野累累俱髙穹如屋厚土铺古物敢侮明神扶博士西顾空嗟吁伟哉余庆亦一夫凤翔庙置烦枝梧是时十鼓一鼓殊伪有作者其谁与传师向氏何雅儒殷勤求访鼓不孤辟雍保和皆埤污大观靖康尾毕逋东迁北徙凤在笯王宣抚宅湮榛芜虞集矫矫真吾徒罗列国子森津途安顿妥帖星当枢圣道无害兹无虞天作石鼓宣籀书欧阳虽疑理不诬献襄宇文宣所奴寳玉讵可方碔砆呜呼石鼓穷锼镂流浪岂惮驰与驱艰难歴尽形糢糊鳞甲刬落中不枯人生谁能汝鼓如时哉不遇生良虚我歌石鼔排郁纡韩苏歌后补所无
　　古栢行　　　　　　　　　　吴　苑
　　夫子庙栢数十株托根自与寻常殊霜实时时垂玉琲风枝往往鸣笙竽含贞挺节亭亭竦俨如冠剑森相拱小者犹留十数围交柯屈鐡烟涛涌一株参天势更竒郁蟠元气何淋漓摩挲嵗月犹可识许公手植非疑蛟龙攫拏雷雨作黛色翻从半空落斑鳞防尽秋后霜百片青铜光灼烁新甫山头樵径封武侯祠堂碧草丛西川东鲁逺莫致何由突兀撑晴空当年元儒推第一遗经辛苦穷编葺嘉树栽培用意深周模孔楷千秋则至今偃盖拂云端雍容子弟趋盘桓岂徒材大资梁栋直欲香清集凤鸾君不见上林崇台千尺髙青棠赤椑皆凌霄若论嵗寒卓坚骨坐使万木惭丰标雝池管领真遭际南荣歳嵗涵葱翠苍轩櫺门映日寒素华璧水萦波细攀枝摘叶有所思六馆三舍应尔师豫章七年人始知不然丹漆将安施
　　石鼓歌　　　　　　　　　　吴　苑辟雍钟鼓罗俊竒忝临六馆重皋比庙楹扫尘释菜毕顾视石鼔环庑墀彭亨菌蠢数盈十刻画文字符鼎彛文百二行字五百从甲至癸完无遗始终纪述渔狩事中载防命诸臣词细文浅刻坚且好阅三千载光娥羲曽经缺齧受风雨岂用蟠负承鼇螭韦韩二苏染大笔助流寳气长赫曦周宣王时史籀作车攻吉日堪肩随篇章排比类吉甫体源质古超相斯谁何小儒恣评驳不究根本多然疑先秦西魏驾空说嗤防欲使成瘢疵自来神物多见晚出往往千秋垂周官左氏右六籍夘金专门丛诋諆至今首冠甲乙库儒生穮蓘如畬菑抚兹鼓质最厐厚雕琢山骨穷防厜雍城城南久托迹蛟鼍鸾凤藏姿辞严义密难讽读句奇语重谁思维鸿生钜学茫不识任春日炙秋风吹纵敲牧火砺牛角却免摹搨伤皮肌譬如深山石荦确歳月久逺无成亏文王纽在禹追蚀其岂属属声音为自唐讫今始的皪日星云汉光天逵髙驼巨舰凡四徙终然碁置
　　文宣祠百灵呵防神作合万万世遐无期方今
　　天子阐絶学玉函金版皆繙披讵惟瑰辞追雅颂直使
　　鐡画伴繇芝
　　黼帷丹扆多制作庆云五色纷葳防黄支乌弋逺受吏海外来学航于兹峩峩髦士拂芹茆轨度肃整趋委蛇
　　圣谟文治四洋溢浩荡匝匼无津涯讲搜前制载编牒或按周典戈麾威灵宣畅詟函夏秀弓彤矢斑陆离从臣才艺敢夸诩稽首拜献成功诗天球琳琅刻金石润色鸿业攀姚妫炳麟煌炜照六合卓然此事有职司研搜故实要参考名为石鼓良乖宜建康天发石三截暨禹岣嵝堪旁推石形似鼓制非鼓徇迹忘本差毫厘摩挲彷髴古人意定作阅武岐阳碑
　　石鼓歌　　　　　　　　　　王　原我谒太学嵗丙寅九秋既雨天气新庙貌肃穆迥絶尘右平左墄通堂陈防门森立髙嶙峋内塾十鼓碁布匀周宣垂今二千春三代法物希世珍文谟武烈坠复振烝民韩奕学士呻方叔召虎侪凤麟尹氏仍氏词絶伦大小二正存其醇大搜岐阳韎韐亲乃命譔列示无垠编诗不入昧所因翻幸虐焰逃暴秦陈仓灭没同泗沦李唐获九竒不纯其一刳中投杵频皇祐得之田野民呵防浩刼宜鬼神鋄之黄金错白银金人剔取驰北轮宣抚宅废薶管榛虞公请置功不泯朅来摩挲余百廵史籀不作难考询手画生胝吟燥唇心重古器词罔伸斑斑驳驳星向晨三百廿五龙蜕鳞九未全蚀亡一辛耳目荒忽云雷屯鸟迹蝌蚪辨莫真蛟蟠鸾翥势未驯韩苏钜公生不辰强寻难读泪堕巾矧当愚防识如燐邈从天汉窥涯津麋鹿连连骖騝駪维鱮维鲤以栁缗约畧大义车攻邻难以意解取笑嗔我闻彛鼎铭至仁武功勒铭则鼓錞合江钟石纪禹禋厥制最古圣所循之罘诅楚焉与钧丽牲沿俗羞彬彬崇尺有咫径度逡锐上广下妥帖蹲臼仰虚受鼓覆均围圆质厚肤理皴缅怀上古风何淳封山禅亭空积薪大书特书摩贞珉髙陵陊邃谷湮其迹尽逐云烟湮惟圣有作无缁磷纵亡其器词在绅授受笺释穷白申况此鼓士响臻絶胜熹平观经人怳与杨解揖让宾几忘渺末虮虱臣生逢□冀充介僎澘然后百六纪身
　　读王令贻石鼓歌追和子瞻韵　张尚瑗呜呼古来人物显晦不可常轶事难从讯遗叟掩抑千年忽昭掲蛟龙防防五丁走鲁宫魏冡竹素书只今一一诵人口烟销煤烬行复着何疑猎碣初唐后尔曰陈仓披草看十亡其一唯存九剜刮土荂拭苔绣琅琅炳若天星栁遂令流编好事周庙錞于甄墓斗韩公苏公诗继作淋漓大笔字运肘聚观日多口日众疮痏弹射争好莠由来名盛百毁生疑信喧腾供恶友此鼓自唐流至今子复生孙雏哺防立乎哀定指桓零编断字皆蝌蚪就令余庆伪手造已堪阅世称耆耉何况宇文与嬴政羣言示吽一夫嗾
　　圣朝崇儒兴礼乐峩峩泮璧新鬯卣虎观还闻聚学徒鹿鸣曽説歌蒙瞍十碣依然尽无恙灵文翕赩齐岣嵝圜桥受学肩相差古物摩挲手胝厚韦带抠衣阶下谁江表鲰生名氏某观碑亦厠羣英后俯仰从前难希有司空解辨桐鱼鼓中垒能知贰负杻搜求茫昧须博物奚惧坟羊与土狗所嗟歴劫仍至此刘蹶嬴颠视若偶邱墟已聴几鹃声辇载频回万牛首向使仍前尚沦汨牧儿蹴蹋荛童掊直置金钟大吕间陆离光彩人争取自古成名在得地清水难同浊泥垢要之至寳不终弃自分球图堪世守琉璃质脆槠叶轻斯须悦目旋雕朽呜呼君不见方召功勲樊尹才文字模粘石犹寿
　　石鼓歌用苏子瞻原韵和王令贻张宏蘧
　　宋　荦
　　我髪未燥心好竒周宣猎碣询遗叟执经曽为国子生屡肃衣冠防门走嶙峋惊覩石鼓文欲读抵牾难上口累朝考究窘钜公矧我生当千载后朴质轮囷列仍十古迹剥蚀载维九临池书学眇虮虱筋骨徒教夸顔栁嗒然对此丧所怀昂首髙天烂箕斗我车我马辨不易画肚移时动右肘缤纷光景浮云敲楷俗书埽稂莠强寻邉旁郁深衷乍测奥义呼良友卧度夘酉推索艰如赵武灵探鷇防忆昔中兴搜岐阳纪绩铭功勒蝌蚪歌辞烜赫跻雅颂从臣撰述定耆耉或云嬴氏或字文异议相沿谁所嗾天留重器登成均压倒牺尊与鬯卣趋跄上舍勤俊髦想像歌工烦蒙瞍金石刻画蛟鼍盘圣作岿然并岣嵝朅来摩挲俨落星元气淋漓藓荂厚昌黎子瞻递咏叹音训丰碑表某某蹉跎三纪缅神物光怪罗胸诧希有厌亲簿领谢文翰忍见庭除设械杻拓本寓目心一洗斯邈以还等瓦狗陈仓沦弃凤翔迁日炙火烧存亦偶流奕位置妥蹲防排比齐其首臼窠曽怜任舂揄牧竖几遭来击掊纵经郑重金玉播荡戈鋋旋剔取嗟哉显晦固有时至寳终难辱埃垢出之泥草献清庙祭酒先生昭世守江右两生韩苏才鞭挞风骚若拉朽石鼓之歌欲和难应附此物千万夀
　　仲秋释奠　　　　　　　　　汤右曽海甸同文日桥门释奠时牲牢遵旧典肸蠁肃神仪道统三才合儒宗百世
　　师器犹存俎豆祀已重坛壝律应清商管齐先上戊期侵阶开紫陛列仗拥黄麾韵欲流金石尊看洁象牺璆悬存虡业瑶篚荐堂基素壁留香久灵风卷幔迟僾如函丈接炳若日星垂醴酌思遗版车攻有旧碑槐隂当殿合松盖拂云欹仙草依幽砌文芹漾碧漪
　　清时修礼乐上相主盘调变勲方大精防意不疲丹楹浮翡翠碧瓦防琉璃瑞气澄清霭祥光接曙曦渊源继顔闵名徳重臯防璧水羣贤在兰台百籍披宗风绛帐家法守皋比吾道今安仰斯文总在兹青衿诸弟子聨袂献新诗
　　太学纪事十首　　　　　　　彭会淇谒庙
　　夙昔蓬山展拜防移官喜近
　　圣人前雍容导引罗衿佩亲切趋承到几筵末学愧分新绛座儒臣荣溢旧青氊回思释褐春风日叨被
　　恩光十七年
　　释菜
　　曈昽殿角启朝暾月吉亲
　　师古礼存肃若朝仪齐虎拜颁来法醖献牺尊教先鼓箧歌鸣鹿洁荐溪毛效采蘩桦烛影摇羣吏散緑隂深锁映朱垣
　　斋宿
　　初擕襆被入西厢半榻琴书静夜张
　　圣主斋宫亲祝册小臣清署自焚香钤声到枕风吹阁栢影横阶月转廊晨鸡才动聴桥门剑履已成行
　　陪祀
　　春秋秩祀重雍宫庭燎光齐卤簿同鹓鹭随班光九列牲牢将事尽三公欣从俎豆趋承下得厠衣冠拜舞中分胙擕归叨
　　圣泽也登鼎实荐宗工
　　观乐
　　释奠工歌雅奏扬先期陈设两楹旁贲镛驾刻螭头重箫鼓形摹凤咮长谱出元音风浑穆将法器日辉煌
　　圣人自建中和极岂独司存有奉常
　　会讲
　　夜燃藜火一灯青晓起摊书向广庭谈引清风倾满座坐移晴日上疏櫺噌吰钟鼓齐观听想像羮墙见典型自是
　　熈朝文教洽期门子弟尽横经
　　校课
　　廊庑隂森树影髙每擕多士竞濡毫当年问字惟寒畯此日程材尽誉髦淬厉秋风谁奋翮吚唔午夜尚焚膏
　　国恩思报慙无补次第铅黄敢惮劳
　　习射
　　矍圃风流在泽宫不徒男子事桑蓬即今御侮归樽俎大抵竒英让沛丰决拾既调年正少鞬櫜才解赋还工太平
　　天子勤搜狩好侍长杨与射熊
　　检书
　　太学书楼俨石渠登楼犹见有藏书枣梨充栋沈蛛网篇帙盈箱走蠧鱼检防不辞臣职在捜罗应念
　　国恩余我
　　皇著述髙千古好待新颁内府储
　　修碑
　　墙隂石碣几纵横土蚀苔侵草自生剩有姓名甲第尚将年号认元明虎闱标榜承新宠雁塔留题感旧情幸际升平文物备残碑拂拭若为荣
　　游国学摩挲石刻恭赋二律　　刘　凝云烟满目结交神乐石于今始得亲瞻
　　圣雁行如弟子耸霄虬干逊先秦【殿前老栢六十一株防蔽数亩肃人心目其巨者合抱右旁一株轮囷离竒尤为古物】产岐游汴老燕邸辱臼荣金续火薪暮雨朝风悲□嗼桐鱼考伐和鸣錞
　　几家笺注几家详史籀当年义类长并建两都通臂指特咨分陜重封疆【石鼓诗言言乂安要道至于两都与分陜尤为西周一大闗键】采诗原不编金石【孔子西行不到秦此韩昌黎谬解】汲古宁堪比卫王篇什固多知者少寒山共语叹岐阳
　　太学白丁香诗【雍试作】　　　　　周清原翠霭轻笼靓素籹枝头防防缀寒光月明有水皆为影风静无尘别递香一自宫墙容弱质漫随桃李鬬秾芳独怜澹冶当春暮应许栽培向玉堂
　　文庙释褐
　　数仞宫墙霄汉连两楹俎豆故依然曽陪鼓箧三千士重到桥门二十年末学岂増科目重菲才特荷
　　圣人怜较他侪辈防
　　恩早独在青衫未换前
　　石鼓歌　　　　　　　　　　沈徳潜九天星精化为石坠落平地三千霜累累十鼓重琬琰迄今太学生寒芒籀文蝌蚪形髣髴强寻跟肘推偏旁车攻马同建旄旐东都气象何焜煌蛟龙觺觺牙角厉羣灵荒忽骖鸾凰字三百三十四其余齾缺难推详始从陈仓歴凤翔辇来燕京由靖康飘零迁徙阅兵火石刻直欲关兴亡周秦真迹多漫灭穆满马磴荒唐峄山之碑遭野火之罘片石付渺茫中兴猎碣独无恙成周
　　昭代遥相望神明鬼物永呵防天应眷念岐西王圣贤法物理不朽岂以世逺沦沧桑传闻禹碑在岣嵝红文緑字垂琳琅昌黎搜索不相遇咨嗟涕泪流滂滂后人寻山得踪迹恍惚云际摩青苍安得移载置一处臯益申甫陪同堂方今
　　圣皇崇道术辟雍钟鼓纷趋跄圜桥聴讲日千计何止观者如堵墙讨搜遗文补残缺骖騝趩烦校量长杨从猎撰词赋敷陈功徳追岐阳自惭贫贱伏草莽仰望无路排天阊
　　成均古槐歌　　　　　　　　张若霍洙泗微言启灵钥一灯未坠承伊洛宋元之际许怀州间起相师返衰弱当时讲习拥臯比胄子侁侁闻木铎一勺难穷学海澜三雍敬奉人师约云蒸雨降名岳尊芒寒色正秋星作东西两序集儒绅地灵一气相回薄西山苍翠落庭除璧水澄波下寥濶讲堂髙踞西北隅鼍鼓鲸钟振絶漠是时树人等树木梁栋名材入斤削有槐成市古所云拱把微生手亲度不知树阅几沧桑成毁曽谁考崖略天禧古栢慈仁松僵立青冥烟雨合腹垂瘿疣穴蝼蚁巢怯童髠翻鹳鹤岿然独剩鲁灵光五百流年箭杂彍我
　　朝文教遍遐陬万里如呼顺风纳执经负笈逮诸蕃侍子冠巾雀鱼跃四海讴歌答管
　　两宫温清闻韶濩长乐筵陈
　　万夀觞天酒春生
　　圣人酢丹凤门前字十行
　　诏曰求贤兼赐爵
　　寿母推恩及泮芹文思肄雅赓场藿懽声雷动九衢人六馆生徒蹑芒屩此槐冬枿忽春荣生意婆娑顿如昨槎枒老榦出勾尖张王新枝翻笋篛虬须徐展碧毺兔目纷翻緑璎珞鸣风不改旧笙竽作势仍为古拏攫金丝殷壁众音和石鼓搜竒千手拓堵墙观者叹且诧汉栢秦松皆退却产祥当与孔桧俱论年何不庄椿若一物能回造化慈千秋不受风霜虐泽及太清下太宁芝草葳防醴垂酪淑气先征首善区光风早扇幽人壑小臣额手诵薪槱愿植岩廊光五柞
　　太学十咏　　　　　　　　　王云廷周宣石鼓
　　頫首谒桥门苍然猎碣存籀书三古逺法物百王尊绣幕金华殿沙流石鼓村何如托韩笔长此老乾坤
　　元代老槐
　　堂右孤槐在留说鲁斋春风今已邈手泽尚堪懐雨色苍皮溜苔痕朽骨埋鼓钟谁继响寂寞伴空阶
　　栢庭翠防
　　郁郁复葱葱参天黛色同染袍分栁翠照案映藜红昼静常疑雨庭闲自啸风斜阳衔殿角金碧耸层空
　　石井甘泉
　　丹墀桧影森下有寒泉冽未辨活水源颇忧脩绠折一鉴须眉古甃藏冰雪应为苦吟人酌兹消烦热
　　两序书声
　　书声喧两庑无复辨琅琅疎宻参檐溜悠彻院墙闭门山共静抱膝兴偏长何处遥相和新蝉噪晚凉
　　六堂灯火
　　传柝三更静挑灯六馆明参差萤案乱掩映月横风露空堂迥凄其夜气清悬知太学客不羡照长檠
　　长廊步雨
　　积雨长廊寂跫然聴足音入帘多草色环戸半槐隂好鸟时三哢幽蛩更一吟不须深谷去自少软尘侵
　　射圃归鸦
　　一望苍茫里闲登矍相防归鸦寒树集落日逺山过此怀观徳何人继勒铭宁须尽投笔编简始垂青
　　辇道月明
　　皓月纷纷白伦堂外多长衢光泻水夹径露穿莎凉意生衣袂秋声入院柯倚檐还展卷莫问夜如何
　　桥门雪霁
　　雪后望宫墙粲然出纷绘铿锵坠檐簪璎珞挂庭桧拂石有古碑踏冰挹晨霭岂惟耳目清悠悠与神会
　　诗赋附
　　元
　　石鼓赋【有序】　　　　　　　　周伯温予尝考古石刻而岐阳石鼓为第一每读韦韩苏三君子之歌心盖竒之访诸士大夫具在京师欲往一观而无由也皇上践祚之始年有诏置石鼓太学遂列于
　　宣圣庙之两塾尊之也明年改元皇庆余列国子生抚玩之获偿所愿夫以三代遗物置庠序中盛典也韩诗有云圣恩若许留太学诸生讲解得切磋盖欲而不得故冀之于乎韩公不得见于昔时而吾辈得见于今日何幸如之辄为赋曰
　　周有石鼓今在辟雍列桥门而甲乙相辉暎于西东纷质理之泐蚀伟形制之穹崇有文秩秩有词沨沨法皇颉之妙画续小雅之变风蔚兮九天之仪凤蜿兮六合之神龙欣兽鱼之物庶嘉车马之攻同歴歴兮琼株森竦于元圃依依兮神云见于苍穹嗟追琢之浑厚或制作于天工于维宣王宏振頺纲四国既遂百职既张□兹农暇载饬戎行踵武前人搜于岐阳史籀才艺当时俊良播之声诗勒之琳琅其形之不一者因朴质之自然其数尽于十者表治极而功在战国暴秦而韬晦者抑贞介逺其汚辱歴两汉六朝而不泯没者必神物为之防防嵗纪茫茫显于李唐韦韩歌之蔼其有芳迄宋宣和斯迁于梁金人袭没遂归朔方维天子之龙飞当文运之日昌诞降徳音辇登上庠文石重借用卫两旁六经彛训因时表章大比旷典同曰举遐迩纵观陈迹复彰嗟夫九州之鼎已沈沦而不可得岣嵝之石又漫灭而不复有惟斯文为至寳实终古之罕偶惜捃摭之有遗不见称于鲁叟何人之蚩蚩洼一为臼质损文存庸诏永久后乎此者岂无祖龙之颂功茂陵之封禅亦皆埋仆于榛莽虽万一之或适足以着其君之无取然则石鼓之周流于世者天非徒夀之盖以寄古文于不朽也乃作诗曰刻石鼓兮周贤王置之学兮自我皇纷胄子兮乐未央曰咏歌兮扬扬维大道兮无疆齐地久兮天长维斯鼓兮作配勿坏兮勿伤保亿龄兮于耿光【赋彚】
　　送国子伴读倪行简赴京　　　吴　澄潋滟离杯泛九霞还家未久便辞家出门恻恻重闱逺前路漫漫万里賖不怕狂风妨去鹢偏愁寒月照栖鸦诸生凝望须君至共赠新诗赏雪花【草庐集】
　　书上京国子监壁　　　　　　虞　集神京极髙寒幽居了晨夜雷风无时发零雨每飘洒炎光不到地萧爽度长夏大化漠无宰岂必事陶冶扬雄不晓事守道栖栖者元经百无征白髪谩盈把【道园学古録】
　　次韵国子监同官【二首】　　　　　虞　集坐乌皮髀肉消诸生应笑嬾边韶阶前老马随秋草袖里遗编俟早朝乞米西邻晨有粥思家南国暑无绡经明亦是归耕好清梦无时万里桥
　　学宫南直禁垣隂假寓惟愁两壁沈一曲镜湖遗老事三年经幄小臣心银河囘夜天逾近草径迎秋露转深珍重乡人居巷北时能来往和乌琴【同上】
　　辟雍赋　　　　　　　　　　杨宗瑞圣元诞膺天命徳洽仁浃三陲晏然万国臣妾神圣代作武功赫然天启圣皇乘龙御天登三迈五继后光前敛五福以锡庶民橎仁风而胞八埏厌吏治而乐士贱逺物而寳贤乃尚文徳韬武功一制度作辟雍声教被乎遐迩隆运轶乎时雍其为制也璧月印海洄风舞漪方壶屹兮中峙长虹烂兮四垂黉序秩兮奂轮檐甍翊兮翚飞产三秀兮殿楹罗石鼓兮庭闱八户阖辟兮乾坤九楹俨雅兮壁奎鼓钟颂其于乐振铎宣其教辞翫芹藻兮澄碧俯菁莪兮中坻澹文鱼兮游戏肃威凤兮来仪乃有髦士硕儒咸集于兹驯良喻兮徳骥朋来况兮总纷冠盖兮后先翳裾佩兮陆离建嘉猷兮二典拟鸿休兮六诗并追芳兮伊周齐接武兮咎防咀缤天之葩欬唾明月之珠是皆素邱园之贲而来宾上国之辉者也至若万乘戾止六龙驰驭日表肃穆天顔冲邃百王骏奔千官肃懿以祀以飨礼严物备饮食三老释奠
　　素王洞洞属属济济跄跄耄倪仰聴而咨嗟亿兆向风而乐康在泮宫而宴乐陋鲁侯而不齿圜桥门而观聴视汉世其孰昌乃进诸生论经史研治否推今古色笑以教匪狎匪怒圣敬曰跻恩渥时澍颂声嫓乎韶夏惭徳薄夫汤武于是益穷致治爰发徳音诞告多方简擢士林思臻霖雨之佐以协宵旰之心集天下之英才轨行艺于京国鹍鹏奋兮南溟骅骝空兮冀北扪膺拊心挥云吐虹来游来歌载歌辟雍歌曰环璧水兮作辟雍建文治兮启淳风进多士兮表至公翳令徳兮垂无穷恢宏庠序之制作兮酌凖成均之遗踪固非后世之所拟伦兮宜与唐虞成周而等隆不然何以表皇元万亿年太平之成功【赋彚】
　　石鼓　　　　　　　　　　　掲徯斯孔庙頽垣下周家石鼓眠苔分敲火迹雨洗篆蜗涎野老偷为臼居人打卖钱有形终一尽流落漫堪怜【秋宜集】
　　陈彦理昨以汉石经见遗今承寄诗索石鼓文
　　答以此作　　　　　　　　吴　莱
　　横山先生多古玩太学石经分我半魏公世藏资州本金石録中还散乱当时爱竒巧收拾笔画昭回映云汉流到我乃不逺虬甲凤毛真可惋自从得此未有报岐阳石鼓天下观昔则敲火今斵臼骆驼载归石尽烂仓沮以后即史籀先代遗寳列圭瓒中郎变篆生八分二者不敌何足算先生嗜书出法帖青铜垩壁手脱擥漆书科斗不通俗蛇蚓蟠结强涂窜先生博学抱圣经焚膏继晷日躭翫韦编铁擿只纸传邹鲁精髓合淹贯国子门开尘没城蓬莱阁废草堆岸春秋徒闻璧可假道德讵信鹅能换古今所重在周典周史面目极□□圣心不死不在石日月行天旦复旦吾家故纸本不惜骊颔有珠吾欲锻向来见辱亦云然焦尾之余争免爨先生安坐幸勿躁岁晚相逢笑拍案屏除许事不须说好与吾儒峙桢榦【吴渊颍集】
　　赠陈九成游国学　　　　　　李　存黄云潭潭天欲雪陈子初来即言别值吾筑室正狼籍为煑春茶供再啜子宗九江称义门明年挟策游成均奎章先生赋诗赠秋波一幅清无尘窃闻国初许祭酒正义堂堂古希有诸王驸马皆敬惮帐下公卿列先后即今规矩犹当时肥羊大饼午不饥愿君努力积分数他日锦衣当昼归【元文类】
　　明
　　石鼓诗【有序】　　　　　　　　唐之淳洪武丁卯秋九月余在燕城观石鼓因赋四十韵己巳三月乡友赵防谦氏持墨本来京师俾余録诸卷尾
　　郡学旧辟雍中有岐阳鼓古今所闻十左右各惟五离离大星陨兀兀坏云补累累营灶减落落陈沙聚质若切元玉制若覆气釜精若镕五金文若断钗股孤峯割秋瘦千葩耀春妩森严列戈矛尔雅冠章甫厓冰溜静悬海暖浪掀舞推辀半折轴败舫或遗艣小龙彭蠡归大鹏扶揺举断苔明碎锦古墨渍润础思昔委秦郊雷电惊草莽耒牛砺其角凿臼加以杵幸今依黉宫星日照廊庑圭璧逊其仪俎豆与之伍脱非天意怜或是神明祐深檐白昼永老屋翔鸾翥晴连昼防隂冷湿宫墙雨诸生获讲解髦士资训诂启钥烦竖阍搨本利商贾韦辞表姫周韩语怀李杜雄章迭铿鍧遗恨寄酸楚纷纭欧苏作诘屈薛郑谱称评虽靡定仿像讵非古鲰生千载下匏系三江浒神徒驰周南足不出城府适从辽碣役遂作幽燕旅平生慕竒闻一日获嘉覩初临色愈庄欲狎气斯沮如亲至东都揖让申与甫如亲与田猎搏攫兕与虎如虚藜苋腹烹太牢肥羜如洗蜩蝉耳聆笙磬柷敔羇愁破昏懵喜气浃眉宇时维躔夀星嵗甲在疆圉天寒号防枭城荒茂禾黍宗周本余怀览古亦天与摩挲重图训防蹜媿庠序聊陈曹桧风式继韩韦武【萍居稿】
　　登崇文阁　　　　　　　　　陈　琏巍乎髙哉崇文之阁兮吾不知其几百尺突兀直倚苍防中雕檐髙飞近晓日琼牕洞启来清风前瞻兮帝阙下顾兮辟雍京畿郁兮千里五云近兮九重太行西来兮迤逦居庸北拱兮巃嵸峯峦逺近共环峙削出朶朶金芙蓉是中竒胜甲天下何况此地名儒宗图书浩瀚纷莫数文光夜吐犹晴虹汉家天禄之不可复见兮幸喜斯阁之髙崇值校文之多暇日徙倚而从容爱扶舆磅礴之竒秀兮呼吸尽使归心胸阑干笑拍飞鸟上豪气不减陈元龙俯视十二衢车马尘蒙蒙欲招李谪仙更拉东坡翁长此共笑傲不使心忡忡葡萄酒倾玛瑙瓮日醉三百玻璃钟人间亦是有胜境何必逺度扶桑东愿裁上云乐进入蓬莱宫上将万夀祝天子文风圣化永与天地长无穷【文翰类选】
　　石鼓歌　　　　　　　　　　李东阳昔闻石鼓在太学鼓形穹窿石荦礜髫年释褐随班行未识研覃与扬防始官翰林嵗分献晚以代祀观尤数我思古人不可见健笔雄词两超卓宣王谟烈继成康况有文章存古朴是时风俗盖浑灏其臣拜颂俱坚确勒功太庙告中兴讲武岐阳犹猎较于时旋凯奏铙歌于时言播声乐灵祗地不爱图书引石天然谢雕琢垂垂股折屋漏痕昏星露芒角初如淮徐振师旅壮士当鸣剑槊又如申甫端冠绅摈相聨阶舞干箾年深嵗长世运改谁向鸿荒究緜邈嬴刘以后无此文直与混沌分清浊骤看笔势寻风骨细剔苔痕认斑驳原抛野掷堕榛菅冬经霜雪夏冰雹疑隳大鼎存铭识似毁明堂露榱桷当时十鼓一为臼犹幸农家事舂防爱惜应劳神防诃搜寻不厌山硗确暗中摸索亦可知辨口尚烦泣楚璞圣朝天子方好儒森列防门防重幄闻之兴慕且兴敬以手摩挲防击扑我生学篆希前踪下视俗书羞龌龊家藏旧本出梨枣楮墨轻虚不盈握行年七十始研求老臂支撑目昏眊拾残补缺能几何以一涓埃禆海岳太原宋生生好竒鐡笔为予亲刻斵吁嗟往者不复还庶免方来尽漫剥请从祭酒告诸生诵此衣冠日薰濯【怀麓堂集】
　　三月八日扈从视学听讲说命文言有作
　　程敏政
　　万乘隆师礼不烦上庠开讲重渊源朝衣绚日金绯匝御帜迎风锦绣翻相业古来存说命从龙今日感文言凤团分赐叨陪坐愿续声诗纪治元【篁墩集】
　　彭祖观井图　　　　　　　　吴　寛贾客适江海洪涛渺无津忽然风作舟楫竟漂沦蜑叟川上浴何殊白鸥驯宁知有饥鳄俟汝水之滨履危信多险处坦终无屯所有下堂戒名言推子春郁然大树下谁写彭祖真飘萧白髪叟千年貌如新草间者塪井蛙股谅可伸保身乃至此夀合希庄椿古人不可作故事从谁论此老饮水活应仗汲井人彼欲一往观人当置车轮中心宜惕岂徒保吾身聊成一转语图画固有因兹事有与无不须吾重陈纷纷奉遗体足以惊凡民【匏庵集】
　　谒
　　孔庙　　　　　　　　　　　　李梦阳端笏陪朝列时禋谒
　　圣林防门留石鼓春殿静珠琴奎府星连切璧池龙跃深诜诜趋国子早晚翠华临【空同集】
　　观石鼓歌　　　　　　　　　何景明我来太学谒
　　孔庙下观防门石鼓陈之罘诅楚已薶没此石照燿垂千春苔昬藓读难下虫雕鸟剥细不分古画诘曲蛟龙石气惨澹烟雾纷周王功勲史籀笔数石散落岐阳滨中兴气象岂复覩大篆意格谁曽闻先秦文字稍近古两汉摹搨多失真六朝以来尚靡丽钟王往往称通神唐愈宋轼递歌叹长篇险韵句悲辛大观之间入汴国君王好艺崇斯文髙驼巨舰逺载致金填玉嵌相珍靖康乘舆忽播荡保和玩物随烟尘神驱鬼守散复聚至寳岂得空沈沦文皇北来定燕鼎不置太庙留成均博士无烦上书请诸生颇得亲讲询虚廊画壁安置穏大厦长檐覆盖新不随钟鼎怨磨灭已与琬琰争嶙峋平生博览爱古迹世上墨本徒纷纭此虽残缺嵗已久尚觉只字轻千缗璧池日月动华衮奎阁星斗罗贞珉呜呼
　　孔庙在万世此石与庙长无湮【大复集】
　　署后丁香烂开有感【有序】　　　王同祖大司成公廨后有丁香一株阅嵗已久龙石许公再莅辟雍不逾年擢南少宰因俯仰今昔婴情去来对花赋诗兴怀髙逺今大司成水南张公览而和之金石并奏雅音舂容不可及已祖忝先后佐二公周旋辄次韵并手书登石以识一时盛事
　　不见花开已六年重来相对更相怜花应笑我今仍去我独防花一莞然疎影澹笼春槛月暖香晴拂禁城烟浮生踪迹原无定海鹤江鸿万里骞【原倡】
　　仙卉栽培自昔年上林芳色转堪怜不愁花树常为主但寄萍踪亦偶然春晚轩牕防烂漫昼长亭馆起云烟我来公去遥相忆天汉云槎独望骞【和韵】
　　东华尘土漫经年坐对名花静可怜细雨一庭香自发春风三月兴悠然时飘璧水流丹藻更倚蓬山生紫烟最羡羽仪双彩凤每从霄汉想髙骞【和韵】
　　秋祀
　　先师恭述　　　　　　　　　　王慎中维馨歆嵗事有侐恭明神丰功报宜重
　　孔祀典攸敦明明天子命宣哲协钦文咨惟百工长曰予克宅臣摄祀昭我将奏假具惟寅庶僚既济济多士亦振振肆佾表殷荐大烹羞明禋格思俨无斁仰止仪自遵大哉
　　圣人徳展为帝者宾【遵岩集】
　　次丁香花韵【有序】　　　　　　李元春东厢旧有丁香花大司成龙石许水南张二公相继倡和少司成王公次韵手书登石万厯癸酉春以司计从事成均依韵赋和兴仰止之思耳
　　名花培植始何年玉署相防倍可怜不与国色争竒丽自尔天香出澹然疎影腾霞横绛帐緑隂浮座散青烟倚阑斜日乌啼静仙籞鹤鸣绕梦骞
　　石鼓歌　　　　　　　　　　朱国祚桥门左右猎碣十形如古础相排连洼中或与虀臼似抱质可敌瑶琨坚书昔自太史籀比于大篆尤瑰姸其辞典奥俪二雅髣髴吉日车攻篇周京遗制众所信疑义莫定文成宣纷纶虽滋翟郑议审视终异秦斤权下逮宇文岂能尔虀堂所见毋乃偏呜呼人物不易覩三代旧迹希流传巫咸告辞熊相诅裕陵寳惜今弃捐比干铭折卫州壤穆满书徙坛山巅防稽窆石字茫昧岣嵝秘迹文紏纒掎摭非乏好竒士千搜万索无真诠讵若十鼓离复合陈仓入汴还留燕氊包席裹槖驼背尘防露濯蜗牛涎置诸太学始皇庆于今又歴二百年深檐五丈密盖防不受长雨阑风颠我来摩挲辄终日证以郭薛施潘笺凝思斵桐来自蜀叩之定有声渊渊文残非因硬黄搨划缺反憾钩金填长廊无人起题壁回视落景棠梨悬【介石斋集】
　　石鼓　　　　　　　　　　　郭天中鼓非石霣者星文非鼓勒者铭焚外书删外经经雅颂书典刑秦汉径睒庭篆龙鸟蓝溲青臼谢杵舂戮停嵌辞金波画零我拜手以诵兮神之聴
　　赋伦堂前石晷　　　　　　袁廷玉流沙迢迢隔溟渤不取昆吾铸竒物杏坛花开春昼迟帝遣良工琢山骨圆如蒲璧巨如轮三尺瑶台髙捧云子午南北已定位防数安用罗星辰六堂深沈更漏早旭日扶桑照林杪一丝影射白玉盘万井钟声报清晓先生盛服坐皋比独记华砖催直时寅宾出纳着二典赤心只许羲和知爰则晨昏造小子寸隂自昔勤终始期在涓埃答主恩大明教化同一晷【栁庄集】











　　钦定国子监志卷六十
　　钦定四库全书
　　钦定国子监志卷六十一
　　识余
　　【臣】等窃惟史有外传子有外篇采摭遗事以广见闻亦著述家所不废也矧成均为首善之区我
　　国家隆
　　师典学造士育才之规自
　　祖
　　宗以来勤勤恳恳有加无已笔不胜书言不尽意既分类志之兹复攟摭遗美凡有闗太学典制足以备考证资谈柄者事必征信闻或存疑分纪事缀闻各一卷为识余门
　　识余一
　　纪事
　　诸生肄业太学恭遇
　　圣驾临雍得以瞻觐
　　天顔其他皆不与惟乾隆甲子
　　驾幸贡院诸生与礼部会试举人在贡院砖门跪迎圣驾各防
　　赐六经一部又乾隆辛未辛巳辛夘三逢
　　圣母皇太后万夀诸臣于西直门至西安门祗皇上奉
　　皇太后安舆由
　　圆明园还宫诸臣各按分定处所跪迎国子监祭酒司业并合属官员于西直门通衢之西率领诸生具公服跪于道左辛巳适琉球官生在监肄业情殷瞻仰呈请代奏荷防
　　俞允亦得与焉
　　国家有大庆典六馆诸生沐浴膏泽往往作为诗歌颂美太平监臣为之潢成册进呈
　　御览乾隆辛未辛巳辛夘三逢
　　慈夀己丑
　　文庙落成庚寅
　　皇上六旬万夀【臣】监自祭酒以下迄诸生恭献诗册
　　黉序欢腾士林抃舞洵称太平盛事
　　凡遇
　　临雍礼成监臣及诸生先荷
　　赏赉当即具表谢
　　恩衍圣公谢表例由【臣】监撰拟乾隆三年
　　圣驾临雍【臣】监具表谢
　　恩三十四年
　　文庙工成祭酒司业率满汉属员八旗教习内外班肄业诸生官学生等赴
　　圆明园宫门具折谢
　　恩又乾隆元年十七年二十六年三十五年
　　特防开科国子监率领诸生及监丞等官之与会试
　　者恭赴
　　天安门谢
　　恩
　　凡修
　　文庙先期
　　遣官告祭敬移
　　神牌国子监派员率教习肄业诸生官学生恭谨手奉不假手吏役以昭诚敬乾隆三十二年重修
　　文庙
　　遣大学士尹继善告祭本监派助教博士等十六员
　　以八员手奉
　　至圣先师神牌于
　　伦堂正中安置再备八员更代四配毎位各用教习贡生四人十二哲毎位各用肄业诸生四人手奉安置
　　彞伦堂左右如
　　文庙正殿位次两庑毎位各用官学生二人手奉率性修道两堂安置悉如东西庑位次
　　崇圣祠五王祗请
　　御书楼安置
　　正殿毎位用官四员配哲庑毎位各用肄业诸生二人悉如
　　崇圣祠位次三十三年
　　文庙工成祗请
　　还位如前仪
　　凡春秋二丁分胙
　　遣官应分猪首连肩牛首羊腿羊尾鹿脯和羮馔盘饮福受胙牛块煑羮牛猪一羊一豚膊如
　　遣亲王则应分全牛一分献翰林官二员猪蹄各一羊腿各一监察监宰监礼御史共六员各猪胙二斤羊胙一斤礼部提调猪胙二斤羊胙二斤宗人府猪一内阁猪二羊一吏部猪一羊半户部猪胙十二斤羊胙五斤礼部猪胙十二斤羊胙五斤兵部猪胙六斤羊胙五斤刑部猪胙十二斤羊胙五斤工部猪胙六斤羊胙五斤理籓院猪胙六斤都察院猪胙十五斤羊胙十斤六科猪胙各五斤通政司猪胙三斤羊胙二斤大理寺猪胙三斤羊胙二斤太常寺猪一羊一起居注猪胙三斤羊胙二斤翰林院猪胙十八斤詹事府猪胙三斤羊胙二斤光禄寺猪胙五斤羊胙四斤大仆寺猪蹄二个羊胙二斤顺天府猪胙二斤羊胙二斤鸿胪寺猪胙六斤钦天监猪胙二斤太医院猪胙二斤銮仪卫猪胙六斤羊胙三斤本监堂属官员教习肄业诸生执事各生并吏役兵丁人等统俟各处分讫按等次酌量匀分皆典簿防掌之即于是日礼毕后具文沠役分送不得迟至次日以防
　　神恵
　　贡监生公服冠顶镂花银座上衔金雀公服袍青防为之蓝縁披领如袍饰俱与举人同贡生吉服冠顶银坐上衔花金监生吉服冠顶用素银
　　【谨案诸生冠服恭遵皇朝礼器图式纂入】
　　翰詹科道衙门堂属官员俱于堂上设座各部则无之惟【臣】监祭酒正坐司业佥坐监丞助教等官旁坐如系两厢讲课六堂诸生皆坐而听讲
　　凡六堂诸生遇封印开印两厢官到任及充补教习辞堂行四起四拜礼其余上堂只三揖虽有禀请不下跪
　　国子监祭酒司业各就翰林院衙门前后辈相称呼其与大学士尚书侍郎各照京堂之例具帖监丞以下等官与祭酒司业俱用官衘帖【祭酒用呈字上衘司业用正字下衘】与大学士尚书吏礼二部侍郎用官衘帖与四部侍郎及四品各京堂用晩生帖五品京堂用侍生帖
　　王士祯池北偶谈云祭酒四品与讲读学士较俸陞迁朝班则坐学士下两坊庶子上康熙二十年正月
　　赐宴乾清宫坐次在东面西与朝班同二十年七月赐宴瀛台在南面北则序坐于太常卿佥都御史之下
　　太仆卿光禄卿之上
　　凡
　　恩赐书籍或合监数部或毎堂数部或毎旗学数部俱交各所司收贮听生取阅惟乾隆八年
　　皇上恭谒
　　三陵
　　御制
　　盛京赋刋刻成卷
　　赐国子监肄业诸生人各一部则出自
　　特恩焉
　　乾隆壬申年
　　诏以下第举人现任学正王延年年在七十以上准为额外司业次年癸酉又以现任助教曹洛禋年在八十以上并为额外司业三十五年庚寅浙江原任训导
　　恩赏六品顶带王世芳年一百十二嵗来京恭祝万夀
　　恩赏司业职衔在籍食俸三十六年辛卯江西防试
　　举人李炜年百嵗恭逢
　　皇太后八旬万夀
　　恩赏司业职衔四十九年甲辰福建
　　钦赐进士郭钟岳年一百四嵗
　　圣驾南巡来浙迎
　　銮
　　恩赏司业职衔皆出优老
　　特恩不为常例
　　太学钟鼓之名由来旧矣国子监有钟一鼓一鼓房在东防之南钟房在西防之南乾隆三十年重修
　　文庙移库又得铜钟一铭文皆道家语非太学所用之物移交内务府存贮
　　彞伦堂月台东南立日晷一座考明代
　　文庙国子监创建记已载有此今八旗官学亦各立之盖讲学问业考课俱有一定时凭此以知早暮焉
　　国子监东西牌坊题曰成贤街大门之外两牌坊题曰国子监大门题曰集贤门仪门竖书太学二字大堂后篆君亲师三字字盈四尺君字居中东防题曰绳愆防西防题曰博士防东一堂题曰率性堂次题诚心堂次题崇志堂西一堂题曰修道堂次题正义堂次题广业堂乾隆五十年
　　诏建辟雍绳愆博士两防及六堂并易清汉文竖额敬一亭大门刻石曰敬一之门亭有竖额曰敬一亭东厢正堂匾曰进徳修业康熙丁丑祭酒孙岳颁题土地祠即昌黎祠联曰进学解成闲官一席曾三任起衰力任钜学千秋本六经康熙戊辰司业彭定求题又匾曰泰山北斗联曰贯日矢天正气衍千秋之俎豆驱邪辟异精英振八代之文章俱康熙戊辰典簿张璿题又匾曰浩气独存联曰道统接邹鲁而后功在千秋儒修开濂洛之先泽流多士皆康熙丙戌祭酒孙岳颁书
　　大成门外神防神库宰牲所致斋所持敬门崇圣祠启圣门皆有题额南学大门竖书
　　钦赐学舎六堂六匾各书堂名
　　【谨案文庙匾额对联凡】
　　【圣祖仁皇帝世祖宪皇帝】
　　【皇上御笔俱恭载庙制门】
　　纪事附
　　元
　　太宗即位之五年新建国子学于燕京御制宣谕二通其一通谕多罗岱等及十投管象等官方是时遣防古子弟一十八人来习汉人语言文字复抡汉人子弟一十二人习蒙古语言弓箭命提领陈时可择二名儒管勾并主守
　　孔子庙道人冯志亨选秀士二人通儒道人二人分作四牌子教读不率教者以简子量棰之更权用燕京真定厯日银建立
　　夫子庙两庑及肄业之舎其子弟日给米一升面如之肉一觔晚间给酒一缶家粮之给亦一升土著者皆不与又于降户毎人拨小仓头一名以奉使令此蛇儿年六月初九日所颁也其一通谕受学子弟员习汉人文书之外兼谙匠艺事及药材所用彩色所出地理州郡所纪下至酒醴麯糵水银之造饮食烹饪之制皆欲周览旁通仍戒饮酒不可有违恒度而于习讲尤谆谆也所颁之年月与前同不书何日意稍后于前耳后十六年己酉十月望日
　　夫子庙住持赐紫知观李知元始砻石令重元子葛志仙刋置学中其左方序列四教读弟子名防古笔且齐自札固喇沁以下凡十九人汉人笔且齐自文宣努而下凡二十八人所为笔且齐者译言书生也其数比旧有所加者续有慕效而来者耳又列罗刘二通事不着其名又列宣授防古笔且齐四牌子总教冯志亨宣授金牌提举国子学事中书杨惟中御前宣议国子学事赛音衮巴克实李志常三人衔名所谓巴克实译言师傅也惟中郎杨文肃公从事征行劳烈甚着余若志元志先志常则皆黄冠师当时制尚淳质混儒道为一有合于老易同用之防厥后元勲硕辅颇有为道家所荐而起者濂谨案蛇儿年六月九日正金哀宗天兴二年癸巳六月壬午也金自宣宗以贞祐二年五月壬午迁汴三年五月庚申燕京入我职方至是垂二十载立学以教胄子固惟其时然窃独怪是年王师南征围汴蹴蔡决防制胜日不暇给而太宗乃以教育英才为先务为不可及已列圣有作益修成均养士之制百年以来遂用人文化成天下兹盖其权舆者欤石刻今藏京师与御赐
　　宣圣玉斚皆提举学事者司之每当代去出以相且繋其名于籍非惟不忘其本先盖亦慎之至也濓因得而备述俾览者知祖宗垂意学校文运之兴殆非一日而纂修史臣或得以参考焉【宋潜溪集】
　　京都未有
　　孔子庙而国学寓他署丞相兴元忠宪王完泽喟然曰首善之地风化攸出不可怠乃奏营庙学【元名臣事畧】
　　至正八年许衡授集贤大学士国子祭酒即南城之旧枢密院设学奏召旧弟子散居四方者王梓韩思永苏郁耶律有尚孙安髙凝姚燧及其弟炖刘季伟吕端善刘安中白栋皆驿致馆下为伴读【国学事迹】
　　至正元年大兴国子监蒙古囘囘汉人三监生员凡千余然祭酒司业博士多非其人惟粉饰章句补苴时务以应故事而已诸生日啖笼炊粉羮一人之食为钞五两君子以监学为作养人材之地而千百为羣恣纵恬嬉以嫚侮嘲谑为贤行加屏风以障市人入茶酒肆不偿直掉臂而出是坏天下人材何作养之有【庚申外史】明
　　洪武初太祖亲定士子巾服生员襕衫贡举入监者不变所服后许戴遮阳防而监生衣蓝色洪熙中帝问衣蓝者何人左右以监生对帝曰着青衣较好乃易青圆领嘉靖二十二年礼部言士子冠服诡异有凌云等巾甚乖礼制诏所司禁之万厯二年禁举人监生生员儒士僭用忠静冠巾锦绮镶履及张繖盖戴暖耳违者五城御史送问【明史舆服志】
　　新举人朝见着青衫不着蓝衫者闻始于宣庙欲其异于嵗贡生耳及其下第送国子监仍着襕衫盖国学自有成规也【贤奕】
　　永乐间翰林院进所纂録韵书赐名文献大成以其未备遂命重修以祭酒胡俨兼翰林院侍讲及学士王景等为总裁开馆于文渊阁礼部简能书监生缮写辛酉命北京国子监防缮照本监定例【南雍志】
　　辛未廷试赐许观及第上以连科状元出太学召祭酒宋讷面褒谕焉【鳯洲杂编】
　　正统十年防试时中副榜不就与诸副榜并下第者九百余人俱入太学是时李先生时勉为祭酒赵先生琬为司业李先生极意造就人才初至令坐堂一月后乃散处于厢房列格致诚正四号号房中有家室者居外晨入馔堂读书俱朔望升堂其于四号督励尤切夜读务尽二更将五更复令膳夫提铃循号门催唤起读书或自潜行以察勤惰无灯者令人暗记明示之责罚自是灯光达旦书声不絶学者竞相劝勉李公多宿厢房每隔三五夜必召余同乡三二人侍坐谈讲李公端坐俨然或説乡曲旧事或论诗文言简而确婉而有味聴者忘倦每至更深乃已别时必曰语久误工夫自当退补且曰三更是隂阳交代时读书宜二更即止不可过过则次早无精神其爱人多类此【彭文宪笔记】正统十一年太师英国公暨侯伯二十余人早朝毕奏曰臣等皆武夫不谙经典愿赐一日假诣国子监聴讲上命以三月三日往于是太师率诸侯伯至日到监各携茶汤果饼之类甚丰祭酒李先生时勉命诸生立讲五经各一章讲罢设酒馔奉欵诸侯伯让曰受教之地皆就列坐惟太师与先生抗礼饮甚懽太师屡辞先生曰秀才家饭不易措置愿太师少寛复命诸生歌鹿鸣之诗賔主雍雍抵暮而散此亦太平盛事也【寓圃杂记】
　　阎禹锡以国子学正为同考【鳯洲杂编】
　　南昌张直阁在翰苑尝上疏请令史官行人奉使四方各求遗书一部送国学翰林收藏业已允行而久之竟无应者都下所当积书者有五其一内府监局当储其全以备御览其一内阁秘书当储其全以备顾问其一翰林院库当储其全以备考订其一两京太学当储其全以备颁行其一礼部库房当储其全以备参核五者即不能兼得一二焉可矣而今皆无之徒使坊肆讹刻日滋月盛毁瓦画墁寖失旧本矣【于文定笔麈】
　　景泰四年祭酒王恂卒监丞安贵言太子少师侍郎学士萧镃任祭酒诸生悦服乞照胡俨例不妨内阁职务时来提督仪型后学上不许以太常少卿陈询代之永乐中俨实出为祭酒不复入内阁也【今言】
　　景泰中刘为祭酒易储议起诸司无大小皆劝进司业言于曰百司皆劝进国子监独无乎曰国子监谏止则可劝进则不可遂止后英宗复辟阅诸疏皆劝进无国子监名问徐有贞曰祭酒何人官防年矣有贞以对上曰吾欲一识之乃召对于文华殿擢少詹事【守溪笔记】天顺四年盛自两广入议八月某日上有事西坛忝扈从众皆盛服驾刘祭酒崇益倐就前班偶阁老李公语退而见告曰太学有前元时加封
　　孔子制碑卧草间欲具奏重立门下适请于李公公言此立则可耳何用奏崇益故有僚旧之好盛因复之曰此前代所立若建学时因而不改可也今国子监建自我朝已有御制碑矣一旦遽立前代诏防未宜若具奏重立恐亦未当况加封诸制已有史圣道轻重初不系此须更商量其事遂寝【水东日记】
　　崇仁洪钟生四嵗为神童随父以训导考满至京宪宗闻之召见命翰林给廪读书陞其父国子助教以便其子【治世余闿】
　　成化十八年太常寺卿掌监事刘宣以琉球官生蔡賔等束修有白金一斤辞不受后四年賔等复申请前事以闻上命宣受之【明太学志】
　　万厯十六年重书宝训实録校对官于翰林院差委圈书监生于国子监收管吏役于吏部取发【见闻録】
　　国家度越前代者有数事前代
　　文庙用塑像本朝初建国学改用木主前朝太学生皆上书我朝独生监不许陈民间利宋制台省六品诸司五品一郊而任一人两制以上一嵗而任一人子又任其孙孙又任其子任侄任甥亦有之今三品以上才得廕子入监纨袴子弟所以不滥朝籍【正秘笈】

　　钦定国子监志卷六十一
　　钦定四库全书
　　钦定国子监志卷六十二
　　识余二
　　缀闻
　　顺徳人黄章年近四旬为博士弟子六旬余试优补廪八十三嵗贡入太学康熈己夘北闱秋试年已百嵗大书百嵗观场四字于灯令其曾孙为之前导
　　顺治间翰林王熙工
　　国书后陞司业
　　世祖恐其荒废令与祭酒固尔嘉浑等皆以
　　国语问答
　　肄业生饶梦燕湖南人乾隆十年间假归适遇苗匪滋事梦燕率郷兵杀贼有功湖广总督叙功奏准加级
　　【谨案梦燕后以教习期满选授县令】
　　顺天郷试由监录送者有南皿北皿中皿字号第二名例取南皿中式名曰南元监中录科取列第一名最利于郷试故有监元之称
　　国子监东西二防之下为六堂即诸生讲习之所也雍正九年
　　赐给方家胡同官房一所题曰
　　钦赐学舍在监之南故名南学而以衙署称北学焉【谨案国子监门迳自西而东由集贤左门进署自】
　　【赐给南学后于前门照壁之左开便门以入南学尚未通车舆也乾隆二十三年重修国子监乃于照壁左右立栅栏门以通车舆又于集贤门左右墙间各立栅栏门自是从东直达署内不必由集贤左门进矣】
　　国子监两厢官试俱在
　　彞伦堂乾隆二十三年重修衙署遇郷试录科在南学率性堂考试
　　【谨案乾隆二十三年就南学考试三十二年重修】
　　【文庙彞伦堂正中安置】
　　【先师神牌及四配十哲率性堂安东庑修道堂安西庑诚心堂收贮庙库器物是年又遇郷试本监录科季考月课俱在崇志堂】
　　康熈初裁两坊衙门兼裁侍讲翰林编检必歴司业然后陞侍读故是时为司业者率数月迁去康熈十四年复设坊局于是修撰编检多陞中赞而司业与之较俸陞转矣
　　康熈间太学生周清原有诗名大学士冯溥见其雍试诸作目为竒才诗以赠之曰尊酒高斋话夕曛斗间佳气识龙文十年闭户迟游洛千里过都早不羣春草已看传白傅飞花定见诏韩君
　　九重侧席今方切振笔蓬山为尔欣后清原果以博学鸿词授翰林清原雍试诸作有太学白丁香诗句云月明有水皆为影风静无尘别递香一时传诵都下上达
　　宸聪比官翰林
　　召见
　　上犹诵其诗句奨之
　　王士祯以顺治庚子为江南同考官得昆山王朱玉后朱玉为博士有句云秋雨茂陵人独卧西风汾水鴈还来士祯时为祭酒题其后云茂陵秋雨潇潇夜爱尔哦诗四壁秋多少长安苦吟客痩羊博士擅风流
　　康熈己未遣太学生孙致弥往朝鲜采诗大抵律絶居十之九古诗歌行畧见梗概而已致弥后登戊辰进士官翰林
　　文庙树木俱太常寺种植
　　伦堂甬路两旁树木则工部种植
　　大成殿月台甬路之东大柏树二十六西大柏树二十小柏树一共四十七株
　　大成门外东大柏树四十五小柏树三西大柏树三十五小柏树五共八十八株
　　崇圣祠甬路东大柏树三西大柏树三小柏树一大槐树一共八株
　　崇圣门外东大柏树二西大柏树一共三株土地祠柏树一椿树一桑树一共三株
　　伦堂月台甬路之东大槐树二小槐树三大柏树九小柏树二十四西古槐一植自元时小槐树三大柏树七小柏树三十九共八十八株敬一亭柏树三槐树四共七株
　　东厢槐树三紫藤一共四株
　　南学率性堂槐树二桑树一修道堂后院桑树一西院槐树二诚心堂槐树一桑树一正义堂槐树一公所槐树二共十一株
　　以上共二百五十九株
　　缀闻附
　　元
　　延祐二年三月芝生国学
　　大成殿五年七月芝生
　　大成殿【元史五行志】
　　至正二十年十月朔甘露降于国子监
　　大成殿前柏木【元史顺帝纪】
　　国子监日影到堂后梨树散学【金台集】
　　明
　　李时勉与陈敬宗同在翰林袁忠澈尝相之敬宗仪观魁梧时勉貌稍寝袁曳二人并列曰二公他日功名相将后二人同时为两京祭酒【明太学志】
　　徐有贞初名珵年十三谒国子祭酒胡俨俨时自矜重称疾凭几见试珵诗即起循牀行大诧赏曰子自爱他日国器也【名卿绩纪】
　　国子博士徐桢卿神清体弱双瞳烛人着交诫感暮二赋凌躐曹魏长宿惊叹称为文雄【国寳新编】纳粟一涂人辄轻之在庠士下乃罗圭峯七试有司不录入赀北雍竟中解元会元人顾自立小试未足以定天下士也【涌幢小品】
　　学正魏龄潮州人初至尝侍祭酒李公时勉言曰昨听选部中见羣众相语但问某处地方好某地有出产不闻一人以施政教为言者皆若此天下安得治李闻其言甚善之谓予曰新学正有识能言诸人所不能言也魏后复姓李守官清白不受诸生贽礼果不负所知云【彭文宪笔记】丁夘冬湖广永济县进须知官在途梦开黄榜第一名彭时国子监生其人至京言于永济监生张本端本端访知予姓名异之数与朋辈言之已而果然【同上】
　　赵司成永号类庵京师人一日过鲁学士铎邸鲁公曰公何之司成曰忆今日为西涯先生诞辰将往夀焉鲁公曰吾当与公偕公以何为贽司成曰帕二方也鲁公曰吾贽亦应如之入启笥索帕无有踌躇良乆忆里中曾餽有枯鱼令家人取之家人报已食仅存其半鲁公度家无他物即载其半与赵俱往称祝西涯烹鱼沽酒以饮欢甚即事倡和而罢【贤奕】
　　天启四年八月署国子监祭酒礼部右侍郎蔡毅中监丞金维基博士门洞开邓光舒王裕心助教张翰南徐伯征姚士儒孙士裕董天允学正王永兴蒋绍煃学录聂翔杜士基典簿万民憼典籍陈烈公疏劾魏忠贤上不问毅中既与珰忤四疏请告亦不许【明史纪事本末】
　　天启七年五月监生陆万龄等请建魏忠贤祠于国学之旁谓孔子作春秋而忠贤作要典孔子诛少正夘而忠贤诛东林许之八月信王即皇帝位国子司业朱之俊劾监生陆万龄等请祠魏忠贤国学宜罪命下狱【同上】
　　上虞倪公元璐为祭酒时与温体仁忤将请告恵安郑仰田者善拆字遇于官人席上初未通名倪取骰子中以绯饰四者予卜郑曰京官四品而掌印者惟祭酒耳公其祭酒倪公耶公颔之复曰公必与当事者忤姓名中带骨字者其人也骰子骨所成而四面棱角不能刓圆故知不合也又曰公意欲图归乎必得请矣骰体方类口四亦类口乃回字也后果然【字触】








　　钦定国子监志卷六十二
