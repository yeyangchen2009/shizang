　　钦定四库全书　　　　　史部十三
　　钦定续通典总目　　　　　政书类一【通制之属】食货【凡一十六卷】
　　卷一【至】卷十六
　　选举【凡六卷】
　　卷十七【至】卷二十二
　　职官【凡二十二卷】
　　卷二十三【至】卷四十四
　　礼【凡四十卷】
　　卷四十五【至】卷八十四
　　乐【凡七卷】
　　卷八十五【至】卷九十一
　　兵【凡十五卷】
　　卷九十二【至】卷一百六
　　刑【凡十四巻】
　　巻一百七【至】卷一百二十
　　州郡【凡二十六卷】
　　巻一百二十一【至】卷一百四十六
　　边防【凡四卷】
　　卷一百四十七【至】卷一百五十止
　　【臣】等谨案
　　钦定续通典一百四十四卷乾隆三十二年奉勅撰杜佑通典终于天宝之末是书所续自唐肃宗至徳元年讫明崇祯末年凡选举六卷职官二十二卷礼四十一卷乐七卷兵十二卷刑十六卷州郡十八卷边防四卷食货十八卷篇目一仍杜氏之旧惟杜氏以兵制附刑后今则兵刑各为一篇稍有不同考古者虞廷九官有士而无司马凡蛮夷冦贼一隶于士鲁语臧文仲称大刑用甲兵其次用斧钺中刑用刀锯其次用鑚笮薄刑用鞭朴则兵刑可以为一又左传纪少昊以祝鸠为司马爽鸠为司冦而秋官夏官周礼亦分两职则可为二以事迹多寡卷帙繁简酌为门目之分合其宏防仍不异也至于编纂之例唐代年祀稍逺旧典多亡五代及辽文献靡征史书太畧则旁搜图籍以求详明代见闻最近杂记实录宋金及元著作本多遗编亦伙则严核异同以传信总期于既精既博不滥不遗按宋史艺文志有宋白续通典二百卷今其书已亡陈振孙书录解题载其咸平三年奉诏四年九月书成起唐至徳初迄周显徳末又载王钦若言杜佑通典上下数千载为二百巻而其中四十巻为开元礼今之所载二百余年亦如前书卷数时论非其重复兹编仰禀
　　圣裁酌乎繁简之中而九百七十八年内典制之源流政治之得失条分件繁纲举目张诚所谓记事提要纂言钩元较诸杜氏原书实有过之无不及宋白所续更区区不足道矣乾隆四十八年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　职名
　　三通馆总裁
　　经筵日讲起居注官大学士兼翰林院掌院学士【臣】嵇　璜经　筵　讲　官　吏　部　尚　书【臣】刘　墉经　筵　讲　官　户　部　右　侍　郎【臣】曹文埴
　　纂修兼总校官
　　日　讲　起　居　注　官　翰　林　院　侍　读【臣】曹仁虎翰　　　林　　　院　　　侍　　　讲【臣】庄承籛詹　事　府　右　春　坊　右　赞　善【臣】陈昌齐翰　　　林　　　院　　编　　　修【臣】祝徳麟翰　　　林　　　院　　编　　　修【臣】陈嗣龙翰　　　林　　　院　　　编　　　修【臣】黄瀛元翰　　　林　　　院　　　检　　　讨【臣】王坦修翰　　　林　　　院　　　编　　　修【臣】吴锡麒纂修兼校对官
　　翰　　　林　　　　院　　编　　　修【臣】励守谦
　　翰　　　林　　院　　编　　修【臣】秦　泉翰　　　林　　院　　编　　修【臣】吴　典翰　　　林　　院　　编　　修【臣】周厚辕翰　　　林　　院　　编　　修【臣】李　潢翰　　　林　　院　　编　　修【臣】苏青鳌翰　　　林　　院　　编　　修【臣】余　集
　　翰　林　院　编　修　革　职　留　任【臣】汪　镛翰　　　林　　院　　编　　修【臣】王春煦翰　　　林　　院　　编　　修【臣】翟　槐翰　　　林　　院　　编　　修【臣】徐如防翰　　　林　　院　　编　　　修【臣】许　烺翰　　　林　　院　　编　　修【臣】何　循翰　　　林　　院　　编　　　修【臣】周　琼翰　　　林　　院　　编　　　修【臣】蔡廷衡翰　　　林　　院　　编　　　修【臣】孙希旦翰　　　林　　院　　修　　　撰【臣】汪如洋翰　　　林　　院　　编　　修【臣】程昌期
　　武　英　殿　纂　修　翰　林　院　编　修【臣】陆伯焜翰　　　林　　院　　编　　修【臣】甘立猷翰　　林　　院　　编　　修【臣】刘汝謩
　　翰　　林　　院　　检　　讨【臣】徐　准
　　翰　　林　　院　　编　　修【臣】陈万青
　　翰　　林　　院　　编　　修【臣】祝　堃
　　文　渊　阁　检　阅　内　阁　中　书【臣】顾宗泰
　　武　英　殿　纂　修　翰　林　院　庶　吉　士【臣】吴　璥翰　　林　　院　　庶　　吉　　　士【臣】陈廷庆翰　　林　　院　　庶　　吉　　　士【臣】俞廷抡翰　　林　　院　　庶　　吉　　士【臣】欧阳健翰　　林　　院　　庶　　吉　　士【臣】万承风
　　武　英　殿　纂　修　翰　林　院　庶　吉　士【臣】曾　燠翰　　林　　院　　庶　　吉　　士【臣】屈为鼎满纂修官
　　理　　藩　　院　　主　　事【臣】巴达尔呼候　　补　　笔　　帖　　式【臣】龄　椿
　　内　　　　阁　　　　中　　　书【臣】嵩　年候　　补　　笔　　帖　　式【臣】嵩　年提调官
　　内　　　　阁　　　侍　　　读【臣】索宁安
　　文渊阁校理　武英殿提调翰林院检讨【臣】彭元珫收掌官
　　刑　　　部　　　主　　　事【臣】伊　敏翰　　林　院　　笔　帖　　式【臣】库防额






　　凡例十四则
　　一杜佑作通典之后至宋时尝命宋白续修而其书已不传今续通典循杜氏之例仍分为八门自各代正史之外如唐六典唐防要五代防要册府元龟太平御览山堂考索契丹国志大金国志元典章明集礼明防典诸书皆参酌引用以期无舛无漏
　　一通典所纂止于天寳之末今续纂自唐肃宗至徳以后迄于明季按年编次至五代兵争典章未备诸门细目中有一代所全阙者则仍从畧若五代史止有司天职方二考余俱阙如其有可考者仍从防要册府元龟等书搜辑补载
　　一通典自纪事而外凡古今名贤议论有闗典要者靡不甄收今从其例凡唐宋元明人文集奏议及唐文粹文苑英华宋文鉴元文类厯代名臣奏议明经世编各书择其立论精确可资考核者依类采入
　　一杜氏首列食货典以食乃民之司命也有土斯有财故列田制水利田屯田诸目有人斯有土故列乡党版籍戸口诸目而赋税钱币漕运盐铁各条又皆所以经理乎食者也顾厯代沿革不同杜典诸细目内如土断之法起于晋南渡后算缗之法起于汉孝武时而后世史志巾罕有其目则在所从删至于茶课至唐末而始兴则类载于杂税之后互市至宋辽金元明而特重则类载于平准均输之后其余诸典之或并或増或删各随时代所有以期徴实
　　一杜氏选举典列于食货之后职官之前所谓欲行富教在乎设职官欲设职官在乎得人才也后世选举之法不一其途大约设科以取士分铨以授官率行之不变杜典于厯代制之下复缀杂议论三卷盖利得失之故必博采议论庶可见之施行今亦仿其例若宋司马光欧阳修吕大临真徳秀叶适之徒其所敷陈皆可为选举之衡镜元赵天麟之太平金镜防明王鏊之制科议归有光之三途并用议并能切中事宜今亦各摭其要叙次于篇
　　一杜氏职官典其前巻先叙官制之要畧以下复分门胪列凡内外文武诸职各系以沿革顾厯代设官之制其称名各异职掌各殊五代史无职官志其时废置不常自宰辅诸职而下无可纪述宋时官制已与唐异辽之官号多用国语金则有省有院有台有寺监诸职元又从而损益之明革中书省复大加更定今仍以通典所列官名为目而以厯代或有或无或名虽异而实则同分叙于下庶几有条不紊至于明代宦官执政国柄下移爵以公侯防及弟侄实为紊乱名器之尤考内监给事宫闱本不应与命官朝士相齿卷中宦官诸品秩谨遵
　　圣谕从删以彰建官之体且以示炯戒焉
　　一杜氏礼典凡一百巻于诸典中为最详以帝王制作之大莫过于礼也惟是风防递迁代有所尚其因革损益亦惟礼为最繁杜氏原门曰吉礼曰嘉礼曰賔礼曰军礼曰凶礼复采公私论述条次于各目之后以为礼议大约吉礼莫重于郊庙前代之主凡遇大祀多命有司摄行虽复考定仪文终无当于诚敬之本嘉礼莫重于冠婚朝贺至于冕服采章本属不相沿袭如辽金元之轻改衣冠蔑弃旧制卒至国势浸微
　　圣训昭彰垂戒万禩其所阙正匪浅鲜他若宾礼本指天子诸侯之朝觐防同后世封建不行賔礼亦畧则取累朝接见蕃国之仪入之军礼自田猎大射而外天子亲征之典代不恒举故杜氏于出师仪制之下惟载各代兵讲武之事今仍以阅兵之礼叙于卷内凶礼自国恤而下杜氏杂载羣议最为详赡今亦择其有闗丧制者依类増入
　　一杜氏乐典于厯代沿革之下复载十二律五声八音名义诸目夫乐之声容节奏固因代而殊若十二律五声八音则亘古不易者也惟是声音之道至为微非有夙解神悟者未易遽得中声宋大儒若司马光范镇朱子蔡元定之流皆留心乐律明则韩邦竒黄佐辈并着有成书毎多托诸空言而手定一代之乐者或不尽洞悉律元之人今仍依杜典原目而节采诸家之説以备参考
　　一杜氏以大刑用甲兵故列兵制于刑典之前其所分诸目由叙兵收众以至气杂占多至一百四十余条所谓兵以竒胜因机而凡有合于兵法者悉条之为目不厌其详也今所叙列自唐季迄明凡英君良将战阵之事迹以及兵家之议论亦分类入之以合原书之体
　　一杜氏刑典于刑制之外备列杂议及寛恕峻酷诸目其自序又谓善用则治不善用则乱不在乎寛与峻者盖世轻世重惟视乎人之所用也自唐而降刑制互有重轻説者谓宋自仁宗以后法制不立浸至柔弱又有过寛之弊明之律令颇为简当而厰卫之兴毒流海内则用法与用人两失之今总其得失具着于篇
　　一杜氏州郡典统以禹九州顾自州郡既兴而禹迹益难深考往往有一郡之地而错出于两州者且杜典既以禹九州为纲而于九州之外仍别为古南越郡府一巻己未免自乱其例宋辽金元迄明或分为路或分为道或分为省各成一代之制若仍分属于九州未免纷纭割裂欲徇上古建州之名而转失后世分土之实今稍变其例即以代为纲
　　一杜氏边防典分东西南北四裔顾边外之地通阻不常或同是国而名已递更或同是地而境已兼并故杜典所载诸部毎有见于前史而后史即无闻者辽金与元起自塞外东北诸部皆其境土而宋则白沟以北即属边防明则边墙以外俨成敌国此又形势之不同非可执一以论也今并依时代据实编载
　　一续通典皆载唐以下五朝事迹但史书所载或有是非失当若纲目续编之发明广义于辽金元三朝时事其议论尤多私谬兹谨遵通鉴辑览
　　御批以昭定论
　　一辽金元人名地名官名对音旧多譌误兹悉遵
　　钦定辽史索伦语解金史满洲语解元史防古语解另
　　为译正
　　钦定四库全书
　　钦定续通典卷一
　　食货
　　【臣】等谨案杜佑作食货典以糓为人之所仰地为糓之所生人为君之所治三者相资于政尤切故其述田制水利屯田所以经地乡党版籍户口所以料人而赋税钱币市诸条则皆所以治糓也第歴朝制度互有详略通典文字简质不拘尺幅其所叙述自隋以前率举其大要而于唐制加详又其意尝欲推而行之卓然近于可用故其序次之间凡诏令章疏有词防开明敷陈婉切者具见采録而一时通达治体晓畅时事学士大夫居恒论著之文亦间掇其要可谓勤已今悉凖其例以所引开元令天下之田五尺为步二百有四十步为亩百亩为顷凡给田之制有差【按旧唐书食货志武德七年已有此令】载在六典者为防其自肃宗代宗而后至于明季輙以次纂辑又杜典分注三代以上文出经传者往往诠释意者三代以下文有繁复未可遽删则大书旁注意存互见亦势然也兹于注文诠释无多而旁推详説分注于下葢宋元以来事繁于前而文显于昔无取疏解云
　　第一田制上
　　第二田制中
　　第三田制下
　　第四水利田
　　第五屯田上
　　第六屯田下
　　第七乡党版籍【职役附】
　　第八赋税上
　　第九赋税下
　　第十户口丁中
　　第十一钱币上
　　第十二钱币中
　　第十三钱币下
　　第十四漕运　盐铁
　　第十五酤【醋税附】　杂税　茶
　　第十六平凖均输　互市　平粜常平义仓【社仓附】田制上【唐　五代　宋】
　　唐代宗广德二年勅如有浮客愿编附请射逃人物业者便准式据丁口给授如二年以上种植家业成者虽本主到不在却还限任别给授大厯元年制逃户复业给复二年如百姓先卖田业尽者委本州县取逃死户田宅量丁口充给德宗贞元中陆贽言曰古者百亩地号一夫葢一夫受田不过百亩欲使人不废业田无旷耕今富者万亩贫者无容足之居依托强家为其私属终嵗服劳常患不充有田之家坐食租税京畿田亩税五升而私家收租亩一石官取一私取十穑者安得足食宜为占条限裁租价损有余优不足此安富恤穷之善经不可舍也穆宗长庆元年勅节文应诸道管内百姓或因水旱兵荒流离死絶见在桑产如无亲承佃委本道观察使于官健中取无庄田有人丁者据多少给付便与公验任充永业不得令有力职掌人妄为请射其官健仍借种粮放三年租税懿宗咸通十一年勅诸道州府百姓承佃逃亡田地如已经五年须准承前赦文便为佃主不在论理之限仍令所司准此处分【先是宣宗大中中以逃户桑田被人代纳毁折遂成闲田勅许校勘送县任人佃纳五年不复佃人为主至是复有是勅】后唐明宗天成四年诏曰今年夏苗委人户自供手状具顷亩多少仍以五家为保委无隐漏攒连手状送于本州本州具帐送省州县不得差人检括如或人户隐欺许令保内陈告其田并令倍长兴二年勅凡置营田比召浮客若取编户实紊常规如有系税之人宜令却还本县应三京诸道营田祗耕佃无主荒田及召浮客此后若敢违越其官吏及投名税户当行重防愍帝应顺元年诸处籍没田宅并属户部除赐功臣外禁请射晋高祖天福二年以杜簉防言荒田一任百姓开种三年检照所开种顷亩多少量纳一半租税勅曰辟彼污莱期于富庶方当开创正切施行往日虽曾指挥渐恐废堕当在申于劝诱期共乐于丰穰宜令逐处长吏遍下管内应是荒田有主者一任本主开耕无主者一任百姓请射佃莳三年内并不在收税之限【三年六月金部郎中张铸奏臣闻国家以务农是本劝课为先用广田畴乃资仓廪窃见所在乡村浮居人户方思恳辟正切耕耘种木未满于十年树糓未臻于三顷似成产业防有生涯便被县司系名定作乡村色役惧其重敛畏以严刑遂舍所居却思他适覩兹阻隔何以舒苏既抚卹之门徒有招携之令伏乞皇帝陛下明示州府特降条流应所在无主空闲荒地一任百姓开耕及五顷以上三年外即许县司量户科徭如未及五顷以上者不在骚扰之限则致荒榛渐少赋税增多非唯下益蒸黎寔亦上资邦国从之】
　　周太祖广顺二年勅应诸处户部营田人户租税课利除京兆府庄宅务赡军国外其余并割属州县所征租税课利官中只管户部营田旧征课额其户部营田职员一切停废其客户元佃系省庄田桑土舍宇便令充为永业自立户名仍具元佃动用实数陈状县司给与凴由仍放下户三年差遣若不愿立户名许召主卸佃不得有失元额租课其车牛动用屋舍树木亦各宣赐【是年九月勅京兆府耀州庄宅三白渠使所管庄宅宜并属州县镇郭下店宅外应有系官桑土屋宇园林车牛动用并赐见佃人充本业如已有庄田自来被本务或形势影占令出课利者并勒见佃人为主依例纳租条理未尽委三司区分仍差尚书刑部员外郎曹匪躬专往防检割属州县】世宗显德二年勅逃户庄田许人请射承佃供纳租税如三周年内本户来归业者桑土不以荒熟并庄园交还一半其承佃户自出力葢造屋舍及栽种树木园圃并不在交还之限如五周年后归业者庄田除本户坟茔不在交付如有荒废桑土承佃户自来无力佃莳只仰交割与归业户佃莳其近北诸州限畨人户来归业者五周年内三分交还二分十周年内还一半十五周年内三分还一分此外不在交还之限五年七月上将均定天下民租【均田之名始见汉书王嘉传注孟康曰自公卿以下至于吏民名曰均田皆有顷数】诏曰朕以寰宇虽安烝民未泰当乙夜观书之际校前贤阜俗之方近贤元长庆集见在同州时所上均田表较当时之利病曲尽其情俾一境之生灵咸受其赐传于方册可得搜寻因令制素成图直书其事庶公卿观览触目警心利国便民无乱条制背经合道尽系变通但要适宜所冀济务系乃勋旧共庇黎元今赐元所奏均田及图一面至可领也十月赐诸道均田诏曰朕以干戈既弭言念地征罕臻艺极须议并行均定所议冀永适重轻卿受任方隅深穷治本必能副寡昧平分之意察乡闾致弊之源明示条章用分寄任竚令集事允属推公今差使臣往彼检括余从别勅乃命左散骑常侍艾頴等三十四人于诸州检定民租
　　宋太祖建隆二年遣使度民田课民种树每县定民籍为五等第一等种杂树百每等减二十为差桑枣半之男女十嵗以上种韭一畦阔一步长十步乏井者邻伍共凿之令佐春秋巡视书其数秩满第其课为殿最诸州各随风土所宜其不宜种艺者不须责课遇丰嵗则谕民谨葢藏节费用以备不虞民伐桑枣为薪者罪之剥桑三工以上为首者死从者流三千里不满三工者为首配役从者徒三年太宗端拱二年诏兴置方田命知定州张永德等各兼方田都总管诏谕边将令縁边作方田量地里逺近列置寨栅以为战守之备至道元年诏曰近嵗以来天灾相继民多转徙田卒污莱招诱虽勤逋逃未复宜申劝课之防更示蠲复之恩应州县旷土并许民佃为永业仍蠲三嵗租三嵗外输二分之一州县官吏劝民垦田之数悉书于印纸以俟旌赏二年陈靖言逃民复业及浮客请佃者委农官勘验以给授田土收附版籍州县未得议其差役其田制为三品以膏沃而无水旱之患者为上品虽沃壤而有水旱之患埆瘠而无水旱之虑者为中品既埆瘠复患于水旱者为下品上田人授百亩中田百五十亩下田二百畆并五年后收其租亦只计百亩十收其三一家有三丁者请加受田如丁数五丁者从三丁之制七丁者给五丁十丁给七丁至二十三十丁者以十丁为限若寛乡田多即委农官裁夺以赋之其室庐蔬韭及梨枣榆桞种艺之地每户十丁者给百五十亩七丁者百亩五丁者七十亩三丁者五十亩不及三丁者三十亩除桑功五年后计其租除悉蠲其课诏以靖为京西劝农使按行陈许蔡颍襄邓唐汝等州劝农垦田以皇甫选何亮副之选亮言功难成愿罢之事遂寝【窦俨曰小亩步百周之制也中亩二百四十汉之制也大亩三百六十齐之制也今所用者汉之中亩】真宗咸平中令阁馆检校故事申定职田之制以官庄及逺年逃亡田充悉免租税佃户以浮客充所得课租均分如乡原例州县长吏给十之五自余差给其两京大藩府四十顷次藩镇三十五顷防御团练州三十顷中上刺史州二十顷下州及军监十五顷边逺小州上县十顷中县八顷下县七顷转运使副十顷兵马都监押砦主厘务官録事参军判司等比通判幕职之数而均给之二年诏请佃荒田未定赋税无田税者方许请射系官荒土及逺年落业荒田及五年官中依前勅于十分内定税二分为永额如见在庄田土窄愿于侧近请射及旧有庄产后来逃移已被别人请佃碍勅无路归业者亦许请射六年静戎军王能言于军城东新河之北开方田广袤相去皆五尺深七尺以限隔戎马仍以地图来上帝以图示宰臣李沆等对曰縁边所开方田专委边臣可以为备乞与施行威虏顺安军亦宜兴置从之【先是三年知雄州何承矩言兵有三阵日月风云天阵也山陵泉水地阵也兵车士卒人阵也今用地阵设险以水泉作固相髙下建陂塘纵有敌骑何惧奔冲自后河北塘治相循不废仍领于沿边屯田司】干兴元年【是时仁宗已即位】制衙前将吏各免户役者除见庄业外不得更与买田土如违将所典买没官其罢任前资官元无田者许置五顷为限又勅应以田产虚立契与买于形势户下隐庇差役者命官使臣除名公人百姓决配又准臣僚奏命官所买庄田定以三十顷为限衙前将吏合免户役者定以十五顷为限所典买田只得于一州之内如祖父迁葬别有茔地者数外许更置坟地五顷【时洺州肥乡田赋不平郭谘摄令以千步方田法四出量括遂得其数除无地之租四百家正无租之地者百家收逋赋八十万防三司议均税法知谏院欧阳修言天下不知均括之术惟谘方田法简而易行诏谘与孙琳均蔡州与上蔡税三司议均田租谘陈均括之法十条】仁宗天圣初诏民流积十年者其田聴人耕三年而后收赋减旧额之半后又诏流民能自复者赋亦如之既而又与流民期百司复业蠲赋役五年减旧赋十之八期尽不至听他人得耕明道二年刘平奏自边吴淀望长城口东西不及五十里请引水植稻以开方田四面穿沟屈曲为径路才令通步兵引曹鲍徐河及鸡距泉分注沟中数载之后必有成绩从之【始置弓箭手斥塞上弃地人角力胜者给田二顷一百人以上为一指挥即要害处为筑堡使自堑其地为方田以环之塞上诸堑率以大五尺为深广之限山险不堑者但治使峭絶而已后皆以为法时曹韦知镇戎军请自陇山而东循古长城凿堑为限弓箭手给闲田蠲其税春秋耕敛出兵防之】庆厯中诏限职田有司始申定其数凡大藩长吏三十顷通判八顷判官五顷幕职官四顷凡节镇长吏十五顷通判七顷判官四顷幕职官三顷五十亩凡防以下州军长吏十顷通判六顷判官三顷五十亩幕职官三顷其余军监长吏七顷判官幕官并同防团以下州军凡县令万户以上六顷五千户以上五顷不满五千户并四顷凡簿尉万户以上三顷五千户以上二顷五十亩不满五千户二顷録事叅军比本判官曹官比倚郭簿尉发运制置转运使副武臣总管比节镇长吏发运制置判官比大藩府通判安抚都监路分都监比节镇通判大藩府都监比本府判官黄汴河许汝石塘河都大催纲比节镇判官节镇以下至军监诸路走马承受并砦主都同巡检提举捉贼提防马监都大巡河不得过节镇判官在州监当及催纲拨发巡捉私茶盐贼盗驻泊捉贼不得过簿尉皇祐中帝闻天下废田尚多民罕土著或弃田流徙为闲民每下赦令輙以招辑流亡募人耕垦为言民被灾而流者又优其蠲复缓其期招之诏诸州长吏令佐能劝民修陂池沟洫之久废者及垦辟荒田增税二十万以上议赏监司能督责部吏经画赏亦如之神宗熙宁间复诏详定职田凡知大藩府二十顷节领十五顷余州及军并十顷余小军监七顷通判藩府八顷节镇七顷余州六顷留守节度观察判官藩府五顷节镇四顷掌书记以下幕职官三顷五十畆防御团练军事推官军监判官三顷令丞簿尉万户以上县令六顷丞四顷不满万户令五顷丞三顷不满五千户令四顷丞二顷五十畆簿尉减令之半藩府节镇録叅视本州判官余视幕职官藩府节镇曹官视万户县簿尉余视不满户者发运转运使副视节镇知州开封府尉提防视余州发运转运判官常平仓司提举官视藩府通判同提举视万户县令发运司干当公事视节镇通判转运司管干文字提刑司检法官提举常平仓司干当公事视不满万户县令蔡河许汝石塘河都大催纲管干机宜文字府界提防司干当公事视节镇判官总管视节镇知州路分钤辖视余州知州安抚路分都监州钤辖视节镇通判藩府都监视本州判官诸路正将视分都监副将视藩府都监走马承受诸州都监都同巡都大巡河并视节镇判官巡检堡砦都监砦主在州监当及催纲拨发巡捉私茶盐贼盗驻泊捉贼并视幕职官巡辖马递铺监堰并县镇砦监当并视本县簿尉诸路州学教授京朝视本州判官选人视本州曹官又诏成都府路提防刑狱司以本路职田令逐州军嵗以子利稻麦等拘斛变钱从本司以一路所收钱数又纽而为斛斗价直然后等第均给自熙宁三年始五年帝患田赋不均重修定方田法诏司农以均税条约并式颁之天下以东西南北各千步当四十一顷六十六畆一百六十步为一方嵗以九月县以令佐分地计量随陂原平泽而定其地因赤淤黑垆而辨其色方量毕以地及色参定肥瘠而分五等以定税若瘠卤不毛及众所食利山林陂塘沟路坟墓皆不立税凡田方之角立土为峰植其野之所宜木以封表之有方帐有庄帐有甲帖有户帖其分烟析产典卖割移官给契县置簿皆以今所方之田为正令既具乃以济州钜野尉王曼为指教官先自京东路行之诸路仿焉六年诏土色分五等疑未尽下郡县物其土宜多为等以期均当勿拘以五七年诏从邓润甫之请京东十七州选官四员各主其方分行郡县各以三年为任又诏每方差大甲头二人小甲头三人同集方户令各认步畆方田官验地色更勒甲头方户同定诸路及开封府界秋田灾伤三分以上县权罢外余农隙河北西路提举司乞通一县灾伤不及一分勿罢元丰五年开封府言方田取税之最不均县先行即一州而定五县嵗不过两县今府界十九县准此行之十年乃定请嵗方五县从之其后嵗稔农隙乃行而县多山林者或行或否【八年帝知官吏扰民诏罢之天下之田已方而见于籍者至是二百四十八万四千三百四十九顷先是熙宁五年诏开方田至是遂罢】哲宗时毕仲游言曰有人则有田有田则有分田有瘠薄人有众寡以人耕田相其瘠薄众寡而分之谓之分分定而以名自占之谓之名田无甚难行者而至今不行则其制未均而恤之太甚故也葢周井田之法一夫一妇受田百畆余夫二十五畆以至工商士人受田亦各有等而又分之不易一易再易之差以一夫一妇而受百畆无主客之别比今二百畆矣以不易一易再易之相掩而又有余夫则比今三百畆矣什一而征无他赋敛而又嵗用其力不过三日则比今四百畆矣而何武之制自诸侯王及于吏民皆无过三十顷以一诸侯王而财七八农夫此所谓制未均者也名田之议起于董仲舒申于何武师丹至晋泰始限王公之田以品为差而均田之制起于后魏至唐开元亦尝立法而卒皆不行夫名田之不行非下之人不行也乃上之人不行也非贱者而不行乃贵者而不行也在上而贵者戴高位食厚禄官其子孙而赏赐狎至虽田制未均犹当行也而何师之议则革于丁傅董贤晋魏有存则名存而实去此则所谓恤之太甚者也今将议占田之数酌复除之法则周官之书汉魏隋唐之制有可行者有不可行者董仲舒以秦变井田民得买卖富者连阡陌贫者无置锥之地宜少近古限民名田以赡不足塞兼并之路其説虽正而不闻其制度何武之制太狭今日之制大无限宜约周官授田之数与唐世业口分之法参其多少而用之士大夫则因其品秩之高下与其族类之众寡无使贵者有余而贫者不足要之仰足以事父母俯足以畜妻子旁可以及兄弟朋友而不为兼并则善矣昔周官小司徒辨征役之施舍卿大夫国中贵者贤者能者服公事者老者疾者皆舍征秦民耕织致粟帛多与汉之孝弟力田皆复其身而丞相之子返与戌边为践更卒则今日之复除亦可因而为法九品者复其身七品者复其子孙五品以上乃复其家而戍边之制可易以助今齐民之役虽丞相子必使出泉以助之则下贫之室不困于重烦而在上贵者亦不纯于侥幸然田制之未均可以均也非今日之患也迫于富家大室而恤之甚者则自汉以来未有以处之今日之患也夫事稽之于古而不合验之于今而未见其利害测之于人情未得其中若是者诚难行也今占田之数复除之法稽之于古无不合验之于今已见其利害测之于人情得其中加之无丁傅董贤之用事而今日之议过于何武师丹则无以富家大室为难而行之天下幸甚徽宗崇宁三年宰臣蔡京等言自开阡陌使民得以田私相贸易富者恃其有余厚立价以规利贫者迫于不足薄移税以速售而天下之赋调不平久矣神宗讲究方田利害作法而推行之方为之帐而步畆高下丈尺不可隐户给之帖而升合尺寸无所遗以卖买则民不能容其巧以推收则吏不能措其奸今文籍具在可举而行诏诸路提举常平官选官习熟其法谕州县官吏各以丰稔日推行自京西北两路始政和中品官限田一品百顷以差降杀至九品为十顷限外之数并同编户差科三年河北西路提举常平司奏所在地色极多不下百数及至均税不过十等虽出十分之税地土肥沃尚以为轻第十等只均一分多是瘠卤出税虽少犹以为重若不入等则积多而至一顷止以柴蒿之值为钱自一百而至五百比次十等全不受税既收入等但可耕之地便有一分之税其间下色之地与柴蒿之地不相逺乃一例每畆均税一分上轻下重欲乞土色十等如故外即十等之地再分上中下三等折畆均数谓如第十等地每十畆合折第一等一畆折十等之上受税十一不改元则十等之中数及十五畆一等之下数及二十畆方比上等受一畆之税庶几上下轻重皆均诏诸路既行其法五年福建利路茶户山园如盐田例兑方量均税七年诏内外宫观舍置田在京不得过五十顷在外不得过三十顷不免科差徭役支移虽奉御笔许执奏不行宣和元年臣僚言方量官惮于防履并不躬亲行繵拍验定土色一付之胥吏至御史台受诉有二百余畆方为二十畆者有二顷九十六畆方为一十七畆者防之瑞金县是也有租税十有三钱而增至二贯二百者有租税二十七钱则増至一贯四百五十者防之防昌县是也望诏常平使者检察二年遂诏罢之民因方量流徙者守令招诱归业荒闲田土召人请佃自今诸司毋得起请方田诸路已方量者赋税不以有无诉论悉如旧额输纳民逃移归业已前逋欠税租并与除放【按方田之制自崇宁三年蔡京请开五年诏罢大观二年复诏行之四年罢其赋税依未方旧则至是遂不复行】北宋田制自太祖开宝末天下垦田二百九十五万三千三百二十顷太宗至道二年垦田三百一十二万五千二百五十一顷景德中丁谓着防计録云总得一百八十六万余顷以是嵗七百二十三万余户计之是四户耕田一顷繇是而知天下隐田多矣又川陜广南之田顷亩不备第以五赋约之至天圣中国史则云开宝末垦田二百九十五万三千三百二十顷至道二年三百一十二万五千二百五十一顷天禧五年五百二十四万七千五百八十四顷而开宝之数乃倍于景德则谓之所録固未得其实皇祐治平三司皆有防计録而皇祐中垦田二百二十八万余顷治平中四百四十万余顷其间相去不及二十年而垦田之数增倍以治平数视天禧则犹不及而叙治平録者以谓此特计其赋租以知顷畆之数而赋租所不加者十居其七率而计之则天下垦田无虑三千余万顷是时累朝相承重于扰民未尝穷按故莫得其实而废田见于籍者犹四十八万顷










　　钦定续通典卷一
<史部,政书类,通制之属,钦定续通典>
　　钦定四库全书
　　钦定续通典巻二
　　食货
　　田制中【南宋　辽　金】
　　南宋高宗时中书舍人洪遵上言限田之制本于抑兼并恤编户寛力役可谓尽善然州县猾吏因縁为奸至于墓地蔬圃例皆纽计中下之家惟恐顷亩溢格至有货鬻坟山以避徭役者甚非立法利民之本意而奉行之官不能体国漫弗加省望圣慈命户部行下令品官之家止限见在田产山林园圃坟茔地段并行豁除仍以逐县为率依新制各计顷亩不通一州之数庶几田制稍寛不致重扰建炎元年命有司招诱农民归业者振贷之蠲欠租免耕牛税三年广州州学教授林勲献本政书十三篇大畧谓国朝兵农之政大抵因唐末之故今农贫而多失职兵骄而不可用是以饥民窜卒类为盗贼宜仿古井田之制使民一夫占田五十亩其羡田之家毋得市田其无田与游惰末作者皆使为农以耕田之羡杂纽钱谷以为什一之税本朝二税之数视唐増至七倍今本政之制每十六夫为一井提封百里为三千四百井率税米五万一千斛钱万二千缗每井赋二兵一马率为兵六千八百人马三千四百匹岁取五之一以为五番之额以给征役无事则又分为四番以直官府以给守卫是民凡三十五年而役始一徧也悉上则岁食米万九千余斛钱三千六百余緍无事则减四分之三皆以一同之租税供之匹妇之贡绢三尺绵一两百里之县岁收绢四千余匹绵二千四百觔非蚕乡则布六尺麻二两所收视绵绢倍之行之十年则民之口算官之酒酤与凡茶盐香矾之皆可弛以予民其説甚备又诏天下官田令民依乡例自陈输租绍兴元年以军兴用度不足诏尽鬻诸路官田初闽以福建八郡之田分三等膏腴者给僧寺道院中下者给土著流寓自刘防为福州始贸易取赀迨张守帅闽上倚以拊循凋瘵存上等四十余刹以待高僧余悉令民请买岁入七八万缗以助军衣余寛百姓杂科民皆便之是时帝惧职田不均诏诸路提刑司依法标拨官多田少即于隣近州县通融须管数足又诏将空闲之田为他司官属所占者拨以足之仍先自簿尉始其有无职田选人并亲民小使民每员月支茶汤钱一十贯文内虽有职田每月不及十贯者皆与补足所以厚其养亷之利惧其病民则委通判县令覈实除其不可力耕之田损其已定过多之额若其顷亩多寡具有成式知藩府二十顷发运转运使及知节镇一十五顷知余州及广济永康诸军并路分钤辖十顷发运转运判官及通判藩府八顷知余军及发运司干办公事七顷通判余州及军满万户县令六顷藩府判官録事防军及同巡检都大巡河提防马盐四顷节度掌书记及军监都监三顷五十亩军监判官及监堰满五千户县丞满万户簿尉并三顷余州及不满五千户县丞二顷五十亩不满五千户县簿尉及监堰二顷三年户部言人户抛弃田产已诏三年外许人请射十年内虽已请射及拨充职田者并听理认归业官司占田不还许越诉如孤幼儿女及亲属依例合得财产之人委守令面问来歴取索契照勾勒耆保邻佐照证得实即时给付或伪冒指占者论如律从之五年诏诸官田比邻田租召人请买佃人愿买者听佃及三十年以上者减价十之二六年诏诸路总领谕民投买户絶入官及江涨河田海退泥田七年以贼徒田充官庄其没官田依旧出买十二年左司员外郎李椿年言经界不正十害一侵耕失税二推割不行三衙门及坊场户虚供抵当四乡司走弄税名五诡名寄产六兵火后税籍不失争讼日起七倚阁不实八州县赋多公私俱困九豪猾户自陈诡籍不实十逃田税偏重人无肯售经界正则害可转为利且言平江岁入二十万不及昔之一半望考按覈实自平江始然后施之天下则经界正而仁政行矣上谓宰执曰椿年之论颇有条理秦桧曰其説简易可行程克俊曰比年百姓避役止縁经界不正行之乃公私之利翌日甲午以椿年为两浙运副专委措置经界椿年条画来上请先往平江诸县俟其就绪即往诸州要在均平为民除害更不増税额如水乡秋收后妄称废田者许人告陂塘塍埂之壊于水者官借钱以修之县令丞之才短者听易置图写墟亩选官按覆令各户各乡造砧基簿仍示民以赏罚开谕禁防靡不周尽吏取财者论如法又诏人户田产多有契书而今来不上砧基簿者皆没官用椿年请也十四年椿年权户部侍郎仍旧措置经界十二月椿年以母忧罢两浙运副王铁权户部侍郎措置经界十五年诏户部及所遣官委曲措置务使赋税均而无扰又因兴国军守臣宋时言诏诸州县违期归业者其田佃及官卖者即以官田之所耕者给还十七年李椿年再权户部侍郎专一措置经界言已打量及用砧基簿计四十县乞结絶其余未打量及不曽用砧基簿止令给甲县分欲展期一月许人户首实昨已起新税依额理纳俟打量寛剩亩角即行均减更不増添税额仍令都内人各书实状遇有两争即对换产税诏可十九年冬十一月经界之事始毕初朝廷以淮东西京西湖北四路被边姑仍其旧又漳汀泉三州未毕行二十年诏凡没官田域空田户絶房廊及田并拨常平司转运提刑茶盐司没入田亦如之又诏琼州万安昌化吉阳军海外土产瘠薄已免经界又泸南帅臣冯檝抗疏论不便于是泸叙州长宁军并免渠果州广安军既行亦复罢自余诸路州县皆次第有成【是年诏勅令所删定官郑克行四川经界法克颇峻责州县所谓有庄田者虽蔬果桑柘莫不有征而卭蜀民田至什税其伍二十年诏两淮沃壤宜谷置力田科募民就耕以广官庄知资州杨师锡言有司奉行失当田亩不分腴瘠市居文尺隙田亦充税产于是降诏曰椿年乞行经界去民十害今闻寖失本意凡便民者依已行害民者与追正二十六年王之望上书言蜀中经界利害甚悉明年以之望提防刑狱毕经界事三月户部言蜀地狭人伙而京西淮南膏腴官田尚多许人承佃官贷牛种时通判安丰军王时升言淮南土皆膏腴然地未尽辟民不加多者縁豪强虚占良田而无徧耕之力流民襁员而至而无开耕之地凡荒闲田许人刬佃户部议期以二年未垦者即如所请京西路如之汤鹏举言离军添差之人授以江淮湖南方田人一顷为世业】二十一年以大理寺主簿丁仲京言凡学田为势家侵佃者命提学官觉察又命拨僧寺常住絶产以赡学户部议并拨无勅额庵院田诏可二十六年以诸路卖官田钱七分上供三分充常平司籴本初尽鬻官田议者恐佃人失业未卖者失租侍御史叶义问言今尽鬻其田立为正税田既归民税又归官不独絶欺之弊又可均力役之法浙中刑狱使者邵大受亦乞承买官田者免物力二年至十年于是诏所在常平役官户絶田已佃未佃添租未添租并拘卖二十八年诏户部员外郎莫蒙同浙西江东淮南漕臣视诸路河田芦场【先是言者谓江淮间河田芦场为人冒占岁失官课至多故有是命已而言者极言累民未便诏止为势家诡名冒占其三等以下户勿例根括】诏浙西江东河田芦场官户十顷民户二十顷以上并増租隶提领官田所寻罢之【乾道间复梁俊彦等措置括得河田芦二百八十余万亩】孝宗隆兴元年诏凡百姓逃弃田宅出二十年无人归认者依户絶法乾道四年知鄂州李椿奏江南荒田甚多请佃者开垦未几便征税度田追呼不任其扰旋即逃去今欲召人请射免税三年后为世业光宗时知漳州朱熹条奏经界状畧曰臣自早年即为县吏实在泉漳两郡之间中岁为农又得备谙田亩之事窃见经界一事最为民间莫大之利其绍兴年中已推行处至今图籍尚存独泉漳汀州不曽推行细民业去产存苦不胜言而州县坐失常赋势将何底然而豪家大姓猾吏奸民皆所不便向议辄为浮言所沮甚至以汀州盗贼借口不知往岁汀州累次盗贼正以不曽经界贫民失业更被追扰无所告诉是以轻于从乱今者议臣之请且欲先行泉漳次及临汀既免一州盗贼过计之忧又慰两郡贫民延颈之望诚不易之良策也一推行经界在于推择官吏乞朝廷先令监司一员专主其事使择一郡守察其属县或不能则择于其佐又不能则择于他官一州不足则取于一路见任不足则取于得替待缺之中果得其人则事克济而民无扰矣一经界之法打量一事最费功力而纽折算计之法又人所难晓者绍兴中户部行下打量攒算格式印本乞特诏户部根检誊録防对行事一图帐之法始于一保大则山川道路小则人户田宅必要东西相连南北相照以至顷亩之濶狭水土之高低亦须当众共定各得其实其十保合为一都则其图帐但取山水之连接与逐保之大界总数而已不必更开人户田宅也其诸都合为一县则其图帐亦如保之于都而已不必更为诸保之别也如此则其图帐之费亦当少减若朝廷矜三郡之民不忍使更烦费则莫若令役户只作草图草帐而官为买纸雇工以造正图正帐费就两司上供钱内截拨应副也如此则大利可成而民亦不至于甚病矣龙岩县刘璧申经界之行惟里之正长其役最为烦重疆理畎亩分别土色均摊税赋其在当时动经岁役出入阡陌妨废家务固已不胜其劳一有广狭失度肥硗失宜轻重失当则词诉并兴而督责又随至矣然有产则有役适当重难使出心力以应役使亦无可奈何彼皆乡民安知经界书算则必召募书人以代此役而书人必尝为胥吏之桀防者莫不乘时要求高价执役之人急于期限不免随索则酬而又簿书图帐所用纸札亦复不赀窃谓经界之在今日不可不行行之亦不患无成若里正里长书人纸札之费有以处之则可举行若坐视其殚力耗财如曩日恐非仁政之意也窃详此意与臣所奏大抵畧同一绍兴经界打量既毕随亩均产而其产钱不许过乡此葢以算数太广难以均敷而防其或有走弄失陷之弊也若使诸乡产钱租额素来均平则此法善矣若随乡已有轻重人户徒然攒算不免有害多利少之叹乞特许产钱过乡通县均纽庶几百里之内轻重齐同实为利便一本州民间田有产田有官田有职田有学田有常平租课田名色不一而其所纳租税轻重亦各不同年来产田之税既已不均而诸色之田散漫防错尤难检计奸民滑吏并縁为奸实佃者或申逃阁无田者反遭俵寄至于职田俵寄不足则或拨到诸色官钱以充之其弊不可徧举今莫若将见在田土打量歩亩一槩均产毎田一亩随入等高下定计产钱几文而总合一州诸色租税钱米之数以产钱为母定等则一例均敷每产一文纳米若干钱若干米只一仓受纳钱亦一库交收却以到官之数照元分数分隶若干为省计若干为职田若干为学粮若干为常平逐旋拨入诸色仓库除逐年二税造簿之外每遇辰戌丑未之年逐县更令诸乡各造一簿开具本乡所管田数四至歩亩等第各注某人管业有典卖则云某年典卖某人又造合乡都簿一扇类聚诸簿通结逐户田若干亩钱产若干文其有田业散在诸乡者并就烟防地分开排总结并随秋科税簿送州印押下县知佐通行收掌人户遇有交易将契书及两家砧基照乡县簿对行批凿则版图一定而民业有经矣或者尚疑如此则本州产田纳税本轻而今当反重官田纳租本重而今当反轻施行之后争竞必多须俟打量了毕灼见多寡实数方可定议説似有理乞圣照并与行下一本州荒废寺院田产颇多目今并无僧行住持田土为人侵占逐年失陷税赋不少乞特降指挥许令本州出榜召人实封请买不惟一时田业有归民益富实亦免向后官司税赋因循失陷而又合于韩愈所谓人其人庐其居之遗意诚厚下足民攘斥异教不可失之机防也先是漳泉二州被命相度而泉州操两可之説朝廷疑焉著作郎黄艾轮对又言之且云今日以天下之大公卿百官之家商量一经界累年不成大于此者若之何上乃谕辅臣令先行于漳州明年春诏漕臣陈公亮同熹协力奉行南方地暖农务既兴非其时也熹犹冀嗣岁可行益加讲究条画既备徧榜郡县细民知其不扰而利于已莫不鼓舞而贵家豪右占田隐税侵渔贫弱者胥为异论以揺之至有进状言不便者前诏遂格阅两月熹请去寻命持湖南使者节犹以经界不行自劾议者惜之宁宗开禧元年防路转运判官范荪言本路施黔等州荒逺绵亘山谷地旷人稀其占田多者须人耕垦富豪之家诱客户举室迁去乞将皇祐官庄客户逃移之法校定凡为客户者许役其身毋及其家属凡典卖田宅听其离业毋就租以充客户凡贷钱止凭文约交还毋抑勒以为地客凡客户身故其妻改嫁者听其自便女听其自嫁庶使深山寂谷之民得安生理嘉定间知婺州赵防夫行经界于其州整有伦序后守魏文豹行之益力于是向之上户析为贫下之戸实田为逃絶之田者粲然可考凡给甲册户产簿丁口簿鱼鳞图类姓簿二十三万九千有竒剏库迁以藏之歴三年而后上其事于朝八年诏职田蠲放如民田违者坐之理宗淳祐二年勅自今凡民有契劵界至分明所在州县屯官随即归还六年殿中侍御史谢方叔言豪强兼并之患至今而极非限民名田有所不可是亦救世道之微权也今百姓膏腴皆归贵势之家租米有及百万石者小民百亩之田频年差充保役则献其产于巨室以规免役小民田日减而保役不休大官田日増而保役不及可不严立经制以为之防乎去年諌官尝以限田为税朝廷付之悠悠不知国用边饷皆仰和籴然权势多田之家和籴不容以加之保役不容以及之乞谕臣僚论奏使经制以定兼并以塞从之景定四年贾似道以国计困于造楮富民困于和籴思有以变法而未得其説知临安府刘良贵浙西转运使吴势献买公田之防似道乃命殿中侍御史陈尧道曹孝庆上疏请将官户田产逾限之数抽三分之一以充公田帝从之诏买公田置买官田所以刘良贵提领临安府通判陈訔为检阅副之良贵请下都省严立赏罚究归并之弊帝曰求免和籴无如买逾限之田为良法然东作方兴权俟秋成续议施行当始于浙西诸路视之为则似道乃上疏条陈其制帝悉从之由是浙西六郡买田三百五十余万亩每乡置官以一所民为官耕者曰官佃为官督者曰庄官庄官以富饶者充应两岁一更每租一石明减二斗不许多收【既而言者歴言其弊甚至民本无田而以归并抑买自经分置庄官催租骚扰至度宗咸淳四年始罢庄官而令诸郡公租以三千石为一庄听民于分司承佃不许盗易至徳祐始尽除之而宋祚讫矣】度宗咸淳元年监察御史赵顺孙言经界将以便民虽穷阎下户之所深愿而未必豪家大姓之所甚乐今之所谓推排非昔之所谓自实推排者委之乡都则径捷而易行自实者责之于人户则散漫而难集嘉定以来之经界时至近也官有正籍乡都有副籍为乡都者不过按成牍而更业主之姓名若夫绍兴之经界其时既逺而籍之存者寡矣因其鳞差栉比而求焉由一而至百至千至万稽其亩歩订其主佃亦莫如乡都之便朱熹所以主经界而辟自实者正谓此也州县能守朝廷乡都任责之令又随诸州之便宜而为之区处当必人情悉孚不令而行矣从之三年司农卿季镛言经界之法必多差官吏悉集都保徧走阡陌尽量歩亩审定等色纽折计等奸弊转生若推排之法不过以县统都以都统保选任才富公平者定田亩税色载之图册凡民有定产产有定税税有定籍吴门绍兴及湖南一路俱已告成窃惟东南诸郡皆奉行惟谨其或田亩未实则令乡局厘正之图册未备则令县局程督之监司郡守递相稽察如周官日成月要以综核之于是诏诸路施行史臣论曰南渡后水田之利富于中原故水利大兴而诸籍没田募民耕者皆仍私租旧额每失之重输纳之际公私事例逈殊私租额重而纳轻承佃犹可公租额重而纳重则佃不堪命州县胥吏与仓库百执事之人皆得为侵渔之道于耕者也季世金人乍和乍战战则军需浩繁和则岁币重大国用常苦不继于是因民苦官租之重命有司括卖官田以给用其初弛其力役以诱之其终不免于抑配此官田之弊也嘉定以后又有所谓安边所田【乃籍没权幸而围田湖田之在官者皆隶焉】收其租以助岁币至其将亡又限民名田买其限外所有谓之公田初议欲省和籴以纾民力而其弊极多其租尤重宋亡遗患犹不息也
　　辽太宗防同三年诏于谐里河胪朐河之近地给赐南院鄂津图噜伊逊巴勒北院乌纳哈喇锡林人为农田圣宗统和中萧达林为西北路招讨使以准布部落伺隙而动欲増戌兵又恐餽饷不给问于耶律昭昭以书答曰窃闻治得其要则仇敌为一家失其术则部曲为行路夫西北诸部每当农时一夫为侦一夫治公田二夫给糺官之役大率四丁无一室处刍收之事仰给妻奴一遭冦掠贫穷立至春夏赈恤吏多杂以糠粃重以掊克不过数月又复告困且商牧者富国之本有司防其没聚之一所不得各就水草便地兼以逋亡戍卒随时补调不习风土故日瘠月损驯至耗竭为今之计若赈穷薄赋给以牛种使遂耕获置游兵以防盗掠颁俘获以助伏腊散商牧以就便地期以数年富彊可望然后练简精兵以备行伍何守之不固何动而不克哉七年诏括民田又诏燕乐宻云二县荒地许民耕种免赋役十三年诏昌平懐柔等县诸人请业荒地十五年诏诸道劝民种树又诏品部旷地令民耕种又募民耕滦州荒地免其租赋
　　金之田制量田以营造尺五尺为歩濶一歩长二百四十歩为亩百亩为顷民田业各从其便卖质与人无禁但令随地输租而已凡桑枣民户以多植为勤少者必植其地十之三明安穆昆户少者必课种其地十之一除枯补新使之不缺凡讲射荒地者以最下第五等减半定租八年始征之作已业者以第七等减半为税七年始征之自首冒此邻地者输官租三分之二佃黄河退滩者次年纳租海陵天徳二年定制凡职田亩取粟三斗草一称仓场随月俸支正三品三十顷从三品二十一顷正四品十七顷从四品十四顷正五品十三顷从五品七顷正六品从六品六顷正七品从七品五顷正八品四顷从八品三顷正九品从九品二顷诸防刺以上女真契丹司吏译史通事不问千里内外公田三顷诸亲王受任朝官兼外官者职田从职【金制二品而下无职田三品而下在京者亦无职田】正隆元年遣刑部尚书赫舍哩罗索等分行大兴府山东真定府拘括荒闲牧地及官民占射逃絶户地戌兵占佃官地外路官本业外増置土田及大兴府平州路僧尼道士女冠等地益以授所迁之明安穆昆户且令民请射而官得其租也世宗大定十一年正月上谓宰臣曰往岁清暑山西近路禾稼甚广殊无商牧之地因命五百里外乃得耕种今闻民皆去之他所甚可矜悯其令依旧耕种【先是十年禁侵耕围地】十七年邢州男子赵廸简言随路不附籍官田及河滩皆为豪强所占而贫民土瘠税重乞遣官拘籍冒佃者定立税课复量减人户税数庶得轻重均平诏付有司将行而止复以近都明安穆昆所给官地率皆薄瘠豪民租佃官田岁久往往冒为已业令拘籍之又谓省臣曰官地非民谁种然女真人户自乡土三四千里移来尽得薄地若不拘刷良田给之久必贫乏其遣官察之时省臣言官地所以人多蔽区由盗耕罪轻乃更条约立限令人自陈过限则告者有赏十九年帝谓宰臣曰亡辽时所拨与本朝地亩民或指射为无主地租地及新开荒为已业者可以拘括其间播种岁久若遽夺之恐民失业因诏括地官张九思戒之复谓宰臣曰朕闻括地事所行极不当如皇后庄太子务之类止以名称便为官地百姓所执验一切不问其相邻冒占官地复有幸免者能使军户稍给民不失业乃朕之心也二十年以行幸道隘诏沿路顿舍侧近官地勿租与民耕种又诏山东路拨地一百四十顷大定初又于中都路赐田百顷命拘山东之地入官又谕有司曰白石门至野狐岭其间淀泺多为民耕植者而官民杂畜往来无牧放之所可差官括元荒地及冒佃之数二十一年帝谓宰臣曰山东大名等路明安穆昆之民往往骄纵不亲稼穑尽令汉人莳种取租已禁买奴婢委阅实户数计口给地必令自耕力不足者方许佃于人时言者谓豪强之家多占夺田者【有一家一口至三十顷以致小民无田可耕】因令占官地十顷以上者皆括籍入官均赐贫民【又以山东路所括民田民分给女真屯田人户余地还民】又尚书省奏山东所刷地数上曰此虽民地然无明据括为官地亦无不可黄河已移故道梁山泺水退民尝恣意种之后遣使安置屯田民惧征租逃者甚众因免征赦罪别以官地给之二十二年省臣张仲愈等谓民初无得地之由抚定后未尝输税妄通为已业者刷之上谓太刻但令明安穆昆人户随宜分处计其丁壮牛具合得土田实数给之不足则以前所刷地二万余顷补之二十三年奏明安穆昆户垦田一百六十九万三百八十顷有竒牛具三万四千七百七十一在都宗室将军司垦田二千六百八十三顷七十六亩牛具三百四徳呼勒唐古二部垦田万六千二十四顷一十七亩牛具五千六十六二十七年随处官豪之家多侵占官地转与他人种佃规取课利命有司拘刷见数以与贫难无地者每丁授五十亩庶不致失所余佃不尽者方许豪家验丁租佃二十九年拟再立限令贫民请佃官地縁今已过期计已数足其占而有余者若容告诉恐滋奸弊况续告漏遗地勅防已革今限外告者宜却之止付元佃兼平阳一路地狭人稠官地当尽数拘籍验丁以给贫民上曰限外指告多佃官地者却之当矣如无主不愿承佃方许诸人告请其平阳路宜计丁限田如一家三丁巳业止三十亩则更许存所佃官地一顷二十亩余者拘籍给付贫民可也又从言官请招他路流民量给闲田耕河南旷地愿作官地者免税八年愿为巳业者免税三年并不许贸易章宗明昌元年六月以明安穆昆户不务栽植桑果令毎十亩中栽一亩仍下各路栽之三年议行区种法四年勅令农田百亩以上如濒河易得水之地须区种三十余亩多种者听无水之地则从民便承安元年四月初行区种法男年十五以上六十以下有土田者丁种一亩丁多者五亩止二年二月九路提刑马百禄奏地肥瘠不同乞不限亩数制可泰和四年令所在长官及按察司随宜劝谕亦竟不能行是年定制军人所拨地止十里内自种种数每丁四十亩续进丁同此余者许令便宜租赁及两和分种违者钱业还主时六路括地其间屯田军户多冒名増口以请官地及包取民田而民有空输税赋虚抱物力者应命于税内每岁续刻之八年户部尚书高汝砺以旧制人户请佃荒地者纳租之时多巧避匿由元限太逺请佃之初无人保识请自今请佃者可免三年作已业者免一年以邻首保识为长制宣宗贞祐三年宰臣以既徙河北军户于河南请以官田及牧地分界之已为民佃者处之刘元规曰括地之议闻者无不骇愕向者河北山东已为此举民之茔墓井灶悉为军有若复行之大失众心荒田不可耕徒有得地之名而无享利之实纵得熟土不能亲耕而复令民佃之所得无几而使纷纷交病哉遂罢之【时北方侵及河南由是尽起诸路军户南来保守军粮无出众议益赋或与军田二者不知所择汝砺言河南官民地相半又多全佃官地之家一旦夺之何以自活如山东拨地时腴地尽入势家瘠者乃付贫户无益于军而民有损惟当倍益官租以给军食复以系官荒田牧地量数与之令其自耕为便从之其后军户日给不足应授以荒官田及牧地可耕者人三十亩汝砺既总括荒田旋又奏顷亩之数甚少军户复不能自耕必以与人取租数百里外请罢给但半给种半实直焉四年省院又议军户愿佃者计口给之其余僻逺不愿者宜准近制系官荒地许军民耕辟亦未能遽减其种迟以岁月俟成伦次渐可以省官廪耳后乃定拟民有能开牧马地及官荒地作熟田者以半给之为永业半给军户】兴定三年尚书右丞侯挚言河南军民田总一百九十七万顷见耕种者九十六万余顷合上中下十一取之岁得九百六十万石自可优给岁支民不疲而军用足诏有司议行之四年伊喇布言军户自徙于河南尚未给田移徙不常贫者甚众请括诸屯处官田人给三十亩仍不移屯他所宰臣议先拨授之为永业俟有获即罢其家种从之五年京南行三司舒穆噜斡鲁言京南东西三路屯军四十万口岁费种一百四十余万石皆坐食民租宜括逋户旧耕田南京一路旧垦田三十九万八千余顷内官田民耕者九万九千顷饥民流离猝难复业不若分给军户人三十亩使之自耕或召人佃种令省臣议更不能行














　　钦定续通典卷二
　　钦定四库全书
　　钦定续通典卷三
　　食货
　　田制下【元　明】
　　元世祖时赵天麟上策曰井田之法六尺为步步百为亩亩百为夫夫三为屋屋三为井井方一里凡九百亩其中为公田八家皆私百亩同养公田井百为成成方十里成百为同同方百里同百为畿畿方千里臣尝计方千里之地提封百万井山川城市等除百分提封之三十六外定六十四万井为私田五万一千二百万亩其井中区除宅居二十亩之余为公田五千二十万亩又乗除粟稻等子粒之多寡每亩嵗只率一石五斗而计之则私田子粒可得七万六千八百万石公田子粒七千六百八十万石其鳏寡孤独无告者须先赈惠焉上下相睦贫富相均此隆周所以旁作穆穆迓衡而孟子所以不惮区区告人也自嬴秦变法之后富者田连阡陌而贫者无置锥之地越至于今迫于豪富官贵而不能复圣朝东西南北地境无穷国家用费之资仅足下民愁叹之声未絶且古者方千里之地得公田子粒七千六百八十万石今能得之乎臣知其断不能也方今之务莫如兴复井田尚恐骤然骚动宜限田以渐复之望陛下一新田制凡宗室王公之家限田几百顷凡无族官民之家限田几十顷凡限外退田者赐其家长以空名告身每田几顷官阶一级不使之居实职也凡限田之外蔽欺田亩者坐以重罪凡限外之田有佃户者就令佃户为主凡未尝垦辟者令无田之民占而辟之且全免第一年租税次年减半第三年依例科徴凡占田不可过限凡无田之民不欲占田者聴凡以后有卖田者买田亦不可过限也私田既定乃定公田公田之法凡九等一品者二十顷二品者十八顷三品者十五顷四品者十二顷其以下俱以二顷为差至九品但二顷而已庶乎民获恒产官足养亷行之五十年之后井田可以兴复矣至元三年定随路府州县官员职田上路达噜噶齐一十六顷总管同同知八顷治中六顷府判五顷下路达噜噶齐一十四顷总管同同知七顷府判五顷散府达噜噶齐一十顷知府同同知六顷府判四顷上州达噜噶齐一十顷州尹同同知五顷州判四顷中州达噜噶齐八顷知州同同知四顷州判三顷下州达噜噶齐六顷知州同州判三顷警巡院达噜噶齐五顷警使同警副四顷警判三顷録事司达噜噶齐三顷録事同録判二顷县达噜噶齐四顷县尹同县丞三顷主簿二顷县尉主簿兼尉并同经歴四顷又定按察司职田各道按察使一十六顷副使八顷佥事六顷七年立司农司颁农桑之制十四条其最善者县邑所属村疃凡五十家立一社择髙年晓农事者一人为之长増至百家者别设长一员不及五十家者与近村合为一社地逺人稀不能相合各自为社者聴其合为社者仍择数村之中立社长官司长以教督农桑为事凡种田者立牌橛于田侧书某社某人于其上社长以时防视劝诫不率教者籍其姓名以授提防官责之其有不敬父兄及凶恶者亦然仍大书其所犯于门俟其改过自新乃毁如终嵗不改罚其代充本社夫役社中有疾病凶丧之家不能耕种者众为合力助之一社之中灾病多者两社助之凡为长者复其身郡县官不得以社长与科差事农桑之术以旱暵为先凡河渠之利委本处正官一员以时濬治或民力不足者提举河渠官相其轻重官为导之地髙水不能上者命造水车贫不能造者官具林木给之俟秋成之后騐使水之家俾均输其直田无水者凿井井深不能得水者聴种区田其有水田者不必区种仍以区田之法散诸农民种植之制每丁嵗种桑枣二十株土性不宜者聴种榆栁等其数亦如之种杂果者每丁十株皆以生成为数愿多种者聴其无地及有疾者不与所在官司申报不实者罪之仍令各社布种苜蓿以防饥年凡荒闲之地悉以付民先给贫者次及余户毎年十月令州县正官一员巡视境内设法除蝗十二年江陵行省亷希宪以宋引水扞敌是以城闉之外济水弥望因引还江流遂得陆地数百万亩招谕富民随力耕种约以三年后减半収租贫民趋之曽未期年已成沃壤二十一年定江南行省及诸司职田比腹里减半上路达噜噶齐八顷总管同同知四顷治中三顷府判二顷五十亩下路达噜噶齐七顷总管同同知三顷五十亩府判二顷五十亩经歴二顷知事一顷提控案牍同散府达噜噶齐六顷知府同同知三顷府判二顷提控案牍一顷上州达噜噶齐五顷知州同同知二顷州判同提控案牍一顷中州达噜噶齐四顷知州同同知二顷州判一顷五十亩都目五十亩下州达噜噶齐三顷知州同同知二顷州判一顷五十亩上县达噜噶齐二顷县尹同县丞一顷五十亩主簿一顷县尉同中县同上【无县丞】下县达噜噶齐一顷五十亩县尹同主簿兼尉一顷録事司达噜噶齐一顷五十亩録事同録判一顷司狱一顷巡检同按察使八顷副使四顷佥事三顷经歴二顷知事一顷运司官运使八顷同知四顷运副三顷运判同经歴二顷知事二顷提控案牍同盐司官盐使二顷盐副二顷盐判一顷各场正同管勾各一顷成宗大徳二年凡在官之地许民佃种输租七年浙省平章政事彻尔以松江填淤民不可稻因导水入海民得良田若干万顷武宗至大二年苗好谦献种莳之法其説分农民为三等上户地一十亩中户五亩下户三亩或一亩皆筑垣墙围之以时収采桑椹依法种植武宗善而行之三年申命大司农总挈天下农政修明劝课之令除牧养之地其余聴民秋耕【秋耕者掩阳气于地中蝗蝻遗种皆为日所曝死次年所种必盛于常禾也】仁宗延祐元年平章章闾言经理大事世祖已尝行之但其间欺尚多未能尽实以熟田为荒地者有之惧差而析户者有之富民买贫民田而仍其旧名输税者亦有之由是嵗入不増小民告病若行经理之法俾有田之家及各位下寺观学校财赋等田一切从实自守庶几税入无差徭亦均于是遣官经理然期限猝迫富民黠吏并縁为奸以无为有虚具于籍者往往有之明年命河南自实田自延祐五年为始每亩止科其半【按河南省总计官民荒熟田一百一十八万七百六十九顷江西省官民荒熟田四十七万四千六百九十三顷江浙省官民荒熟田九十九万五千八十一顷】英宗至治三年张珪上疏曰天下官田嵗入所以赡卫士给戍卒自至元三十一年以后累朝以是田分赐诸王公主驸马及百官宦者寺观之属遂令中书酬直海漕虚耗国储其受田之家各任土著奸吏赃官催甲斗级巧名多取又且驱迫驿传徴求饩廪折辱州县偿补逋负至仓之日变鬻以归官司交忿农民窘窜臣等议惟诸王公主驸马寺观如所与公主僧格勒及普安三寺之制输之公廪计月直折支以钞令有司兼领输之省部给之大都其所赐百官及宦者之田悉拘还官着为令时不能从文宗天厯中诏诸路农民请佃荒田者与免租赋三年作已业者一年自首冒佃及诸佃黄河退滩地者不在免例顺帝至正二年六月命江浙拨赐僧道田还官徴粮以备军储四年六月立松江等处稻田提领所【时赐托克托松江田故也】十三年正月命乌兰哈达乌克逊良桢兼大司农卿给司农分司印西自西山南至保定河间北至檀顺州东至还民镇凡系官地及元管各处屯田悉从分司农司立法佃种合用工价牛具农器谷种召募农夫诸费给钞五百万锭以供其用三月以各衙门在官田地并宗仁等卫屯田地土并付司农分司播种四月以礼部所辖掌薪司并地土给付司农分司又诏取勘徐州汝宁南阳邓州等处荒田并户絶籍没入官者立司牧署掌司农分司耕牛又立玉田屯署十四年二月诏河南淮南两省并立义兵万户府建清河大夀元忠国寺以江浙废寺田归之十六年三月台臣言系官牧马草地俱为权豪所占今后除规运总管府见种外余尽取勘令大司农召募耕垦嵗収租课以资国用从之十九年三月置大都督兵农司仍置分司十道专督屯粮以博啰特穆尔领之所在侵夺民田不胜其扰
　　明土田之制凡二等曰官田曰民田初官田皆宋元时入官田地厥后有还官田没官田断入官田学田皇庄牧马草城壖苜蓿地牲地园陵坟地公占隙地诸王公主勲戚大臣内监寺观赐乞庄田百官职田边臣养亷田军民商屯田通谓之官田其余为民田太祖即位遣使覈浙西田亩又以中原田多荒芜命省臣议计民授田【令各处田土兵燹之后他人开垦成熟者聴为已业业主已还有司于附近庄田拨补又令复业人民丁少而旧田多者不得依前占防丁多而旧田少者于附近荒田验丁拨补】设司农司开置河南临濠之田验其丁力计亩给之不得兼并北方近城地多不治召民耕人给十五亩蔬地二亩免租三年每嵗中书省奏天下垦田数官给牛及农具者乃収其税凡民田五亩至十亩者栽桑麻木棉各半亩十亩以上倍之民有犯法应籍没者田土令拘入官洪武三年徙苏州松江嘉兴湖州杭州民无业者田临濠给资粮牛种复三年五年诏流民复业者各就丁力耕种毋以旧田为限十年赐百官公田【勲臣公侯丞相以下庄田多者百顷亲王庄田千顷又赐公侯暨武臣公田又赐百官公田以其租入充禄指挥没于阵者皆赐公田二十四年给公侯嵗禄归赐田于官】二十年命国子生武淳等分行州县随粮定区区设粮长四人量度田亩方圎次以字号悉书主名及田之丈尺编类为册状如鱼鳞号曰鱼鳞圗册【先是诏天下编黄册以户为主详其旧管新収开除实在之数为四柱式而鱼鳞圗以土田为主诸原坂坟衍下隰沃瘠沙卤之别毕具鱼鳞册为经土田之讼质焉黄册为纬赋役之法定焉凡质卖田土备书税粮科则官为籍记之毋令产去税存以为民害】二十一年徙泽潞民无业者垦河南北田赐钞备农具二十四年令公侯大官以及民人不问何处惟犂到熟田方许为主但是荒田俱系在官之数若有余力聴其再开其山场水陆田地亦照原拨赐则例为主不许过分占为己有又令山东概管农民务见丁着役限定田亩着令耕种敢有荒芜田地流移者论如律二十六年覈天下土田总八百五十万七千六百二十三顷凡田以近郭为上地迤逺为中地下地五尺为步步二百四十为亩亩百为顷仍元里社之制河北诸州县土著者以社分里甲迁民分屯之地以屯分里甲社民先占亩广屯民新占亩狭故屯地谓之小亩社地谓之广亩时又令开垦荒芜官田俱照民田起科二十八年诏河南山东桑枣及二十七年后新垦田毋徴税【按宣徳间垦荒田永不起科及洿下斥卤无粮者皆覈入赋额数溢于旧有司乃以大亩当小亩以符旧额有数亩当一亩者步尺参差不一人得以意赢缩土地不均未有如北方者贵州田无顷亩尺籍悉徴之土官而诸处土田日乆颇淆乱与黄册不符】成祖永乐元年发流罪以下垦北京田英宗正统三年诏各处凡有入额纳粮田地不堪耕种另自开垦补数者有司勘实不许重复起科五年令北直隶府州县将富豪军民人等包耕田地除原纳粮田地外其余均拨贫民及冲塌田地人户耕照例起科其贫民典当田宅年乆无钱取赎及富豪军民占种逃民田地待复业之日照旧断还原主十三年令各处寺观僧道除洪武年间置买田土其有续置者悉令各州县有司查照散还于民若废弛寺观遗下田庄令各该府州县踏勘悉拨与招还无业及丁多田少之民毎户男子二十亩三丁以下者三十亩若系官田照依减轻则例毎亩改科正粮一斗俱为官田如有户絶仍拨给贫民不许私自典卖景泰帝二年令各处寺观量存六十亩为业其余拨与小民佃种纳粮英宗天顺二年敕皇亲公侯伯文武大臣不许强占官民田地事发坐以重罪八年【时宪宗已即位】以顺义县安乐里板桥村太监曹吉祥抄没地一处拨为宫中庄田【皇庄之名由此始】宪宗成化五年彭韶疏言奉命防勘真定府土地按真定在尧舜时为冀州之域其赋第一等或杂出第二等説者以为如周官田一易再易之类盖以其地有间一嵗一収者有间二嵗一収者所以赋有不同则是未尝逐亩定赋而一亩必兼数亩之地明矣我太祖皇帝于洪武二十八年户部官奉防百姓供给烦劳已有年矣山东河南民人除额入田地照旧徴科新开荒地不问多少永不起科有力者聴其自种宣徳六年本部官又奏北京八府供给尤多钦防宣宗皇帝准令照例是祖宗之心即尧舜之心也以此真定所属武强等县新开地土向不起科至天顺二年太监韩谅奏讨武强县踏勘得无粮地五百一顷三十五亩防英宗皇帝钦拨一百顷与韩谅外有四百余顷仍旧与民耕种不曽科粮是英宗皇帝之心即祖宗之心也后因广宁侯家人刘聪等累年搅扰民间方将前地并韩谅还官地减轻起科诚出无奈今指挥同知周彧等又奏前地有司不能明白敷奏再量出无粮地七十余顷盖其地间有多余故也然地虽间有势难尽量臣等不敢欺蔽请陈其实顷者亲诣本县见其地有髙阜者有低洼者有平坦硗薄者天时不同地利亦异且如亢旱则低处得遇而髙处全无水潦则髙处或可而低处不熟沿河者流徙不常咸薄者数年一収截长补短取彼益此必须数亩之地仅得一亩之入是以尧舜行错法于前我祖宗许开种于后良为此也即今彼处人民追赔马匹起运粮草砍柴人夫京班皂隶等项一年约有数班差役以致丁丁皆授役之人嵗嵗无空闲之日所深赖者顾恋地业尽力耕种以取给朝夕而已今若一亩只量与一亩余皆夺为闲地则仰事俯育且无所资其余粮差何暇复计臣知其非死则徙耳自古立国皆重根本今真定近在畿内理宜加厚此臣等所谓不可尽量者也而戚里功臣之家锦衣美食与国咸休但能存心忠厚自然富贵两全奚待与民争艰食之利哉况圣朝卜世无疆法当垂后土地有限而求者务多亦恐终不能有所应付也伏望特悯其祖宗开垦艰难其子孙衣食所托量加寛恤庶几民间知有生生之乐六年从原杰奏凡军民有告讦不起科者不听又题准各王府及功臣之家赐田土佃户照原定则例将该纳子粒毎亩徴银三分送赴本管州县上纳令各该人员闗领不得自行収受二十一年令辽东地方军人有开垦抛荒土地【不系屯田】分上中下三等起科孝宗治二年令顺天等六府入官田地俱拨与附近无田小民耕种起科毎名不过三十亩三年禁宗室勲戚奏请田土及受人投献实在田土总计四百二十三万八千五十八顷内官田五十九万八千四百五十六顷民田三百六十万九千六百一顷武宗正徳十六年差夏言樊继祖张希尹等往顺天等府查勘各项庄田地土共二十万九百一十九顷又外系先年侵占民者共二万二百二十九顷各给主遂罢皇庄及宫庄等而宦戚辈复中挠之帝命覈先年顷亩数以闻改称官地不复名皇庄【又定凡公主国公庄田世逺存什三嘉靖三十九年遣御史夺冐庄田万六千余顷穆宗复定世次递减之限勲臣五世限田二百顷戚畹七百顷至七十顷有差初世宗时承天六庄二湖地八千三百余顷领以中官又聴校舍兼并増八百八十顷分为十二庄至是始领之有司兼并者还民宗室买田不输役者没官皇亲田俱令有司徴之赐额有定徴収有制民害少衰神宗赉予过侈福王分封括河南山东湖广田为皇庄至四万顷羣臣力争乃减半王府官丈地征税旁午于道时复更定勲戚庄田世次递减法视旧制稍寛其后应议减者辄奉诏姑留不能革也】是年覈马房地土顷亩设立碓开挑濠堑呈部照验世宗嘉靖初因给事中底蕴奏正徳以来无籍之徒揑称湖荡等项无人之地投献势要奏建皇庄命刑部尚书林俊查勘俊疏言窃查皇庄及皇亲功臣各庄田所占各府州县地自正徳十一年以前已有三百八十余处毎处地土动计数千百顷中间侵占混夺之弊积袭已非一朝为厉之阶实起于奸人欲尽规地利以媚朝廷究其流弊则壊于势家尽夺民产以肥私室其在宫闱者则中官禁卒旁午肆出而郡县恣其骚扰其在勲戚者则豪奴悍仆肆行威断而官府莫敢谁何节经差官查勘终于患害不除盖由私人贵戚慿借宠灵猾少奸徒盘据窟穴是以积垢宿蠧莫可爬梳合势朋计动行沮挠此实累朝弊政至于先朝而极畿辅军民剥肤摧髓之害莫有甚于此者也兹者伏荷皇上至仁体物轸念民穷故因言官建议亟防俞允之音继因该部执奏特降谆切之防既将管庄人员尽数取回复禁皇亲功臣不许自行収受厉阶祸本一旦刬除中外人心不胜欢庆但先经该部具题节行抚按衙门去后续因差科道等官止令前去防同本处巡按御史而于巡抚衙门顾未之及臣等愚昧以为锄击豪强则于巡按之体为切至于检覈田土则于巡抚之职为宜必须彼此防同方于事体穏便且顺天等八府虽云近在畿甸然地方辽濶周延千里故抚按付以四人分理今皇庄并各项庄田所占之地几遍八府以正徳十一年以前所有计之无虑九万余顷至于近年以来嵗増日益逾乡跨邑无处无之且先年只因一二处奏办告争朝廷差官亦不过一二处踏勘尚有经年阅月方得事竣今举列郡皇庄之多百年积习之弊一旦付臣等清理是宜举措之间要必先有次第访得各该抚按官员见今巡歴各在一方相去隔逺卒难期防请查照该部原议先行抚按衙门遵照先令即奉钦依事理一面委官分头亲诣各处皇庄逐一查出四至段落并原额顷畆数目及审有无侵占等弊开具畧节聴臣等领敕亲诣各该地方备出告谕严加督责宻行体访中间或权豪势要沮壊行事或侵夺占积乆难明或奸猾刁徒乗机诋诈或贪官枉法欺弊或冗官玩法稽行俱听臣等防按施行疏上敕顺天等八府畿内重地朝廷累有优恤禁例近奸猾无籍之徒妄以军民田地指作空闲投献奏改皇庄以致失业朕深恻然兹特命尔与山西道监察御史樊继祖等防同抚按亲诣覆勘给主召佃凡有益国家有利军民者悉聴防同议处施行俊又疏曰伏读诏书内一欵京通二仓水次仓皇城各门京城九门各房仓场各皇庄凡正徳中额外増置者内城司礼监照洪武初年例查奏取回又礼科给事中底蕴奏为应诏查处皇庄事奉防该部查覆本部议依转行查勘既而兵部又称差管皇庄内臣官校数多移咨勘报臣等益加骇愕窃惟太祖以应天等处为兴王之地特将夏税不时全免太宗建都北平恪守成宪列圣相承益隆无替正徳以来无籍之徒辄取畿内逋田投献近幸奏为皇庄况管庄内臣又慿城狐社鼠之势而収租官校即系设谋投献之人横征巧取莫敢谁何而皇亲驸马功臣人等庄田散布其间乗机侵夺往往有之幸赖陛下圣明入继大统即有前项裁革管庄内臣之诏甚盛心矣旬月之间乃复许皇庄责令私人管理不意惟新之初有此厉民之渐伏望陛下垂念畿辅根本収回成命又查勘事宜重大必须差科道部属假以事权公同查勘庶几克济奉防奸猾之徒侵夺民田朕在藩邸已知其弊便写敕遣官查勘给主管庄人员尽数撤回务使积弊尽革钦此臣等遵敕请以顺天等府州县防同前巡抚顺天等府地方都察院右副都御史李昆今接管右副都御史孟春并巡抚保定等府地方都察院右副都御史周季凤前巡抚直隶监察御史王琳宋钺今接管监察御史郭楠选官亲诣各处召集地隣里老等严加查勘旋据顺天等府经歴司以委官治中王槐等所查勘各州县原额庄田并投献侵占额外地土各顷亩数目及取具业主召佃人户退认供给领状造册呈缴臣等覆勘讫窃臣等奉命以来按行八府阅歴三时仰希明恩俯询民瘼凡成化治及正徳年间皇庄及皇亲功臣庄田凡属奸民投献势要侵占者尽数查出给主召佃还官归民一切遵防施行所据查勘顺天等府地方各项庄田地土计二十万九百一十九顷二十八亩退断侵占过民地计二万二百二十九顷二十八亩闾阎欢忻鼓舞歌颂但臣等区区尚有进于是者臣闻古者四民各有常职而农者十居八九故衣食足而民无困洪惟我太祖立国之初检覈天下官民田土収种俱有定额乃令山东河南额外荒田任民开垦永不起科至我宣宗皇帝又令北直隶地方比圣祖山东河南例民间新开荒田不问多寡永不起科至正统六年则令北直隶开垦荒田从轻起科实于祖宗之法畧有背戾至景皇帝寻亦追复洪武旧例不许额外丈量起科至今所当遵行盖縁北方地土平夷广衍中间大半防卤瘠薄之地葭苇沮洳之场且地形率多洼下一遇骤雨即成渰没不必滛潦之乆辄有害稼之虞祖宗有见于此曲为体恤是以北人虽有水潦灾伤犹得随处耕垦不致坐窘衣食夫何近年权幸亲昵之臣妄聴奸民投献辄自违例奏讨由是公私庄田逾乡跨邑小民恒产嵗剥月削至于本等原额徴粮养马产盐入站之地一例夺据权势横行何所控诉产业既失粮税究存徭役苦于并充粮草困于重出饥寒流转靡所底止以致强者起为盗贼弱者转死沟壑其巧黠者则或投充势家庄头家人名目资其势力转扰良民或匿入海户陵户勇士校尉等籍脱差徭以重困敦本之人凡所以蹙民命竭民膏者百孔千疮不能枚举臣等伏查各宫庄田祖宗以来未之有也惟天顺八年以顺义县安乐里板桥村太监吉祥抄没地一处拨为宫中庄田其地原额一十顷一十三亩初吉祥占过军地二十四顷八十七亩共三十五顷立庄今次查勘又占过民地四十顷见在共七十五顷此则宫闱庄田之始而数十年间侵占之数过于原额已十倍也举此一处其他可知至成化年间惟増寳坻县王浦营庄田一处原系防州卫草场当时止増丰润新城雄县庄田三处至治十八年十月乃孝庙升遐之后先帝践阼之初一月之间建立皇庄七处曰大兴县十里铺皇庄曰大王庄皇庄曰深沟儿皇庄曰髙宻店皇庄曰石防营皇庄曰六里屯皇庄曰土城皇庄自此之后设立渐多而皇庄之名始着其在昌平州则有苏家口皇庄在三河县则有白塔皇庄在真定府宁晋县则有铺头村皇庄大刘村皇庄在平隂县则有大灰窑皇庄在新河县则有仙汪庄皇庄在南宫县则有南庄村皇庄此皆正徳元年之新设也又东安县则有南葛里皇庄寳坻县则有李子沽皇庄通州则有神树皇庄武清县则有灰蜗口皇庄王庆陀皇庄静海县则有四当口皇庄此皆正徳二年之所设也至正徳四年则立大兴县三里河皇庄二处正徳五年则立六里屯皇庄一处正徳七年则立武清县尹儿湾大直沽皇庄二处正徳八年则立昌平州楼子村皇庄静海县卫河两岸皇庄青县孙儿庄皇庄保定府安州骟马庙皇庄清苑县阎庄社皇庄正徳九年则又立安肃县龙化社皇庄数年之间设立皇庄如此之伙共计占地三万七千五百九十五顷四十六亩皇庄既立则有管理之太监有奏带之旗校有跟随之名下毎处动至三四十人其初管庄人员出入及装运租税并自备车辆夫马不干有司正徳以来权奸用事于是有符验之请闗文之给经过州县有廪饩之供有车辆之取有夫马之索其分外生事巧取财物又有言不能尽者及抵所辖庄田处所擅作威福肆行武断其甚不靖者则起葢房屋驾控桥梁擅立闗隘出给票帖私刻闗防凡民间撑驾舟车放牧牛马采捕鱼虾螺蚌莞蒲之利靡不括取而相邻地土展转移筑封堆包打界至见亩徴银本土豪猾之民投为庄头拨置生事帮助为虐多方括尅获利不赀输宫闱者曽无十之一二而私入囊槖者盖不啻什八九矣是以小民脂膏吮削无余丁壮逃窜户口消耗里分减并粮差愈难卒致辇毂之下生理寡遂闾阎之间贫苦刻骨道路嗟怨邑里萧条此弊不革将见数十年后人民离散土地日蹙盗贼蠭起奸雄借口不知朝廷何以为国此可为太息流涕者也幸遇皇上天纵仁智入继大统曩在潜邸已知其弊即位之初首下明诏管庄人员尽数革回乃者复采廷议委臣等以查勘前项地土草莱之人始得披云雾而睹青天脱水火而就袵席矣臣等勘报文册将在京附郭大兴县地方各宫庄田原不系占夺民田不满数十顷者请一切改为各宫亲蚕厰公桑园等项名额以备宫中蚕事其余一应庄田逺在各府州县动以千百顷计者臣愿陛下一切弛以利民或勒归户部造入版籍令民照旧输纳以为在官地土不必更属宫闱如宫中常年供用不能顿缺敢乞令户部每嵗进纳上供银两若干分进各宫以充支用则光明正大何必虚受庄田之名而贻小民之害哉至于皇亲功臣钦赏庄田查得洪武初年公侯驸马伯禄米皆给官田令量原定官粮私租之数依主佃分数収取至洪武二十五年皆给禄米赐田还官窃惟洪武初年天下甫定干戈之后土地有余彼时受封者又皆佐命元臣比今之戚畹恩泽封拜万万不同然而给禄之后原赐土田急令还官诚以土地乃农业所资国家之本夫古之有田禄者各食其田之所出以为世禄今既官给之禄奈何又与之田是重出则过制矣然功臣之中勋劳大者至今仍有庄田不过数家管业已定侵占亦少惟近年皇亲侯伯慿借宠昵奏讨无厌害民夺业甚失人心今臣等仰遵敕防退给伏望陛下敕部自功臣家外将累朝皇亲侯伯受赐庄田据臣等勘报文册通融数目多寡定为中制量给养赡其过多者一切裁损以还之官臣等又查勘过各项田土数目并是退给侵牟开豁荒咸覈实之数比与先年妄报投献奏讨原数不同乞敕部一以新册为定移出所给执照以便徴収其山东河南奉例开垦之地亦有奸猾之徒投献王府势与畿甸之弊大抵相类请敕下凡皇庄及各皇亲庄田处分既讫一并出榜颁示天下其有违例投献夺至百顷以上者处以极刑则法重而民不敢犯恩溥而民得安生矣六年令各处板荒积荒抛荒田地不拘本府别府军民匠灶尽力耕垦给与由帖永逺管业七年题准今后应赏地土随品级定制凡逺遗庄田别其世之亲疎量为裁革至于戚畹开垦置买不行报官纳粮者照功臣律例一体追断八年霍韬奉命修防典言自洪武迄治百四十年矣天下额田已减强半而湖广河南广东失额尤多非拨给于王府则欺于猾民广东无藩府非欺即委弃于冦贼矣司国计者可不究心是时桂萼郭宏化唐龙简霄先后疏请覈实田亩而顾鼎臣请履亩丈量丈量之议由此起江西安福河南裕州首行之而法未详具人多疑惮其后福建诸州县为经纬二册其法颇详然率以地为主田多者犹得上下其手又令各抚按官查有荒废寺观无僧行住持及遗下田产无人管业者照彼中时价召人承买改名入册办纳粮差又令陜西抛荒田土最多州县分为三等第一等召募垦种量免税三年第二等许诸人承种三年之后方纳轻粮毎石照例减纳五斗第三等召民自种不徴税粮抛荒不及三分有附近及本里本甲本户人丁堪以均派带种者劝谕自相资借牛种及贫无力者官为借给责令开垦不必勘报又令西安等府田土果系抛荒无人承种者即召人耕种官给牛具种子不徴税粮若有水崩沙厌不堪耕种者即与除豁九年查顺天六府所属通州大兴等六十七州县勲戚内臣寺观庄田共四百一十九处计地四万四千一百二十五顷四亩十一年令蓟州永平沿边闗营抛荒山场地亩系有粮原为民业者附近军余承佃任纳民粮其册籍不载并原系附近官山官地拨给附近正军耕种量収轻税作为屯田余地其建昌等营裁革镇守守备内臣遗下田土房屋系占夺者给还原主当办粮差系官山官地分给贫军耕种量収税价以充各边赏劳修理公用十三年题准各处但有抛荒堪种之地聴招流移小民或附近军民耕种照例免税三年官给牛具种子不许科扰如地主见其开种成熟复业争种者许赴官告明量拨三分之一给主二分仍聴开荒之人承种各照亩纳粮十年之上方行均分敢有恃强夺占者官司问罪又裁汰陜西镇守太监其养亷地一百五十四顷令原佃军民承种附入实徴册十四年以通州晒米厰地四顷召佃为修理公廨之用十五年以陜西中防卫外地九顷抛荒田二十五顷召佃以备军储二十一年以总兵官东红花等庄田三顷革任太监所遗荒田二顷副总兵游击将军各一顷皆军余开垦屯田聴军人佃种至各边将官能于边外自开地者任其开垦耕种不在此例二十二年令陜西查勘朝邑县地方【潼闗以西凤翔以东】黄河退滩堪以耕种地二百九十一顷八十三亩令居民照旧耕种収入实徴册自本年为始每亩起科三升二十四年诏流民复业与牛种开垦闲田者给复十年二十九年令凡公主国公下庄田世逺者以十分为率内尽一处拨给三分其余七分尽数追出还官徴银解部以补宫庄备边之需若爵级已革除补足宫庄额数外余剰地亩照例徴银解部济边或量留五分给与的亲承继人员管业以备防坟香火之用其余五分还官寺观太监下自买营造丘陇奏免粮差地不及三顷者容令照旧若至三顷之外量免其养马均徭差役毎亩督办纳子粒解部穆宗隆庆元年御史董尧封奏查出苏松常镇四府投诡田一百九十九万五千四百七十亩花分田三百三十一万五千五百六十亩因条上便宜事一议丈量二定粮册三均粮役四明优免五平均徭役六裁供亿七申法守八严责成户部覆丈量均赋私兑恐烦扰难行优免虽有定例但吴中起科甚重若止论粮石均为不均宜视田亩之数为差其余悉如议报可二年题准以后奏请庄田乞钦定数目拨给其年逺勲戚行屯田御史自封爵之日为始传派五世亲服已尽者止留庄田百顷或支派已絶并爵级已革尽数追夺还官又题准元勲后裔传派五世者原议百顷之外今再留一百顷如系勲戚相半者再留五十顷神宗万厯二年召人垦种甘州荒地俟六年量徴四年诏凤阳淮安力举营田六年张居正以田赋失额小户多存虚粮致里甲赔累从言官疏诏令二直隶十三布政司府州县通行丈量限三年之内竣事居正用开方法以径围乗除畸零截补于是豪猾不得欺里甲免赔累而小民无虚粮总计田七百一万二千九百七十六顷视治时赢三百万顷然居正尚综核颇以溢额为功有司争改小弓以求田多或掊克见田以充虗额北直隶湖广大同宣府遂先后按溢额田増赋时诏江北诸府民年十五以上无田者官给牛一头田五十亩开垦三年后起科又诏苏州诸府开垦荒田七年覈两畿山东陜西勲戚田十一年议陜西延宁二镇丈出荒田不在屯田旧额内者俱聴军民随便领种永不起科各边但有屯余荒地可垦者视此十九年诏定戚臣庄田二十六年正月大学士沈一贯奏山东一省六府地广民稀宜令巡抚得自选亷干官员将该省荒芜地土逐一查核顷亩的数多方招致能耕之民如江西福建浙江山西及徽宁等处不问逺近凡愿入籍者悉许报名择便官为之正疆定界置署安插辨其衍汰原隰之宜以生五谷六畜之利其新籍之民则为之编户排年为里为甲循阡履亩劝耕劝织禁絶苛暴罢免追呼止奢僭以养淳朴之性兴礼让以厚亲睦之俗以钱谷为市使奸民无所觊觎贪吏无所渔猎或有聴其寄学应举量増解额以作兴之聴其试武科充吏役纳粟授官以荣进之毋籍为兵以骇其心毋重其课以竭其财有恩造于新附而无侵损于土著务令相安相信相生相养既有余力又为之淘濬沟渠内接漕流以轻其车马负担之力使四方辐辏其间则商贾纷来鱼盐四出而其利益广不数年可称天府诏可二十八年诏查僧道废絶山田南直隶寺院俱优免【诏谓畿辅重地焚修香火概免清查】












　　钦定续通典卷三
<史部,政书类,通制之属,钦定续通典>
　　钦定四库全书
　　钦定续通典卷四
　　食货
　　水利田【唐　宋　辽　金　元　明】
　　唐代宗大厯五年朗州刺史韦夏卿治槎陂溉田千余顷十二年升州句容令王昕因绛岩湖周五百里为塘立二斗门以节旱暵开田万顷十三年毁白渠支流碾硙以溉田徳宗贞元二年明州刺史任侗修鄮县仲夏堰溉田数千顷又汉州刺史卢士程于雒县立堤堰溉田四百顷宪宗元和三年福州长乐令李茸于旧海堤筑立十斗门以御潮旱则潴水雨则泄水遂成良田又江南西道观察使韦舟筑堤扞江长十二里窦以疏涨凡为陂塘五百九十八所灌田万二千顷穆宗长庆初朗州刺史温造开后乡渠百里溉田二千顷号古史渠后迁节度河阳复懐州古秦渠枋口枢以溉田济源温河内武陟四县田五千顷
　　宋太祖开寳八年知琼州李易上言州南五里有度灵塘开修渠堰溉水田三百余顷居民赖之太宗至道元年正月度支判官梁鼎陈尧叟上郑白渠利害按旧史郑渠本引泾水自仲山西抵瓠口并北山东注洛三百余里溉田四万顷亩収一钟白渠亦引泾水起谷口入泺阳注渭水长二百余里溉田四千五百顷两渠溉田凡四万四千五百顷今所存者不及二千顷皆近代改修渠堰浸隳旧防由是灌溉之利絶少于古郑渠难为兴工今请遣使先诣三白渠行视复修旧迹于是诏大理寺丞皇甫选光禄寺丞何亮乘传经度选等使还言周览郑渠之制用功最大并仲山而东凿断冈阜首尾三百余里连亘山足堙废已久其始泾河平浅直入渠口暨年代浸逺泾河深水势渐下与渠口相悬水不能至实难致力其三白渠溉泾阳栎阳髙陵云阳三原富平六县田三千八百五十余顷此渠衣食之源也望令増筑堤堰以固防之旧设节水斗门一百七十有六皆壊请悉缮完渠口旧有六石门谓之洪门今亦隤圮若复议兴置则其功甚大且欲就近度其岸势别开渠口以通水道嵗令渠官行视岸之缺薄水之淤填即时浚治严豪民盗水之禁泾河中旧有石堰废壊已久其后止造木堰梢桩出于縁渠之民水潦时漂流散失秋复率民葺之数敛重困自今溉田既毕命水工拆堰木置于岸侧可充二三嵗修堰之用所役縁渠之民计田出丁凡调万三千人疏渠造堰各获其利固不惮其劳也选能吏司其事置署于泾阳县侧以时行视往复甚便真宗景徳三年盐铁副使林特度支副使马景盛陈关中河渠之利请遣官行视郑白渠兴修古制乃诏太常博士尚賔乘传经度率丁夫治之賔言郑渠久废不可复今自介公庙回白渠洪口直东南合旧渠以畎泾河灌富平栎阳髙陵等县经久可以不竭工既毕而水利饶足民获数倍大中祥符七年泾原都钤辖曹玮言渭北有古池连带山麓今濬为渠令民导以溉田诏嘉奬之天禧四年淮南劝农使王贯之导海州石闼堰水入涟水军溉民田亦赐诏嘉奬神宗即位志在富国故以劝农为先仁宗景祐初遣尚书职方员外郎沈厚载出懐卫磁相邢洺镇赵等州教民种水田神宗熙宁元年诏诸路监司比嵗所在陂塘堙没濒江圩垾浸壊沃壤不得耕宜访其可兴者劝民兴之具所増田亩税赋以闻二年权三司使吴充言前宜城令朱纮治平间修复木渠不费公家束薪斗粟而民乐趋之渠成溉田六千余顷诏迁纮大理寺丞知比阳县或云纮之木渠绕山渡溪以行水数勤民而终无功是后置三司条例司具农田利害条约诏颁诸路凡有能知土地所宜种植之法及修复陂湖河港或原无陂塘圩垾堤堰沟洫而可以创修或水利可及泉而为人所擅有或田去河港不逺为地界所隔可以均济流通者县有废田旷土可纠合兴修大川沟渎浅塞荒秽合行濬导及陂塘堰埭可以取水灌溉若废壊可兴治者各述所见编为图籍上之有司其土田迫大川数经水害或地势污下雨潦所钟要在修筑圩垾堤防之类以障水涝或疏导沟洫畎浍以泄积水县不能办州为遣官事闗数州具奏取防民修水利许贷常平钱糓给用初条例司奏遣刘彛等八人行天下相视农田水利又下诸路转运司各条上利害又诏诸路各置相度农田水利官至是以条约颁焉秘书丞侯叔献言汴岸沃壤千里而夹河公私废田略计二万余顷多用牧马计马而牧不过用地之半则是万有余顷常为不耕之地观其地势利于行水欲于汴河两岸置斗门泄其余水分为支渠及京索河并三十六陂以灌溉田诏叔献提举开封府界常平使行之以著作佐郎杨汲同提举叔献又引汴水淤田而祥符中牟之民大被水患都水监或以为非四年前知襄州光禄卿史炤言开修古淳河一百六十里灌田六千六百余顷修治陂堰民已获利虑州县遽欲増税诏三司应兴修水利垦开荒梗毋増税五年程昉奏引漳洺河淤地凡二千四百余顷帝曰灌溉之利农事大本但陕西河东民素不习此茍享其利后必乐趋三白渠为利尤大有旧迹可用力修治凡疏积水须自下流开导则畎浍易治书所渭濬畎浍距川是也其时人人争言水利提举京西常平仓陈世修乞于唐州引淮水入东西邵渠灌注九子等十五陂溉田二百里提举陕西常平沈披乞复京兆府武功县古迹六门堰于石渠南二百步傍为土洞以木为门回改河流溉田三百四十里大抵迂阔少效六年程昉言得共城县旧河漕若疏导入三渡河可灌西垙稻田从之五月诏诸创置水硙碾碓妨灌溉民田者以违制论命赞善大夫蔡朦修永兴军白渠七年程昉言沧州増修西流河堤引黄河水淤田种稻増灌塘泊并深州开引滹沱水淤田及开回胡卢河并回滹沱河下尾又金州西城县民葛徳出私财修长乐堰引水灌溉乡户土田授本州司士参军又诏司农寺具所兴农田水利次第八年发京东常平米募饥民修水利又管辖京东淤田李孝寛言矾山涨水甚浊乞开四斗门引以淤田权罢漕运再旬从之深州静安令任迫乞俟来年刈麦毕全放滹沱胡卢两河又引永静军双陆口河水淤溉南北岸田二万七千余顷河北安抚使沈披请治保州东南沿边陆地为水田皆从之又右班殿直干当修内司杨琰言开封陈留咸平三县种稻乞于陈留界旧汴河下口因新旧二堤之间修筑水塘用碎甓作虚堤五步以取汴河清水入塘灌溉从之又江宁府上元县主簿韩安厚引水溉田二千七百余顷迁光禄寺丞太原府草泽史守一修晋祠水利溉田六百余顷又知河中府陆经奏管下淤官私田约二千余顷下司农覆实九年程师孟言河东多土山高下旁有川谷每春夏大雨众水合流浊如黄河矾山水俗谓之天河水可以淤田绛州正平县南董村旁有马璧谷水尝诱民置地开渠淤瘠田五百余顷其余州县有天河水及泉源处亦开渠筑堰凡九州二十六县新旧之田皆为沃壤前毕功缵成水利图经二巻今已十余年闻南董村田亩旧直三两千収谷五七斗自灌淤后其直三倍所収至三两石今臣权领都水淤田窃见累嵗淤京东西咸卤之地尽成膏腴为利极大尚虑河东犹有荒废之田可引大河淤溉者于是遣都水监丞耿琬淤河东路田十年师孟琬引河水淤京东西沿汴田九千余顷又前权提防开封府界刘淑奏淤田八千七百余顷三人皆减磨勘年以赏之元丰元年都大提举淤田司言京东西淤官司瘠地五千八百余顷乞差使臣管干许之又诏辟废田兴水利建立堤防修贴圩垾之类民力不给者许贷常平仓糓哲宗元祐中知杭州苏轼奏杭之为州本江海故地水泉咸苦居民零落自唐李泌始引湖水作六井然后民足于水井邑日富百万生聚待此而食今湖狭水浅六井尽壊若二十年后尽为葑田【按临安西湖源出于武林泉钱氏有国始置撩湖兵士専一开濬至宋稍废不治水涸草生渐成田】则举城之人复饮咸水势必耗散又放水溉田濒湖千顷可无凶嵗今虽不及千顷而下湖数十里间茭菱糓米所获不赀请募民开治禁自今不得侵占种植及脔葑为界以新旧菱荡课利钱送钱塘县収掌谓之开湖司公使库以备逐年雇人开葑撩浅后湖既开因积葑草为堤相去数里横跨南北两山夹道植栁林榜曰苏公堤行人便之因为轼立祠堤上髙宗绍兴元年诏宣州太平州守臣修圩三年定州县圩田租额充军储建康府永丰圩租米嵗以三万石为额圩四至相去皆五六十里有田九百五十余顷五年明州守臣李光奏明越陂湖専溉农田自庆厯中始有盗湖为田者三司使切责漕臣严立法禁宣和以后废湖为田自是有水旱之患乞行废罢尽复为湖其江东西圩田苏秀围田令监司守令条上诏逐路转运使相度闻奏十六年知袁州张成已言江西良田多占山冈望委守令讲陂塘灌溉之利其后比部员外郎李咏言淮西髙原处旧有陂塘请给钱米以时修濬知江阴军蒋及祖亦言濬治本军五缷沟以泄水修复横河支渠以溉旱乃并诏诸路常平司行之孝宗乾道七年修兴元府山河堰委御前诸军统制吴珙经理发卒万人助役尽修大堰濬大小渠六十五凡溉南郑襃城田二十三万余亩是时诏漕臣王炎开浙西势家新围田草荡荷荡菱荡及陂湖溪港岸际旋筑塍畦围裹耕种者所至守令同共措置淳熙八年襄阳府守臣郭杲言本府有水渠在中庐县界拥漹水东流四十五里入宜城县后溪南都太守王宠尝凿之以引蛮水谓之木里沟可溉田六千余顷嵗久堙没乞行修治宁宗庆元二年襄阳守臣程九万言募工修作邓城永丰堰为农田灌溉之利是时户部尚书袁説友等言浙西围田相望皆千百亩陂塘溇渎悉为田畴有水则无地可潴有旱则无水可戽不严禁之后将益甚嘉泰元年以大理司直留佑贤宗正寺主簿李澄措置凡官民围褁者尽开之又令知县并以防检围田事入衔
　　辽太宗防同初诏以乌尔古之地水草丰美命谔尔昆锡林居之益以海勒水之善地为农田
　　金章宗明昌五年言事者谓郡县有河者可开渠引以溉田诏下州郡中都路言安肃定兴二县可引河溉田四十余亩诏命行之其时傅慎微权陜西诸路转运使复修三白龙首等渠以溉田募民屯种卢庸为定平令治旧堰引泾水溉田民赖其利六年定制县官任内有能兴水利田及百顷以上者陞本等首注除穆昆所管屯田能创増三十顷以上赏银绢二十两疋其租税止从陆田承安二年敇放白莲潭东牐水与百姓溉田三年命勿毁高梁河闸从民灌溉泰和三年遣官行视中都田禾水泽分数八年诏诸路按察司规画水田部官谓水田之利甚大沿河通作渠如平阳掘井种田俱可灌溉比年邳沂近河布种豆麦无水则凿井灌之计六百余顷比之陆田所収数倍以此较之他境无不可行者遂令转运司因出计防就令审察若诸路按察使因劝农之便按问开河或掘井如何为便规画具申以俟兴作宣宗贞祐三年谕尚书省嵗旱议弛诸处碾硙以其水溉民田又禁随朝职官夺民碾硙以自营利四年言事者程渊言砀山诸县陂湖水至则畦为稻田水退种麦则所収倍于陆地宜募人佃之官取三之一嵗可得十万石诏从之兴定五年南阳令李国瑞创开水田二百余顷诏陞职二等仍録其最状徧谕诸道其冬议兴水田省奏汉召信臣于南阳灌溉三万顷魏贾逵堰汝水为新陂通运二百余里人谓之贾侯渠邓艾修淮阳百尺二渠通淮颍大冶诸陂于颍之南穿渠三百余里溉田二万顷今河南郡县多古所开水田之地収获多于陆地数倍勑令分治户部按行州郡有可开者诱民赴功其租止依陆田不复添徴仍以官赏给之陜西除三白渠设官外亦宜视例施行元光元年正月遣户部郎中杨大有诣京东西南三路开水田
　　元太宗十二年梁泰奏请修成渠堰比之旱地其収数倍所得粮米可以供军遂令泰充宣差规措三白渠使郭时中副之置河渠司于云阳县世宗中统元年懐孟路旱总管谭澄令民凿塘造渠引沁水以溉田教之种植地无遗利二年王允中等奉诏开沁河渠计六百七十七里经济源河内河阳温武陟五县渠成甚益于民名曰广济溉田四百六十余所三年左丞张守谦荐郭守敬习水利帝召见守敬陈水利言顺徳沣河东至古任城失其故道没民田千三百余顷此水开修成河其田即可耕种又磁相东北滏漳二水合流处引水由滏阳邯郸洺州永年鸡泽合入沣河可灌田三千余顷又懐孟沁河虽浇灌犹有漏堰余水东与丹河余水相合引东流至武陟县北合入御河可灌田二千余顷又黄河自孟州西开引少分一渠经由新旧孟州中间顺河古岸下至温县南复入于河其间亦有可灌田二千余顷乃授守敬提举诸路河渠时王允中亦请开邢洺等处漳滏沣河达泉以溉民田遂皆从之至元二年郭守敬以河渠副使从张文谦行省西夏视古渠之在中兴者一名唐来长四百里一名汉延长二百五十里他州正渠十皆长二百里支渠大小六十自兵兴后皆废壊淤浅守敬更立牐堰皆复其旧灌田九万余顷七年二月立司农司専管农桑水利仍分布劝农官及知水利者巡行郡邑九年诏诸路开濬水利又巴图军于哈哩纳之地开渠耕田是时帝加意农田十余年中屡兴水利于是导任河复民田三千余顷导肥河入于酅淤陂尽为良田又发肃州等处军民凿渠溉田浚竒以溉衮诺尔黄土山民田又开安山渠凿通州至都河改引浑水溉田其时能兴水利之臣西夏行省郎中董文用疏唐来汉延秦家等渠垦中兴西凉甘肃沙等州之土为水田平阳路总管郑鼎导汾水溉民田千余顷荆南行省防希宪决江陵城外蓄水得良田数万亩长葛令赵志以地卑湿使为水田旱则决瀵水灌之清苑令耶律伯坚毁势家水硙以溉民田事闻省部着为定制大理等处巡行劝农使张立道以昆明池环五百余里夏潦暴至必冒城郭役丁夫二千人治之泄其水得良田万余顷卫辉守王昌龄因清水出辉县入卫河创浚沟浍溉田数百余顷三十一年【即成宗元贞元年】平章特尔格奏太湖淀山湖世祖时尝役民夫二十万疏掘今诸河日受两潮渐致沙涨乞即以淀山湖田粮二万石就募民夫四千调军夫四千依旧宋例屯守立都水防田使司修治河渠围田从之成宗大徳二年立浙西都水庸田司専主水利置浙西平江湖渠闸堰凡七十八所武宗至大初江浙行省言去嵗水旱为灾百姓艰食农作将兴各处田围髙下不等陂塘围岸髙渠宜依法修治遇旱则车水灌救遇潦则泄水通流修浚之际田主出粮佃户出力系官围田无力修浚者官为借贷収成日如数还官其抛荒积水田租额无人承佃者劝谕富戸自备工本修筑塍围聴令佃种抛荒官田止纳原租初年免徴三年后依民田输税【其围岸体式以水为平田与水为平者第一等围岸高七尺五寸底濶一寸面濶五尺田高一尺为第二等围岸高六尺五寸底濶九尺靣濶四尺五寸田高三尺为第三等围岸高五尺五寸底濶八尺面濶四尺田高三尺为第四等围岸髙四尺五寸底濶七尺面濶三尺五寸田髙四尺者为第五等止添备水围岸高三尺底濶六尺面濶三尺若迫近诸湖之处自愿増高者聴】时哈喇哈斯行省和林浚古渠溉田数千顷三年陕西行台御史王承徳言泾阳洪口展修石渠为万世之利由是防集奉元路三原泾阳临潼高陵诸县洎泾阳渭南栎阳诸屯官及耆老议如准所言展修石渠八十五步计四百二十五尺深二丈广一丈五尺计用石十二万七千五百尺官给粮食用具丁夫就役使水之家顾匠佣直使水户均出陕西省议计所用钱粮不及二年之费可谓一劳永逸委屯田府达噜噶齐珠拉济督工二百四十二日毕工英宗至治元年陜西屯田府言洪口渠自秦汉至唐宋年例八月差使水户自泾阳县西仲山下截河作洪堰改泾水入白渠下至泾阳县北白公斗分为三限北限入三原栎阳云阳中限入高陵南限入泾阳浇灌官民田约七万余亩三年省臣奏委官体究呉江松江还言宜开浚者常熟七处上海十四处其通海大江旧有河港聫络官民田土借以灌溉者亦须疏通以利耕种至泰定帝元年乃浚涤之并立牐以节水势三年立都水庸田使司于松江掌江南河渠水利文宗大厯二年因屯田总管兼管河渠司事郭嘉议言奉元洪口渠应令泾阳近限水利户添差修筑三年懐孟路同知阿哈玛特言天久亢旱夏麦枯槁秋糓种不入土民匮于食近因访闻耆老咸称舟水浇溉近山田土居民深得其利有沁水亦可溉田中统间尝开广济渠设官提调遇旱则官为斟酌騐工多寡分水灌济源河内河阳温武陟五县民田三千余顷后因豪家截河起堰立碾磨壅遏水势又经霖雨害渠河渠司寻亦革罢今五十余年旧迹可考若将旧渠开濬禁安磨碾设立牐堰旱则放牐浇田涝则闭牐退水公私俱利从之顺帝至正十二年立都水庸田使司于汴梁掌种植稻田事十三年右丞相托克托言京畿近水地利召江南人耕种嵗可収粟麦百万余石不须海运而京师足食于是立分司农司以左丞鸟克逊良栋右丞乌兰哈达兼大司农卿托克托领大司农事西自西山南至保定河间北至澶顺州东至迁民镇凡系官地及各处屯田悉从分司农司引水立法佃种给钞五百万锭以供工价牛具农器糓种之用又以武卫所管盐台屯田荒闲之地及各衙门系官田地宗仁卫屯田礼部所辖掌薪司地土并付分司农司播种又取勘徐州汝宁南阳邓州等处荒田并户絶籍没入官者立司牧署掌分司农司耕牛中书省又议于江浙淮东召募能种水田及修筑围堰之人各一千名为农师教民播种从之是嵗大稔十五年诏凡有水田处设大司农司招集人夫有警乘机进讨无事栽植耕种凡置保定河间武清景蓟四处二十年陜西行省左丞相特哩特穆尔遣都事杨钦修治泾渠凡溉农田四万五千余顷
　　明太祖立国之初以元帅康茂才为都水营田使谕之曰比因丧乱隄防頽圮民废耕耨故设营田司以修筑隄防専掌水利春作方兴虑旱涝不时其分巡各处务在蓄泄得宜毋负付任之意遂诏所在有司民以水利条上者即陈奏洪武元年修和州铜城堰闸周回二百余里四年修兴安灵渠为渠者三十六其渠水发海阳山秦时凿溉田万顷马援葺之后圮至是始复八年命耿炳文濬泾阳洪渠堰溉泾阳三原醴泉高陵临潼田二百余里九年修彭州都江堰十七年决荆州岳山坝以溉民田二十四年濬定海鄞二县东钱湖灌田数万顷二十七年特谕工部陂塘湖堰可蓄泄以备旱涝者皆因其地势修治之乃分遣国子生及人材徧诣天下督修水利至明年冬郡邑交泰凡开塘堰四万九百八十七处三十一年洪渠堰圮命耿炳文修治之复濬渠十万三千余丈成祖永乐元年命夏原吉治苏松嘉兴水患濬华亭上海运盐河金山卫闸及漕泾分水港原吉言浙西诸郡苏松最居下流嘉湖常颇高环以太湖绵亘五百里纳杭湖宣歙溪涧之水散注淀山诸湖以入三泖顷为浦港湮塞涨溢害稼拯治之法在濬吴淞诸浦按吴淞江袤二百余里广一百五十余丈西接太湖东通海前代尝疏之然当潮汐之冲旋疏旋塞自吴江长桥抵下界浦百二十余里水流虽通寔多窄浅从浦抵上海南仓浦口百三十余里潮汐淤塞已成平陆滟沙游泥难以施工嘉定刘家港即古娄江径入海常熟白茒港径入海皆广川急流宜疏吴淞南北两岸安亭等浦引太湖诸水入刘家白茒二港使其势分松防大黄浦及遇吴淞要道今下流壅塞难濬旁有范家濵至南仓浦口径达海宜濬深濶上接大黄浦达泖湖之水庶防复禹贡三江入海之旧水道既通乃相地势各置石闸以时启闭每嵗水涸宜修圩岸以防暴流则水患可息帝命发民开濬原吉昼夜徒步以身先之明年九月毕功农田大利二年复兴安分水塘兴安有江源出海阳山江中横筑石埭上叠石如鳞以防冲溢自严震直撒石増埭水迫无所泄冲塘岸尽趋北渠南渠浅澁民失利至是修复如旧又谕工部安徽苏松浙江江西湖广凡湖泊卑下圩岸倾頽亟督有司治之夏原吉复奉命治水苏松尽通旧河港又濬苏州千墩等处二万九千余丈松江大黄浦等处万二千丈以通太湖下流五年又筑高要银冈金山等溃堤溉田五百余顷九年濬潍县干丹河定襄故渠六十三里引滹沱河水灌田六百余顷又丽水县民言县有通济渠截松阳遂昌诸溪水入焉上中下三源流四十八溉田二千余顷上源民泄水自利下源流絶沙壅渠塞请修堤堰如旧部议从之十三年吴江县丞李升言苏松水患太湖为急宜泄其下流若常熟白茒诸港昆山千墩等河长洲十八都港吴县无锡近湖河道皆宜循其故迹濬而深之仍修蔡泾等闸潮来往以时启闸则泛溢可免而民获耕种之利从之十七年萧山民言境内河渠四十五里溉田万顷比年淤塞乞疏濬仍置闸钱清小江坝东庶旱涝无忧山东新城民言县东郑黄沟源出淄川下流壅沮滛潦妨农陈家庄南有干河上与沟接下通乌江乞濬治并从之二十一年修嘉定抵松江潮圮圩岸五千余丈又文水县民言文谷山常稔渠分引文谷河流袤三十余里灌田今河溃泄水应请修葺从之宣宗宣徳二年浙江归安知县华嵩言泾阳洪渠堰溉五县田八千四百余顷洪武时长兴侯耿炳文前后修濬未久堰壊永乐间老人徐龄言于朝遣官修筑防营造不果乞専命大臣起军夫协修从之三年临海民言胡巉诸闸潴水灌田近年闸壊而金鼇大浦湖涞举屿等河遂皆壅阻乞为开筑帝曰水利急务使民自诉于朝此守令不得人尔命工部即敇郡县秋収起工仍诏天下凡水利宜兴者有司即举行毋缓视时巡按江西御史许胜言南昌瑞河两岸低洼多良田洪武间修筑水不为患比年水溢岸圮二十余处丰城安沙绳湾圩岸三千六百余丈永乐间水冲改修三十余丈近者久雨江涨堤壊乞敇有司募夫修理中书舍人陆伯伦言常熟七浦塘东西百里灌常熟昆山田嵗租二十余万石乞听民自濬之皆诏可四年潜江民言蚌湖阳湖皆临襄河水涨岸决害荆州三卫荆门江陵诸州县官民屯田无筭乞令军民筑治从之福清民言先贤里官民田百余顷堤障海水堤壊已久田尽荒芜永乐中命修治迄今未举民不得耕帝责有司亟治而谕尚书吴中严饬郡邑陂池堤堰及时修濬慢者治以罪六年巡抚侍郎周忱言溧水永丰圩周围八十余里环以丹阳石臼诸湖旧筑埂坝通陟门石塔农甚利之今頽败请葺治教谕唐敏言常熟耿泾塘南接梅里通昆承湖北达大江洪武中濬以溉田今壅阻请疏导并从之七年修眉州新津通济堰堰水出彭山分十六渠溉田二万五千余亩英宗正统三年疏泰兴顺徳乡三渠引湖溉田宁夏巡抚都御史金濓言镇有五渠资以行溉今明沙州七星汉伯石灰三渠久塞请用夫四万疏濬溉芜田千三百余顷从之五年令天下有司秋成时修筑圩岸疏浚陂塘以便农作仍具数缴报俟考满以慿黜陟九年浚无锡谷里诸河东南接苏州苑山湖塘北通子江西接新兴河引水灌田又开海阳县隆津等沟引长溪水溉田十三年以云南邓川州民田与大理屯田接壤湖畔积水壅沙禾苗揜没命州卫军民疏治十四年浚和州姥镇河张家沟并建闸以溉降福等七十余圩及南京诸卫屯田时范衷知夀昌县辟荒田二千六百余亩兴水利三百四十六区景帝景泰四年云南总兵官沐璘言城东有水南流源发邵甸防九十九泉为一抵松花坝分为二支一绕金马山麓入滇池一从黒窑村流至云泽桥亦入滇池旧于下流筑堰溉军民田数十万顷霖潦无所泄请令受利之家自造石闸启闭以时报可五年疏灵寳黎园庄渠通鸿泸涧溉田万顷七年尚书孙原贞言杭州西湖为势豪侵占湖水浅狭闸石毁壊今民田无灌溉资乞敇有司兴濬筑禁侵占以便军民从之英宗天顺二年修彭县万工堰灌田千余顷五年佥事李观言泾水出泾阳仲山谷道高陵至栎阳入渭袤二百余里汉开渠溉田宋元俱设官主之今虽有瓠口郑白二渠而堤堰摧决沟洫壅潴民弗防利乃命有司濬之都御史项忠又言瓠口郑白二渠宣徳间遣官修凿亩収三四石无何复塞渠旁之田遇旱为赤地昨请于泾水上源龙潭左侧疏濬讫旧渠口寻以诏例停止今宜毕其役邳州知州孟琳言榆行诸社并临沂河久雨岸崩二十八处低田尽渰乞兴修筑并从之宪宗成化十年廷臣防议江浦北城圩古沟北通滁河浦子口城东黒水泉古沟南入大江二沟相望冈垅中截宜凿通成河旱引涝泄从之十二年巡按御史许进言河西十五卫东起庄浪西抵肃州绵亘防二千里所资水利多夺于势豪宜设官専理诏屯田佥事兼之十八年濬云南东西二沟自松华坝黒龙潭抵西南栁坝南村灌田数万顷二十年修嘉兴等六府海田堤岸特遣京堂官往督之时张瑄为广东布政使修陂塘圩岸四千六百雍泰知吴县太湖涨没田千顷作堤为民利称雍公堤孝宗治七年濬南京天潮二河备军卫屯田水利特命侍郎徐贯与都御史何鉴经理浙西水利巡抚都御史王珣请于灵州金积河口开渠灌田给军民佃种从之武宗正徳十五年御史成英言应天等卫屯田在江北滁和六合者地势低屡为水败从金城港抵浊河达乌江三十余里因旧迹濬之则水势泄而屯田利诏可世宗嘉靖二十四年吕光洵按吴奏苏松水利五事一曰广疏濬以备潴泄开吴淞江等处泄淀山之水以达于海濬白茒等处之水以注于江导田间之水悉入小浦使流者皆有所归潴者皆有所泄则下流之地治而涝无所忧矣乃濬艾祁通波以溉青浦濬顾浦吴塘以溉嘉定濬大瓦等浦以溉昆山之东濬许浦等塘以溉常熟之北濬臧村等港以溉金坛濬澡港等河以溉武进凡陇冈支河堙塞不治者皆濬之深广使复其旧则上流之地亦治而旱无所忧矣一曰修圩岸以固横流向来民间足食有余力治圩岸田益完美近皆空乏无暇修缮故田圩渐壊嵗多水灾合敇所在官司耑治圩岸岸高则田自固虽有霖涝不能为害一曰复板闸以防淤塞一曰量缓急以处工费一曰重委任以责成功诏悉如所议二十六年给事中陈斐请仿江田水田法开江北沟洫以袪水患益嵗収报可三十八年总督尚书杨博请开宣大荒田水利从之是时有司能以水利益民者亷州府知府张岳督民垦弃地教以桔橰运水绍兴知府汤绍恩因山阴防稽萧山三邑之水滙三江口入海潮汐日至良田尽为巨浸乃遂建闸三十有八筑石堤四百余丈刻水则石间以时启闭自是数百里无水患徐九思治张秋河道漕河与盐河近而不相接漕水溢则泛滥为田患九思议筑减水桥于沙湾俾二水相通漕水溢则有所泄而不侵田少则有所限而不至于涸工成遂为永利厐嵩为应天治中江宁县葛仙永丰二乡频遭水患居民止存七户嵩为治隄筑防得田三千六百亩立惠民庄四召贫民佃之瞿晟知广平府凿长渠三百里引水为四闸得田数十万亩神宗万厯十三年以尚寳司少卿徐贞明兼御史领垦田使贞明为给事中尝请兴西北水利如南人圩田之制引水成田工部覆议畿辅诸郡邑以上流十五河之水泄于猫儿一湾海口又极束隘故所在横流必多开支河挑濬海口而后水势可平疏濬可施然役大费繁而今以民劳财匮方务省事请罢其议乃已后贞明谪官着潞水客谭一书论水利当兴者十四条时巡抚张国彦副使顾养谦方开水利于蓟永有效于是给事中王敬民荐贞明特召还赐敇勘水利贞明乃先治京东州邑如密云燕乐庄平峪水峪寺龙家务庄三河塘防庄顺庆屯地蓟州城北黄厓营城西白马泉镇国庄城东马伸桥夹林河而下别山铺夹阴流河而下至于阴流遵化平安城夹运河而下沙河铺西城南铁厰涌珠湖以下韭菜沟上素河下素河百余里丰润之南则大寨刺榆坨史家河大王庄东则榛子镇西则鸦红桥夹河五十余里玉田青庄坞后湖庄三里屯及大泉小泉至于濒海之地自水道沽关黒岩子墩至开平卫南宋家营东西百余里南北百八十里垦田三万九千余亩至真定将治滹沱近堧地御史王之栋言滹沱非人力可治徒耗财扰民帝是其言将罪诸建议者申时行言垦田兴利谓之害民议甚舛顾为此説者其故有二北方民游惰好闲惮于力作水田有耕耨之劳胼胝之苦不便一也贵势有力家侵占甚多不待耕作坐収芦苇薪刍之利若开垦成田归于业户于有司则已利尽失不便二也然以国家大计较之不便者小而便者大惟在斟酌地势体察人情沙鹻不必尽开黍麦无烦改作应用夫役必官募之不拂人情不失地利乃谋国长策耳于是贞明得无罪而水田终罢三十年保定都御史汪应蛟言易水可溉金台滹水可溉恒山溏水可溉中山滏水可溉襄国漳水可溉邺下而瀛海当众河下流故号河中视江南泽国不异至于山下之泉地中之水所在皆有宜各设坝建闸通渠筑堤高者自灌下用车汲用南方水田法六郡之内得水田数万顷畿民从此饶永无旱涝之患不幸濵河有梗亦可改折于南取籴于北此国家无穷利也报可应蛟乃于天津葛沽何家圈双沟白塘令防海军丁屯种人授田四亩共种五千余亩水稻二千亩収多因上言垦地七千顷嵗可得糓二百余万石是时有司能兴水利者陈邦瞻为河南布政使开水田千顷陈防学为中牟令县有大泽积水占膏腴田二十余里防学疏为河者五十七为渠者百三十九俱引入小清河民获大利大庄诸里多水为筑堤十三道障之真定知府郭勉濬大鸣小鸣泉四十余穴溉田千顷邢台达活野狐二泉流为牛尾河百泉流为澧河建二十一闸二堤灌田五百余顷熹宗天启元年御史左光斗用应蛟策复天津屯田令通判卢观象管理屯田水利明年巡按御史张慎言自枝河而西静海兴济之间万顷沃壤河之东尚有盐水沽等处为膏腴之田惜皆芜废今观象开宼家口以南田三千余亩沟洫芦塘之法种植疏濬之方皆具而有法人何惮而不为大抵开种之法有五一官种谓牛种器具耕作雇募皆出于官而官亦尽収其田之入也一佃种谓民愿垦而无力其牛种器具仰给于官待纳稼之时官十而取其四也一民种佃之有力者自认开垦若干迨开荒既熟较数嵗之中以为常十一而取是也一军种即令海防营军种葛沽之田人耕四亩収二石縁有行月粮故収租重也一屯种祖宗卫军有屯田或五十亩或百亩军为屯种者嵗入十七于官即以所入为官军嵗支之用国法兵农之善制也四法已行惟屯种则今日兵与军分而屯仅存其名当选各卫之屯余垦津门之沃土如官种行之章下所司命太仆卿董应举管天津至山海屯田规画数年开田十八万亩积谷无算庄烈帝崇祯二年兵部侍郎申用懋言永平泺河诸水逶迤寛衍可疏渠以防旱潦山坡隙地便栽种宜令有司相地察源为民兴利从之












　　钦定续通典巻四
<史部,政书类,通制之属,钦定续通典>
　　钦定四库全书
　　钦定续通典巻五
　　食货
　　屯田上【唐　五代　宋　辽　金】
　　唐德宗建中初宰相杨炎请置屯田于丰州发关辅民凿陵阳渠以增溉京兆尹严郢尝从事朔方知其利害以为不便疏奏不报郢又奏五城旧屯其数至广以开渠之粮贷诸城约以冬输又以开渠功直布帛先给田者据估转谷如此则关辅免调发五城田辟比之浚渠利十倍也时杨炎方用事郢议不用宪宗元和中振武军饥宰相李绛请开营田可省度支漕运及絶和籴欺隐宪宗称善乃以韩重华为振武京西营田和籴水运使起代北垦田三百顷出赃罪吏九百余人以耒耜耕牛假种粮使偿所负粟二岁大熟因募人为十五屯每屯百三十人耕百顷就髙为堡东起振武西逾云州极于中受降城凡六百余里列栅二十垦田三千八百余里岁收粟三十万石省度支钱二千余万缗重华入朝奏请益开田五千顷法用人七千可以尽给五城防李绛已罢后宰相持其议而止至宪宗末天下营田皆雇民或借庸以耕又以瘠地易上地民间苦之穆宗即位诏还所易地而耕以官兵耕官田者给三之一以终身灵武邠宁土广肥而民不知耕文宗太和末王起奏立营田后党项大扰河西邠宁节度使毕諴亦募士开营田岁收三十万斛省度支钱数百万缗贞观开元后边土西举髙昌龟兹焉耆小勃律北抵薛延陀故地縁边数十州戍重兵营田及地租不足以供军于是始有和籴
　　周太祖广顺三年敇悉罢戸部营田务以其民隶州县其田庐牛农器并赐见佃者为永业自唐末中原宿兵所在皆置营田以耕旷土其后又募高赀戸使输课佃之戸部别置官司总领不州县或丁多无役或容庇奸盗州县不能诘梁太祖击淮南掠得牛以千万计给东南诸州农民使岁输租自是歴数十年牛死而租不除民甚苦之帝素知其弊防閤门使知青州张凝请罢营田务李谷亦以为言遂敇罢之
　　宋太宗端拱二年六宅使何承矩请于顺安砦西引易河筑堤为屯田及承矩知雄州又言宜因积潦蓄为陂塘大作稻田以足食防沧州临津令闽人黄懋上书言闽地唯种水田縁山导泉倍费功力今河北州军多陂塘引水溉田省功易效三五年间公私必大获其利诏承矩按视还奏如懋言遂以承矩为制置河北沿边屯田使懋为大理寺丞充判官发诸州镇兵一万八千人给其役凡雄莫霸州平戎顺安等军兴堰六百里置斗门引淀水灌溉初年种稻值霜不成懋以晩稻九月熟北霜早而地气迟江东早稻七月即熟取其种课令种之是岁八月稻熟初承矩建议沮之者颇众武臣习攻战亦耻于营葺既种稻不成羣议愈甚事几为罢至是承矩载稻穂数车遣吏送阙下议者乃息又度支判官陈尧叟等言汉魏晋唐于陈许邓颍暨蔡宿亳至于寿春用水利垦田陈迹具在请选官大开屯田以通水利发江淮下军散卒及募民充役给官钱市牛置耕具导沟渎筑防堰每屯十人给一牛治田五十亩虽古制一夫百亩今且垦其半俟久而古制可复也亩约收三斛岁可收十五万斛七州之间置二十屯可得三百万斛因而益之数年可使仓廪充实省江淮漕运帝覧奏嘉之遣大理寺丞皇甫选光禄丞何亮乗传按视经度真宗咸平中大理丞王宗旦请募民耕颍州陂塘荒地凡千五百顷部民应募者三百余戸诏令未出租税免其徭役然无助于功利而汝州旧有路南务内园兵人种稻至是命京朝官专掌募民二百余自备耕牛立团长垦地六百顷导汝水灌溉岁收二万三千石又知襄州耿望请于旧地括荒田置营田上中下三务调夫五百筑堤堰仍集邻州兵每务一百人荆湖市牛七百分给之是岁种稻三百余顷四年陜西转运使刘综亦言宜于古原州建镇戎军置屯田今本军一岁支给刍粮四十余万石束约费茶盐五十余万倘更令逺民输送其费益多请于军城四面立屯田务开田五百顷置下军二千人牛八百头耕种又于军城前后及北至水峡口各置堡砦分居其人无寇则耕寇来则战就命知军为屯田制置使自择使臣充四砦监押每砦五百人充屯戌从之既而原渭州亦开方田戎人内属者皆依之得安其居是时兵费浸广言屯营田者輙诏边臣经度行之顺安军兵马都监马济请于靖戎军东壅鲍河开渠入顺安威虏二军置水陆营田于其侧命莫州部署石普防其役知保州赵彬奏决鸡距泉自州西至蒲城县分徐河水南流注运渠广置水陆屯田诏驻治都监王昭逊共成之自是定州亦置屯田五年罢襄州营田下务六年耿望又请于唐州赭阳陂置务如襄州岁种七十余顷方城县令佐掌之调夫耘耨景德二年令縁边有屯营田州军长吏并兼制置诸营田屯田事旧兼使者如故大中祥符九年改定保州顺安军营田务为屯田务凡九州军皆遣官监务置吏属淮南两浙旧皆有屯田后多赋民而收其租第存其名在河北者虽有其实而嵗入无几利在蓄水以限戎马而已天禧末诸州屯田总四千二百余顷河北岁收二万九千四百余石而保州最多逾其半焉继右正言田况言镇戎原渭地方数百里旧皆民田今无复农事可即其地大兴营田以其兵之不习战者分耕五百人为一堡三两堡置一营田官领之播种以时农隙则习武事防奏不用后乃命三司戸部副使夏安期等议并置边屯田迄不能成神宗熈宁三年著作佐郎王韶言渭原城而下至秦州成纪旁河五六百里良田不耕者无虑万顷治千顷可得三十万斛因知秦州李师中等奏韶妄指实无其地降韶官其后韩镇知秦州乃言实有古渭砦地空地四千余顷遂复韶故官从其所请行之明年河北屯田司奏丰岁屯田入不偿费于是诏罢縁边水陆屯田务募民租佃收其兵为州厢军时陜西多旷土未耕屯戍不可撤逺方有输送之勤知延州赵卨请募民耕以纾朝廷忧诏下其事经略安抚使郭逵言懐宁砦所得地百里以务弓箭手无闲田卨又言之遂括地得万五千余顷募汉蕃兵几五千人为八指挥诏迁卨官赐金帛而熈州王韶又请以河州蕃部近城川地招弓箭手以山坡地招蕃兵弓箭手每砦五指挥以二百五十人为额人给地一顷蕃官二顷大蕃官三顷七年以熈河多良田诏委提防秦鳯路刑狱郑民宪兴营田许奏辟官属以集事枢宻使吴充上疏曰今之屯田诚未易行古者一夫百畆又受田十畆为公田莫若因弓箭手仿古助田法行之熈河四州田无虑万五千顷十分取一以为公田大约中岁畆一石则公田所得十五万石官无屯营牛具廪给之费借用众力而民不劳大荒不收而官无所损省转输平籴价如是者其便有六而提防刑狱郑民宪言祖宗时屯营田皆置务屯田以兵营田以民固有异制然襄州营田既调夫矣又取邻州之兵是营田不独以民也边州营田不限兵民皆取给用是屯田不独以兵也至于招弓箭手不尽之地复以募民则兵民防错固无异也而前后施行或侵占民田或差借耨夫或诸郡括牛或兵民杂耕或诸州厢军不习耕种不能习水土颇致烦扰至于岁之所入不偿其费遂又报罢惟因弓箭手为助田法一夫受田百亩别以十亩为公田俾之自备种粮功力岁亩收一石水旱三分除一官无廪给之费民有耕凿之利若可以为便然弓箭手招至者未安其业而种粮无所仰给又责其借力于公田虑人心易揺乞候稍稔推行九年诏熈河弓箭手耕种不及之田经略安抚司防厢军耕之官置牛具农器人一顷岁终防较弓箭手厢军所种优劣为赏罚弓箭手逃地并营田召佃租课许就近于本城砦输纳仍免折变支移元丰二年改定州屯田司为水利司及章惇筑元州亦为屯田务其后遂罢之募民租佃役兵各还所五年诏提举熈河等路弓箭手营田蕃部共为一司泾原制置司提举熈河营田康识言新复土地乞命官分画疆界选知田厢军人给一顷耕之余悉给弓箭手人加一顷有马者又加五十亩每五十亩为一营四保砦见缺农作厢军许于秦鳯泾原熈河三路选募厢军及马逓铺卒愿行者人给装钱二千诏皆从之知太原府吕惠卿尝上营田疏曰今葭芦米脂里外良田不啻一二万顷夏人名为真珠山七寳山言其多出禾粟也若耕其半则两路新砦其费已不尽资内地况能尽辟之乎前此所不敢进耕者外无捍卫也今于葭芦米脂相去一百二十里间各建一砦又其间置小堡铺相望则延州之义合白草与石州之吴堡尅明以南诸城砦千里边面皆为内地而河外之州荒闲之地皆可垦辟以赡军用凡昔为夏人所侵及苏安靖弃之以为两不耕者皆可为法耕之于是就籴河外而使河内之民被支移者量出脚乗之直革百年逺输贵籴以免困公之弊财力稍丰又通葭芦之道于灵州之神木其通堡砦亦如葭芦米脂之法而横山膏腴之地皆为吾有矣七年恵卿雇五县耕牛发将兵外防而耕新疆葭芦吴堡间膏腴地号木原者凡得地五百余顷麟府丰州地七百三十顷弓箭手与民之无力及异时两不耕者又九百六十顷恵卿自谓所得极厚可助边计乞推之陜西八年枢宻院奏去年耕种木原凡用将兵人马之费所收禾粟荞麦不偿所费因诏止恵卿其河东进筑堡砦自麟石鄜延南北近三百里及泾原环庆熈河兰防新复城砦地土悉募厢军配卒耕种免役已而营田司使言诸路募发厢军皆不娴耕作遂各遣还其州高宗绍兴元年知荆南府解潜奏辟宗纲樊賔措置屯田诏除宗纲充荆南府归峡州荆门公安军镇抚使司措置五州营田官樊賔副之渡江后营田盖始于此其后荆州军食仰给省县官之半焉三年懐安府复州汉阳军镇抚使陈规仿古屯田凡军士相险隘立堡砦且守且耕耕必给费敛复给粮依助田法余并入官凡民水田亩赋税米一斗陆田豆麦夏秋各五升满二年无欠给为永业兵民各处一方流民归业寖众亦置堡砦屯聚之凡屯田事营田司兼之营田事府县兼之廷臣因规奏推广谓一夫受田百亩古制也今荒田甚多当听百姓请射其有阙耕牛者宜用人耕之法以二人曵一犁凡受田五人为甲别给蔬地五亩为庐舎圃兵屯以大使臣主之民屯以县令主以岁课多少为殿最下诸镇推行之诏江东西宣抚使韩世忠措置建康营田如陜西弓箭手法世忠言沿江荒田大半有主难如陜西例乞募民承佃都督府奏如世忠议仍蠲三年租满五年田主无自陈者给佃者为永业诏湖北浙西江西皆如之其徭役科配并免五年诏淮南川陜荆襄屯田六年都督张俊奏改江淮屯田为营田凡官田逃田并拘籍以五顷为一庄募民承佃其法五家为保共佃一庄以一人为长每庄给牛五具耒耜及种副之别给十亩为蔬圃贷钱七十千分五年偿命樊賔王弗行之寻命五大将刘光世韩世忠张俊岳飞吴玠及江淮荆襄利路师悉领营田使迁賔司农少卿提举江淮营田置司建康弗屯田员外郎副之官给牛种抚存流移一岁中收谷三十万石有竒殿中侍御史石公揆监中岳李寀及王弗皆言营田之害张俊亦觉其扰请罢司以监司领之于是诏帅臣兼领营田九月以川陜宣抚吴玠治废堰营田六十庄计田八百五十四顷岁收一十五万石以助军储赐诏奨谕二十二年督视湖北京西军马汪澈言荆湖两年屯守襄汉粮饷浩瀚襄阳古有二渠长渠溉田七千顷水渠溉田三千顷兵后堙废今先筑堰开渠募边民或兵之老弱耕之其耕牛耒耜种粮令湖北京西转运使措置既省餽运又可安集流亡从之孝宗隆兴元年臣僚言州县营田之费其説有十曰择官必审募人必广穿渠必深乡亭必修器用必备田处必利食用必充耕具必足定税必轻赏罚必行且欲立赏格以募人及住广西马纲三年以市牛防有诉襄阳屯田之扰者上欲罢之工部尚书张阐言今日荆襄屯田之害以其无耕田之民而课之游民游民不足而强之百姓于是百姓舎已熟田而耕官生田或逺百里徴呼以来或名双丁而役其强壮老稚无食一方骚然罢之诚是也然自去岁以来置耕牛农器修长水二渠费已十余万一旦举而弃之则荆襄之地终不可耕也比见两淮归正之民动以万计官不能给食则老弱饥死强者转而之他若使就耕荆襄之田非唯可免流离抑使中原之民闻之知朝廷有以处我率皆襁负而至矣异时垦辟既广取其余以输官实为两便诏除见耕者依旧余令虞仲文同王珏措置二年江淮都督府防赞陈俊卿言欲以不披带人择官荒田标旗立砦多买牛犁纵种其中官不收租人自乐从数年之后垦田多则谷必贱所在有屯则村落无盗贼之忧军食既足则馈饷无转运之劳此诚经久守淮之策诏从之乾道五年四川宣抚使郑刚中拨军耕种以歳收租米对减成都路对籴米一十二万石赡军然兵民杂处村疃为扰百端又数百里差民保甲教耕有二三年不代者民甚苦之知兴元府晁公武欲以三年所收最高一年为额等第均数召佃放兵及保甲以防边从之八月诏镇江都统司及武锋军三处屯田兵并拘收入队教阅六年罢和州屯田八年复罢庐州兵屯田淳熈十年鄂州江陵府驻劄副都统制郭杲言枣易屯田兴置二十余年未能大有益于边计非田有不良葢人力有所未至今边陲无事正宜修举为实边之计本司有荒熟地七百五十顷乞降钱三万缗收买耕牛农具便可施功如将来更有余力可括荒田接续开垦从之光宗绍熈元年知和州刘炜以剰田募民充万弩手分耕宁宗嘉定三年国子监司业刘爚接伴金使于盱眙军还言两淮之利藩蔽江南干戈盗贼之后宜加经理必于招集流散之中就为足食足兵之计淮东地平博膏腴有陂泽水泉之利而荒芜实多其民劲悍勇敢习边鄙战鬬之事而安集者诚能经画郊野招集散亡约顷亩以授田使无广占抛荒之患列沟洫以储水且备戎马驰突之虞为之具田器贷种粮相其险易聚为室庐使相保防聨以什伍教以击刺使相纠率或乡为一里为一队平居则耕有警则守有余力则战帝嘉纳之七年以京西屯田募人耕种十三年四川宣抚使安丙总领任处厚言绍兴十五年诸州共垦田二千六百五十余顷夏秋输租米一十四万一千余石饷所屯将兵罢民和籴为利可谓博矣乾道四年以从屯兵归军教阅而营田付诸州募佃遂致租利防失骄将豪民乗时占据其弊不可概举今豪强移徙田土荒闲正当拘种之秋合自总领所与宣抚使措置其逃絶之田关内外亦多有之为数不赀其利不在营田之下乞并括之十五年诏江淮荆襄四川制置监司条画营田来上十七年复命淮东西湖北路转运司提督营屯田理宗端平元年命王旻守随州王安国守枣阳蒋成守光化杨恢守均并益兵饬备经理唐邓屯田又以臣僚言屯五万人于淮之北且田且守置屯田判官一员经纪其事暇则教以骑射初弛田租三年又三年则取其半知大宁监邵潜言昔郑刚中营于蜀之关隘杂兵民屯田岁收粟二十余万石是后屯田之利既废粮运之费益增宜诏帅臣纵兵民耕之所收之粟计直以偿之则总所无转输之苦边关有储峙之丰战有余勇守有余备矣从之嘉熈四年孟珙为宣抚四川兼屯田大使军无宿储遂大兴屯田调夫筑堰募农给种首秭归尾汉口为屯二十为荘百七十为顷十八万八千二百八十上屯田始末与所减劵食之数降诏奨谕又令流民于边江七十里内分田以耕遇警则用以守江于边城三五十里内亦分田以耕遇警则用以守城在砦者则耕四野之田而用以守砦田在官者免其租在民者则以所收十之三归其主俟三年事定则各还原业淳祐十二年诏襄樊已复措置屯田修渠堰寳祐三年诏拨封椿库十八界防十万银二千两付李梦康措置襄阳屯田又诏沿边耕屯课入登羡管屯田官推赏荆襄两淮及山砦如之度宗咸淳元年诏曰淮蜀荆襄之民所种屯田既困重额又困苛取流离之余口体不充及遇水旱收租不及而催输急于星火民何以堪其日前旧欠并除之复催者以违制论
　　辽太宗防同五年诏以契丹分屯南边圣宗统和十二年赐南京统军司贫户耕牛耶律昭言西北诸郡每当农时一夫侦候一夫治公田二夫给糺官之役大率四丁无一室处刍牧之事仰给妻孥一遭冦掠贫穷之室春夏赈恤吏多杂以糠粃重以掊克不过数月又复告困且畜牧者富国之本有司防其隐没聚之一所不得各就水草便地兼以逋亡戍卒随时补调不习风土故日积月损驯至耗竭为今之计莫若赈穷薄赋给以牛种使遂耕获置游兵以防盗掠颁俘获以助伏腊散畜牧以就善地期以数年富强可望时皆以为切论太平七年诏诸屯田在官斛粟不得擅贷在屯者力耕公田不输赋税兴宗重熈十三年诏选南北府兵富者援山西路余屯田于天徳军道宗大安初年西蕃多叛上欲为守御计命耶律唐古督耕稼以给西军唐古率众田胪胊河侧歳登上熟移屯镇州凡十四稔积粟数十万斛每斗不过数钱
　　金太祖收国元年败辽军于阿娄冈获其耕具数千给赐诸军天辅五年二月分诸路明安穆昆之民万戸屯防州赐耕牛五十其时伐辽取防州徙辽降人居之命千戸穆昆宗雄按视泰州地戸宗雄包其土来奏曰其土如此可种植也由是徙万家屯田泰州以博勒和为都统太宗天防九年诏新徙戍边戸乏耕牛者给以官牛别委官劝督田作其续迁戍戸在中路者姑止之即其地种艺俟毕获而行及来春农时至戌所熈宗天眷初年以既取江南虑中原士民懐贰始创屯田军凡女真奚契丹之人皆自本部徙居中州与百姓杂处计其戸口授以官田使自播种春夏量给其衣遇出师始给钱米凡屯田之所自燕南至淮陇之北俱有之皆筑垒于村落间世宗大定三年以正隆兵兴农桑失业明安穆昆屯田多不如法遣戸部侍郎魏子平等分道劝农二十一年以山东路所括民田分给女真屯田人戸又时以黄河移故道梁山泺水退地甚广遣使安置屯田民时帝意不欲明安穆昆人戸与民戸杂居凡山东两路屯田与民田互相犬牙者皆以官田对易御史中丞张九思言屯田明安人戸为盗徴偿家贫輙卖屯地凡家贫不能徴偿者止令事主以其地招佃收其租入估价与徴偿相当即以其地还之临洮尹完顔让亦论屯田贫人徴偿卖田乞用九思议诏可二十二年以山东屯田戸邻于边鄙命聚之一处俾恊力耕种章宗明昌元年勅当军人所授田止令自种力不足者方许承佃亦止随所产纳租其有自愿折钱输纳者从民所愿不愿承佃者毋强又随处系官闲地百姓已请佃者仍旧未佃者付明安穆昆屯田承安二年差戸部郎中李敬义往临潢等路规画农事旧令军人所授之地不得租赁于人违者苗付地主五年中都山东河北屯驻军人地土不赡官田多为民所冐占主兵者言比岁征伐军多败衂尽由屯田地寡不免饥寒故无鬬志愿括民田之冐税者分给之则士气自倍朝议已定平章政事张万公独上书言其不可者五大略以为军旅之后疮痍未复百姓拊摩之不暇何可重扰一也通检未久田有定籍括之必不能尽适足増猾吏之弊长告讦之风二也浮费侈用不可胜计推之以养军可敛不及民而无待于夺民之田三也兵士失于选择强弱不别而使同田共食振励者无以尽其力疲劣者得以容其奸四也夺民而与军得军心而失天下心其祸有不可胜言者五也必不得已乞以冐地之已括者召民莳之以所入赡军则军有坐获之利而民无被夺之患矣书奏不报命枢宻使宗浩礼部尚书贾佩金符行省山东等路括地给军凡得地三十余万给军顺天军节度使张行简上言比者括官田给军既一定矣有告欲别给者輙从其告至今未已名曰官田实取之民以与之臣所管已拨深泽县地三百余顷复告水占沙鹻者三之一若悉从之何地可定臣谓当限以月日不许再告为便下尚书省议奏请如实有水占河塌不可耕种按视覆同然后改拨若沙鹻瘠薄当凖已拨为定制曰可泰和四年定制所拨地止十里内者自种之每丁四十亩续进丁同此余者许令便宜租赁及两和分种违者钱业还主五年二月帝又闻六路括地时其间屯田军戸多冐民増口以请官地及包取民田而民有空输税赋虚抱物力者应诏陈言人多论之遣官分清追照案凭尚书省奏遣官徒滋讼言乃令虚抱税石已输送入官者于税内续扣之宣宗贞祐三年以时方南迁徙河北军戸于河南议所以处之者宰臣言当指官田及牧地分畀之已为民田者则俟秋获后仍日给米一升折以分钞大常丞舒穆噜世勣曰荒田牧地耕辟费力夺民素垦则民失所帝欲从宰臣议侍御史刘元规复上言帝乃罢之后因北方侵及河南尽起诸路军戸南来共图保守复议得军粮之术或益赋或与军田二者孰便防政髙汝砺言河南官民地相半又多全佃官地之家一旦夺之何以自活小民易动难安一时避赋遂有舍田之言及与人又复悔悔则忿心生矣如山东拨地时腴地尽入富家瘠者乃付贫户无益于军而民有损惟当倍益官租以给军食复以系官荒田牧地量数与之令其自耕则民不失业官不厉民矣从之又言河北军戸徙居河南者几万口【疑当作百万口或系史之误】人日给粟一升歳费三百六十万石半以给直犹支三百万【疑当作二百万】河南租地计二十四万顷嵗租计一百五十六万乞于经费之外倍徴以给之帝命右司谏冯开等五人分行诸郡就授以荒官田及牧地可耕者人三十亩至十一月又以括荒田及牧马地给军事命汝砺总之汝砺还奏今顷亩之数较之旧籍甚少复多瘠恶不可耕又僻逺之处必徙居以就之彼皆不能自耕必以与人又当取租于数百里之外况今农田且不能尽辟岂有余力以耕丛薄交固草根紏结之荒地哉询诸军戸皆欲得半粮犹足自养得田不能耕复罢其廪将何所頼臣知初籍地之时未尝按阅其实所以不如其数不得其处也若复考计州县必各妄承风防追呼防讦以应命不足其数则妄指民田以充之所在又骚然矣今民之赋役三倍平时飞挽转输日不暇给而复为此举将何堪之且军户蹔迁行有还期何为以此病民病民而军获利犹不可为况无所利乎遂诏罢给田但半给粮半给实直焉四年复遣官括河南牧马地既籍其数帝命省院议所以给军者宰臣言今军户当给粮者四十四万八千余口计当口占六亩有竒继来者不与焉相去数百里者岂能以六亩之故逺来兼月支口粮不可遽罢臣等窃谓军戸愿佃者即当计口给之其余僻逺不愿者宜凖近制系官荒地许军民耕辟例令军民得占莳之院官言牧马地少且久荒难耕军戸复乏农器不给之则彼自支粮外更无从得食非蓄锐待敌之计给之则未能遽减其粮若得迟以歳月俟颇成伦次亦渐可以省官廪今夺于有力者即以授之其无力者恐无以耕乞令司县官劝率民者借牛破荒至来春然后给之司县官能率民户以助耕而无骚动者量加官赏庶几有所激劝宰臣又言若如所言则司县官贪慕官赏必将抑配以扰民况民家之牛量地而畜之比年以来农功甫毕并力转输犹恐不及岂有暇耕他人之田唯如前奏为便诏再议之乃议民有能开牧马地及官荒地作熟田者以半给之为永业半给军戸奏可省臣又奏自古用兵且耕且战是以兵食交足今诸帅分兵不啻百万一充军伍咸仰于官至于妇子居家安坐待哺盖不能屯田为经久之计也愿下明诏令诸帅府各以其军耕耨亦以逸待劳之策诏从之兴定二年帝谕枢宻院曰中京商虢诸州军人愿耕屯田比已括地授之闻徐宿军独不愿受意谓予田必絶其廪给也朕肯尔耶其以朕意晓之因命诸军徧授屯田邳州行省侯挚言东平以东屡经残燬邳海之间贫民失业者甚众日食野菜无所依倚恐因而啸聚以益敌乞募边为兵自十月给粮使充戍役至二月罢之人授地三十亩贷之种粒而騐其收获量数取之逮秋复兵伍且战且耕公私交利亦望被俘之民易于招集也至三年籍邳海等州义军及胁从归国而充军者人给地三十亩有力五十亩仍蠲差税日支粮二升四年移刺不言军戸自徙河南数歳尚未给用兼以移徙不常莫得安居故贫者甚众请括诸屯处官田人给三十亩仍不移屯他所如此则军戸可以得所官粮可以渐省宰臣奏前此亦有言授地者枢宻院谓俟事缓而行之今河南罹水灾流亡者众所种麦不及五万顷殆减往年大半歳入不能足若拨授之为永业俟有获即罢其家粮亦省费之一端也从之五年京南行三司舒穆噜斡鲁言京南东西三路屯军老幼四十万口岁费粮百四十余万石皆坐食民租甚非善计宜括逋户旧耕田南京一路旧垦田三十九万八千五百余顷内官田民耕者九万九千顷有竒今饥民流离者大半东西南路计亦如之朝廷虽招使复业民恐既复之后生计未定而赋敛随之往往匿而不出若分给军户人三十亩使之自耕或召人佃种可数岁之后蓄积渐饶官粮可罢令省臣议之仍不果行






　　钦定续通典卷五
　　钦定四库全书
　　钦定续通典卷六
　　食货
　　屯田下【元　明】
　　元太祖时舒穆噜拜达勒为霸州等路元帅镇守固安水寨令军士屯田且耕且战披荆棘立庐舍数年之间城市悉完为燕京外蔽宪宗初以有宋兵世祖请立经略司于汴以防古史天泽等为使授之兵牛敌至则御敌去则耕乃置屯田万户于邓完城以备之三年汪特格修治利州且屯田七月屯田于凤翔中统二年诏凤翔府种田户平阳兵籍毋令出征务耕屯以给军饷又诏诸道括逃军还屯田严其禁三年始立左卫屯田调枢宻院二千人于东安州南永清县东荒土及本卫元占牧地立屯开耕分置左右手屯田千户所【其官属详载职官典武官下卷中】为军二千名为田一千三百一十顷六十五畆又置右卫屯田调本卫军二千人于永清益津等处立屯开耕分置左右手屯田千戸所其屯军田畆之数与左卫同至元元年以益都武卫军千人屯田燕京官给牛种二年诏孟州之东黄河之北南至八栁树枯河徐州等处凡荒闲地土可令阿珠阿喽罕等所领士卒立屯耕种并摘各万戸所管汉军屯田又诏西川山东南京等路戍邉军屯田四年置中卫屯田于武清香河等县继以各屯地界相去百余里往来耕作不便迁于河西务荒荘杨家口青台杨家白等处其屯军之数与左卫同为田一千三十七顷八十二畆六年以攻襄樊军饷不足南京河南归徳诸路编民二万余户于康邓申等处立屯七年创立髙丽屯田是时东征日本欲积粮饷为进取之计遂以王綧洪茶邱等所管髙丽户二千人及中卫军二千人合婆娑府咸平府军各一千人于王京东宁府凤州等处一十处置立屯田设经略司以领其事每屯用军五百人八年佥己未年随州鄂州投降人民一千一百七十戸往中兴居住继即编为屯田户凡二千四百丁【至二十三年续佥渐丁得三百人】为田一千八百顷十一年徙生劵军屯田和林置陜西屯田总管府以安西王府所管编民二千戸立栎阳泾阳终南渭南屯田又置宁夏路放良官屯田从安抚司请以招良人民九百四戸编聚屯田为田四百四十二顷五十畆又置叙州宣抚司民屯命西蜀四川经略司起立屯田又置潼州府民屯佥本府编民及义士军二千二百二十四戸立屯又置防路总管府民屯佥本路编民至五千二十七户又置重庆路民屯于江津巴县泸州忠州等处佥拨编民二千三百八十七戸并召募共三千五百六十五戸十二年置大理金齿等处宣慰司都元帅府军民屯命于所辖州县拘刷漏籍人户得六千六百有六戸立屯田继又佥本府编民四百户及永昌府编民一千二百七十五户増益之后立大理军屯于防僰军内拨二百户续佥二百八十一戸又増一百一十九戸总计民屯三千七百四十一户军屯六百户为田军民已业二万二千一百五双又置曲靖等处宣慰兼管军万戸府军民屯田拘刷所辖州郡诸色漏籍人戸七百四十戸立曲靖路民屯续佥民一千五百戸増入其所耕之田官给一千四百八十双自备已业田三千双复立澂江民屯所佥屯戸与曲靖同凡一千二百六十戸后立军屯于防僰军内佥一百六十九戸复佥一百二十六戸増入又立仁徳府民屯所佥屯戸与澂江同凡八十戸给田一百六十双后立军屯佥防僰军四十四户续佥五十六戸増入所耕田畆四百双俱系军人已业置顺庆路民屯佥顺庆民三千四百六十八户置立屯田又置成都路民屯佥隂阳人四十户办纳屯种又置鹤庆等路军民屯田佥鹤庆路编民一百戸立民屯后又佥防僰军一百五十二戸立军屯军屯六百八双民屯四百双俱已业又置中庆路军民屯田于所属州县内拘刷漏籍人户得四千一百九十七戸官给田一万七千二十二双自备已业田二千六百二双继立军屯用防僰军人七百有九户官给田二百三十四双自备已业田二千六百一双又置临安宣慰司兼管军万户府军民屯田于所属州县拘刷漏籍人户开耕宣慰司所管民屯三百户田六百双本路所管民屯二千戸田三千四百双继又续立防僰军屯为戸二百八十八田一千一百五十二双十三年置广元路民屯从利路元帅言广元实东西两川要冲支给浩繁经理系官田畆得九顷六十畆遂以褒州刷到无主人口偶配为十戸立屯开种十五年置威楚提举司屯田于威楚提举盐使司拘刷漏籍人户充民屯本司就领其事为户三十三为田一百六十五双又置威楚路军民屯田拘刷本路漏籍人户得一千一百一户内八百六十六户官给无主荒田四千三百三十双余戸自备已业田一千一百七十五双继立屯军于本路防僰军内佥三百九十九戸内一十余戸官给荒田六十双余戸自备已业田一千五百三十六双又置前卫屯田以各省军人备侍卫者于霸州保定涿州荒闲地土屯种分置左右手屯田千戸所屯军与左卫同为田一千顷又置后卫屯田以永清等处田畆低下迁昌平县之太平荘屯军与左卫同为田一千四百二十八顷十六年给千戸玛尼部下巴图军及土浑川军屯田牛具置淮东淮西屯田打捕总管府募民开耕连海州荒地官给禾种自备牛具所得子粒官得十之四民得十之六仍免屯户徭役为戸一万一千七百四十三为田一万五千一百五十三顷三十九畆又置寳坻屯佥大都属邑编民三百户立屯于大都之寳坻县为田四百五十顷又置额齐纳屯田调归附军人于甘州至十八年置武卫屯田发迤南军人三千名于涿州保定定兴等处置立屯田分设广备万益等六屯为田一千八百四顷四十五畆以充屯田军后又迁甘州新附军二百人往屯额齐纳合即渠开种为田九十一顷五十畆又置虎贲亲军都指挥使司屯田因阿尔娄官人言近于玛纳齐图沁纳沁髙州呼兰达巴等处改置驿传臣等议可于旧置驿所设立屯田从之后发虎贲亲军二千人入屯又増军一千凡立三十四屯于上都置司为军三千人佃户七十九为田四千二百二顷七十九畆是时又置徳安等处军民屯田总管府以各翼取到汉军及各路拘收手号新附军分置十屯立屯田万户府继又改立总管府为民九千三百七十五名军五千九百六十五名为田八千八百七十九顷九十六畆又置甘肃管军万户府屯田军于甘州黑山子满峪泉水渠鸭子翅等处立屯田为户二千二百九十为田一千一百六十六顷六十四畆又置汀漳屯田以福建调军粮储用依腹里例置立屯田命管军总管郑楚等镇守士卒年老不堪备征战者得百有十四人又募南安等县居民一千八百二十五户立屯耕作十九年置陜西等处万户府屯田以盩厔南系官荒地归附军立孝子林张马村军屯继以南山把口子巡哨军人八百戸于盩厔之杏园荘宁州之大昌原屯田又发文州镇戍新附军九百人立亚栢镇军屯复以燕京戍守新附军四百六十三戸于徳顺州之威戎立屯开耕为户孝子林屯三百一户张马村屯三百一十三户杏园荘屯二百三十三户大昌原屯四百七十四戸亚栢镇屯九百戸威戎屯四百六十三户为田孝子林二十三顷八十畆张马村七十三顷八十畆杏园荘一百一十八顷三十畆大昌原一百五十八顷七十九畆亚栢镇二百六十八顷五十九畆威戎一百六十四顷八十畆又置桂齐延安府屯以拘收赎身放良布哷齐及漏籍户计于延安路特黙齐草地屯田为戸二千二十七为田四百八十六顷又置宁夏等处新附军万户府屯田发迤南新附军一千三百八十二戸往宁夏等处屯田又遣塔塔喇千户所管军人九百五十八户屯田为田一千四百九十八顷三十三畆又置绍庆路民屯于木路未当差民户内佥二十三名置立屯田继于彭水县籍管万州寄戸内佥拨二十户又佥彭水县未当差民户三十二户増入后以屯户贫乏者多负逋复佥彭水县编民一十六户补之又置嘉定路民屯佥亡宋编民四户置立屯田继又拨成都义士军八户増入二十一年置岭北行省屯田并和林阿拉克岱元领军一千人入五条河后又摘六卫汉军一千名赴青海屯田以五条河汉军并入青海后又屡増军戸共为戸四千六百四十八为田六千四百余顷又置金复州万户府屯田发新附军一千二百八十一户于根敦扎卜置立屯田继又分京师应役新附军一千人屯田哈斯罕闗东荒地后又以伊噜音特穆尔塔斯哈雅两万户新附军一千三百六十户并入金复州立屯耕作为戸三千六百四十一为田二千五百二十三顷又置芍陂屯田万户府因江淮行省言安丰之芍陂可溉田万余顷乞置三万人立屯中书省议军士二千人行之屯戸共一万四千八百八名又置防府万户府军屯从四川行省议除沿邉重地分军镇守余军一万人命官于诸处择膏腴地立屯开耕为户三百五十一人为田五十六顷七十畆凡创立十四屯其成都等路万户府军屯于本路崇庆州义兴乡楠木园置立为戸二百八十九人为田四十二顷七十畆河东陕西等路万户府军屯置立于灌州之青城陶坝及崇庆州之大栅头等处为戸一千一百二十八名为田二百八顷七畆广安等处军屯置立于成都路崇庆州之七寳坝为户一百五十名为田二十六顷二十五畆保宁万户府军屯置立于崇庆州之金马为户一百六十四名为田七十五顷九十五畆叙州万户府军屯置立于灌州之青城为户二百二十一名为田三十八顷六十七畆五路万户府军屯置立于成都之大栅镇孝感乡及灌州青城县之懐仁乡为戸一千一百六十一名为田二百三顷一十七畆兴元金州等处万户府军屯置立于崇庆州晋源县之孝感乡为户三百四十四名为田五十六顷随路八都万户府军民屯置立于灌州青城温江县为户八百三十二名为田一百六十二顷五十七畆旧附等军万户府军屯置立于灌州青城县崇庆州等处为戸一千二名为田一百二十九顷五十畆炮手万戸军屯置立于灌州青城县龙池乡为戸九十六名为田一十六顷八十畆顺庆军屯置立于晋源县义兴乡江源县将军桥为戸五百六十五名为田九十八顷十七畆平阳军屯置立于灌州青城崇庆州大栅头为戸三百九十八名为田六十九顷六十五畆遂宁州军屯为户二千名为田三百五十顷又置嘉定府万戸军屯摘防古汉军及嘉定新附军三百六十人于崇庆州青城等处屯田为田二顷二十畆二十二年置广济署屯田以崔黄口空城屯田歳涝不收迁于青沧等处以尚珍署旧领屯夫二百三十户归之既又迁济南河南五百五十户平滦真定保定三路屯夫四百五十户并入共为戸一千二百三为田一万二千六百顷三十八畆又置丰润署屯田于大都路蓟州之丰润县为戸八百三十七为田三百四十九顷二十三年置尚珍署屯田于济宁路之兖州为户四百五十六为田九千七百一十九顷七十二畆又置洪泽万戸府屯田初于洪泽南北三屯设万户府以统之因江淮行省言国家经费钱粮为急今屯田之利无过两淮况芍陂洪泽皆汉唐旧立屯之地若令江淮新附汉军屯田可歳得粮百五十余万石从之继罢三屯万户止立洪泽屯田万户府以统之其置立处所在淮安路之白水塘黄家疃等处为户一万五千九百九十四名为田三万五千三百一十二顷二十一畆二十四年置左右钦察卫屯田发本卫军一千五百一十二名分置左右手屯田千戸所及钦察屯田千戸所于清州等处屯田后又创立龙翊侍卫复焉为军左手千戸所七百五名右手千戸所四百三十七名钦察千戸所八百名为田左手千戸所一百三十七顷五十畆右手千户所二百一十八顷五十畆钦察千戸所三百顷又置永平屯田总管府以北京采取材木百姓三千余户于滦州立屯设官署以领其事为户三千二百九十为田一万一千六百一十四顷四十九畆又置管田提举司设立于大都漷州之武清县为戸军二百五十三民一千二百三十五析居放良四百八十布哷齐二百三十二和卓一百三十口独居布呼齐一十二口哈喇穆尔丹八十二名为田三千五百二顷九十三畆二十五年置湖南宣慰司衡州等处屯田调徳安万户府军士一千四百六十七名分置衡州之清化永州之乌符武冈之白仓置立屯田二十六年置左翼屯田万戸府罢防古军人之屯田者别以鄂端巴实伯里回还汉军及大名卫辉两翼新附军与前后二卫迤东还戍士卒合并屯田设左右翼屯田万户府以领之遂于大都路霸州及河间等处立屯开耕置汉军左右手二千戸新附军六千戸所为军二千五十一名为田一千三百九十九顷五十二畆其右翼屯田万户府继发真定军人三百名于武清县崔黄口増置屯田分置汉军千戸所三别置新附军千户所为军一千五百四十人为田六百九十九顷五十畆又置保宁万戸府军屯因保宁府言本管军人一户或二丁三丁父兄子弟应役实为重并若又迁于成都屯种去家隔逺逃匿必多乞令本府在营士卒及防路守镇军人止于保宁沿江屯种从之佥军一千二百名继发屯军一百二十九人从万户伊苏岱尔西征别佥渐丁军人入屯为戸一千三百二十九名为田一百一十八顷二十七畆又置顺庆等处万戸府军屯发军于沿江下流汉初等处屯种为户六百五十六名为田一百一十四顷八十畆二十七年置武定路总管府军屯以云南戌军粮饷不足于和曲禄劝二州防僰军内佥一百八十七戸立屯耕种为田七百四十八双又置乌撒宣慰司军民屯田其乌撒路军屯以防僰军一百一十四户屯田又立东川路民屯屯户亦系防僰军人八十六户皆自备已业又置罗罗斯宣慰司兼管军万户府军民屯田其防通民屯屯戸系防僰土军建昌民屯拨编民一百四戸又立防川民屯发本路所辖州邑编民四十户徳昌路民屯发编民二十一户二十九年置忠翊侍卫屯田命各万户府摘大同隆兴太原平阳等处军人四千名珠格尔齐勤地面及红城周回置立屯田开耕荒田二千顷仍命西京宣慰司领其事后改立大同等处屯储万户府以领之又改为侍卫亲军都指挥使司仍领屯田三十年置梁千户翼军屯因梁王遣使诣云南行省言以汉军一千人置立屯田后发三百人备镇戍巡逻止存七百人于乌防屯田后迁于新兴州为田三千七百八十九双又置海北海南道宣慰司都元帅府民屯召募民户并发新附士卒于海南海北等处置立屯田继以其地多瘴疠纵屯军二千人还各翼留二千与召募之民屯种后罢屯田万户府屯军悉令还役止令民戸八千四百二十八戸屯田琼州路五千五百一户雷州路一千五百六十六户髙州路九百四十八户化州路八百四十三戸亷州路六十戸为田琼州路二百九十二顷雷州路一百六十五顷五十一畆髙州路四十五顷化州路五十五顷二十四畆亷州路四顷八十八畆成宗元贞元年置肇州防古屯田万户府以纳延布拉噶齐及打鱼硕达勒达女真等户于肇州旁近地开耕为户布拉噶齐二百二十戸硕达勒达八十户归附军三百户续増渐丁五十二户二年置叙州等处万戸府军屯迁遂宁屯军二百三十九于叙州宣化县喁口上下荒地开垦为田四十顷八十三畆大徳二年置广西两江宣慰都元帅府獞兵屯田部民吕瑛言募牧兰等处及融庆溪洞猺獞民丁于上浪等处开屯耕种继又平大任洞以所遗地产续置藤州屯田为户上浪屯一千二百八十二户忠州屯六百一十四户那扶屯一千九户雷留屯一百八十七户水口屯一千五百五十九戸又置赣州路南安寨兵万户府屯田以赣州路所辖信丰防昌龙南安逺等处贼人出没发寨兵及宋旧役弓手与抄数漏籍人户立屯耕守以镇遏之为户三千二百六十五为田五百二十四顷六十八畆四年置大同等处屯储总管府屯田以西京黄华岭等处田土颇广发军民九千余人立屯开耕为戸军四千二十民五千九百四十五为田五千顷武宗至大元年置左卫率府屯田于大都路漷州武清县及保定路新城县置立屯田仁宗延祐二年置乌防等处屯田总管府军屯因云南行省言乌防乃云南咽喉之地别无屯戍军其地皆古昔屯田之迹乞发辉和尔及新附军屯田镇遏从之七年置重庆五路守镇万户府军屯发军一千二百人于重庆路三堆中曹赵市等处屯耕为田四百二十顷英宗至治二年置宗仁卫屯田发五卫汉军二千人于大宁等处创立屯田分置两翼屯田千户所为田二千顷文宗至顺元年置宣忠卫屯田命收聚讫一万俄罗斯给地一百顷立宣忠扈卫亲军万户府屯田
　　明太祖初立民兵万戸府寓兵于农其法最善又令诸将屯兵龙江等处惟都水营田司康茂材绩最着乃下令褒之因以申饬将士曰兴国之本在于强民足食自兵兴以来民无宁居连年饥馑田地荒芜若兵食尽资于民则民力重困故令将士屯田且耕且战今各将帅已有分定地镇然随处地利未能尽垦数年未见功绪唯康茂材所屯得谷一万五千余石以给军饷尚余七千石以此较彼地力均而入有多寡盖人力有勤惰故耳自今诸将宜督军士及时开垦以收地利继于两京各省直建设卫所置屯田以都司统摄之洪武三年中书省请税太原朔州等卫屯田官给牛种者十税五自备者税其四帝命弗徴明年中书省言河南山东北平陕西山西及直淮安诸府屯田凡官给牛种者十税五自备者十税三诏且弗徴三年后畆收租一斗是年募盐商于各邉开中谓之商屯因大同粮储自陵县运至太和岭路逺费重从山西行省言令商人于大同仓入米一石太原仓入米一石三斗者给淮盐一小引以省途费而充邉储谓之开中继各行省邉境多召商中盐输米诸仓以为军储计道里逺近自五石至一石有差先后増减则例不一率视时缓急米石髙下中纳者利否道逺地险则减而轻【后至治中户部尚书叶淇变法而开中始壊诸淮商悉撤业归西北商亦多徙家于淮邉地为虚米石值银五两邉储枵然至嘉靖时陕西巡抚杨一清复请召商开中厐尚鹏总理江北盐屯寻于九边与总督王崇古区画屯政然因循日久卒鲜实效】四年从中书右丞相徐达请徙山后民一万七千余戸屯北平又令于山北口外东胜蔚州安丰云应等州极邉沙漠之地各设千百户收抚边民无事则耕有事则战就以所储草给之达又以沙漠遗民三万二千余戸屯田北平凡置屯二百五十四开田一千三百四十三顷六年太仆丞梁额森特穆尔言宁夏境内及四川西南至船城东北至塔滩相去八百余里土田膏沃宜招集流民屯田从之是时遣邓愈汤和诸将屯陕西彰徳汝宁北平徙山西真定民屯凤阳又因海运饷辽有溺死者遂益讲屯政天下卫所州县军民皆事垦开其移民就寛乡或召募或罪徙者为民屯皆领之有司军屯则领之卫所边地三分守城七分屯种内地二分守城八分屯种每军受田五十畆为一分给耕牛农具教树植复租赋遣官劝输诛侵暴之吏初税畆一斗后定科则军田一分正粮十二石贮屯仓听本军自支余粮为本卫所官军俸粮十九年以云南既平诸蛮未附命西平侯沐英镇之英奏云南土地甚广而荒芜居多宜置屯田命军士开耕以备储蓄乃谕户部曰屯田可以纾民力立兵食边方之计莫善于此然邉地久荒榛莽蔽翳用力实难宜缓其歳输使乐耕作数年之后徴之可也英奉诏自永宁至大理六十里设一堡留军屯田后景川侯曹震又屯田品甸普定侯陈桓靖宁侯叶升屯田定邉姚安毕节诸卫二十一年敇五军都督府曰养兵而不病于农者莫若屯田今海宇宁谧邉境无虞若使兵坐食于农农必受敝非长治久安之术其令天下卫所督兵屯种庶几兵农兼务国用以舒自是歳得粮五百余万石二十三年延安侯唐胜宗督贵州屯田二十四年又谕后军都督沐春曰今塞外清宁已置大宁都司及广宁诸卫足以守边而守闗军士已令撤之而山海闗犹循故事其七站军士虽名守闗实废屯田养马自今一片石等闗每处止存军士十余人讥察逋逃余悉令屯田二十五年诏天下卫所军以十之七屯田宋国公冯胜頴国公傅友徳帅开国公常升等分行山西籍民为军屯田于大同东胜立十六卫建文四年令直屯田差御史比较各都司屯田巡按御史比较后改増按察使佥事盘查屯田或令各省布按三司提督或令巡按御史提督或令总兵官镇守提督或差户部郎中巡屯御史随时更改沿革不一成祖永乐元年命靖安侯王忠往北京整理屯田工部尚书黄福奏陕西所属行都司所属屯田多缺耕牛耕具合准北京例官市牛给之耕具于陕西布政司所属铸造从之二年定屯田官军赏罚例歳食米十二石外余六石为率多者赏钞缺者罚俸又以田肥瘠不同法宜有别命军官各种様田以其歳收之数相考较太原左卫千户陈淮所种様田每军余粮二十三石帝命重赏之宁夏总兵官何福积谷尤多赐褒美户部尚书郁新言湖广诸卫收粮不一种请以米为凖凡粟谷穈黍大麦荞穄二石稻薥秫二石五斗防稗三石皆凖米一石小麦麻豆与米等从之着为令又更定屯守之数临邉险要守多于屯地僻处及输粮艰难者屯多于守屯兵百名委百戸三百名委千戸五百名以上指挥提督之屯设红牌列则例于上年六十与残疾及幼者耕以自食不限于例屯军以公事妨农务者免徴子粒并禁卫所差拨宣宗宣徳中屡覈各屯以征戍罢耕及官豪势要占匿者减余粮之半迤北来归就屯之人给车牛农器分辽东各卫屯军为三等丁牛兼者为上丁牛有一为中俱无为下兵科给事中戴弁言自山海闗至蓟州守闗军万人列营二十三所操练之外无他差遣若稍屯种亦可实邉请取勘营所附近荒田斟酌分给且屯且守帝命戸部兵部各遣官与都督陈景先经理兵部黄福言永乐间虽营建北京南讨交阯北征沙漠资用未尝乏比国无大费而歳用仅给即不幸有水旱征调将何以济请设操备营缮军士十万人于济宁以北卫辉真定以东縁河屯种初年自食次年人收五石三年收倍之既省京食口粮六十万石又省本卫月粮一百二十万石歳可得二百八十万石帝善之下户兵二部议部奏縁河屯田实便请先以五万顷为率发附近居民五万垦之但山东近年旱饥流徙初复卫卒多力役宜先遣官行视田以俟开垦遂令吏部郎中赵新等经理福总其事既而有言军民各有常业若复分田役益劳扰事竟不行继遣侍郎罗汝敬督陕西屯田柴车经理山西屯田分遣御史巡视宁夏甘州屯田水利至七年帝从户部议令他卫军戍宣府者悉遣还屯种左都督谭广上言臣所守边一千四百余里敌人窥伺窃发无时脱有警徴兵数百里外势岂能及屯种之议臣愚未见其可帝以邉卒戍守有余但命永乐中调戍者勿遣英宗正统元年发禁军三万人屯田畿辅二年免军田正粮归仓止徴余粮六石后又免沿邉开田官军子粒减各邉屯田子粒有差景帝景防初邉方多事令兵分为两畨六日操守六日耕种时学士商辂言邉外田地极广先因在京功臣等将附近各城堡膏腴之产占作荘田其余闲田又为镇守总兵防将等占为已业以致军士无田可耕夫且耕且守如汉赵充国诸葛亮晋羊祜皆有明效今日守邉之要莫要于此下所司议行宪宗成化初宣府巡抚叶盛买官牛千八百并置农具遣军屯粮收粮易银以补官马耗损邉人称便自正统后屯政稍弛而屯粮总存三之二其后屯田多为内监军官占夺法尽壊宪宗之世颇议厘复而视旧所入不能什一矣孝宗治间屯粮愈轻有畆止三升者而定制各省屯粮又折以银虽有徴粮违限之罚强占屯田之禁终无大禆十四年户部尚书秦纮总制三邉见固原迤北延袤千里闲田数十万顷旷野近邉无城堡可依议于花马池迤西至小盐池二百里每二十里筑一堡堡周四十八丈役军五百人固原迤北诸处亦各筑屯堡募人屯种每顷歳赋米五石可得五十万石下诏行之武宗正徳时辽东屯田较永乐间田赢万八千余顷而粮乃缩四万余石初永乐时屯田米常溢三之一常操军十九万以屯军四万供之而受供者又得自耕邉外军无月粮以是邉饷恒足及是屯军多逃死常操军止八万皆仰给于仓而邉外数扰弃不耕刘瑾擅政遣官分出丈田责逋希瑾意者伪増田数披括毒至辽卒脇众为乱抚之乃定世宗嘉靖时辽东巡抚李承勋招逋逃三千二百人开屯田千五百顷佥都御史刘天和督甘肃屯政请以肃州丁壮及山陕流民于近邉耕牧且推行于诸邉奏当兴革者十事田利大兴总督宣大兼督河南山东军务翟鹏浚濠筑垣修邉墙三百九十余里得地一万四千九百余顷募军千五百人人给五十畆省仓储无大同巡抚詹荣以近邉赐诸堡三十一所延亘五百余里辟治之皆膏腴田可数十万顷乃奏请召军佃作复租徭移大同一歳市马费市牛赋之秋冬则聚而遏宼帝从之时杨一清复请召商开中又请仿古募民实塞下之意招徕陇右闗西民以实邉其后周泽王崇古林富陈世辅王畿王朝用唐顺之吴桂芳等争言屯政厐尚鹏总理江北盐屯寻移九邉与总督王崇古先后区画屯政甚详然卒鲜实效给事中管懐理言屯田不兴其有四疆戒严一也牛种不给二也丁壮亡徙三也田在敌外四也如是而管屯者犹欲按籍増赋非扣月粮即按丁赔补耳屯粮之轻至正而极嘉靖中渐増穆宗隆庆中复畆收一斗然屯丁逃亡者益多管粮郎中不问屯田有无月粮止半给沿边屯地或变为斥卤沙碛粮额不得减屯田御史又于额外増本折屯军益不堪命时给事中郑大经言蓟屯当量地利而定其则辽屯当改营田而足其额此兴复屯政之大较也御史李叔和言辽东屯田半废近行营田之法拨军耕种致行伍空虚且歳收田租止备修边工费而各军支饷如故有损无益盖此法止可行于河西人少之处若河东则当广召种之今授田徴税悉抵歳饷以省内输简回壮勇以实行伍仍特官董之如内地屯田之制从之时又给宣大屯田官养亷田宣大开垦田已成业令每十顷内给将官五十畆为养亷之资若副防开种不及百顷守备以下或不及一十顷防论戒饬又诏各邉自垦田永不起科如歳增粟十万五万石自垦至百顷千顷者重加陞赏神宗万厯时山东巡抚郑汝璧请开登州海州北长山诸岛田福建巡抚许孚逺垦闽海檀山田成复请开南日山澎湖又言浙江海濵诸山若陈钱金塘补陀玉环南麂皆可经理天津巡抚汪应蛟则请于天津兴屯或留中不下或不久辄废时方征倭寇济阳卫舍余李大用等请以万人自备资粮随行给事中郝敬上疏曰臣阅李大用等奏畿辅附近济阳等卫屯牧额兵共四十八万愿以万人随行征倭众军自贴粮饷臣访其故自永乐时靖难功成剰精兵四十八万内一十二万选入十二团营余三十六万给赐屯田牧地种纳子粒马价分置七十八卫于顺天所属州县俱属三千营统辖聴调征今二百余年生齿繁衍与民混杂有司派以马户撑船运米等役众军脱卸无计昨者宁夏之役各余丁议自备粮随行征求免前差未几宁夏平议遂寝兹縁倭奴告警重复申奏盖彼以三十六万之众止出万人是三十六十中抽一人耳以三十六万众共饷万人是三十六家共赡一军耳又得概免民差图此便利今东征师可勿复用此惟是辽左空虚宜因羣情为转移之计即于各卫原籍中十名抽一据三十六万原数除六万作耗外可得壮丁三万人择亷干官数员统领赴辽东开种屯田于存留三十万中各十名帮贴屯田一名牛种庐舍之费令概免前差开垦田成即给本兵为永业大率每兵一名垦田二十五畆内除五畆为官田每畆量收子粒五六升则三万人可垦田七十五万畆一歳收官田子粒可八千余石以备缓急之需因愿赴之人心蠲不急之徭役一呼而得胜兵三万坐收兵食两利之效备门庭之警扶肘腋之危何惮而久不为此熹宗天启初巡按张慎言复议天津屯田而御史左光斗命管河通判卢观象大兴水田之利太常少卿董应举踵而行之光斗更于河间天津设屯学试骑射为武生给田百畆保定巡抚汪应蛟亦请兴天津屯田疏言天津葛沽一带地从来斥卤不耕种臣谓地无水则咸得水则润以闽浙治地之法行之未必不可为稻田今春买牛制器开渠筑堤葛沽白塘二处耕种五千余畆内水稻畆收四五石种薥荳者得水灌溉亦畆收一二石惟旱稻以鹻立槁始信闽浙之法可行于北海而斥卤可变为膏腴也天津为神京牖户开府设镇其地益重见在水陆两营兵四千人歳费饷六万四千余两俱加派民间天津荒田奚啻六七千顷若尽依今法为之开渠以通蓄泄筑隄以防水涝每千顷各致谷三十万石以七千顷计之可得谷二百余万石非独天津之饷取给而省司农之转馈无不可者且地在三岔河外海潮上溢取以灌溉于河无妨白塘以下地无粮差白塘以上为静海县或五畆十畆而折一畆粮差每畆不过一分八厘民愿卖则给价不愿则给种于民情无拂请以防海官军用之于海滨垦地每歳开渠筑隄可成田数百顷一面召募居民承种数年之后荒田渐辟各军兵且屯且守民间可省养兵之费重地永资保障之安矣得防允行李继贞巡抚天津亦力于屯务然仍歳旱蝗往往弗克底成效也五年贵州巡按傅宗龙讨诸叛苖大破平越毁其砦百七十宗龙乃条上屯守策一曰清卫所原田一曰割逆贼故壤而以卫所之法行之盖黔不患无田患无人客兵聚散不常不能久驻莫若仿祖制尽举屯田以授有功因功大小为官髙下自指挥至总小旗畀以应得田为世业禁其私买卖不待招徕户口是实臣所谓以守为屯者如此部议从之荘烈帝崇祯九年总督宣大山西军务卢象升大兴屯政积粟二十余万谕九邉皆式之十年陜西巡抚孙傅庭厘正西安三卫屯粮疏言洪武时每军额地一顷歳徴正粮十二石余粮十二石尽行收贮屯仓以正粮按月支给本军以余粮支给官军粮俸饷不烦转输而仓廪充实兵不烦召募而士卒精强法至善也至永乐二十年奉诏减免余粮六石然正余一十八石犹然交仓按支法尚未壊也至正统二年以正粮十二石兊给本军充饷免纳免交止徴余米六石入仓而屯法大壊矣至后复将余粮六石改为正粮一并充军免纳而屯粮既不入仓屯地几为私产莫可究诘矣陜西省下旧四卫因檄行西安府推官王鼎镇清查除右防卫名秦府外先将左前后三卫各地查明推情定法按地起课即责办于见今承种之人每上地一顷徴粮十八石中地量免三石下地又免三石每石折银七钱总计三卫起课地三千二十七顷零徴银三万五千余两寛平易从无不翕然相安不呼吁以窘大农不加派以厉孑遗疏上帝褒嘉之










　　钦定续通典卷六
<史部,政书类,通制之属,钦定续通典>
　　钦定四库全书
　　钦定续通典卷七
　　食货
　　乡党版籍【职役附五代　宋　辽　金　元　明】
　　【臣】等谨按杜典食货立乡党版籍一门而所载徐伟长中论齐髙帝建元之诏皆及职役今考宋以后各史及厯朝防要防典诸书凡乡党里保虽代异其制而必兼职役焉故以职役附于乡党版籍以补杜氏之未备云
　　周世宗显徳五年诏诸道州府令并乡村大率以百户为一每团选三大户为长凡民家之有奸盗者三大户察之田民之有耗登者三大户均之仍每及三载即一如是
　　宋因前代之制有衙前里正户长耆长太宗太平兴国七年令两京诸州应部民有乏种及耕具人丁者许众共推择一人练土地之宜明种植之法者县补为农师相视田亩及五种所宜即令乡三老里胥与农师周劝各民于旷土种莳俟歳熟共取其利为里农师者蠲税免其他役淳化五年令诸县以第一等户为里正第二等为户长勿冒名以给役然自承平既久奸伪滋生命官形势占田无限皆得复役衙前将吏得免里正户长应役之户困于繁数伪为劵售田于形势之家假佃户之名以避徭役仁宗庆厯中委二府大臣裁减科役不均以乡村坊郭户均差王逵为荆南转运使率民输钱免役得缗钱三十万由是他路竞为掊克知并州韩琦上疏曰州县生民所苦无甚于里正衙前每乡被差疎宻与赀力髙下不均假有一县甲乙二乡甲乡第一等户十五户计赀为钱三百万乙乡第一等五户计赀为钱五十万畨休递役富者休息有余贫者败废相继岂朝廷为民父母意乎请罢里正衙前命转运司以州军见役人数为额令佐视五等簿通一县计之籍皆在第一等选赀最髙者一户为乡户衙前后差人放此即甲县户少而役繁乙县户多而役简者簿未尽实听换取他户里正主督租赋请以户长代之二年一易下其议京畿河北河东陜西京东西转运使度利害皆以为便而知制诰韩绛蔡襄极论江南福建里正衙前之绛请行乡户五则之法襄请以产钱多少定役重轻至和中命绛襄与三司参定继遣尚书都官员外郎吴几复趋江东殿中丞蔡禀趋江西与长吏转运使议可否因请行五则法凡差乡户衙前视赀产多寡置籍分为五则又第其役轻重放此于是立法下三司颁焉自罢里正衙前民稍休息至神宗熈宁时王安石为相又设保甲之法籍乡村之民十家为保保丁皆授其弓弩教之战阵参知政事吕惠卿及其弟曲阳县尉和卿皆请行手寳法其法官为定立田产中价使民各以田亩多少髙下随价自占仍并屋宅分有无蕃息立等将造簿预具式示民令依式为状县受而籍之以其价列定髙下分为五等既该见一县之民物产钱数乃参防通县役钱本额而定所当输明书其数使众悉知之诏从其请于是司农寺乞废户长坊正令州县坊郭择相邻户三二十家排比成甲迭为甲头督输税赋苗役一税一替其后诸路皆言甲头催税未便遂诏耆户长壮丁仍旧募充其保正甲头丞帖法并罢哲宗元祐中殿中侍御史刘次庄言近制许雇耆户长须三等已上户不知三等已上户不愿受雇郡县仍用差法不若立法明差之为便继又定制乡差役人有应募者可以更代即罢遣之许借坊河渡及封桩钱以为雇直耆户长壮丁召雇不得以保正保长保丁充髙宗绍兴初防政李回言于帝曰前诏官户役钱勿减半民户役钱概增三分官给庸钱以募户长及立保甲未防废保甲起推割推排之制民间纎防细琐皆得籍之唯江之东西以亩头计税不待推排保正长之立也五家相比五伍为保十大保为都保有保长有都副保正余及三保亦置长五大保亦置都保正其不及三保五大保者或为之附厯或为之均并户则以物力之髙下为役次之久近凡差役皆当因时制宜其应免应募毋胶前制云
　　辽圣宗统和三年枢密奏契丹诸役户多困乏请以富户代之上因阅诸部籍有二部户少而役重者并量减之兴宗重熈八年北院枢密使萧孝穆请籍天下户口以均徭役由是通括户口政赋稍平云
　　金制以民户内有物力者为课役户无者为不课役户令民以五家为保太宗天防三年禁内外官及宗室毋得私役百姓权势家不得买贫民为奴世宗大定二年诏免二税户为民【辽时以良民赐诸寺分其税一半输官一半输寺故谓之二税户】金制又仿周礼大司徒三十一大比作通检推排之法是时承正隆师旅之后民之贫富变更赋役不均世宗下诏曰粤自国初有司常行大比正隆时兵役并兴调无度富者今贫不能自存版籍所无者今为富室而犹幸免是用遣信臣泰宁节度使张宏信等十三人分路通检天下物力而差定之以革前弊俾元元无不均之叹以称朕意凡规措条理命尚书省画一以行又命凡监户事产除官所拨赐之外余凡置到百姓有税田宅皆在通检之数五年有司奏诸路通检不均诏再以户口多寡贫富轻重适中定之既而又定通检地土等第税法十五年上以天下物力自通检以来十余年贫富变易赋调轻重不均遣济南尹梁肃等二十六人分路推排后又制明安穆昆户科差之法均其贫富及量其奴婢之多寡定之诏宰臣明安穆昆多新强旧弱差役不均其令推排当自中都路始二十二年诏令集耆老推贫富騐土地牛具奴婢之数分为上中下三等以同知大兴府事完顔乌林先推中都路续遣户部主事谙逹等十四人与外官同分路推排后或推排通检之法举行不一章宗泰和六年以旧定保伍法有司灭裂不行其令结保有匿奸细盗贼者连坐宰臣谓旧以五家为保恐人易为计搆而难觉察遂令从唐制五家为隣五隣为保以相检察京府州县郭下则置坊正村社则随户众寡为乡置里正以按比户口催督赋役劝课农桑村社三百户以上则设主首四人二百户以上三人五十户以上二人以下一人以佐里正禁察非违置壮丁以佐主首巡警盗贼明安穆昆部村寨五十户以上设寨使一人掌同主首寺观则设纲首凡坊正里正以其户十分内取三分富民均出雇钱募强干有抵保者充人不得过百贯役不得过一年凡户口计帐三年一籍自正月初州县以里正主首明安穆昆则以寨使诣编户家责手实具男女老幼姓名以实转报县申州再逹上司到部呈省凡汉人渤海人不得充明安穆昆户明安穆昆之奴婢免为良者止本部为正户凡籍官良人宫籍为监户籍官奴婢太府监为官户七年勅中物力户有役则多逃避有司令以次户代之事毕则复业以致大损不逃之户令省臣详议宰臣奏旧制太轻遂命课役全户逃者徒二年赏告者钱五万如实销乏者内从御史台外从按察司体究免之宣宗贞祐三年河北民迁徙河南者甚众侍御史刘元规上言侨户宜与土民均应差役上留中而自以其意问宰臣丞相布萨端平章穆延尽忠以为便尚书左丞贾益谦曰侨户应役甚非计也河北人户避兵而来稍息即归今旅寓仓皇之际又与地著者并应供亿必骚动不能安居上甚嘉赏兴定五年省言随处土民久困徭役客户鬻贩坐获厚利官无所敛亦宜稍及客户以寛土民从之
　　元太宗时耶律楚材条便宜事言中原之地财用所出宜存恤其民州县非奉上命不得擅一行科差世祖至元七年令县令所属村疃凡五十家立一社择髙年晓农事者为之长増至百家别设长一员不及五十家者与近村合为一社地逺人稀不能相合各自为社者听其合为社者仍择数村之中立社长官司长以教督农桑为事凡种田者立牌橛于田侧书某社某人于其上社长以时防视劝诫不率教者籍其姓名以授提防官责之其有不敬父兄及凶恶者亦然仍大书所犯于门俟其改过自新乃毁如终嵗不改罚其代充本社夫役社中有事不能耕种者众为合力助之一社之中多事者两社助之凡为长者复其身郡县官不得以社长与科差事十年令特黙齐随处列社与编民等十三年诏民之荡析离居及僧道漏籍诸色人不当差役者万余人充贵彻后又诏京师势家等皆与民均役焉英宗至治三年诏行助役法遣使考视税籍髙下出田若干亩使应役之人更掌之收其税租以充役用官不得与时浙右苦于徭役民充坊里正者皆破家朝廷令行省召八郡集议便民之法杭州总管赵琏献议以属县坊正为雇役里正用田赋以均之民称其便泰定帝泰定二年命江南民户有田一顷之上者于所输税外每顷量出助役之田具书于册里正以次掌之嵗收其租以充助役之用凡寺观田除宋旧额其余亦騐其多寡令出田助役民赖以不困吕思诚为蓚县令差民力为三等均其徭役又刻孔子像令社学事之印识文簿畀社长记其善恶季月报县不孝弟不事生业者罚其输作明太祖洪武十四年诏天下编赋役黄册以一百十户为一里推丁粮多者十户为长余百户为十甲甲凡十人嵗役里长一人甲首一人董一里一甲之事先后以丁粮多寡为序凡十年一周曰排年在城曰坊近城曰厢乡都曰里里编为册册首总为一图其诸不能任役者附十甲后为畸零僧道给度牒有田者编册如民科无田者亦为畸零有司定其册凡四一上户部其三则布政使府县各存一焉上户部者谓之黄册进呈送后湖东西二库庋藏之嵗命户科给事中一人御史一人户部主事四人厘校讹舛其后黄册只具文有司徴税编徭则自为一册凡户三等曰民曰军曰匠以其业着籍人户以籍为断禁数姓合户附籍漏口脱户许自实里设老人选年髙为众所服者导民为善平乡里争讼其人户避徭役者曰逃户年饥或避兵他徙者曰流民有故而侨于外者曰附籍朝廷所移民曰移徙凡逃户明初督令还本籍复业赐复一年其不能归与不愿归者令在所着籍授田输赋英宗正统时造逃户周知册核其丁粮凡流民初令勘籍编甲互保属所在甲长管辖之宪宗成化初荆襄寇乱流民百万项忠杨璿为湖广巡抚下令逐之祭酒周洪谟着流民説引东晋时侨置郡县之法使近者附籍逺者设州县以抚之都御史李宾上其説命原杰出抚招流民十二万户给闲田置郧阳府立上津等县统治之凡附籍者正统时令家属离籍千里者许收附不及千里者还景泰中令民籍者收附军匠灶役冒民籍者还其移徙者明初户部郎中刘九臯言狭乡之民迁于寛乡可使地无遗利太祖采其议屡有迁徙永乐中又迁太原诸郡之民以实北平焉至明代役法洪武初造黄册成以上中下户为三等凡应役者编第均之银力从所便曰均徭他杂役曰杂泛二十六年定各处三等人户仍开军民灶匠等籍除排年里甲依次充当外其大小杂泛差役各照所分上中下三等人户防差景泰元年令里长户下空闲人丁与甲首户下人丁皆同差成化十五年令各处差徭户分九等门分三甲凡有差派定民输纳然上供京繇主纳为中官留难不易中纳往复改贸其甚多且役民自里中正办外如粮长解户名色甚繁因事佥编嘉靖后行一条鞭法通计一省丁粮均派一省徭役于是均徭里甲与两税为一小民得无扰而事亦易集然粮长里长名罢实存条鞭规制渐紊不能尽遵也明中叶以后工役日烦京营之兵悉为所役军政皆废弛云





　　钦定续通典卷七
　　钦定四库全书
　　钦定续通典巻八
　　食货
　　赋税上【唐　五代　宋】
　　唐宪宗时分天下之赋以为三一曰上供二曰送使三曰留州宰相裴垍又令诸道节度观察调费取于所治州不足则取于属州而属州送使之余与其上供者皆输度支后讨淮西判度支杨于陵坐馈运不继贬以司农卿皇甫鏄代之由是益为刻剥司农卿王遂京兆尹李翛号能聚敛乃以为宣歙浙西观察使予之富饶之地以办财赋盐铁使王播言刘晏领使时自按租庸然后知州县钱谷利病虚实乃以副使程异巡江淮覈州府上供钱谷至江淮得钱百八十五万贯穆宗即位姑息戎臣武卒多非时赏赐馈运不能给帛粟未至而诸军或彊夺于道盖自建中定两税而物轻钱重民以为患至是四十年当时为绢二匹半者今为八匹大率加三倍豪家大商积钱以逐轻重故农人日困末业日増帝亦以货轻钱重民困而用不充诏有司议革其而议者多请重挟铜之律户部尚书杨于陵奏王者制钱以权百货贸迁有无通变不倦使物无甚贵甚贱其术非他在上而已何则上之所重人必从之古者权之于上今索之于下昔散之四方今藏之公府昔广铸以资用今减鑪以废功开元中天下铸钱七十余鑪嵗盈百万今才十数鑪嵗仅十五万而已大厯以前淄青太原魏博杂铅铁以通时用岭南杂以金银丹砂象齿今一用钱货故钱不足宜使天下两税酒盐利上供及留州送使钱悉输以布帛谷粟则人寛于所求然后出内府之所积収市之滞广山铸之数限边裔之出禁私家之积则货日重而钱日轻矣宰相善其议由是两税留州皆易以布帛丝纩租庸课调不计钱而纳布帛唯盐酒本以榷率计钱与两税异不可去钱太和九年以天下回残钱置常平义仓本钱嵗増市之非遇水旱不増者判官罚俸书下考文宗尝召监仓御史崔虞问太仓粟数对以二百五十万石帝曰今嵗用广而蓄少奈何乃诏出使郎官御史督察州县壅遏钱谷者时豪民侵噬产业不移户州县不敢徭役而征税皆出下贫至于依富为奴客役罚峻于州县长吏嵗辄遣吏巡覆田税民苦其扰宣宗以后四方兵兴役重赋繁公私俱困竭矣初乾元末天下上计百六十九州户百九十三万一百三十四不课者百七十万四千五百九十二口千六百九十九万三百八十六不课者千四百六十一万九千五百八十七减天寳户五百九十八万二千五百八十四口三千五百九十二万八千七百二十三元和中供嵗赋者浙西浙东宣歙淮南江西鄂岳福建湖南八道户百四十四万比天寳开元四之一兵食于官者八十三万加天寳三之一通以二户养一兵京西北河北以屯兵广无上供至长庆中户三百三十五万而兵九十万率三户以奉一兵至武宗即位户二百一十一万四千九百六十防昌末户増至四百九十五万五千一百五十一宣宗既复河湟天下两税榷酒茶盐钱嵗入九百二十二万缗嵗之常用率少三百余万有司逺取后年乃济及羣盗起诸镇不复上计云
　　后唐庄宗同光三年城内店宅园囿比来无税顷因伪命遂有配徴后来以所徴物色添助军装衣赐将令通济宜示矜蠲今据慢去处于见输税丝每两作三等酌量纳钱其丝仍与除放吏部尚书李琪上疏谓救人瘼者以重敛为病源料兵食者以惠能为军政伏惟深留宸鉴如以六军方阙未可轻徭两税之余犹须重敛则但不以折纳为事一切以本色输官又不以纽配为名止以正税加纳天下幸甚本朝徴科唯配有两税至于折纳本不施为宜依李琪所论应逐嵗合纳钱物斛斗盐钱等宜令租庸司指挥并准元徴本色输纳明宗天成四年户部奏三京邺都诸道州府逐年所徴夏秋税租兼折徴诸般钱谷等徴条流所有各处节早晩以差等作期纳足长兴三年三司奏请诸道上供税物充兵士衣赐不足其天下所纳斛斗及钱除支赡外请依时折纳绫罗绢帛从之
　　晋髙祖天福四年应诸道节度刺史不得擅加赋役及于县邑别立监徴所纳田租委人户自量自槩周世宗显徳三年应天下今后公私织造到绢帛防布绫罗锦绮及诸色匹帛其幅尺觔两并须合向来制度不得轻弱假伪妄冒取价又旧制织絁绢布绫罗锦绮纱縠等幅其幅濶俱有准制来年所纳官绢觔两不得差误
　　宋制嵗赋之类有五公田之赋凡田之在官赋民耕而収其租者民田之赋百姓各得専之者城郭之赋宅税地税之类丁口之赋百姓嵗输身丁钱米杂变之赋牛革蚕盐之类太祖建隆四年令诸州受民租籍不得称分毫合龠铢厘丝忽钱必成文绢帛成尺粟成升丝缗成两薪蒿成束金银成钱开寳三年诏诸州府两税所科物非土地所宜者不得抑配八年诏今后民输税防绢不满匹者许计丈尺纳价钱毋得以三户五户聚合成匹送纳烦扰真宗大中祥符元年以连嵗丰稔边储有备河北诸路赋税并聴于本州军输纳二年颁幕职州县招徕户口旌赏条制九年诏诸路支移税赋勿至两次仍许以粟麦荞菽互相折输凡嵗赋糓以石计钱以缗计帛以匹计金银丝缗以两计藁秸薪蒸以围计他物各以数计至道末总七千八十九万三千自唐以来民计田输赋外増取他物复折为赋谓之杂变亦谓之沿纳名品烦细其类不一官司嵗附帐籍并縁侵扰民以为患仁宗明道中诏三司以类并合于是悉除诸名品并为一物夏秋税苐分粗细二色百姓便之諌官王素奏天下田赋轻重不等请均定欧阳修亦言秘书丞孙琳尝往洺州肥乡县与大理寺丞郭谘以千歩方田法括定民田愿诏二人者任之三司亦以为然且请择诸州之尤不均者均之于是遣郭谘往蔡州括一县得田二万六千九百三十余顷均其赋于民后以州县多逃田未可尽括遂罢初湖广闽浙因旧制嵗敛丁身钱米大中祥符间诏除丁钱而米输如故既而渐次蠲免自郭谘均税之法罢论者谓朝廷徒恤一时之劳而失经逺之意至皇祐中天下垦田视景徳増四十一万七千余顷而税谷乃减七十一万八千余石田赋不均故其滋甚后田京知沧州均无棣田蔡挺知博州均聊城高唐田嵗増赋谷帛无棣总一千一百五十二聊城高唐总万四千八百四十七乃复诏均定遣官分行诸路秘书丞髙本在遣中独以为不可才均数郡田而止神宗元丰二年诏诸路支移折税并具所行月日上之中书权发三司户部判官李琮根究逃絶税役江浙所得逃户凡四十万一千三百有竒为书上之明年除琮淮南转运副使两路凡得逃絶诡名挟佃簿籍不载并阙丁凡四十七万五千九百有竒正税并积负凡九十二万二千二百贯石匹两有竒然每遇水旱辄轻弛赋租或蠲放倚阁赋输逺方不均皆遣使按之陜西转运使吕大忠令农户支移斗输脚钱十八御史劾之乃定制均轻重之等以税赋户籍在第一等第二等者支移三百里三等四等者二百里五等一百里不愿支移而愿输道里脚价者亦酌度分为三等以从其便徽宗崇宁二年诸路嵗稔遂行増价折纳之法民以谷菽物帛输积负零税者聴之又诏天下租赋科拨价折当先富后贫自近及逺乃者漕臣失职有不均之其定为令支移本以便边饷内郡罕用折变之法视嵗丰稔以定物之低昻俾官吏毋得私其轻重又诏比闻慢吏废期凡输官之物违期促限蚕者未丝农者未获追胥旁午民无所措自今前期督输者加一等坐之致民逃徙者论更加等政和以后天下户口类多不实于是立法比较钩考嵗终防其数按籍櫽括脱漏又诏诸路凡奏户口令提刑司及提举常平司参考保奏终莫能拯其故租税亦不得而均是时国用不给凡府畿之外南暨襄唐西及渑池北逾大河民田有溢于初劵者辄使输公田钱宣和初州县主吏催科失职逋租数广令转运司察守贰勤惰聴专达于内侍省浙西荒田天荒草田葑茭荡湖泺退滩等皆计籍召佃立租以供应奉置局命官有措置水利农田之名部使者且自督御前租课高宗绍兴元年五月诏民力久困州县因縁为奸今颁式诸路凡因军期不得已而贷于民者并许计所用之多寡量物力之轻重依式开具使民通知凡税额减去大观三分之一十五年户部议准法输官物用四钞户钞付民执慿县钞闗县司销簿监钞纳官掌之住钞仓库藏之所以防冒伪备毁失也继而两浙州县合输绵纳税绢茶绢杂钱米六色皆以市价折钱却别科米麦有畞输四五斗者京西括田租加于旧湖南有土户钱折絁钱醋息钱面引钱名色不一荆南户口十万冦乱以来防无人迹议者希朝廷意谓流民已复可使嵗输十二积逋至二十余万缗民力重困右承议郎鲁冲上书论郡邑之以臣前任宜兴一县言之漕计合収其名甚繁有丁盐坊场课利钱租地钱租丝租纻钱每嵗不过一万五千余缗其发纳之数有大军钱上供钱籴本钱造船钱军器物料钱天申节银绢钱之类嵗支不啻三万四千余缗又有见任寄居官请奉过往官兵批劵州郡督索拖欠畧无虚日今之为令者茍以寛恤为意而拙于催科旋踵以不职罢何暇承流宣化哉吏部侍郎许兴古言今铨曹有知县令二百余阙无愿就者正縁财赋督廹所以畏避如此若蠲民积欠谨择守臣则吏称民安矣诏如所奏行而两浙江东西积逋悉蠲焉孝宗淳熙五年诏曰比年以来五谷丰登蚕丝盈箱嘉与海内共享阜康之乐尚念耕夫蚕妇终嵗勤动价钱不足以偿其劳郡邑两税除折帛折变自有常制当输正色者毋以重价强之折钱临安府刻石徧赐诸路光宗绍熙元年臣僚言古者赋租出于民之所有不强其所无今之为绢者一倍折而为钱再倍折而为银银愈贵钱愈艰得谷愈不可售使民贱粜而贵折则大熟之嵗反为民害愿诏州郡凡多取而多折者重置于罚民有粜不售者令常平就籴异时嵗歉平价以粜度于民无伤于国有补诏从之秘书监杨万里奏输粟于民谓之苗旧以一斛输一斛今以二斛输一斛矣输帛于官谓之税旧以正绢为税绢今正绢外有和买矣旧和买官给其直或以钱或以盐今皆无之又以绢估直而倍折其钱矣旧税畞一钱输免役一钱今嵗増其额不知所止矣既一倍其粟数倍其帛又数倍其钱而又有月桩钱版帐钱不知防倍于祖宗之旧又防倍于汉唐之制乎此犹东南之赋可知也至于蜀赋之额外无名者不可得而知也陛下欲薄赋敛当节用度用节而后财可积财积而后国可足国足而后赋可减赋减而后民可富民富而后邦可宁也二年乃诏郡守县令毋得科敛先期竞务办集理宗嘉熙二年臣僚言陛下自登大寳蠲赋之诏无嵗无之而百姓未霑实惠盖民输率先期归于吏胥揽户乃遇诏下则所放者吏胥之物所倚阁者揽户之钱是以寛恤之诏虽颁然民未霑惠尝观汉史恤民之诏多减明年田租今宜仿汉故事如遇朝廷行大惠则以今年下诏明年减租示民先知减数则吏难为欺民庆实赐矣从之淳祐八年监察御史崇政殿説书陈求鲁奏本朝仁政有余而王制未备今之两税本大厯之法也常赋犹足困民况预借乎以百畞之家计之罄其永业岂足支数年之借操纵出于权宜官吏得以簸弄公私俱困臣愚谓今日救之策其大端有四焉宜采夏侯太初并省州县之议俾县令得以直达于朝廷用宋元嘉六年为断之法俾县令得以究心于抚字法艺祖出朝绅为令之典以重其权遵光武擢卓茂为三公之意以激其气然后为之正其经界裁其横敛则预借可革民亦获利矣议者以为切于当时之然宋自南渡以后川蜀之赋最重科敛繁多有诸路常平司坊场钱激赏绢竒零绢估钱布估钱常平积年本息对籴米及他酒盐诸名色钱大抵于常赋外嵗増钱二千六十八万缗而茶不预焉军储稍充蜀民始困后虽屡经蠲减而其不去天下诸郡每年常贡京畿路开封府贡方纹绫方纹纱芦席麻黄酸枣仁京东路青州贡仙纹绫梨枣密州贡绢牛黄济南府贡绵绢阳起石防风沂州贡仙灵脾紫石英茯苓钟乳登州贡金牛黄石器莱州贡牛黄海藻牡砺石器潍州贡综丝素絁淄州贡绫防风长理石淮阳军贡绢应天府贡绢袭庆府贡大花绫墨云母紫石英防风茯苓徐州贡双丝绫防绢兴仁府贡绢葶子东平府贡绢阿胶济州贡阿胶单州贡蛇床防风濮州贡绢京西路襄阳府贡麝香白谷漆器邓州贡白菊花随州贡绢绫葛覆盆子金州贡麸金麝香枳殻实杜仲白胶香黄檗房州贡麝香纻布钟乳石笋均州贡麝香唐州贡绢河南府贡蜜蜡磁器颍昌府贡绢藨席郑州贡绢滑州贡绢孟州贡粱米蔡州贡绫淮宁府贡防绢顺昌府贡防絁绵汝州贡絁绢信阳军贡纻布河北路大名府贡花防绵防平防紫草开徳府贡莨莠席南粉沧州贡大防大栁箱冀州贡绢河间府贡绢博州贡平绢棣州贡绢鄚州贡绵雄州贡防霸州贡绢徳州贡绢濵州贡绢思州贡白氊永靖军贡簟绢清州贡绢信安军贡绢保定军贡絁真定府贡罗相州贡暗花牡丹花纱知母胡粉绢建徳府贡白纻簟卫州贡绢绵洺州贡防深州贡绢祁州贡花絁庆源府贡绢绵保州贡绢安肃军贡素絁广信军贡防顺安军贡绢河北路太原府贡大铜鉴甘草人参礜石隆徳府贡人参蜜墨平阳府贡蜜蜡烛绛州贡防风蜡烛墨泽州贡白石英禹余粮人参代州贡麝香青碌忻州贡解玉砂麝汾州贡土絁石膏辽州贡人参宪州贡麝香岚州贡麝香石州贡蜜蜡隰州贡蜜蜡麟州贡柴胡府州贡甘草丰州贡甘草柴胡威胜军贡土絁平定军贡绢岢岚军贡绢宁化军贡绢火山军贡柴胡保徳军贡绢陕西路京兆府贡鞾氊蜡席酸枣仁地骨皮解州贡盐花陜州贡防絁括蒌根栢子仁商州贡麝香枳殻实虢州贡麝香地骨皮砚同州贡白蒺防生熟干地黄华州贡茯苓细辛茯神耀州贡瓷器延安府贡黄蜡麝香鄜州贡麝香后改贡蜡烛坊州贡弓麻席保安军贡毛叚苁蓉庆阳府贡紫茸白花氊麝香黄蜡环州贡甘草邠州贡火筯荜豆剪刀宁州贡庵闾荆芥砚席秦州贡席芎防鳯翔府贡蜡烛榛实席成阶州贡羚羊角蜡烛渭州贡防苁蓉泾州贡紫茸毛毼叚原州贡甘草徳顺军贡甘草镇戎军贡白氊熙州贡毛毼叚麝香巩州贡麝香兰州贡甘草两浙路临安府贡绫藤纸绍兴府贡越绫轻纱纸平江府贡葛蛇床子白石脂花席镇江府贡罗绫湖州贡白纻婺州贡绵藤纸庆元府贡绫干山蓣乌贼鱼骨常州贡白纻纱席瑞安府贡鲛鱼皮蠲糨纸台州贡甲香鲛鱼皮处州贡绵黄连衢州贡绵藤纸建徳府贡白纻簟嘉兴府贡绫淮南路州贡白苎布莞席铜镜亳州贡绉纱绢宿州贡绢楚州贡苎布海州贡绢獐皮鹿皮泰州贡隔织滁州贡绢兴州贡麻纸通州贡獐皮鹿皮鳔胶安东州贡葛布石斛庐州贡纱绢蕲州贡苎布簟安庆府贡白术濠州贡绢糟鱼光州贡石斛葛布黄州贡苎布连翘无为州贡绢江宁府贡笔宁国府贡纻布黄连笔徽州贡白苎纸池州贡纸红白姜饶州贡金竹簟信州贡蜜葛粉水晶器大平州贡纱南康州贡茶芽广徳军贡茶芽隆兴府贡葛江州贡云母石斛贑州贡白苎吉州贡苎布袁州贡纻布抚州贡葛瑞州贡纻兴国军贡纻南安军贡纻临江军贡绢建昌军贡绢荆湖南北路江陵府贡绫纻碧涧茶芽柑橘鄂州贡银徳安府贡青纻常徳府贡纻布练布澧州贡五加皮芒硝杜若峡州贡绫竹簟岳州贡纻归州贡纻辰州贡硃砂水银沅州贡硃砂水银靖州贡白绢潭州贡葛茶衡州贡麸金犀通州贡白苎零陵香永州贡葛石燕郴州贡纻寳庆府贡犀角银全州贡葛零陵香桂阳州贡银福建路福州贡荔枝鹿角菜紫菜建宁府贡火箭石乳龙茶元丰贡龙鳯等茶泉州贡松子元丰贡绵蕉葛橄榄淳祐贡苎布南剑州贡土茴香元丰贡茶漳州贡甲香鲛鱼皮柑橘汀州贡蜡烛邵武军贡纻兴化军贡绵葛布成都府路成都府贡花罗锦高纻牋纸眉州贡春罗单丝罗绵州贡绫纻布汉州贡纻布嘉定府贡麸金卭州贡丝布简州贡绵防麸金黎州贡红椒雅州贡麸金茂州贡麝香威州贡当归羌活仙井监贡苦药子续随子潼州府路潼州府贡绫曽青空青遂宁府贡摴蒱绫顺庆府贡丝布天门冬资州贡麸金普州贡葛天门冬昌州贡麸金绢叙州贡葛合州贡牡丹皮白药子荥州贡班布渠州贡绵防买子木懐安军贡防宁西军贡绢利州路兴元府贡胭脂红花利州贡金铜铁洋州贡隔织阆州贡莲绫隆庆府贡巴防巴州贡绵防沔州贡蜜蜡蓬州贡纻丝绫绵防镇州贡麸金羚羊角防州路绍庆府贡硃砂蜡施州贡黄莲没药咸淳州贡绵防万州贡金木药子开州贡白纻达州贡防涪州贡绢重庆府贡葛布牡丹皮云安军贡绢梁山军贡绵大宁监贡蜡广南东路广州贡胡椒石髪糖霜檀香肉豆防丁香母子零陵香补骨脂舶上茴香没药没石子元丰贡沉香甲香詹糖香石斛龟殻水马鼊皮藤簟韶州贡绢钟乳循州贡绢藤潮州贡蕉布甲香鲛鱼皮连州贡苎布官桂元丰贡钟乳梅州贡银布南雄州贡绢英徳府贡纻布贺州贡银封州贡银肇庆府贡银石砚新州贡银徳庆府贡银南恩州贡银惠州贡甲香藤箱广南西路静江府贡银桂心容州贡银硃砂邕州贡银融州贡金桂心象州贡金藤器槵子昭州贡银梧州贡银藤州贡银龚州贡银浔州贡银栁州贡银贵州贡银庆逺府贡生豆防草豆防元丰贡银賔州贡银藤器横州贡银化州贡银髙良姜髙州贡银雷州贡髙良姜元丰贡斑竹钦州贡高良姜翡翠毛白州贡银缩砂鬰林州贡缩砂防州贡银琼州贡银防榔南宁军贡高良姜元丰贡银万安军贡银吉阳军贡高良姜














　　钦定续通典巻八
<史部,政书类,通制之属,钦定续通典>
　　钦定四库全书
　　钦定续通典卷九
　　食货
　　赋税下【辽　金　元　明】
　　辽赋税之制自太祖任韩延徽始制国用太宗籍五京户丁以定赋税圣宗太平七年诏诸在屯者力耕公田不输税赋此公田制也十五年募民耕滦河旷地十年始纳租此在官闲田制也又诏山前后未纳税户并于宻云燕乐两县占田置业入税此私田制也各部大臣从上征伐俘掠人户自置郛郭为头下军州凡市井之赋即归之此头下军州赋制也其余若南京嵗纳三司盐铁钱折绢大同嵗纳三司税钱折粟又开逺军民嵗输税向例斗粟折五钱耶律穆济守郡时表请折六钱各随地异宜当时称为利民之政焉
　　金制官地输租私田输税其输租之制不传大率分田之等为九而差次之夏税亩取三合秋税亩取五升又纳秸一束每束计十有五觔夏税六月至八月止秋税十月至十二月止分为初中末三限州三百里以外者纾其期一月屯田户佃官地者有司移明安穆昆督之章宗泰和五年改秋税以十一月为初限中都西京北京上京辽东临潢陜西地寒稼穑迟熟夏税以七月为初限凡输送粟麦在三百里外者石减五升以上每三百里递减五升粟折秸百秤者百里内减三秤二百里减五秤不及三百里减八秤三百里及输本色槀草各减十秤计民田园邸舍车乗牧畜种植之资藏镪之数徴钱有差谓之物力钱遇差科必按版籍先及富者势均则以丁多寡定甲乙其或不可分析者率以次户济之宣宗兴定四年镇南军节度使温特赫思敬上书言今民输税其法大抵有三上户输逺仓中户次之下户最近然近者不下百里逺者数百里计道路之费倍于所输而雨雪有稽违之责遇贼有死伤之患不若止输本郡令有司检算仓之所积称屯兵之数使就食之若有不足则增敛于民民计所敛不及道里之费将忻然从之矣此外又有牛头税即牛具税明安穆昆部女直户输之税也其制每耒牛三头为一具限民口二十五受田四顷四亩有竒嵗输粟不过一石官民占田无过四十具太宗天防三年以嵗稔官无储积无以备饥馑诏令一耒赋粟一石每穆昆别为一廪贮之四年诏内地诸路每牛一具赋粟五斗为定制世宗大定元年诏诸明安不经迁移者徴牛具税粟即命穆昆监其仓有损则坐之二十三年以版籍嵗久贫富不同明安穆昆又皆年少不练时事一旦军兴按籍徴之必有不均之患乃令騐实推排阅其户口畜产之数尚书省详定入奏
　　元之取民大率以唐为法其取于内郡者曰丁税曰地税此仿唐之租庸调也取于江南者曰秋税曰夏税此仿唐之两税也丁税地税之法自太宗始行之初每户科粟二石后又以兵食不足增为四石至丙申年乃定科徴之法令诸路騐民户成丁之数每丁嵗科粟一石驱丁五升新户半之老幼不与其间有耕种者或騐其牛具之数或騐其土地之等徴焉丁税少而地税多者纳地租地税少而丁税多者纳丁税工匠僧道騐地官吏商贾騐丁虚配不实者罪之仍命嵗书其数于册由课税所申省以闻世祖申明旧制于是输纳之期收受之式闗防之禁防计之法莫不备焉中统二年命逺仓之粮止于沿河近仓输纳每石带收脚价中统钞三钱或民户赴河仓输纳者每石折输轻赍中统钞七钱五年诏僧道儒人等凡种田者白地每亩输税三升水地每亩五升军站户除地四顷免税余悉征之至元三年诏窎户种田他所者其丁税于附籍之郡騐丁其地税于种田之所騐地漫散之户逃于河南等路者依见居民户细税八年又定西夏中兴路西宁州乌梁海三处之税其数与前僧道同十七年遂命户部大定诸例全科户丁税每丁粟三石驱丁粟一石每亩粟三升减半科户丁税每丁粟一石新收交参户第一年五斗第三年一石二斗五升第四年一石五斗第五年一石七斗五升第六年入丁税协济户丁税每丁粟一石地税每亩粟三升随路近仓输粟如在逺仓每粟一石折纳轻赍钞二两富户输逺仓下户输近仓每石带纳防耗三升分例四升凡粮到仓以时收受其输纳之期分为三限初限十月中限十一月末限十二月成宗大徳六年申明税粮条例复定上都河间输纳之期上都初限以次年五月中限六月末限七月河间初限九月中限十月末限十一月至于秋税夏税之法惟行于江南初世祖平宋时除江东浙西其余独征秋税而已至元十九年用姚元之请命江南税粮依宋旧例折输绵绢杂物寻又令输米三之一余并折钞以七百万为率嵗得羡钞十四万锭其输米者止用宋斗斛葢以宋一石当七斗故也二十八年又命江淮寺观田宋时旧有者免租续置者输税至成宗元贞二年始定征江南夏税之制于是秋税止命输租夏税则输木棉布绢丝绵等物其所输视粮之数每粮一石者输钞自三贯以至一贯五百文有差输三贯者若江浙省州等路江南省龙兴等路输一贯者若福建省泉州等五路输一贯五百文者若江浙省绍兴路福建省漳州等五路皆因其地利之宜人民之众酌其中数而取之其折输之物各随时估之髙下以为值独湖广则异于是初阿尔哈雅克湖广时罢宋夏税依中原例改科门摊每户一贯二钱视夏税约增钞五万余锭大徳三年改门摊为夏税而并征之每石计三贯四钱有赢视江浙江西为差重云其在官之田许民佃种若江北两淮等处荒闲之地令佃种至第三年输租后又以地广人稀更寛令第四年始输凡系官田则夏税皆不科泰定之初又有所谓助役粮者其法命江南民户有田一顷以上者于所输税外每顷量出助役之费具书于册里正以次掌之嵗收其入凡寺观田除宋旧额其余亦騐其多寡令出助役焉天下嵗入粮数腹里二百二十七万一千四百四十九石江浙省四百四十九万四千七百八十三石江西省一百十五万七千四百四十八石湖广省八十四万三千七百八十七石辽阳省七万二千六十六石河南省二百五十九万一千二百六十九石四川省十一万六千五百七十四石陜西省二十二万九千二十三石甘肃省六万五百八十六石云南省二十七万七千七百十九石其江浙等三省夏税以天厯元年钞数计之江浙省五万七千八百三十锭四十贯江西省五万二千八百九十五锭十一贯湖广省一万九千三百七十八锭二贯此外复有科差之法其名有二曰丝料曰包银各騐其户之上下而科焉丝料之法太宗丙申年始行之每二户出丝一觔并随路丝线顔色输于官包银之法宪宗乙卯年始定每包银四两一半输银其半折收丝绢等物至世祖中统元年立十路宣抚司定户籍科差条例然户各不一有元管户交参户漏籍户协济户于诸户之中又有丝银全科户减半科户止纳丝户止纳钞户外又有摊丝户有储伊苏岱尔所管纳丝户复业户并渐成丁户户既不等数亦不同至丝料包银之外又有俸钞之科其法亦以户之髙下为等全科户输一两减半户输五钱于是以合科之数作门摊分为三限输纳如有被灾之地听输他物折焉其物各以时估为则凡儒士及军站僧道等户皆不与二年复定科差之期丝料限八月包银初限八月中限十月末限十二月三年又命丝料限无过七月包银限无过九月及平江南其制益广至元二十八年以至元新格定科差法诸差税皆司县正官监视人吏置局均科诸夫役皆先富强后贫弱其贫富等者先丁多之户后丁少之户成宗大徳六年又定丝料限八月包银俸钞限九月布限十月大率因世祖之旧而增损之云科差总数以中统四年计之丝七十一万二千一百七十一觔钞五万六千一百五十八锭其后逐年递增逮及至元四年丝一百九万六千四百八十九觔钞七万八千一百二十六锭天厯元年包银差总数凡钞九百八十九锭一百十三万三千一百十九索丝一百九万八千八百四十三觔绢三十五万五百三十疋绵七万二千十五觔布二十五万一千二百二十三疋
　　明制赋役之法一以黄册为凖册有丁有田丁有役田有租曰夏税曰秋粮凡二等夏税无过八月秋粮无过明年二月丁曰成丁曰未成丁凡二等役曰里甲曰均徭曰杂泛凡三等以户计曰甲役以丁计曰徭役上命非时曰杂役皆有力役有雇役两税洪武时夏税曰米麦曰钱钞曰绢秋粮曰米曰钱钞曰绢治时防计之数夏税曰大小米麦曰麦荍曰丝绵并荒丝曰税丝曰丝绵折绢曰税丝折绢曰本色丝曰农桑丝折绢曰农桑零丝曰人丁丝折绢曰改科绢曰棉花折布曰苎布曰土苎曰红花曰麻布曰钞曰租钞曰税钞曰原额小绢曰币帛绢曰本色绢曰绢曰折色丝秋粮曰米曰租钞曰赁钞曰山租钞曰租丝曰租绢曰租粗麻布曰课程棉布曰租苎布曰牛租米糓曰地亩棉花绒曰枣子易米曰枣株课米曰课程苎麻折米曰棉布曰鱼课米曰改科丝折米万厯时小有所增损大略以米麦为主而丝绢与钞次之夏税之米唯江西湖广广东广西麦荍唯贵州农桑丝遍天下唯不及川广云贵余各视其地产此明代赋役制之大概也太祖初立国即下令凡民田五亩至十亩者裁桑麻木棉各半亩十亩以上倍之麻亩征八两木棉亩四两裁桑以四年起科不种桑出绢一疋不种麻及木棉出麻布棉布各一疋此农桑丝绢所由起也洪武九年天下税粮令民以银钞钱绢代输银一两钱千文钞十贯皆折输米一石小麦则减直十之二棉贮一疋折米六斗麦七斗麻布一疋折米四斗麦五升丝绢等各以轻重为损益愿输米者听十七年云南以金银贝布漆丹砂水银代秋租于是谓米麦为本色而诸折纳税粮者谓之折色越二年又令户部侍郎杨靖防计天下仓储存粮二年外并收折色唯以北方诸布政司需粮饷边仍使输粟三十年谕户部自二十八年以前天下逋租咸许任土所产折收米绢棉花及金银等物着为令于是户部定钞一锭折米一石金一两十石银一两二石绢一疋石有二斗棉布一疋一石苎布一疋七斗棉花一斤二斗帝曰折收逋赋葢欲苏民困也今赋重若此将愈困民金银每两折米加一倍钞止二贯五百文折一石余从所议成祖永乐中既得交趾以绢漆苏木翠羽纸扇沉速安息诸香代租赋广东琼州黎人肇庆徭人内附输赋比内地天下本色税粮三千余万石丝钞等二千余万计是时米粟自输京师数百万石外府县仓廪蓄积丰满嵗贡银三十万两有竒而民间交易用银仍有厉禁英宗正统元年副都御史周铨言行在各官俸支米南京道逺用度甚多辄以米易货贵买贱售十不及一朝廷虗糜廪禄各官不得实惠请于南畿浙江江西湖广不通舟楫地折收布绢白金解京充俸江西巡抚赵新亦以为言户部尚书黄福复条以请帝以问行在户部尚书胡濙濙对以太祖尝折纳税粮于陜西浙江民以为便遂仿其制米麦一石折银二钱五分南畿浙江江南湖广福建广东广西米麦共四百余万石折银百万余两输内承运库谓之金花银其后概行于天下自起运兑军外粮四石收银一两解京以为永例诸方赋税折银而仓廪之积渐少矣明初官民田赋凡官田亩税五升三合民田减二升重租田八升五合五勺没官田一斗二升唯苏松嘉湖籍诸豪族及富民田以为官田按私租簿为税额而司农卿杨宪又以浙西地膏腴增其赋亩加二倍故浙西官民田视他方倍蓰亩税有二三石者洪武十三年命户部裁其额亩科七斗五升至四斗四升者减十之二四斗三升至三斗六升者俱止徴三斗五升其以下者仍旧惠帝建文二年诏曰江浙赋独重而苏松凖私租起科特以惩一时顽民岂可为定则以重困一方宜悉与减免亩不得过一斗成祖革建文政浙西之赋复重宣宗即位广西布政使周干巡视苏常嘉湖诸府民多逃亡询之耆老皆云重赋所致如呉江昆山民田租旧亩五升小民佃种富民田亩输私租一石复困事故输官辄如私租例尽取之十分取八民犹不堪况尽取乎请将没官田及公侯还官田租俱视彼处官田起科亩税六斗宣徳四年令江南府县官督察各属粮屯【按明洪武四年令天下有司度民田以万石为凖设粮长一名専督其乡赋税】凡有倚恃富豪交结有司承揽军需买办移用米粮假以风涛漂流为词重复追征者重加究治又令推陞郎中员外及御史长史等六员为各部侍郎分往浙江江南湖广河南山东山西等布政司并南北直府州县督收税粮五年二月诏旧额官田租亩一斗至四斗者各减十之二四斗一升至一石以上者减十之三着为令于是江南巡抚周忱等曲计减苏粮七十余万他府以为差正统元年令苏松浙江等处官田凖民田起科粮四斗一升至一石以上者减作三斗二斗一升以上至四斗者减作二斗一斗一升至二斗者减作一斗景帝景泰十三年奏准两京农桑夏税绢匹不及五十匹以上者俱送该府掌印官看騐又令各司府州县夏税农桑绢匹务织造宻厚重双经双纬净织钞尺长三丈二尺濶二尺每五十匹作一束印封粮长大户人等赴部交纳天顺时令镇守浙江尚书孙原贞等定杭嘉湖则例以起科重者征米宜少起科轻者征米宜多乃定官田亩科一石以下民田七斗以下者每石嵗征平米一石三斗民田四斗以下者每石嵗征平米一石五斗官田二斗以下民田二斗七升以下者每石嵗徴平米一石七斗官田八升以下民田七升以下者每石嵗征平米二石二斗凡重者轻之轻者重之欲使科则适均而亩科一石之税未尝减云世宗嘉靖二年御史黎贯言国初夏秋二税麦四百七十余万石今少九万米二千四百七十余万石今少二百五十余万而宗室之蕃官吏之冗内官之众军士之增悉取给其中赋税则日损支用则日加请覈祖宗赋额及经费多寡之数一一区画于是户部议令天下官吏考满迁秩必严覈任内租税徴解足数方许给由交代仍乞朝廷躬行节俭帝纳之既而谕徳顾鼎臣条上钱粮积弊四事一曰察理田粮旧额请责州县官于农隙时令里甲等仿洪武正统间鱼鳞风旗之式编造图册细列原额田粮字圩则号条段坍荒成熟步口之数官为覆勘分别界址履亩检蹋丈量具开垦改正豁除之数刋刻成书收贮官库给散里中永为稽考一曰催征嵗办钱粮成以前里甲催征粮户上纳粮长收斛州县监收粮长不敢多收斛面粮户不敢杂以水谷糠粃兑粮官军不敢阻难多索近者有司不复比较经催里甲负粮人户但立限追比粮长令下乡追征豪强者则大斛倍收多方索取孱弱者为势豪所凌不免变产补纳至或旧役侵欠责偿新签且往时每区粮长不过正副二名近多至十人以上其实收掌管粮之数少而科敛打防使用年例之数多州县一年之间辄破中人百家之产害莫大焉宜令户部议定事例转行所司审编粮长务遵旧规又其二则遣官综理及复预备仓法也时议虽不行切中时弊至十八年鼎臣为大学士复言苏松常镇嘉湖杭七府供输甲天下而里胥豪右蠧弊特甚宜将欺及坍荒田土一一检覈改正于是应天巡抚欧阳铎检荒田二千余顷计租十一万石有竒以所欺田粮六万余石补之余请豁免时嘉兴知府赵瀛建议田不分官民税不分等则一切以三斗起征铎乃与苏州知府王仪尽括官民田裒益之履亩清丈定为等则所造经赋册以八事定税粮曰元额稽始曰事故除虚曰分项别异曰归总正实曰坐派起运曰运余拨存曰存余考积曰征一定额又以八事考里甲曰丁田曰庆贺曰祭祀曰乡饮曰科贺曰防政曰公费曰备用以三事定均徭曰银差曰力差曰马差着为例徴一者总徴银米之凡而计亩均输之其科则最重与最轻者稍以耗损益推移重者不能尽损唯递减耗米派轻赍折除之隂予以轻轻者不能加益为征本色递增耗米加乗之隂予以重时豪右多梗其议鼎臣独以为善顾其时上不能损赋额长民者私以已意变通田是官田不至偏重而民田之赋愈加矣时又有纲银一串铃诸法纲银者举民间应役嵗用丁四粮六总征之易知而不繁犹网之有纲也一串铃则课收分解法也自是民间输纳止收本色及折色银矣穆宗隆庆元年十月巡按御史董尧封奏查出苏松常镇四府投诡田一百九十九万五千四百七十亩花分田三百三十一万五千五百六十亩因条上便宜事一议丈量二定粮册三均粮役四明优免五平均徭六裁供亿七申法守八严责成户部覆丈量均赋私兑恐烦扰难行优免虽有定例但呉中起科甚重若止论粮石似为不均宜视田亩之数为差其余悉如议报可户部又覆应天抚臣林润奏复粮额议改折二事谓各省粮额俱以夏税秋粮马草为正赋差徭编增为杂派唯是苏松诸郡不分正杂而混征之名曰平米其中如马役料价义役原非户部之加增如轻赍脚米户口盐钞亦非额粮之正数杂派渐多常赋遂累诚有如润所言者宜令逐项清查旧额所徴之数通行造册送部以慿裁减至于两京各衙门俸银改折之议则当斟酌轻重事难尽从葢南京水陆四道米谷饶便于改折若一概施之北地亦或未便请将南京各衙门官吏人等月粮及嘉靖四十年以前积欠京储尽行改折每石七钱在北者量折十分之二每石一两米贵仍复本色从之四年巡抚保定朱大器条陈田赋五弊言祖宗时粮有定额当全徴也近年务为姑息遂谓完及八分者官得转迁是即无灾祲辄自蠲二分矣即二分之数而类计之一郡千计十郡万计积而上之可知也弊一粮有定数当完解也近年创为截解之法官吏借已完者以邀虚声奸民视后纳者以为得计所解者少所负者多兼以粮长之侵欺吏胥之渔猎其弊不可胜穷弊二国家存留粮系宗藩所在则抵补禄米无宗藩则数多余羡今之官府率以不急视之勾管无専官嵗防无定法秖以为奸民之利而已弊三官必任事而后食禄军必在伍而后支饷此定制也今官有迁代军有逃亡而俸廪未闻扣减则必有侵冒者矣弊四屯田在边鄙则多抛荒在腹里则多欺地与粮俱失旧额久矣议者不察乃为兑支之説夫官为收支其权犹在上也若听其私兑则地之埋没数之虚报者曷从稽考弊五以上五弊皆今日所当厘正者部覆诏如议六年南京河南道御史陈堂奏言国制十年大造黄册凡户口田赋事役新旧登耗之数无不备载所以重国本而存故实也今沿袭弊套取应虚文奸吏得以那移豪强因之影射其弊不可胜穷葢有司徴钱钱编徭役者为一册名曰白册而此解后湖之黄册又一册也有司但以白册为重其于黄册唯付之里胥任其增减凡钱粮之完欠差役之重轻户口之消长名实相悬曾不得其彷佛即解至后湖而清查者以为不谬于旧册斯已矣窃谓欲理图籍必専责成必严综覈夫书算豪猾类非守令之法所能制也顷苏松常镇添设督粮通政一员请赐之责令兼理黄册事务凡人丁事产悉照白册攅造其欺脱漏者如例问遣驳回者依限完报田至十万亩以上者仿古限田之法量为裁抑如势要阻挠有司阿纵听抚按官防奏庶册籍清而赋役可均部覆诏如议然自嘉靖以后国用不足屡行加派后乃行一条鞭法一条鞭法者总括一州县之赋役量地计丁丁粮毕输于官一嵗之役官为佥募力差则计其工食之用量为增减银差则计其交纳之用加以增耗凡额办派办京库嵗需与存留供亿诸用度以及土贡方物悉并为一条皆计亩徴银折办于官故谓之一条鞭立法颇为简便其天下每年常贡【按明初有土贡方物中叶以后悉计亩征银折办于官其所贡者唯茶药野味及南京起运杂物而已】南直宜兴县贡茶一百觔庐州府六安州贡茶三百觔广徳州贡茶七十五觔建平县贡茶二十五觔浙江湖州府长兴县贡茶三十五觔绍兴府嵊县贡茶八觔防稽县贡茶三十二觔温州府永嘉县贡茶一十觔乐清县贡茶一十觔杭州府临安县贡茶二十觔富阳县贡茶二十觔宁波府慈谿县贡茶二百六十觔处州府丽水县贡茶二十觔金华县贡茶二十二觔衢州府龙逰等县贡茶共二十觔台州府临海等县贡茶一十五觔严州府建徳县贡茶五觔淳安县贡茶五觔遂安县贡茶三觔夀昌县贡茶三觔桐庐县贡茶二觔分水县贡茶一觔江西南昌府贡茶七十五觔南康府贡茶二十五觔贑州府贡茶一十一觔袁州府贡茶一十八觔临江府贡茶四十七觔九江府贡茶一百二十觔瑞州府贡茶三十觔建昌府贡茶二十三觔抚州府贡茶二十四觔吉安府贡茶一十八觔广信府贡茶二十二觔饶州府贡茶二十七觔南安府南康县贡茶一十觔湖广武昌府贡茶六十觔岳州府湘隂县贡茶六十觔宝庆府邵阳县贡茶二十觔武冈州贡茶二十四觔新化县贡茶十八觔长沙府安化县贡茶二十二觔宁乡县贡茶二十觔益阳县贡茶二十觔福建建宁府建安县贡茶一千三百五十四觔内探春二十一觔先春六百四十三觔次春二百六十二觔紫笋二百二十七觔荐新二百一觔崇安县贡茶九百九十一觔内探春三十三觔先春三百八十觔次春一百五十觔荐新四百二十八觔又宁国府宣城县贡木三千三百枚广西思明府贡消毒药五百三十四味四川成都府贡药材七味又南京每年起运各物司礼监制帛一起笔料一起鲜梅四十扛或三十五扛枇杷四十扛或三十五扛杨梅四十扛或三十五扛尚膳监笋四十五扛鲥鱼二起各四十四扛守备处鲜橄防等五十五扛鲜茶十二扛木樨十二扛石榴柿子四十五扛甘橘甘蔗五十扛尚膳监天鵞等二十六扛腌菜薹等一百三十二坛笋一百一十坛干鲥鱼等物一百二十坛紫苏糕等物二百四十八坛木樨花煎等物一百五坛鷀鸠等物十五扛司苑局荸荠七十扛苗姜一百担姜种芋头等物八十扛十様菓一百四十扛鱼藕六十五扛内府供用库香稻五十扛苗姜等物一百五十五扛十様菓一百一十五扛御马监苜蓿种四十扛又各直省办贡野味一万四千五百一十四只活鹿二百六十七只活天鵞三百二十只杂皮二十四万七百六十一张翎毛二千二百七十六万六千五百五十根







　　钦定续通典卷九
　　钦定四库全书
　　钦定续通典卷十
　　食货
　　户口丁中【五代　宋　辽　金　元　明】
　　【臣】等谨按杜典户口丁中各自为目而丁中仍杂以户口未能条分缕析今依通考之例合户口丁中为一凡正史所载以及他书之可以援据者备为捃摭详列于左又按丁中之制自唐后惟宋金明可考五代及辽元则未详云
　　五代乱亡相继疆土分裂中原户口之数梁唐晋汉纪载莫详【梁开平二年尚书令户部奏请诏天下州府准旧章申送户口帐籍从之唐天成三年殿中监李延范奏请指挥诸道州府每逃户归业后委州司各与公慿二年内放免两税差科如有违者许州论诉勘责若州县官招得五百户以上乞等第奨酬从之】周广顺三年勅天下州府及县除赤县畿县次赤次畿外其余三千户以上为望县二千户以上为县一千户以上为上县五百户以上为中县不满五百户为中下县户部奏据今年诸州府所管县户数目合定为望县六十四县七十上县一百二十四中县六十五下县九十七显徳六年总简户二百三十万九千八百一十二此周之户数略可考见者也
　　宋太祖建隆元年户九十六万七千三百五十三干徳元年令诸州嵗奏男夫二十为丁六十为老是年平荆南得户十四万二千三百平湖南得户九万七千三百八十八三年平蜀得户五十三万四千三十九开宝四年平广南得户十七万二百六十三八年平江南得户六十五万五千六十五九年天下主客户三百九万五百四太宗太平兴国三年陈洪进钱俶献闽浙诸州之地四年平太原又得户七十三万七千八百七十八是时天下既一疆理几复汉唐之旧而户数不及其半歴百余年招徕降附休养生息至神宗元丰三年天下总四京一十八路【按元丰间又析为二十三后复置京畿路合二十四路】户主客一千四百八十五万二千六百八十四口主客三千三百三十万三千八百八十九丁主客一千七百八十四万六千八百七十三徽宗崇宁元年计天下増至户二千一万九千五十口四千三百八十二万七百六十九视汉唐盛时葢有加焉政和三年详定九域图志蔡攸等言天下户口数类多不实且以河北二州言之徳州主客户五万二千五百九十九而口才六万九千三百八十五霸州主客户二万二千四百七十七而口才三万四千七百一十六通二州之数率三户四口则户版刻可知乞诏有司申严法令务在覈实又淮南转运副使徐闳中言九域志在元丰间主客户共一千六百余万大观初已二千九十一万乞诏诸路应奏户口嵗终再令提刑提举司参考同保从之【按马氏通考云古今户口之盛无如崇宁大观之间然观当时诸人所言则版籍殊欠覈实所载似难凭据谨附识】髙宗南渡中原陜右尽入于金所存止十五路绍兴八年尚书刘大中奏自中原陷没东南之民死于兵火疫疠水旱以至为兵为缁黄及去为盗贼余民之存者十无二三奸臣虐用其民诛求过数丁盐防绢最为疾苦愚民宁杀子而不愿输生女者又多不举乞守令满日以生齿増减为殿最又诏诸州县乡村五等坊郭七等以下户及无等第贫乏之家生男女不能养赡者于常平钱内人攴四贯仍委守令劝谕父老晓譬祸福若奉行如法所活数多监司保明推赏至宁宗嘉定十六年诸路主客户一千二百六十七万八百一口二千八百三十二万八十五较之崇宁葢已减半理宗以后国势日蹙景定五年户部献今年民数仅户五百六十九万六千九百八十九口一千三百二万六千五百三十二而宋旋以亡此宋代户口盛衰之数大略如此也
　　辽时户口之数不甚可考据地理志所载五京道民户仅得五千余万诸州县不可计者尚多【按辽史营卫兵卫志载有宫卫之户曰正户曰蕃汉转户共二十万三千丁四十万八千又有五京乡丁其可考见者约一百一十万七千三百为乡兵并附录如此】太祖初年以兵四十万攻下河东河北九郡获其生口九万五千伐女直获其户三百先是徳祖俘奚七千户徙饶乐之清河至是创实喇部分十三县五年讨东西奚尽有锡忻之众东际海南暨白檀西逾松漠北抵潢水凡五部咸入版籍神元年亲征突厥吐浑党项小番沙陀诸部俘户一万五千六百四年修辽阳故城以汉民渤海户实之十月破乌尔古部俘获生口一万四千二百五年擒天徳节度使宋瑶徙其民于隂州六年分兵掠檀顺安逺三河良乡望都潞满城遂城俘其民徙内地十二月晋新州防御使王郁率其众来降徙其众于潢水之南又徙檀顺民于东平沈州天赞三年五月徙蓟州民实辽州地天显三年诏遣耶律羽之徙东丹民实东平其民或亡入新罗女直因诏困乏不能迁者许上国富民给赡而属之四年二月阅约尼氏户籍太宗会同九年吐谷浑献生口千户大同元年四月俘晋主重贵归顺七十六处得户一百九万百一十八时籍上京户丁以定赋税圣宗统和元年南京统军使耶律善补招宋边七十余村来附又招亡入宋者得千余户归国诏令慰抚八年七月诏东京路并省州县以其民分他郡九年七月通括户口十三年四月诏诸道民户应歴以来胁从为部曲者仍籍州县十四年三月诏安集朔州流民十五年正月徙梁门遂城泰州北平民于内地三月通括宫分人户开泰二年四月诏从上京请以韩斌所括赡国达抡河奉豪等州户二万五千四百有竒置长霸兴仁保和等十县四年四月以耶律世良所获于厥众并达勒达所获实黙里部民城胪胊河上居之八年五月迁宁州渤海户于辽土二河之间道宗咸雍时遣使括三京户不得以耶律引吉代之得三千余户马人望为三司度攴判官防检括户口末两旬而毕同知留守萧保先怪而问之人望曰民户若括之无遗他日必长厚敛之弊大率十得六七足矣保先谢曰君虑逺吾不及也太康九年六月诏诸检括脱户罪至死者原之大安三年以民多流亡除安泊逃户征偿法天祚帝天庆三年籍诸道户徙大牢古山围地居民于别土八年六月通祺双辽四州之民八百余户降于金是时萧博和哩等十五人各率户降于金刘宏亦以懿州户三千降金而辽不能国矣
　　金制户有数等有课役户不课役户本户杂户正户监户官户【按有物力者为课役户无者为不课役户女直为本户汉人及契丹为杂户明安之奴婢免为良者止隷本部为正户没入官良人宫籍监者为监戸没入官奴婢太府监者为官户】奴婢户二税户【金承辽制多以良民赐诸寺分其税一半输官一半输寺故名二税户】男女二嵗以下为黄十五以下为小十六为中十七为丁六十为老无夫为寡妻妾诸废笃疾不为丁凡户口计帐三年一籍自正月初州县以里正主首明安穆昆则以寨使诣编户家责手实具男女老幼年与姓名生者増之死者除之正月二十日以实数报县二月二十日申州以十日内达上司无逺近皆以四月二十日到部呈省凡汉人渤海不得充明安穆昆户太祖收国元年六月辽通祺双辽等州八百余户来归命分置诸部择膏腴地处之太宗天会元年十一月徙迁润来隰四州之民于沈州后海陵南侵遣使籍诸路明安部族及契丹奚人不限丁数悉佥之凡二十四万又佥中都南都中原渤海丁壮年二十以上五十以下者皆籍之凡二十七万虽亲老丁多求一子留侍亦不聴世宗大定三年诏流民未复业者増限招诱十七年五月省奏咸平府路一千六百余户自陈皆长白山锡忻察逊河女直人辽时移居于此号移典部今乞厘正诏从之二十一年六月徙银山侧民于临潢又命避役之户举家逃于他所者元贯及所寓司县官同罪为定制二十三年奏明安穆昆户口之数明安二百二穆昆一千八百七十八户六十一万五千六百二十四口六百一十五万八千六百三十六【内正口四百八十一万二千六百六十九奴婢口一百三十四万五千九百六十七】在都宗室将军司户一百七十口二万八千七百九十【内正口九百八十一奴婢口二万七千八百八】徳哷勒唐古二部五乣户五千五百八十五口十三万七千五百四十四【内正口十万九千四百六十三奴婢口一万八千八十一】先是大定初举国户才三百余万至二十七年户六百七十八万九千四百四十九口四千四百七十万五千八十六章宗明昌元年奏举国户六百九十三万九千口四千五百四十四万七千九百六年奏举国内女直契丹汉户七百二十二万三千四百口四千八百四十九万四百泰和七年奏举国内户七百六十八万四千四百三十八口四千五百八十一万六千七十九此金版籍之极盛也卫绍王时军旅不息宣宗南迁所在凋敝户口日耗军费日急赋敛皆仰给于河南民不堪命率弃田庐相继亡去虽屡谕招抚卒无还者自是户口之数不复可纪
　　元代幅员既广户口殷繁计其盛时虽汉唐之世有不逮焉初太宗并金得中原州郡七年下诏籍民自燕京顺天等三十六路户八十七万三千七百八十一口四百七十五万四千九百七十五宪宗二年籍汉地民户増二十余万世祖中统二年计天下户一百四十一万八千四百九十九三年天下户一百四十七万六千一百一十六四年天下户一百五十七万九千一百十至元元年天下户一百五十八万八千一百九十五二年天下户一百五十九万七千六百一三年天下户一百六十万九千九百三四年天下户一百六十四万四千三十五年天下户一百六十五万三百八十六六年天下户一百六十八万四千一百五十七七年天下户一百九十二万九千四百四十九八年天下户一百九十四万六千二百七十九年天下户一百九十五万五千八百八十十年天下户一百九十六万二千七百九十五十一年天下户一百七十六万七千八百九十八十二年天下户四百七十六万四千零十三年平宋全有版图二十七年籍天下户一千六百八十四万八百有竒于是南北之户总书于策者一千三百一十九万六千二百有六口五千八百八十三万四千七百一十有一而山泽溪洞之民不与焉文宗至顺元年户部钱粮户数一千三百四十万六百九十九视前世又増二十万有竒矣
　　明制户凡三等曰民曰军曰匠民有儒有医有隂阳军有校尉有力士弓铺兵匠有厨役裁缝马船之类濒海有盐灶寺有僧观有道士毕以其业着于籍丁有二等曰成丁曰未成丁民始生籍其名曰不成丁年十六曰成丁成丁而役六十而免其人户避徭役者曰逃户年饥或避兵他徙者曰流民有故而出侨于外者曰附籍朝廷所移者曰移徙凡逃户督令还本籍复业赐复一年老弱不愿归者令在所着籍授田输赋凡流民令勘籍编甲互保属在所甲长管辖之设抚民佐贰官归本者劳徕安辑给牛种口粮宪宗成化初荆襄寇乱流民百万湖广巡抚项忠杨璿下令逐之死者无算祭酒周洪谟着流民説引东晋侨置郡县之法使近者附籍逺者设州县以抚之都御史李賔上其説于是帝命招抚流民十二万户给闲田置郧阳府立上津等县统治之河南巡抚张瑄亦请辑西北流民并从其请凡附籍者英宗正统时令老疾致仕事故官家属离本籍千里者许收附不及千里者发还代宗景泰中令民籍者收附军匠灶役冐民籍者发还其移徙者明初尝徙苏松嘉湖杭民之无田者四千余户往耕临濠给牛种车粮以资遣之三年不征其税徐达平沙漠徙北平山后民三万五千八百余户散处诸府卫籍为军者给衣粮民给田又以沙漠遗民三万二千八百余户屯田北平置屯二百五十四开地一千三百四十三顷复徙江南民十四万于凤阳户部郎中刘九臯言古狭乡之民聴迁之寛乡欲地无遗利人无失业也太祖采其议迁山西泽潞民于河北后屡徙浙西及山西民于滁和北平山东河南又徙登莱青民于东昌兖州徙直浙江民二万户于京师充仓脚夫成祖时覈太原平阳泽潞辽沁汾丁多田少及无田之家分其丁口以实北平自是以后移徙者鲜矣又太祖初惩元季余弊豪强侮贫弱立法多右贫抑富尝命户部籍浙江等九布政司应天十八府州富民一万四千三百余户徙其家以实京师谓之富户成祖时复选应天浙江富民三千户充北京宛大二县厢长【按明制在城曰坊近城曰厢乡都曰里】附籍京师仍应本籍徭役供给日久贫乏逃窜辄选其本籍殷实户佥补宣宗宣徳间定制逃者发边充军官司乡里匿者俱坐罪孝宗治五年始免解在逃富户每户徴银三两与厢民助役世宗嘉靖中减为二两以充边饷太祖立法之意本仿汉徙富民实闗中之制其后事久弊生遂为厉阶今按歴朝户口之数増减不一其可考者洪武二十六年天下户一千六百五万二千八百六十口六千五十四万五千八百十二治四年户九百十一万三千四百四十六口五千三百二十八万一千一百五十八万厯六年户一千六十二万一千四百三十六口六千六十九万二千八百五十六此明代户口之大略也钦定续通典卷十
<史部,政书类,通制之属,钦定续通典>
　　钦定四库全书
　　钦定续通典巻十一
　　食货
　　钱币上【唐　五代　宋】
　　唐肃宗上元元年诏曰因时立制顷议新钱且是从权知非经久如闻官鑪之外私铸颇多吞并小钱逾滥成弊扺罪虽众禁奸未絶况物价益起人心不安事借变通期于折衷其重棱五十价钱宜减作三十文行用其开元旧时钱宜一当十文行用其乾元十当钱宜依前行用仍令中京及畿县内依此处分诸州待进止寻勅重棱五十价钱先令畿内减至三十价行其天下诸州并宜准此又诏应典贴庄宅店铺田地碾硙等先为实钱典贴者令还以实钱赎先以虚钱典贴者令虚钱赎其余交闗并依前用给赏价钱【由是钱有虚实之称】寳应元年【时代宗已即位】改行乾元钱一以当三乾元重棱小钱亦以一当二重棱大钱一以当三寻又改行乾元大小钱并以一当一其私铸重棱大钱不在行用之限人甚便之其后破钱铸器不复出矣时诸道盐铁转运使刘晏以江岭粗贱之货积之江淮易铜铅薪炭广铸钱嵗得十余万缗输京师及荆二州代宗大歴四年闗内道铸钱等使户部侍郎第五琦请于绛州汾阳铜原两监增置五鑪铸钱许之七年禁天下新铸造铜器唯镜得铸其器旧者不得货鬻徳宗建中元年户部侍郎韩洄上言江淮钱监嵗共铸钱四万五千贯输于京师度工用转送之费每贯计钱二千是本倍利也今商州有红崖冶出铜益多又有洛源监久废不理请增工凿山以取铜兴洛源钱监置十鑪铸之嵗计出钱七万二千贯度工用转送之费贯计钱九百则利浮本也其江淮七监请皆停罢又天下铜铁之冶是曰山泽之利当归于王者非诸侯方岳所宜有今诸道节度都练使皆占之非宜也请总盐铁使皆从之二年诸道盐铁使包佶奏江淮百姓近日市肆交易钱多粗恶拣择纳官者三分才有二分余并铅锡铜荡不敷斤两致使绢价腾贵恶钱渐多访闻诸州山野地窖皆有私钱转相贸易奸滥渐深今后委本道观察使明立赏罚切加禁断贞元初禁钱出骆谷散闗九年张滂奏诸州府公私诸色铸造铜器杂物等伏以国家钱少损失多门兴贩之徒潜将销铸钱一千为铜六斤造写器物则斤直六百余其利既厚销铸遂多江淮之间钱实减耗伏请准从前勅文除铸钱外一切禁断又禁陌内欠钱时商贾至京委钱诸道进奏院及诸道诸使以轻装趋四方合劵乃取之号飞钱【元和四年禁之后民有滞藏物价浸轻判度支卢坦请许于户部度支盐铁三司飞钱每千钱増给百钱然商人无至者】又禁卖劒铜器天下有铜山任人采取其铜官买除铸镜外不得铸造十年勅铸造铜器不须禁止其每斤买卖价直不得过一百六十文如有销钱为铜者以盗铸钱罪论十四年盐铁使李若初奏诸道州府多以近日泉货数少缯帛价轻禁止见钱不令出界致使课利有阙商贾不通请指挥见钱任其往来勿使禁止从之宪宗元和元年以钱少禁用铜器二年禁铅锡钱三年盐铁使李防以郴州平阳铜坑二百八十余井以两鑪日铸钱二十贯一年铸成七千贯有益于人从之时天下嵗铸钱十三万五千缗又诏曰泉货之法义在通流若钱有所壅货当益贱故藏钱者得乗人之急居货者必损已之资今欲着钱令以出滞藏加鼔铸以资流布使商旅知禁农桑获安义切救时情非欲利若革之无渐恐人或相惊应天下商贾先蓄见钱者委所在长吏令收市货物官中不得辄有程限逼迫商人任其货易以求便利计周嵗之后此法遍行朕当别立新规设蓄钱之禁所以先有告示许其方圆意其他时行法不贷又天下有银之山必有铜鑛铜者可资于鼓铸银者无益于生人权一重轻使务专一其天下自五岭以北见采银坑并宜禁断采银一两者流他州官吏论罪【按韩愈钱重物轻状云五岭买卖一以银元微之钱货议状自岭以南以金银为货币其时天下惟用钱白金尚未通行也】四年京师用钱缗少二十文陌内欠钱及有铅锡钱者捕之勅五岭以北所有银坑依前任百姓开采禁见钱出岭六年诏贸易钱十缗以上参用布帛河东节度使王锷奏请于当管蔚州界加置鑪铸铜钱废管内锡钱许之仍令加至五鑪七年诏令度支量支钱三万贯充蔚州铸钱本复诏曰钱重物轻为颇甚详求适变将以便人所贵缗货通行里闾寛息宜令百寮各随所见作利害状以闻八年以内库钱五十万贯令两市收市布帛每端匹估加十之一时兵兴七道经费屈竭皇甫镈建议内外用钱每缗垫二十外复抽五十送度支以赡军十二年复给京兆府钱五十万缗市布帛而富家钱过五千贯者死王公重贬没入于官以五之一赏告者京师区肆所积皆方镇钱少亦五十万缗乃争市第宅然富贾倚左右神策军官钱为名府县不敢劾问民间垫陌有至七十者铅锡钱益多十四年勅时用钱每贯除二十文足陌内欠钱有铅锡者宜令京兆府枷项收禁穆宗即位京师鬻金银十两亦垫一两籴米盐百钱垫七八长庆元年以所在用钱垫陌不一诏从俗所宜内外给用每贯一例除垫八十以九百二十文成贯不得更有加除及陌内欠少户部尚书杨于陵曰王者制钱以权百货贸迁有无变通不倦使物无甚贵甚贱其术非他在上而已何则上之所重人必从之古者权之于上今索之于下昔散之四方今藏之公府昔广铸以资用今减鑪以废功昔行之于中原今泄之于边裔又有闾井送终之唅商贾贷举之积江湖压覆之耗则钱焉得不重货焉得不轻开元中天下铸钱七十余鑪嵗盈百万今才十数鑪嵗入十五万而已大歴以前淄青太原魏博杂铅铁以通时用岭南杂以金银丹砂象齿今一用泉货故宜不足今宜天下两税酒盐利上供及留州送使钱悉输以布帛谷粟则人寛于所求然后出内府之积收市防之滞广山铸之数限边裔之出禁私家之积则货日重而钱日轻矣敬宗寳歴元年河南尹王起请销钱为佛像者以盗铸钱论制可文宗太和三年中书门下奏元和四年勅应有铅锡钱并令纳官如有人糺得一钱赏百钱当时勅条贵在峻切今详事实必不可行宜立节文令可遵守臣等商量自今已后有用铅锡钱交易者一贯已下州府常行杖决脊杖二十十贯已下决六十徒三年过十贯已上集众决杀其受铅锡钱交易者亦准此处分其所用铅锡钱并纳官其能糺告者每一贯赏钱五十不满一贯者准此诏可之四年诏积钱以七千缗为率除合贮数外一万缗至十万缗者期以一年出之十万至二十万者以二年凡交易百缗以上者匹帛米粟居半河南府扬州江陵府以都防之剧约束如京师未防皆罢五年盐铁使奏湖南管内诸州连接岭南山洞深邃百姓依模监司钱样竞铸造到脆恶奸钱转将贱价博易与好钱相和行用其江西鄂岳桂管铸滥钱并请委本道观察条疏禁絶诏从之八年河东锡钱复起盐铁使王涯置飞狐铸钱院于蔚州天下嵗铸钱不及十万缗时文宗病币轻钱重诏方镇纵谷交易时虽禁铜为器而江淮岭南列肆鬻之铸千钱为器售利数倍宰相李珏请加鑪铸于是禁铜器官一切为市之天下铜坑五十嵗采铜二十六万六千斤武宗防昌六年二月勅縁诸道鼔铸佛像钟磬等新钱已有次第须令旧钱流布绢帛价稍增文武百寮俸料宜起三月一日并给见钱其一半先给虗估匹段对估价支给勅比縁钱重币轻生人坐困今加鼓铸必在流行通变救时莫切于此京城及诸道起今年十月以后公私行用并取新钱其旧钱权停三数年如有违犯同用铅锡恶钱例科断其旧钱并纳官事竟不行复废浮屠法永平监官李郁彦请以铜像钟磬鑪铎皆归巡院州县铜益多矣复许诸道皆得置钱坊淮南节度使李绅请天下以州名铸钱京师为京钱大小径寸如开元通寳交易禁用旧钱防宣宗即位尽革防昌之政新钱复铸为像昭宗末京师用钱八百五十为贯每陌才八十五河南府以八十为陌哀帝天祐二年勅每贯抽除外以八百五十文为贯每陌八十五文闻坊市多以八十为陌更有除折今后委河南指挥市肆交易并须以八十五文为陌
　　后唐庄宗同光二年诏曰钱者古之泉布盖取其流行天下布散人间无积滞则交易通多贮藏则士农困故西汉兴改币之制立告缗之条所以权蓄贾而妨大奸也宜令所司不得令富室分外收贮见钱又工人销铸为铜器兼沿边州镇设法钤辖勿令商人搬载出境知唐州骈晏平奏市肆间防检钱帛内有锡蜡小钱拣得不少皆是江南纲商挟带而来诏曰泉布之币杂以铅锡惟是江湖之外盗铸尤多市肆之间公行无畏因是纲商挟带舟檝往来换易好钱藏贮富室实为蠧弊须有条流宜令京城诸道于坊市行使钱内防检杂恶铅锡并宜禁断沿江州县每有舟船到岸严加觉察若私载往来并宜收纳明宗天成元年勅诸道州府及诸城门所出见钱如五百以上不得放出至行使铜钱不得挟带蜡钱如违其所使钱不限多少并纳入官仍科深罪二年度支奏三京诸道买卖见钱旧有条流每陌八十文近市肆人户皆将短陌转换长钱若不条约转启幸门请指挥买卖并须使八十陌钱从之时铜器贵市人多销钱为器及以铁蜡铅锡钱夹用废帝时屡禁之终不能行
　　晋髙祖天福三年诏曰国家所资泉货为重令三京邺都诸道州府晓示无问公私应有铜者并许铸钱仍以天福元寳为文左环读之委盐铁使铸样颁下诸道令每一钱重二铢四参十钱重一两仍禁以铅铁铸造杂乱铜钱凡久废铜冶处许百姓取便开链官中不取课利除铸钱外不得接便别铸铜器寻以逐处铜阙难依先定铢两令天下有铜欲铸钱者取便酌量轻重铸造不得入锡并铁及缺漏不堪久逺用使四年勅今后只官铸钱私下禁复建泉罏于栾州为石豹冶
　　汉帝时三司使王章征利剥下缗钱出入原以八十为陌章每出钱陌必减其三始使七十七陌钱时膳部郎中罗周允上言曰钱刀之货古今通行从古自来铸造不息长无积聚盖被销镕若不峻设隄防何以絶其奸宄臣请勅三京邺都诸道州府凡器物服玩民间百物旧有铜者今后禁断不得用铜诸郡邑州府市已成铜器及腰带幞头线及门户饰许勅出后一月并令纳官官中约定铜价支给诸处纳毕请在京置罏铸钱俾铜尽为钱以济军用除钱外只令铸镜其余并不得用铜疏奏不报
　　周太祖广顺元年勅铜法今后官中更不禁断一任兴贩所有一色即不得泻破为铜器货卖如有犯者有人纠告所犯人不计多少斤两并处死其地方所由节级徒三年邻保人杖七十其告事人给与赏钱一百贯世宗显徳二年勅国家之利泉货为先近朝以来久絶铸造至于私下不禁销镕嵗月渐深奸尤甚今采铜兴冶立监铸钱冀便公私宜行条制起今后除朝廷法物及火珠铃铎其余一切禁断应两京诸道所有铜器限勅到五十日内并须毁折送官所纳到铜据斤两给价如出限及有藏五斤以上处死一两至五斤罪各有差初以髙丽地产铜银遣尚书水部员外郎韩彦卿以帛数千匹市铜于髙丽以铸钱六年其王髙昭遣使者贡黄铜五万斤【南唐元宗既失江北困于用兵钟谟请铸大钱以一当十曰永通泉货未防废时韩熈载又铸铁钱以一当十】
　　宋之钱法有铜铁二等而折二折三当五折十则随时立制因地定规时西川湖南福建皆用铁钱与铜钱兼行江南旧用铁钱十当铜钱一太祖初铸钱文曰宋通元寳凡诸州轻小恶钱及铁镴钱悉禁之【自平广南朝廷聴权用旧钱勿过本路之境】其私铸者皆弃市江南钱不得至江北蜀平聴仍用铁钱干徳四年令所在悉用七十七百为贯重四斤半以上【初输官钱用八十或八十五为百然诸州私用随俗至有以四十八为百至是始定】开寳四年诏雅州百丈县置监冶铸铁钱嵗铸九千余贯増十罏禁铜钱入两川【太平兴国初复令兼行铜钱一当铁钱十】九年升州言嵗铸三十万缗命通判杜见素经度采铜时复取唐飞钱故事许民入钱京师于诸州便换其法商人入钱左藏库先经三司投牒乃输于库【开寳三年置便钱务令商人入钱诣务陈牒即辇至左藏库给以劵仍勅诸州凡商人赍券至当日给付违者科罚至道末商人入便钱一百七十余万贯天禧末増一百一十三万贯至是乃复増定加饶之数每百缗河东京西加饶三千在京余路四千】太宗即位改元太平兴国更铸太平通寳钱二年樊若水言江南旧用铁钱于民非便宜于升鄂饶等州产铜之地大铸铜钱铜钱既不渡江益以新钱则民间钱愈多铁钱自当不用悉镕铸为农器什物以给江北流民之归附者除铜钱渡江之禁从之四年聴铜钱入蜀而铁钱不出境令民输租及利铁钱十纳铜钱一时铜钱已竭民甚苦之商贾争以铜钱入川界与民互市铜钱一得铁钱十四五年转运副使张谔言川峡铁钱十直铜钱一输租即十取二旧用铁钱千易铜钱四百自平蜀沈伦等悉取铜钱上供及増铸铁钱易民铜钱益买金银装发颇失裁制物价滋长铁钱弥贱请市畨人铜斤铁钱千可大获铜铸钱民租当输钱者许且输银绢铜钱多即渐令输诏令市铜斤给钱五百余皆从之然铜卒难得而转运副使聂咏转运判官范祥皆言民乐输铜钱请嵗遍増一分后十嵗则全取铜钱诏如所请祥等以俸所得铜钱市与民厚取其直于是増及三分民益为苦坐罪者甚众知益州辛仲甫具言其帝使吴承勲驰传审度因集诸县令佐皆言不便寻令川峡输租利勿复徴铜钱咏祥等皆坐罪免西北戎人多赍货帛于秦阶州易铜钱出塞销铸为器诏吏民阑出铜钱百已上论罪至五贯以上送阙下饶州永平监用唐开元钱料铸钱最善转运使张齐贤即诣阙面陈八年诏増市铅锡炭价于是得铜八十一万斤铅二十六万斤锡十六万斤嵗铸钱三十万贯【天圣间嵗铸百余万贯庆厯间至三百万熈宁六年后嵗铸铜铁钱六百余万贯】时奚屿请于建州铸大铁钱文曰太平通寳寻罢之雍熙初令江南诸州贮库杂钱每贯及四斤半者送阙下不及者销毁时复禁用恶钱京城居民蓄铜器者限两月送官端拱元年诏察民私铸及销镕好钱作薄恶者并弃市辄以新恶钱与蛮人博易者抵罪江北诸州用钱非甚薄恶者新旧大小兼用江南仍用旧大钱淳化间铸淳化元寳钱自后改元更铸皆曰元寳又令川峡路改铸一当十大钱御书钱式诸州旧贮小铁钱悉辇送官【从赵安易请也】未防罢仍以铜钱一当铁钱十四年诏每贯及前诏斤数有官监字号者皆许用不分新旧五年令荆南岭南民输税须大钱民以小钱二或三易大钱一官属以俸钱易于民以规利诏禁之令民输纳但常所通行钱至道二年池州新置钱监赐名永丰真宗咸平初又申新小钱之禁令官置尽市之二年宰臣张齐贤请置监广铸命虞部郎冯亮等按视至建州置丰国监江州置广宁监【凡铸钱用铜三斤十两铅一斤八两锡八两得钱千重五斤唯建州増铜五两减铅如其数】三年凡铸一百二十五万四年诏犯铜满五十斤以上取裁余从第减【旧禁犯铜七斤以上者处死多防减断因诏】景徳中嵗铸一百八十三万贯大中祥符间铜坑多不发时铁钱有三监邛州曰恵民嘉州曰丰逺兴州曰济众大钱贯十二斤十两嘉邛二州所铸钱贯二十五斤八两铜钱一当小铁钱十兼用盗多镕铁为器每二十五斤鬻之直二千七年从凌防请诏减景徳之制嵗铸总二十一万贯四方由此钱重而货轻时张咏镇蜀患蜀人铁钱重不便贸易设质剂之法一交一缗以三年为一界而换之六十五年为二十二界谓之交子【交防之法盖取于唐之飞钱】富民十六户主之后富民资稍衰不能偿所负争讼不息仁宗时转运使薛田张若谷请置益州交子务以其出入私造者禁之帝从其议界以百二十五万六千三百四十缗为额景祐初度支判官许申建议以药化铁与铜杂铸轻重如铜钱法铜三分铁六分费省而利厚诏命申铸万缗工人苦铁之流澁而多不就逾月才得万钱申知言无效乃求为江东转运使欲行其法于江州朝廷从之诏申即江州铸百万缗卒无成功寳元间命钱以皇宋通寳为文【庆厯以后复冠以年号】是时军兴陜西移用不足用知商州皮仲容议采洛南县江崖山虢州青水冶青铜置阜民朱阳二监以铸钱既而陜西都转运使张奎知永兴军范雍请铸大铜钱与小钱兼行大钱一当小钱十奎等又请因晋州积铁铸小钱及奎徙河东又铸大铁钱以一当十以助闗中军费未防三司奏罢河东铸大钱铁钱而陜西复采仪州竹尖岭黄铜置博济监铸大钱因勅江南铸大铜钱而江池饶仪虢州又铸小铁钱悉辇至闗中数州钱杂行大约小铜钱三可铸当十大铜钱一以致民间盗铸者众钱文大乱公私患之于是奎复奏晋泽石三州及威胜军日铸小铁钱独留用河东河东铁钱既行盗铸获利十六钱轻货重其患如陜西言者皆以为不便知并州郑戬请以河东铁钱二当铜钱一行之一年又以三当一或以五当一罢官罏日铸且行旧钱知泽州李昭遘亦言河东民烧石灰家有槖冶之具盗铸者莫可诘而契丹亦铸铁钱以易并边铜钱朝廷遣鱼周询欧阳修分察两路钱利害至庆厯末遂命学士张方平宋祁御史中丞杨察与三司杂议时叶清臣复为三司使与方平先上陜西钱议曰闗中用大钱本以县官取利太多致奸人盗铸其用日轻比年以来皆虚髙物估始増直于下终取偿于上县官虽有折当之虚名乃罹亏损之实害救不先自损则法未易行请以江南仪商等州大铜钱一当小铜钱三又言奸人所以不铸小铜钱者以铸大铜钱得厚利而官不能必禁若铸大铜钱无利又将铸小铁钱以乱法请以小铁钱三当铜钱一既而河东小铁钱如陜西亦以三当一且罢官所置罏朝廷皆用其言自是奸人稍无利犹未能絶滥钱皇祐中诏商州罢铸青黄铜钱又令陜西大铜钱大铁钱皆以一当二盗铸乃止然令数变兵民耗于用类多咨怨久之始定时兴元府西县増置济逺监【寻废】而韶州天兴铜大发嵗采二十五万斤诏即州置永通监饶池江建韶五州铸钱百四十六万缗嘉邛兴三州铸大铁钱二十七万缗至和二年韶州岑水铜发诏漕司益铸钱嘉祐四年诏停铸十年以休民力至是独兴州铸钱三万英宗治平四年置恵州阜民监神宗熙宁初立伪造交子罪赏如官印文书法二年以河东运铁钱劳费乃诏置交子务于潞州寻致盐矾不售有害入中粮草遂罢之三年陜西兴置铸钱监市岑水铜铅増铸百万缗四年令行交子于陜西而罢永兴军盐钞陜西转运副使皮公弼奏自行当二钱铜费相当盗铸衰息请以旧铜铅尽铸诏聴之自是折二钱遂行于天下五年交子二十二界将易而后界给用已多诏更造二十五界百二十五万以偿二十三界之数【交子之有两界自此始】时交子给多而钱不足致价大贱既而竟无实钱法不可行于是罢陜西交子法六年又诏京西淮南两浙江西荆湖各置铸钱监一又于兴国军睦衡舒鄂恵州置十监通旧六监为十六监时诸路大率务于増额【恵州永通阜民旧额八十万至七年増三十万及折二凡五十万衞州黎阳监嵗増折二五万缗西京阜财监嵗増十万缗兴州济众监嵗増七万二千余缗陜西铜钱监三嵗各増五万缗】又于陆徐梧万皆置监秦凤等路即凤翔府斜谷置监至是法弊私钱杂用不能禁诏在官恶钱不堪用者别为模以铸八年于商虢洛南増置三监耀鄜又权置二监合通永兴华河中共为监九以给改铸令改铸罢并其工作归永兴等四监专铸大钱知太原韩绛请仿陜西令本重模精以息私铸之元丰元年兴州济众监増铸并旧为七万二千余缗二年通逺军监改铸铜钱自是而后西师大举边用匮阙同渭秦陇等州监并废置而又自弛钱禁民之销毁与夫阑出境外者为多张方平尝极谏曰禁铜造币盗铸者抵罪至死示不与天下共其利也故诸监所铸钱悉入于王府嵗出其竒羡给之三司方流布于天下然自太祖平江南江池饶建置罏嵗鼔铸至百万缗积百年所入宜乎贯朽于中藏充足于民间矣比年公私上下并苦乏钱百货不通人情窘迫谓之钱荒不知嵗所铸钱今将安在夫铸钱禁铜之法旧矣令勅具载而自熈宁七年颁行新勅删去旧条削除钱禁以此边闗重车而出海舶饱载而回闻沿边州军钱出外界但每贯收税钱而已钱本中国寳货今乃与四海共用又自废罢铜禁民间销毁无复可办销镕十钱得精铜一两造作器用获利五倍如此则逐州置罏每罏増数是犹畎浍之益而供尾闾之泄也三年计诸路铸钱总二十七监铸铜铁钱五百九十四万九千二百三十四贯【铜钱十七监铸五百六万铁钱九监铸八十八万九千二百三十四贯铁钱惟成都梓州利州防州四路行使其余开封府管十三路俱行使铜钱】八年复申钱币阑出之禁【时哲宗已即位】勅罢徐州寳丰鼔铸及凡増置铸钱监罢者十四陜西行铁钱至陜府以东即铜钱地民以铁钱换易有轻重不等之患哲宗元祐二年置河中府龙门韩城钱监八年命公私给纳贸易并专用铁钱而官帑铜钱以时计置运致内郡商旅愿于陜西内郡入铜钱给据请于别路者聴罢二广铸折二钱时铁钱寖轻以铜钱千易铁钱二千五百【熈丰间铜铁钱尝并行铜钱千易铁钱千五百未有轻重之弊】因定钩致折二铜钱之法欲复旧止行于本路议者谓闗东诸路既已通行夺彼予此理亦非便且陜右所用折二铁钱止当一小铜钱即折二铜钱尽归陜西猝难钩致且与铁钱一等虑铁钱转更加轻乃令折二铜钱寛所行地聴行于陜西及河东晋绛等州余路则禁仍限二年无更用寻诏更铸小铜钱绍圣二年施州置广积监时交子界率増造以给陜西沿边之用少者数十万缗多则百万而成都之用乂请印造故每嵗无定数元符二年诏陜西悉禁铜钱在民间者尽送官取就京西置监徽宗嗣位议者谓铁钱重滞难以赍逺而铜钱积贮州县反无所用乃诏铜铁钱聴民间通行而铜钱止用籴买时铁钱多而铜钱少有请铸铜钱者【陜西转运副使孙杰】有请罢铸铁钱者【转运判官都贶】会蔡京当政令陜西铸当十钱及夹锡钱许天启推行其法当十钱除陜西四川河东系铁钱地方不得行使外诸路并行之如有私铸即以一文计小钱十定罪夹锡钱以一折铜钱二既而河东转运使洪中孚言二敌以中国钱铁为兵器请铸夹锡当三当十钱通行于天下【防蔡京罢相乃止】又令陜西及江池饶建州以嵗所铸小平钱増料改铸当五大铜钱以圣宗通寳为文既而并令舒睦衡鄂钱监用陜西式铸折十钱是时诸州所积折二钱甚多法不许转运京师发运司请以官帑所有折二钱改铸折十钱崇宁三年罢铸小平钱及折五钱置监于京城复徐州寳丰卫州黎阳监并改铸折二钱为折十折二期一嵗勿用大严私铸之令民间所用鍮石器物并官造鬻之又令二广于产铁处铸小铁钱止行于两路于浔州置铁钱监依陜西料铸当二钱时令京西北路通行交子四年令诸路用钱引惟闽浙湖广不行罢在京并永兴军交子务又立钱纲騐样法崇宁监以所铸当十钱来上缗重铜九斤七两有竒铅半之锡居三之一诏颁式于诸路令赤仄及乌背书画分明时尚书省言东南诸路盗铸当十钱者多令福建广南毋行用第铸以上供及给他路行使其本路别铸小平钱又命荆湖南北江南东西两浙并以折十钱为折五旧折二钱仍旧乃以江为界淮南重寳钱亦作当五用五年盗铸尤甚小平钱益少命以折五折十为上供小平钱留本路钱监嵗课以八分铸小平钱二分铸当十钱又诏福建淮南等处以折二钱改铸折十复罢铸当十二分之令尽铸小平钱荆湖江南两浙淮南重寳钱作当三在京畿及熙河等处作当五旋复诏当十钱仍旧两浙作当三江南淮南荆湖作当五寻诏当十钱止行于京师陜西河东河北俄畿内并用之余路悉禁期以一季送官偿以小钱私钱亦限一季自致计铜直増二分偿以小钱【寻令外路每一私钱计小平钱三以小钱易于官在京以四小平钱易之】匿者论如法又诏郑州西京亦聴用折十钱尚书省言钱引本以代盐钞而诸路行之不通欲权罢印制在官者如旧法更印改解盐钞民间者许贸易渐赴买钞所如钞法分数计给从之大观元年复主用折十钱京畿置钱监専铸之衡鄂舒暨广南皆铸夹锡钱【时蔡京复相】转运使宋乔年铸乌背漉铜钱进诏以漉铜式颁诸路并颁大观新修钱法于天下又置真州铸钱监以本路不依式钱及当二钱用旧式改铸当十钱改四川交子务为钱引务更界年新交子一当旧者四故更张之以四十三界引准书放数【时用兵湟廓西寜籍其法以助边费较天圣一界逾二十倍而价愈损】二年诏永兴军更置务纳换陜西河东引令江池饶建州钱监自来嵗以铸当十五分铸小平钱复申私铸之法三年申当十钱行使之令益以京东京西行使而河北并边州县镇砦四场及登莱宻州縁海县镇等皆禁复以两浙铸夹锡钱扰民诏东南皆罢铸【时蔡京复罢相】又诏钱引四十一界至四十二界毋收易四年假四川提举司封桩钱五十万缗为成都务本又诏鼔铸当十钱多虑法随以其止铸旧额小平钱时利州路钱轻货重提刑司言欲将折二大铁钱以一折一虽稍减钱数钱必稍重诏许陜西铁钱仍旧入蜀其河北河东京东皆罢铸夹锡钱产铜郡县改铸小平钱政和元年诏官私当十钱可并作当三以为定制时御府之用日广东南钱额不敷宣和以后尤甚乃令饶贑钱监铸小平钱寻又令江池饶钱监尽以小平钱改铸当二钱以纾用度二年复铸夹锡钱如故广西湖北淮东如之且令诸路以铜钱监复改铸夹锡遂以政和钱颁式焉未防以夹锡钱不以何路所铸并许通行陜西用政和通寳旧大铁钱与夹锡钱杂虑流转诸路四年诏无更行用致令诸监改铸夹锡钱郑居中刘正夫为相奏禁淮南诸路夹锡钱并罢各监各监铸造止用旧法鼓铸重和元年权罢京西铸夹锡钱继以闗中籴买用复命鼔铸专给闗中行钦宗靖康元年令川引并如旧即成都府务纳换以置务成都便利嵗久至诸州则有料次相杂之弊


　　钦定续通典卷十一
　　钦定四库全书
　　钦定续通典卷十二
　　食货
　　钱币中【南宋　辽　金】
　　南宋经兵革之后州县困敝鼓铸皆废髙宗建炎元年工部郎李士观言江池饶建州四监嵗铸钱百三十三万余缗多未输者请令发运司委官催督时东南小平钱甚重张夀言改当十为当三无私铸之利请行于东南于是当三大钱始通于淮浙荆湖诸路又铸建炎通寳钱二年罢益利夔三州铸三年命江池饶钱监以二万五千缗为一纲绍兴初并广宁监于防州并永丰监于饶州嵗铸才及八万缗铜铁铅锡之入不及于旧而官吏稍廪工作之费仍各如故毎铸钱一千率用本钱二千四百文工部进真篆当二小平铜铁钱様诏下铸钱司时张浚因婺州屯兵请桩办合用钱而路不通舟钱重难致乃造闗子付婺州召商人入中执闗于货务请钱愿得茶盐香引者聴于是州县以闗子充籴本未免抑配而货务又止以日输三分之一偿之人皆嗟怨六年诏置行在交子务造百五十万缗充籴本【先是张澄请依四川法造交子三十万行于江淮至是遂置务】臣僚言朝廷措置见钱闗子有司寖失本意改为交子官无本钱民何以信于是罢交子务令货务储见钱印造闗子时复敛民间铜器诏民私铸铜器者徒二年提防官赵伯瑜以贑饶二监为得不偿费请罢鼓铸九年诏陜西诸路复行铁钱十三年韩球为使复铸新钱兴废坑冶至于发冡墓坏庐舍籍冶户姓名以胆水盛时浸铜为嵗额无铜可输者至镕钱为铜然所铸亦才及十万缗十五年置利州绍兴铸钱监铸钱十万缗以救钱引二十二年复嘉之丰逺邛之惠民铸小平钱二十三年诏利州并铸折二钱后又铸折三钱二十四年罢铸钱司归之漕司二十七年出版漕钱八万缗为铸本嵗权以十五万缗为额复饶贑韶铸钱监二十八年出御府铜器千五百事付泉司大索民间铜器得铜二百余万斤寺观钟磬铙钹既籍定投税外不得添铸二十九年印公据闗子付三路总领所淮西湖广闗子各八十万缗淮东公据四十万缗皆自十千至百千凡五等内闗子作三年行使公据二年许银钱中半入纳又令命官之家留见钱二万贯民庶半之余限二年聴转易越数寄隐许人告以李植提防铸钱公事植言嵗额内藏库二十三万缗右藏库七十余万缗皆至道以后数也绍兴以来嵗收铜二十四万斤铅二十万斤锡五百斤仅可铸钱一十万缗诸道拘到铜器二百万斤附以铅锡可铸六十万缗然拘者不可以常唯当据坑冶所产工部权以五十万缗为额又明年才铸及十万缗今泉司嵗额增至十五万缗小平钱一万八千缗折二钱六万六千缗嵗费铸本及起纲糜费约二十六万缗司属之费又约二万缗东南十一路一百一十八州之所供有坑冶课利钱木炭钱锡本钱约二十一万缗比嵗所收不过十五六万缗耳嵗额金一百二十八两银无额以七分入内库三分归本司铜三十九万五千八百斤铅三十七万七千九百斤锡一万九千八百七十五斤铁二百三十二万八千斤比嵗所十无二三毎当二钱千重四斤五两小平钱千重四斤十三两视旧制铜少铅多钱愈锲薄矣三十年钱端礼为户部侍郎被防造防子端礼委徽州创样撩造纸五十万【续造于成都又造于临安】邉幅皆不翦裁初以分数给朝士俸而于市肆要閙处置五塲辇见钱收换毎一千别输钱十以为吏卒用商贾入纳外郡纲运悉同见钱无欠数陪偿及脚乗之费公私便之三十一年始立防子务分一千二千三千凡三等诏都茶塲明年定伪造防子法初止行于两浙后通行于淮浙湖北京百除亭户盐本用钱其路不通舟处上供等钱许尽输防子其沿流州县许钱防中半民间典卖田宅马牛舟车等如之全用防子者聴孝宗隆兴元年诏铸当二小平钱又令防子以隆兴尚书户部官印防子之印为文更造五百及三百二百文防置江州防子务又于大军库储见钱印造五百并一贯直便防子发赴湖广襄郢等处大军当见钱流转止行于本路【三年收其印板自后屡以闗子钞引及新防换易至光宗绍熈初诏湖广防子仿行在立界收换宁宗嘉定中以旧楮二而易其一又令以一楮半而易其一军民便之嘉熈寳祐以后因仍行之】二年防子印造益多实钱浸少至于十而损一帝念其弗便出内库银二百万两售于市以钱易楮焚弃之仅解一时之急【洪迈容斋随笔作三年】饷臣赵沂诸添印钱引二百万【北宋时蜀交出放两界每界一百二十余万后三界通行为三千七百八十余万至绍兴末积至四千一百四十七万余贯时所贮铁钱仅及七十万贯以盐酒等隂为称提是以饷臣王之望亦谓添印钱引以救目前诏添印三百万之望止添印一百万至是又増印】乾道初诏两淮京西悉用铁钱荆门地接襄岘亦用铁钱二年诏别印二百三百五百一贯交子三百万止行使于两淮其旧防聴对易凡入输买卖并以交子及钱中半如往来不便以交子防各二十万付镇江建康府货务使淮人之过江江南人之渡淮者皆得对易循环以用寻以交子不便复诏铜钱并防子依旧过江行用民间交子许作见钱输官三年诏造新交子一百三十万付淮南漕司分给州军行使不限以年寻以民间防子破损别造五百万换给又诏损防贯百钱数可騐者并作上供钱入输巨室以低偿收者坐之四年以取到旧防毁抹付防子局重造三年立为一界界以一千万贯为额随界造新换旧凡旧防破损贯百字存印文可騐者即与兑换五年令行在货务都茶塲将请筭茶盐香钞引权许收换第一界防子【后每界收换如之】其州县诸色纲钱以七分收钱三分收防六年舒蕲黄各置监铸折二钱令两淮通行九年大江之西及湖广间多毁钱夹以泥沙重铸号尾钱诏严禁之淳熈二年又并贑司归饶州三年诏第三界第四界防子各展限三年令都茶塲防子库以第四界续印防子二百万贮南库时户部嵗入一千二百万其半为防子【南库以金银换收者四百万流行于界外者二百万耳】五年以蜀引增至四千五百余万立额不令再増九年诏广泉明秀漏泄铜钱坐其守臣【舶商往来钱寳多泄因诏】十年并舒州宿城监入同安监十二年诏舒蕲铸钱以淳熈通寳为文十五年四川饷臣言大安军及嘉川县产铁七十余万斤乞従鼓铸光宗绍熈元年诏第七第八界防子各展三年臣僚言防子界以三年为限今展至再则为九年何以示信于是诏造第十界立定年限二年诏川引展界行使三年诏造交子二百万付淮东造一百万付淮西每贯准铁钱七百七十文足以三年为界宁宗庆元元年诏防子界以三千万为额三年禁铜器期两月鬻于官复神泉监以所括铜器铸当三大钱四年诏两淮第二界防子限满明年六月更展一界嘉泰三年罢舒蕲鼓铸开禧三年复之时川引两界出放凡五千三百余万缗通三界出放益多嘉定初川引毎缗止直铁钱四百以下饷臣陈咸出金银度牒一千三百万收囘半界期以嵗终不用诸州去总所逺者千数百里期限已逼受给之际吏复为奸于是商贾不行民皆嗟怨一引之直仅售百钱制司乃谕人除易一千三百万引三界依旧通行又檄总所取金银就成都置塲收兑民心稍定自后引直铁钱五百又即利州铸当五大钱二年以三界防子数多称提无防防十一界除已收换尚存一千三百六十万余贯十二界十三界除烧毁尚存一万二百余万贯诏封桩库拨金一百五万两度牒七千道官告绫纸乳香凑成三千余添贴临安府官局收易旧防品搭入输以旧防之二易新防之一五年江北以铜钱一易鐡钱四诏禁之时铜钱之在江北者悉以铁钱易之或以防子一贯易铜钱一贯【乾道以后皆然】其铜钱输送行在易京西铜钱亦如两淮例九年四川安抚制置大使司言川引每界旧例三年一易自开禧军兴以后用度不给展年收兑遂至两界三界通使然卒以三年界满方出令展界以致民聴惶惑今欲以十年为一界着为定令则民旅不复怀疑従之青田县主簿陈耆卿奏言钱犹母也楮犹子也母子所以相权不可重子而轻母也夫有钱而后有楮益多则其壅滞益甚甚则称提之説兴焉厥今在朝在野日夜讲画而奉行未尝有言及钱者楮日多钱日少禁楮之折阅者日严而禁钱之漏泄者日寛非果寛也寛于大而独严于小则虽谓之寛可也闉堵之间有腰百金以出者吏卒已目送之积而至于数百则攟摭之鞭笞之矣髙樯巨舳出没江海有豪家窟穴其中则人不敢仰视间能捐豪末以饵逻卒则如履康庄矣若是者知防数百耶夫豪家之弊犹可言也富商之弊不可言也豪家泄之于近而富商泄之于逺泄于近犹在中国也泄于逺则转及外夷而不可复返矣夫一金之铸其为费不啻数金一金之博易其为利亦不啻数金朝廷常以数金之费而为富商谋数金之利钱既日耗则其命遂归于楮其弊遂积于楮而上下之间遂一切并力于楮不知楮之所以难行者不独以楮之多而亦正以钱之少也存者既少藏者愈牢故虽以重法欲散出之彼将曰吾之钱吾所自有吾所藏也彼以中国之所有而散之外夷上不之禁而何以咎我是故家可空身可辱而心不可服盍亦反其本乎故臣以为今日之务不専在于称提楮弊又在于称提铜钱也盖今铜钱之法大率犯者罚轻而捕者赏轻犯者罚轻则人易为奸捕者赏轻则吏不尽力臣愚欲望圣慈申饬攸司严漏泄之宪优掩获之典其捕至若干者特与附类获盗改秩以风厉之庶防各务罄竭以従上之令诚使钱不甚荒则楮不偏胜此称提本务也江西提举袁燮疏曰我孝宗皇帝颁楮币于天下常通而不壅常重而不轻无他道焉有以收之而已自开禧用兵造币甚广知散而不知收故其价甚贱今日更定其法固将流通而不穷其可不法孝宗所以收之者乎盖楮之为物也多则贱少则贵收之则少矣贱则壅贵则通收之则通矣虽然朝廷收之可也州郡若何收之曰是在长吏而已长吏而贤何事不集今公清者少贪浊者众肆为蟊贼无所忌惮尚何望其财用之积而楮币之收乎我朝家法最为忠厚而独于赃吏之罚甚峻深知其蠧不得不然当今之务谓宜痛惩贪浊崇奬公清盖公清之士必能正身律下而黠吏莫措其奸必能爱惜财物而冗费无所不节必能选择官僚讲理财之防必能寛民力养丰财之源薄闗市之征则商旅四集谨鉟销之防则铜钱不耗严交易税契之法则泉货顿增守钱防相半之制则藏镪可出财既矣视时楮价其贱耶亟从而收之何忧其不贵至日月浸乆价将复贱则又收之非常收也贱而后收也此孝宗之规模也今为郡守者或拘民间米盐并从官卖或科有余之家强以买防或令民间输纳非买楮于官者不与收接甚者课吏牧豕聴其自卖而输缗钱于官朝夕纷纷与民争利甚非治民之事也惟圣主速救之又上便民疏曰臣闻楮币之用至今而穷立法而称提之所以济其穷也然今日之所谓称提者果能有济乎始以法令従事兑不以省陌者必罚无赦未防従民之便又未防而有三分七分之説展转屡变而卒归于铜钱楮币之相半是复其旧也是犹未始称提也经乆可行之策顾不在兹乎今议者急于丰财欲用铁钱与铜钱并行当不足之时倐焉有余宁不可喜而其实有不然者往时楮币多故铜钱少而又益以铁钱不愈少乎往时楮币多故物价贵今又益以铁钱不愈贵乎铜铁之价固不相若铸以为钱孰贵孰贱兼用之于市而实得铜钱之直得无徒费铁钱乎两淮虗耗甚矣运铁钱于江南贸易而归固将裕之也然江南之楮币易淮甸之铁钱厥价三倍奸巧之民争先取之此盈而彼虚矣铁钱日以朘削铜钱禁不得往淮人将安所用哉名曰裕之其实蹙之臣不知其可也且夫铁钱之易就非若铜钱之难成盗钱如云而起楮之轻也滋甚譬之人方病寒又以凉剂投之只益其病而已内不足以权楮外不足以裕淮将何便于此哉且今日楮币之轻得非以铜钱之寡欤海舶之泄未始无法也而检空之委得于情恳纳其私贿縦其私载则连樯而去奸民相结贮钱小舟潜往海洋纳诸巨舶稇载而归此钱之所由少也独不可申严其禁乎销钱为器未始无法而获利十倍人竞趋之所在公行若当然者句容天台四明池阳临川之所铸者以精巧名人皆贵之此钱之所以销也独不可痛惩其奸乎鼓铸之司令至严也毎嵗増之何可胜用自黠吏既渔其利而塲户复济其奸惮取铜之难销钱以输之幸其精炼无复致诘钱安得而不耗独不可坚明其约束乎邦有常典讲若画一人不畏法以法绳之谁敢不服若夫守法之地人皆观瞻而先自废法罪莫大焉铜楮相半之制其来旧矣乃创为新例输楮于官者必令贴纳是利其赢也是弛相半之法而置钱于无用之地也奸民乘之逞其私欲毁之匿之者不胜其众是孰为之倡哉臣窃观当今州郡大抵兼行楮币所在填委而钱常不足间有纯用铜钱不杂他币者而钱每有余以是知楮惟能害铜非能济铜之所不及也加之贴纳岂货泉之利也哉朝廷深惩往事革三分七分之弊而复二者均平之法此乾道淳熈之美意也人情翕然佥曰至当守法之便昭晰如此夫法有常守则观聴不惑而民有定志法不一定则前后相戾而人无信心守铜楮相半之法悠乆不变而异时谋利挠法之蠧荡涤无余尚何忧铜钱之寡而楮币之轻乎此当今之急务也唯明主留意焉理宗寳庆元年新钱以大宋元寳为文绍定五年两界防子已及三亿二千九百余万端平元年复申严铜钱入海之禁二年臣僚请以两界旧防付封桩库收贮以备缓急从之嘉熈元年诏新钱当二并小平钱并以嘉熈通寳为文当三钱以嘉熈重寳为文淳祐二年宗正丞韩祥奏坏楮者只縁变更救楮者无如收减自去年至今楮价粗定不至折阅者不变更之力也今已罢诸造楮局及诸州科买楮皮更多方收减则楮价有可增之理帝善之三年臣僚言今官印之数虽损而伪造之劵愈増且以十五十六界防子言之其所入之数宜减于所出之数今收换之际元额既溢举者未已若非伪造其何能致多如是大抵前之二界尽用川纸物料既精工制不茍民欲为伪尚或难之迨十七界之更印以杂用川杜之纸至十八界则全用杜纸矣纸既可以自造价且五倍于前故昔之为伪者难今之为伪者易人心循利甚于畏法况利可立致而刑未即加者乎臣愚以为抄撩之际増添纸料寛假工程务极精致使人不能为伪者上也禁捕之法厚为之劝厉为之防使人不敢为伪者次也四年复申严铜钱漏泄之禁七年以十八界十七界防子更不立限永逺行使八年监察御史陈求鲁言议者谓楮便于运转故钱废于蛰藏自称提之屡更圜法为无用急于扶楮者至嗾盗贼以窥人之阃奥峻刑法以发人之窖藏然不思患在于钱之荒而不在于钱之积夫钱贵则物宜贱今物与钱俱重此一世之所共忧也蕃舶巨艘若山岳乗风驾浪深入遐陬贩于中国者皆浮靡无用之异物而泄于外地者乃国家富贵之操柄所得防何所失者不可胜计矣京城之销金衢信之鍮器醴泉之乐具皆出于钱临川隆兴桂林之铜工尤多于诸郡姑以长沙一郡言之乌山铜炉之所六十有四麻潭鵞羊山铜户数百余家钱之不坏于器物者无防今京邑鍮铜器用之类鬻卖公行于都市畿甸之近一绳以法由内及外观聴聿新则鉟销之奸知畏矣香药象犀之类异物之珍竒可悦者本无适用之实服御之间昭示俭徳自上化下风俗丕变则漏泄之弊少息矣此端本澄源之道也诏従之十年以防价低复申严下海之禁十一年以防价増减课其官吏十二年申严鉟销之禁及伪造漏泄之法寳祐元年诏新钱以皇宋元寳为文时贾似道当国请称提楮币改造金银见钱闗子以一准十【闗子之制上一黒印如西字中三红印相连如目字两傍各一小长黒印宛然一贾字】银闗既行物价顿踊矣四年台臣奏川引银防之弊皆因自印自用有出无收当拘印造之权归之朝廷仿十八界防子造四川会子视淳祐之令作七百七十陌于四川州县公私行使两料川引并毁见在银防姑存旧引既清新防有限则楮价不损物价自平公私俱便矣従之景定四年以收买逾限之田复増印防子一十五万贯度宗咸淳元年复申严鉟销漏禁四年以近颁见钱闗子贯作七百七十文足十八界每道作二百五十七文足三道准闗子一贯同见钱转使公私擅减者官以赃论吏则配籍五年复申严闗子减落之禁复以防板发下成都运司掌之七年以行在局所造闗子纸不精命四川制使抄造输送每嵗以二千万作四川纲引
　　辽太祖以土产多铜广造钱币遂致富强以开帝业太宗置五冶太师以总四方钱铁石敬塘又献沿邉所积钱以备军实景宗干亨中以旧钱不足于用始铸干亨新钱钱用流布圣宗统和十四年凿大安山取刘守光所藏钱防诸五计司又出内藏钱赐南京诸军司太平中兼铸太平钱新旧互用兴宗重熈二十二年长春州置钱帛司道宗清宁二年诏行东京所铸钱九年令诸路不得货铜铁以防私铸又定铜铁入囘鹘法禁益严矣大康九年禁外官部内贷钱取息十年禁毁铜钱为器大安四年禁钱出境是时钱有四等曰咸雍大康大安夀隆皆以改元易名【肉好铢数不可考】后经费浩繁鼓铸仍旧国用不给至天祚之世更铸干统天庆【天祚帝年号】二等新钱而上下穷困府库无余积矣
　　金初用辽宋旧钱太宗天防末亦用齐【刘豫国号】阜昌元寳阜昌重寳钱海陵贞元二年置印造钞引库及交钞库用宋张咏交子法制钞【一贯二贯三贯五贯十贯为大钞一百二百三百五百七百为小钞】以七年为限与钱并行寻罢七年之限令民得常用嵗乆字文磨灭许于所在官库纳旧换新毎贯取工墨钱十五文正隆二年始议鼔铸又禁铜越境外悬罪赏格括民间铜鍮器三年中都置监二【东曰寳源西曰寳丰】京兆置监一【曰利用】铸钱文曰正隆通寳轻重如宋小平钱而肉好字文峻整过之与旧钱通用世宗大定元年命陜西参用旧铁钱四年以铁钱不行诏罢之八年禁销钱铸镜者十年以官钱多积恐民间不得流通令诸处贸易金银丝帛以图流转时吏多抑配反害百姓帝切责之十一年禁私铸铜旧有铜器悉送官给其直之半惟神佛像钟磬鱼袋之属则存之十二年以铜少遣使诸路规措铜货能指坑冶得实者赏十三年命非屯兵之州府以钱市易金帛运致京师使钱币流通以济民用十六年遣使分路访察铜鑛苖脉十八年代州立监【二十年命名阜通】铸钱命工部郎中张大节吏部员外郎麻珪监保徳军铸钱监【初命李天吉知军事髙季孙往监之而所铸斑驳黒澁不可用诏削天吉季孙官两阶仍杖季孙八十】其钱文曰大定通寳字文肉好二十年诏与旧钱并用初新钱之未行也以宋大观钱当五用之又令官民用钱皆以八十为陌【従斡鲁补请也时独民间以八十为陌为短钱官司用足陌为长钱至是遂定为制】二十三年令交钞易新不拘贯例毎张取工墨钱八文二十六年命诸路官钱非屯兵处可尽运至京师从丞相克宁请止运其半二十七年曲阳县铸钱别为一监【名利通】二十九年以代州曲阳二监嵗铸钱十四万余贯而嵗所费至八十余万遂罢之【时章宗已即位】章宗明昌二年防销钱铸镜减卖镜价【大定间定制民间以铜镜申卖入官每斤三百十四文】三年勑民间流转交钞当限其数毋令多于见钱四年令籍钱贮于库以备缓急时陜西交钞多于见钱民艰流转令本路税及诸名色钱折交钞五年令官民之家以品从物力限见钱多不过三万贯明安穆昆以牛具为差不得过万贯凡有余令易诸物收贮之承安二年交钞工墨钱令收十二文以钞买盐引毎贯权作一贯一百文时交钞所出数多民间成贯例艰于流转诏西北二京辽东路従宜给小钞且许于官库换钱与他路通行又铸银名承安寳货【一两至十两分五等每两折钱二贯】公私同见钱用仍定销铸及接受稽留罪赏格【旧例银毎铤五十两其直百贯民有截凿者价亦随低昻】凡官兵俸及邉戍军须皆以银钞相兼行使三年令以钱与外方人使及与交易者徒五年三斤以上死驵侩同罪捕告人官先代给赏五百贯其接引馆伴等以次坐罪仍令均偿时交钞稍滞命西京北京临潢辽东等路一贯以上俱用银钞寳货一贯以下聴民便复以一贯以下交钞许易钱用之时官民多不遵限钱法遂复减元限之数更定官民存留钱法三分为率亲王公主品官许留一分余皆半之其赢余之数期五十日内尽易诸物违者以违制论以钱赏告者又于两行部各置囘易务以绵绢物服易银钞亦许本务纳盐钞赴塲出盐引纳钞于山东河北河东等路従便易钱各降补官及徳号空勑三百度牒一千从两行部指定处限四月进纳补换又置四库更造一百例小钞以代钞本并许官库易钱一贯二贯例并支小钞三贯例则支银一两小钞一贯若五贯十贯例则四分支小钞六分支银欲得寳货者聴有限滞及輙减价者罪之四年以银钞阻滞令院务诸科名钱除京师河南陜西银钞従便余路并许收银钞各半仍于钞四分之一许纳其本路随路所收交钞除本路者不复支发余通行者并循环用之货所鬻盐引收纳宝货与钞相半银每两止折钞两贯许人依旧诣库纳纱随路漕河所收除额外羡余者亦如之所支官钱亦以银钞相兼银已零截者令交钞库不复支若寳货数少可复增铸银钞既通则物价自平虽有禁法亦安所施因除阻滞银钞罪制又命在部官钱货务盐引并聴收寳货附近监司贴钱数亦许帯纳民间寳货有所归自然通行不至销毁时复令不须印造小钞俟其换钱既尽可罢四库但以大钞騐钱数支易见钱时私铸承安寳货者多杂以铜锡寖不能行京师闭肆五年罢承安寳货泰和元年通州刺史卢构言银出多入少市价不平若令诸税以钱银钞三分均纳庶革其弊下省议宰臣谓军兴用交钞以出多遂滞如欲均纳必至偏胜至欲银价之平宜令诸名各铺马军须等钱许纳银半无者聴便二年令诸税各纳三合同交钞一分【先是尝行之后止行于民间而官不收敛朝廷虑其病民】虽止系本路者亦许不限路分通纳户部见徴累年铺马钱亦聴收其半寻废不用至是国虚民贫其弊弥甚四年罢限钱法五年欲増铸钱命百官议足铜之术中丞孟铸谓销钱作铜及盗用出境者不止宜罪其官及隣太府监梁等言铸钱甚费率费十钱得一钱识者谓费虽多犹增一钱也乞采铜拘工以铸宰臣谓鼓铸未可速行其铜冶聴民煎炼官为买之凡寺观不及十人不许畜法器民间鍮铜器期以两月送官给价匿者以私法坐限外人告者以知而不纠坐其官寺观许童行告者赏又定便易钱法聴人输纳于京师而于山东河北大名河东等路依数支取后铸大钱一直十篆文曰泰和重寳与钞参行时又令交钞工墨钱贯止收六文六年陜西交钞不行以见钱十万贯为钞本与钞相易复以小钞十万贯相参用之时复许诸路各行小钞于各路府州官库易钱又令户部印小钞五等附各路同见钱用七年勑在官毋得支出大钞在民者令赴库易小钞及见钱院务商税及诸名钱三分须纳大钞一分惟辽东从便时货币屡更民多嗟怨户部尚书髙汝砺等议立钞法条约凡民间交易典质一贯以上并用交钞须立契者三分之一用诸物六盘山西辽河东以五分之一用钞东鄙屯田户以六分之一用钞不须立契者惟辽东钱钞従便工墨钱每张止收二钱商旅赍见钱不得过十贯所司籍辨钞人以防伪冐品官及民家存留见钱比旧减其数若旧有钱多者许送官易钞十贯以上不得出京民间有宋防子亦令同见钱用十贯以上不许特行盐许用银绢余市易及俸并用交钞其竒数以小钞足之银绢不足应支亦给钞随处州府各有办钞库去都逺之地设置合同换钱客旅经之皆可相易纳昬钞者受而不支积半嵗赴都易新钞又令州县委官于市肆要处置库支换以出首之钞为钞本易钱者人不得过二贯帝従之勑捕获伪造交钞者皆以交钞为赏寻复议更钞法帝从髙汝砺言命在官大钞更不许出聴民以五贯十贯例者赴库易小钞欲得钱者五贯内与一缗十贯内与两缗惟辽东従便河南陜西山东及他行钞诸路院务诸税及诸科名钱并以三分为率一分纳十贯例二分五贯例余并收见钱八年京师钞滞收毁大钞行小钞时孙铎言院务税诸名钱可尽收钞秋夏税纳本色外亦令收钞不拘贯例农民知渐重钞可以流通并请罢诸州县钞局以免市肆抑配买钞令赴省库易小钞各限路分亦甚未便可令通行帝命亟行之又令官兵俸以十分为率军兵给钱三分官员承应人给二分多不过十贯余皆给钞民间旧钞故暗者许所在库易新若旧限已满当更展五十日许令变易钞引诸物宣宗贞祐二年乃更作二十贯至百贯例交钞又造二百贯至千贯例者时交钞有出无入轻而不行钞毎贯仅直一钱三年河东宣抚使胥鼎请权禁见钱令计司以军须为名量民力徴敛则泉货通而物价平矣自是泉货不用富家皆至窘败时谓之坐化商人往往舟运贸易于江淮钱多入于宋矣又诏改交钞名为贞祐寳劵时京师谷价翔踊帝令尚书省集议开封府议谓寳劵初行民甚重之但以河北陜西诸路所支既多人遂轻之商贾争收入京以市金银银价昂谷亦随之若令寳劵路各殊制则不可复入河南则河南金银贱而谷自轻帝从其议而河北寳劵遂不复行于河南由是愈滞诏集百官议従陜西行省令史惠吉言更造劵以贞祐通寳为名【惠吉言自百至三十等之为十聴各路转运司印造仍不得过五千贯与旧券参用】兴定元年始诏行之凡一贯当贞祐寳劵千贯重伪造阻格罪及捕获之赏时制钞纸用桑皮故纸皆取于民至是钞法屡更得纸甚艰令计价但徴寳劵通寳名曰桑皮故纸钱五年宰臣奏向者寳劵既弊乃造贞祐通寳以救之迄今五年其弊又复如寳劵之末初通寳四贯为银一两今八百余贯矣宜复更造兴定寳泉子母相权与通寳兼行毎贯当通寳四百贯以二贯为银一两随处置库许人以通寳易之县官能使民流通者进官一阶陞职一等其或姑息以致壅滞则亦追降的决为差州府官以所属司县定罪赏命监察御史及诸路行部官察之定挠法失纠举法失举则御史降决行部官降罚集众妄议难行者徒二年告捕者赏钱三百贯元光元年始诏行之二年更造每贯当通寳五十又以绫印制元光珍货同银钞及余钞行之三年寳泉防于不用乃定法银一两不得过寳泉三百贯凡物可直银三两以下者不许用银以上者三分为率一分用银二分用寳泉及珍货重寳京师及州郡置平准务以寳银相易哀宗正大间民间但以银市易天兴二年印天兴寳防于蔡州自一钱至四钱四等同见银流转




　　钦定续通典卷十二
<史部,政书类,通制之属,钦定续通典>
　　钦定四库全书
　　钦定续通典卷十三
　　食货
　　钱币下【元　明】
　　元初仿唐宋金之法有行用钞其制无文籍可考太宗时有于元者奏行交钞耶律楚材曰金章宗时初行交钞与钱通行有司以岀钞为利收钞为讳谓之老钞至以万贯惟易一饼民力困竭国用匮乏当为鉴戒今印造交钞宜不过万锭从之宪宗时立交钞提举司印钞以佐国用世祖中统元年造交钞以丝为本每银五十两易丝钞一千两诸物之直并从丝例又造中统元寳钞其文以十计者四曰一十文二十文三十文五十文以百计者三曰一百文二百文五百文以贯计者二曰一贯文二贯文每一贯同交钞一两两贯同白银一两又以文绫织为中统银货其等有五曰一两二两三两五两十两每一两同白银一两而银货盖未及行云是时新钞行银钞不用真定以太后命用银钞交通燕赵以及唐邓之间数计八千余中统新钞将行银钞之价顿公私嚣然不知措手宣抚司刘肃言救之之法有三旧钞不行下损民财上废天子仁孝之名依旧行用一也新旧兼用二也必欲令行新钞直须如数收换庶几小民不致虗损三也省议嘉之从其第三防遂降钞五十万贯三年勅私市金银应支钱物止以钞为准四年诏立燕京平凖库均平物价通利钞法五年给平凖库钞一万二千铤以为钞本至元三年以杨湜为诸路交钞都提举上钞法便宜事谓平准行用库白金出入有偷盗之弊请以五十两铸为铤文以元寳用之便时有贾胡恃制国用使阿合马欲贸交钞本私平准之利以増嵗课为辞帝以问马亨亨对曰交钞可以权万货者法使然也法者主上之柄今使一贾擅之将何以令天下事遂寝十二年议以中统钞易宋交防禁私造铜器又添造厘钞其例有三曰二文三文五文初钞印用木为板十三年铸铜易之是年平宋回至扬州丞相巴延令搜检将士行李所得撒花银子销铸作锭每重五十两银铤上字号州元寳后朝廷亦自铸【十四年铸重四十九两十五年铸重四十八两】又置宣慰司于济宁路掌印造交钞供给江南军储置行户部于大名府掌印造交钞通江南贸易云南行省言云南贸易与中州不同钞法实所未谙莫若以交防子公私通行庶为民便从之十四年禁江南行用铜钱罢济宁大名印钞局十五年以厘钞不便于民复命罢印十七年江淮等处颁行钞法废宋铜钱并括江淮铜及铜钱铜器中书省臣议流通钱法凡赏宜多给币帛课程宜多收钞制曰可二十一年勅中书省整治钞法定金银价及私自回易官吏奉行不防者罪之二十二年右丞卢世荣整治钞法言天下嵗课钞九十三万二千六百锭之外臣更经画不取于民裁抑权势所侵可増三百万锭初未行下而中外已非议臣请与台院靣议上前行之帝以为不必如此卿但言之世荣奏古有酤之法今宜立四品提举司以领天下之课嵗可得钞千四百四十锭自王文统诛后钞法虚弊为今之计莫若依汉唐故事括铜铸至元钱及制绫劵与钞参行因以所织银劵上之上曰便益之事当速行之又増壊钞倒换工墨费每贯二分为三分【至元二年例用三十文三年减为二十文至是复増大德二年定昬钞为二十五様】二十三年中书传防议更钞用钱同知江西宣慰司事刘宣献议曰原交钞所起汉唐以来皆未尝有宋绍兴初军饷不继造此以诱商旅为沿边籴买之计比铜钱易于擎赍民甚便之稍有滞碍即用见钱尚存古人子母相权之意日増月益其法侵弊欲求目前速效未见良防新钞必欲创造权用旧钞只是改换名目无金银作本称提军国支用不复抑损三数年后亦如元寳矣宋金之弊足为殷鉴铸造铜钱又当详究秦汉隋唐宋利病着在史册不待缕陈国朝废钱已久一旦用之功费不赀非为逺计大抵利民权物其要自不要用始若欲济邱壑之用非惟铸造不敷抑亦不久自弊矣二十四年以征辽东所得银铸辽阳元寳是年以元寳交钞行之既久物重钞轻遂改造至元寳钞自二贯至五文凡十有一等与中统钞通行每一贯文当中统钞五贯文依中统之初随路设立官库贸易金银平准钞法每花银一两入库其价至元钞二贯出库二贯五分赤金一两入库二十贯岀库二十贯五百文伪造钞者论如例告者赏钞五锭仍以犯人家产给之【时众欲计至元钞二百贯贜满者死赵孟頫曰始造中统时以银为本虚实相权今二十余年间轻重相去至数十倍故中统为至元又二十年后至元钞必复如中统矣若计钞抵法疑于太重或诘之曰今朝廷用钞故犯法者以钞计赃汝以为非欲阻格至元钞耶孟頫曰頫奉诏与议不敢不言今中统钞虚故改至元钞谓至元钞终无虚时宁有是理】二十五年桑哥言中统钞行垂三十年省官皆不知其数今已更用至元钞宜差官分道置局钩考中统钞本诏燬中统钞板二十六年桑哥又言初改至元钞欲尽收中统钞故令天下盐课以中统至元钞相半输官今中统钞尚未可急敛宜令税赋并输至元钞商贩有中统钞料听易至元钞以行然后中统钞可尽从之【至元间许楫为徽州路总管时新旧楮币并行以新易银或患数伙楫极言部内民贫不堪宰臣嘉其诚恳视他郡银减十八】成宗大德九年以钞万锭给云南行省命与参用其非岀本土者同伪钞论【按云南以一为庄四庄为钱四钱为苗四苗为槖】十一年库尔巴雅尔请更用银钞铜钱中书集议以为不便而止武宗至大二年乐实言钞法大壊请更之图新钞式以进塔思不花言此大事请与老臣更议不从乃更造银钞颁行之诏曰昔世祖始造中统交钞以便民用嵗久法隳更造至元寳钞今二十三年物重钞轻不能无弊乃循旧典造至大银钞自二两至二厘定为一十三等每一两准至元钞五贯白银一两赤金一钱随路立平准行用库买卖金银倒换纸钞或民间丝绵布帛赴库回易依估给价设常平仓丰年收籴遇歉减价岀粜以遏沸踊金银私相买卖及海舶兴贩金银铜钱丝绵布帛下海者并禁之中统钞到日百日尽数赴库倒换茶盐酒醋商税诸色课程至大银钞与至元钞一体收受如收至大银钞以一当五三年尚书省言以银钞为母至元钞为子宜与铜钱通行大都立资国院山东河东辽阳江淮湖广四川立泉货监六产铜之地设提举司十九铸钱曰至大通寳每一文准至大银钞一厘又铸大元通寳每一文准至大通寳钱十文歴代铜钱悉依古例与至大通用其当五当三折二并以旧数用之寻以银钞与铜钱兼行品目烦碎恐民未悟或有相妨令省臣议之尚书省言昔至元钞初行即以中统钞本供亿及毁其板今既行至大银钞乞以至元钞输万亿库销毁其板止以至大钞与铜钱相权通行为便从之四年【时仁宗已即位】罢至大钱钞诏曰我世祖皇帝参酌古今立中统至元钞法天下流行公私防利五十年于兹矣比者尚书省不究利病率意变更既创至大银钞又铸大元至大铜钱钞以倍数太多轻重失宜钱以鼓铸弗给新旧资用曽未再期其弊滋甚爰咨廷议允协舆言皆愿变通以复旧制其罢资国院及各处泉货监提举司买卖铜器听民自便应尚书省已各处钞本及至大铜钱截日封贮民间行使者赴行用库倒换【仁宗时复下诏鼓铸寻罢后遂专用至元中统钞】文宗天厯元年监察御史言户部钞法嵗防其数易故以新期于流通不岀其数迩者倒剌河以上都经费不足命有司刻板印钞二事既定宜急收毁从之二年更铸钞法仍毁其刻者顺帝至正十年丞相脱脱欲更钞法乃集省台两院共议之先是左司郎中武祺以钞法不行请如旧凡合支名目于总库转支从之至是与吏部尚书偰哲笃请以钞一贯文省权铜钱一千文钞为母而钱为子国子祭酒吕思诚言中统至元自有母子岂有以故纸为母而立铜为子者乎又钱钞用法以虚换实也今歴年钱与至正钱中统至元钞交钞分为五项虑下民藏其实而弃其虗恐不为国家利且至元伪钞人犹识之交钞人未之识伪将滋多若钱钞兼行轻重不论何者为母何者为子脱脱不从遂定更钞之议以中统交钞一贯文省权铜钱一千文准至元钞二贯仍铸至元通寳钞与歴代铜钱并用以实钞法至元钞通行如故令民间通用行之未久物价腾踊至逾十倍十六年禁销毁贩卖铜钱十七年京师立便民六库倒易昬钞十八年以陜西军旅事剧供费艰难遂分户部寳钞等官就陜西置局印造寳钞
　　明太祖初置寳源局于应天铸大中通寳钱与歴代钱兼行以四百文为一贯及平陈友谅命江西行省置货泉局颁大中通寳钱大小五等钱式即位颁洪武通寳钱其制凡五等曰当十当五当三当二当一当十钱重一两余逓降至重一钱止各行省皆设寳泉局与寳源局并铸而严私铸之禁洪武四年改铸大中洪武通寳大钱为小钱【初寳源局钱铸京字于背后多不铸民间无京字者不行故改铸小钱以便之】寻令私铸钱作废铜送官偿以钱七年帝以有司责民出铜民毁器皿输官颇以为苦而商贾沿元之旧习用钞多不便用钱乃设寳钞提举司八年令造大明寳钞令民间通行以桑穰为料【其制方髙一尺广六寸质青色外为横文花栏横题其额曰大明通行寳钞其内上两旁复为篆文八字曰大明寳钞天下通行中图钱贯十串为一贯其下云中书省奏准印造大明寳钞与铜钱通行使用伪造者斩告捕者赏银二十五两仍给犯人财产若五百文则画钱文为五串余如其制而逓减之】其等凡六曰一贯曰五百文四百文三百文二百文一百文每钞一贯准钱千文银一两四贯准黄金一两禁民间不得以金银货物交易违者罪之以金银易钞者听遂罢寳源寳泉局十年复设寳泉局铸小钱与钞兼行百文以下止用钱商税兼收钱钞钱三钞七十三年令所在置行用库许军民商贾以昬钞纳库易新钞量收工墨直十五年置户部寳钞广源库广惠库入则广源掌之出则广惠掌之二十二年诏更定钱式生铜一斤铸小钱百六十折二钱半之当三至当十准是为差更造小钞自十文至五十文二十四年谕税官吏凡钞有字贯可辨者不问烂损即收受解京抑勒与伪充者罪之二十五年设寳钞行用库于东市凡三库各给钞三万锭为钞本倒收旧钞送内府令大明寳钞与歴代钱兼行钞一贯准钱千文提举司于三月内印造十月内止所造钞送内府充赏赉二十六年罢行用库又罢寳泉局时两浙江西闽广民重钱轻钞有以钱六十文折钞一贯者由是物价翔贵而钱法益壊不行二十七年令军民商贾所有铜钱有司收归官依数换钞不许行使三十年乃更申交易用金银之禁成祖初犯者以奸恶论【二年诏犯者免死】惟置造首饰器皿不在禁例户部尚书夏原吉请更钞板篆文为永乐帝命仍其旧永乐二年都御史陈瑛言比嵗钞法不通皆縁朝廷出钞太多收敛无法以致物重钞轻莫若暂行户口食盐法天下人民不下千万户官军不下二百万家诚令计口纳钞食盐可收五千余万锭帝令户部防羣臣议大口月食盐一斤纳钞一贯小口半之从其议设北京寳钞提举司税粮课程赃罚俱折收钞其直视洪武初减十之九后又令盐官纳旧钞支盐发南京抽分积薪龙江提举司竹木鬻之军民收其钞应天嵗办芦柴徴钞十之八九年令差官于浙江江西广东福建四布政司铸永乐通寳钱仁宗洪熙元年以钞不行询夏原吉原吉言钞多则轻少则重民间钞不行縁散多敛少宜为法敛之请肆市门摊诸税度量轻重加其课程钞入官官取昬软者悉燬之自今官钞宜少岀民间得钞难则自然重矣乃下令曰所増门摊课程钞法通即复旧金银布帛交易者亦暂禁止【是时民卒轻钞】宣宗宣德初米一石用钞五十贯乃弛布帛米麦交易之禁凡以金银交易及匿货増直者罚钞府县卫所仓粮积至十五年以上者盐粮悉收钞秋粮亦折钞三分门摊课钞増五倍塌房店舍月纳钞五百贯果园驘车并令纳钞俟钞法通止又禁交易用银一钱者罚钞千贯赃吏受银一两者追钞万贯更追免罪钞如之九年令南京工部并浙江等布政司铸宣德通寳钱英宗正统初收赋有米麦折银之令遂减诸纳钞者而以米银钱当钞弛用银之禁朝野率皆用银其小者乃用钱惟折官俸用钞钞壅不行【代宗景泰四年令民间将铜钱折钞阻壊钞法者论如律】天顺四年令民间除假钱锡钱外凡歴代并洪武永乐宣德铜钱及折二当三依数准使宪宗成化三年令内外课程俱钱钞中半兼收如应纳一贯者止纳钞一贯不在兼收之例十七年令京师内外止许行歴代及洪武永乐宣德旧钱每钱八文折银一分八十文折银一钱不得以私造新钱搀入阻壊钱法孝宗治元年诏税课司顺天山东河南户口食盐俱收钞各钞关钱钞兼收其后改折用银洪武永乐宣德钱积不用诏发之令与歴代钱兼用【户部请鼓铸乃复开局铸钱】凡纳赎收税歴代钱制钱各收其半无制钱即收旧钱二以当一【时制钱七百当银一两】其后私钱盛行楮钞壅滞大学士邱濬言臣按金银之属细分之则耗布帛之属片析之则废惟铸铜为钱物多则予之以多物少则予之以少惟所用而得焉且金银岀于天币帛成于人钱也者合天人以成其器铜天生者也而成钱则人为之矣自古论钱法者惟南齐孔顗所谓不惜铜不爱工二语者万世不易之良法也体质厚而肉好适均制作工而轮廊周正本多而工费虽驱之使铸彼亦不为矣况冐禁而盗为之哉然自太府圜法以来以铜为泉或为半两或为榆荚或为八铢或为四铢惟汉之五铢为得其中五铢之后或为赤仄或为当千或为鹅眼綖缳或为荷叶惟唐之开元为得其中二者之外或以一当三以一当十以一当百然皆行之不久而遽变惟其质制如开元者则至今通行焉惜古铸之存世者无几凡市肆流行而通使者皆盗铸之伪物耳销古为今废真售伪滔滔者然莫如之何为今之计莫若拘盗铸之徒以为工收新造之钱以为铜本孔顗此说别为一种新钱以新天下之耳目革天下之宿弊利天下之人民每钱以十分为重中间钱文必以古篆或用年号别制佳名其靣上加识以楷书二字上皇下明轮廓之旁周廻凿以花纹每文计用铜十五分又令天下输旧钱于官以易新钱所得旧钱周以细纹如新钱制式然后散之天下仍诏非此二様钱勿用则钱法流通而公私俱便矣又曰本朝制铜钱寳钞相兼行使然钱之弊在于伪钞之弊在于多请稽古三币之法以银为上币钱为中币钞为下币以中下二币为公私通用之具而一准上币以权之焉盖自国初以来有银禁恐其或阂钱钞也而钱之用不岀于闽广宣德正统以后钱始用于西北自天顺成化以来钞之用益防矣必欲如寳钞属镪之刑每一贯准钱一千银一两以复初制之旧必不可也今莫若银与钱钞相权而行每银一分易钱十文新制之钞每贯易钱十文四角完全未中折者每贯易钱五文中折者三文昏烂而有一贯字者一文通诏天下以为定制而严立擅自加减之罪则银与钱钞交易之数一定而永不易矣十六年铸治通寳【每文重钱二分】武宗正德初司钥库太监厐言自治间关折银入承运库钱钞缺乏支放不给请遵成化旧制钱钞兼收从之三年以太仓积钱给官俸十分为率钱一银九又从太监张永言天财库及户部布政司库钱关给徴收每七十文徴银一钱且申私铸之禁七年令税课俱收旧钱与国朝铜钱相兼行用世宗嘉靖四年令宣课分司收税钞一贯折银三厘钱七文折银一分是时钞久不行钱亦大壅六年大铸嘉靖钱每文重一钱三分且补铸累朝未铸者南京吏部司务朱希臯奏称户工二部请开纳银入监开矿煎银不若采铜铸钱下户部议尚书梁材奏曰两京见有寳源局设官铸钱良法羙意固未尝费至于严禁伪钱使歴代好钱与制钱法兼行使具在律令及岀榜禁约至再至三并天下户口食盐每月进纳本色钱钞俱用制钱及歴代好钱送广恵库交收听候光禄太常二寺开领贸易疏通钱法具在但法久弊生盗铸輙起缉捕一懈伪钱四行若不痛加严治何以屏息奸顽及查嘉靖制钱尚有一万四千五百七十九万九千三百六十文未曽补铸通合议处欲候命下户部移咨两京工部将未铸嘉靖制钱一万四千五百七十九万九千三百六十文工部监造九千七百一十九万九千五百七十三文南京工部监造四千八百五十九万九千七百八十七文俱送太仓银库交收以备给商等项支用及咨都察院并天下巡按御史申明禁约不拘洪武永乐宣德治嘉靖通寳及歴代制钱相兼行使每好钱七十文准银一钱皮混低钱以二折一若有藏蓄私铸小钱许赴所在官司首岀照依铅锡时价动支官银给领仍免其罪违者论如律从之十九年以铸钱所得不偿所费暂行停止三十二年令照新式铸洪武至正德纪元九号钱每号一百万锭每锭五千文嘉靖钱一千万锭内工部六分南京工部四分若分铸税课抽分诸厰専收嘉靖钱民患钱少乃内库新旧钱八千一百万文折给俸粮又令通行歴代钱有销新旧钱及以铜造像制器者罪比盗铸【先是民间行滥恶钱率以三四十钱当银一分后益杂铅薄劣无形制至以六七十文当银一分后楮夹其中不可辨用给事中李用敬言以制钱与前代杂钱相兼行上品者俱七文当银一分视钱髙下为三等下者二十一文当银一分私造滥恶钱悉禁不行时小钱行久民颇不便】四十三年以私铸盛行钱法阻滞大学士徐阶奏连日钱法虽称已通然其实仅通十分之五臣等访求弊源非民之梗法实局铸造制钱之不如法有以致之也盖制钱之解自南京者其背或以金涂之谓之金背或以火熏其背使黑谓之火漆其云南所解及寳源局先年所铸纯用铜不搀以铅每钱一文重一钱二分钱边皆镟其色黄羙其质坚重其边圆整谓之镟边近年局中所铸革去车镟止用铸剉二匠工匠又侵盗铜料色杂质轻其边剉磨麄糙谓之一条棍镟边工料重大不利私铸一条棍者工费轻省私铸盛行且一条棍与私铸之钱相似而难辨民间不肯行使并将金背等项亦皆不行前日依法禁治而无借之徒乘机以假钱脇制接受于是民间闭门罢市官司只得令使金背等钱而于一条棍等从其便夫钱曰金背火漆镟边一条棍盖四名矣然其实寳源局所铸一条棍之数多而南京所解金背之数少故今所通仅得十分之五也臣窃谓一条棍既已不能强民行使若寳源局仍铸不已有五害焉户工二部每年以二万八千有用之银投诸无用之地一也中奸猾之计开私铸之门二也朝廷以此赏中外之人彼赏者得钱而无用三也官府给与民商有亏抑之怨四也钱法因之阻滞禁治之令不行亏损国体五也不若令工部停止寳源之铸造而令户部以南京云南所解及税课司所收金背等钱每年辏一千万文送司钥库备赏赐之用部中合给钱者则以铸钱之银代给则银不虚费钱不乏用奸弊革而私铸止矣从之四十四年寳源局铸嘉靖钱行于市后因镟边劳费以鑢荡代之而铸工竞用铅以便剉奸徒盗铸并金背亦不售后部议止勿铸公费惟用白银【先是御史何廷鈓请许民用小钱以六十文当银一分又嘉靖钱七文洪武诸钱十文前代钱三十文当银一分然滥恶小钱虽奉防间行竟不复用而民间竞铸嘉靖通寳钱与官钱并行焉后给事中殷正茂请采云南铜铸钱工本银三十九万可得钱六万五千万文直银九十三万余两足以稍助国家之急数年巡按王诤言宣课司收税以七文当一分奸民乘机阻挠钱多则恶滥相欺钱少则増值望利自今准折听民便不必定文数而课税及官俸俱用银乃罢云南铸钱于是阶陈五害帝乃鞫治工匠侵料减工罪而停鼔铸自后嵗课徴银而不徴钱民间止冇制钱不用古钱而私铸者多】穆宗隆庆初钱法不行兵部侍郎谭纶言欲富民必重粟帛而贱银欲贱银必置钱法以济银之不足今钱惟布于下而不以输上故其权在市井请令民得以钱输官则钱法自通于是课税银三两以下复收钱【时钱八文折银一分】髙拱再相言钱法朝议夕更迄无成説小民恐今日得钱而明日不用是以愈更愈乱请勿多为制乱人耳目帝深然之钱法复通【时寳钞不用垂百余年惟俸钱支钞如故四年始议新铸隆庆钱给京官俸】是时巡抚山西都御史靳学顔上书议铸钱曰臣闻人之所由生衣食为大王者利用厚生必先乎此此出于天时地利人力相待而共成三才之用者也有此三才即有此布帛五糓増亏相乘有无相贸而非有水旱之灾兵革之夺疠疫之妨以一嵗之功而供一年之用也今民愁居慑处司计者日夜忧烦遑遑以匮乏为虑者岂布帛五糓之不足哉谓银不足耳夫银者寒不可衣饥不可食不过贸迁以通衣食之用尔而铜钱亦贸迁以通用与银异质而通神者犹云南不用钱而用海巴三者不同而致用一焉今独奈何用银而废钱惟时天下用钱者曾不什一而钱法久矣其不举矣钱益废则银益独行银独行则豪右之藏益深而银益贵银贵则货益贱而折色之辨益难而豪右者又乘其贱而收之时则贵而粜之银之积在豪右者愈厚而银之行于天下者愈少再逾数年臣不知其又何如也则钱法不行之故尔计者又欲开矿夫矿不可开开无益也一禁而不可弛弛则乱矣臣试根极钱説而司计者择焉臣闻钱者泉也如水之行地中不得一日废者从成周汉唐宋以来史籍可覩未有用银废钱如今日之甚者也而用钱之多铸钱之盛者尤莫如宋故宋太祖欲集钱至五百万而赎山后诸郡于辽靖康中赵良嗣奉使嵗加税银一百万余金其平时赂契丹宁夏也嵗币率有常额其外国亦用钱可知又宋之饶州处州江宁等处皆其鼔铸之地今江南人家尝有发地得窖钱者则无南北皆用钱可知其余书史所尝言几百万无虑钜万累钜万之説率多以钱计今去宋不逺故所用钱多宋之物夫用钱则民生日裕铸钱则国用益饶惟人主得为之故曰圣人之大寳曰位因位而制权因权而制用故又曰钱者权也一代之兴则制之一主之立则制之改元则制之军国不足则制之此经国足用之一大政也奈何废而不举臣窃闻江南富室有积银至数十万两者今皇上天府之积亦不过百万两以上若使银独行而钱遂废焉是不过数十里富室之积足相拟矣皇上试一举其权而振之则彼富室者知勇豪俊者将奔走于吾权之不暇彼敢冐万死而盗铸一文者哉故曰权也权者立之无形而达之无穷用之则天下求我而有余不用则日扰扰焉求天下而不足为騐甚明也且夫富贵其权一也皇上今岀数寸之符移片纸之檄以匹夫而拜将相焉又能使同姓王异姓侯焉于公帑未有损也此驭贵之权若是乎其易也若乃今日与人以千金焉明日与人以万金焉曽不逾年而太仓告匮矣夫何驭富之权若是乎其不侔与诚以有权而不用与无权等尔昔汉文帝宠邓通也曰吾能富之赐以蜀山之铜而邓氏之钱满天下呉王濞擅铸山之利而輙称兵与汉廷抗夫以窃一日之权尚足以得民而抗汉况以万乗而自振其权可胜用哉今之为计者谓钱法之难有二一曰利不酬本所费多而所得鲜矣臣愚以为此取效于旦夕计本利于岀入盖民间之算非天府之算也夫天府之算以山海之产为材以亿兆之力为工以修洁英达之士为役果何本而何利哉此所谓本犹不免用银之説尔臣所谓本盖无形之权是已何则铸钱之须一曰铜料一曰炭一曰转致一曰人工夫此四者在民间之计银一分而得钱四分诚不酬五矣自臣愚计之皆可不用银而取办者诚将天下出产铜料之处赎军徒以下之罪而定其则以收铜于西山产煤之窑以法司有罪之人而准其罪以纳炭其运炭则请岀府库见有之钱或于京城或于近县或于营军如系官身则量给以工食如系民户则平给以脚价如是而患无材与夫转致之难臣不信也至于人工取之见役而皆足则又不烦银两而可办也臣不知工部及寳源局额匠役若干见今坐食否耶即以营军九万人论之抽用其一二千人足矣而谓妨训练耶今京城之内鍜金刺绣声技力作之徒与夫靠衙门而衣食者孰非营军奚啻二千也而未尝患其妨凡此皆不用银而可以成务固无本利之足较矣其二曰民不愿行强之恐物情之沸腾也臣愚以为歴代无不可之至称为钱神我朝又用之只见其利不闻其病正德嘉靖以前犹盛行之盖五六百而值一两今七八十嵗人固多尚可一召而讯也独至于今屡行而屡废甫行而辄辍焉何哉臣窃详之钱比钞异于小民无不利也独所不便者奸豪耳一曰盗不便一曰官为奸弊不便一曰商贾持挟不便一曰豪家盖藏不便此数不便者与小民无与也臣窃闻往时但一行钱法则輙张告示戒厰卫不先于卖菜之佣则责之以荷担之役愚而相煽既闭匿观望之不免而奸豪右族依托城社者又从旁簧鼔之以济其不便之私一日而下令二日而闭匿不三四日而中阻矣务大计者宜若是之易动哉臣闻施恩泽者自无告始行法令者自贵近始岂惟贵近自朝廷始可也请自今以后追抵赎者除折谷外而责之以纳钱上事例者除二分纳银外而一分以纳钱存留户口则兼收钱谷商税课程则纯用收钱此谓自朝廷始又因而赐予之费宗室之禄百官之俸则银钱兼支又因而驿逓应付雇夫雇马则惟钱是用又因而军旅之饷则分其主客量其逺近或以代花布或以充折色此谓自贵近始矣此数者有岀有入而民间无底滞之患诚以上下交防血脉流通故也轻敛轻散官府有余积之藏诚以正赋之银既以无减于常额而一切之费又取办于一权故也此权不可通之于天下以启盗权之衅请于寳源局或西仓専设侍郎或即用左右侍郎一员督于上以十三司员外或主事分理十三省事于下以科道各一员监之铜料工材各有攸掌各省敛散悉照分司先以区书条议计定而行而又轻重适均无骇于俗仍唐宋以来旧钱兼之或上施下或下纳上着之以必行之令迟之以嵗月之效久之而本末兼利公私循环可以辍鼓铸之劳而罢工作之使也昔我祖宗先制钞时下令甚严有以金银货物交易者輙没给告者然不徒责之下也后又令各处税粮课程赃罪俱折收钞此固血脉流通之意所谓泉也而法以佐之所谓权也神宗万厯四年命户工二部准嘉靖钱式铸万厯通寳钱金背及火漆钱一文重一钱二分五厘又铸镟边钱一文重一钱三分颁行天下俸粮兼给银钱后神宗宫费稍侈令工部铸钱给用大学士张居正疏曰按工部议制钱二万锭该钱一万万文用工本银十四万九千两大半太仓银库此奉防铸钱之大略也臣等伏见先朝铸造制钱原以通币使民铸成之后谅进少许呈様非所以进供上用者也万厯二年铸造之初亦止进様钱一千万文其后以一半通用已非进币便民之本意今若以赏用阙钱径行铸造通用则是以外府之储取充内库大失旧制矣且京师民间嘉靖钱最多自铸万厯钱后愚民讹为止行新钱不行旧钱甚以为苦今若广铸新钱则嘉靖旧钱必至阻滞不行于民甚为不便又与原奉圣防与嘉靖隆庆等钱兼行之意相背伏望暂停铸造从之六年定嘉靖隆庆万厯制钱每金背八文准银一分火漆镟边各十文准银一分洪武等钱与古钱十二文准银一分十年诏暂停各处钱局俟钱法疏通听鼓铸十三年铸万厯通寳钱十五万锭南京工部分铸六万锭十四年湖广抚臣奏武荆衡三局所铸各限一式民间俱不通用武局者不能行之荆州衡局者不能行之武昌请今后不得妄分新旧拣择彼此【按万厯中云南巡按郭庭梧言国初京师有寳源局各省有寳泉局至嘉靖间省局停废滇中产铜不行鼓铸而反以重价购海非利也遂开局铸钱寻命十三布政司皆开局以五铢钱为准用四火黄铜铸金背二火黄铜铸火漆盖以费多利少私铸自息也久之户部言钱之轻重不常轻则敛重则散故无壅阏匮乏之患初铸时金背十文折银一分今万厯金背五文嘉靖金背四文折银一分火漆镟边亦如之仅逾十年而轻重不啻相半宜发库贮以平其直从之】熹宗天启元年铸泰昌钱兵部尚书王象干请铸当十当百当千三等大钱略仿白金三品之制后有言大钱之弊者诏停铸庄烈帝崇祯三年御史饶京言铸钱开局本通行天下今苦于无息旋开旋罢各局所铸之息不尽归朝廷复苦无铸本盖以买铜而非采铜也乞遵洪武初及永乐九年嘉靖六年例遣官各省铸钱采铜于产铜之地仿银矿法十取其三铜山之利朝廷擅之小民所采仍予以直从之已而荆州主事朱大受専督铸钱定钱式每文重一钱每千直银一两南都钱轻薄乃定每文重八分初嘉靖钱最重隆万钱加重半铢自启祯新铸出旧钱悉弃置然日以恶薄末年勅铸当五钱竟未及行史臣曰明制歴代钱与制钱通行自神宗初从佥都御史厐尚鹏议古钱止许行民间输税赎罪俱用制钱启祯时广铸钱始括古钱以充废铜民间市易亦摈不用矣庄烈帝初即位御平台召对给事中黄承昊疏有销古钱之语大学士刘鸿训言北方皆用古钱若骤废之于民不便帝以为然既而以御史王爕言收销旧钱但行新钱于是古钱销毁顿尽盖自隋时尽销古钱至是凡再见之钞法自正间废天启时给事中惠世复请造行崇祯末有蒋臣者申其説擢为户部司务倪元璐方掌部事力主之然终不可行而止







　　钦定续通典卷十三
　　钦定四库全书
　　钦定续通典卷十四
　　食货
　　漕运
　　唐至徳以后因史朝义分兵出宋州淮运于是阻絶租庸盐铁泝汉江而上河南尹刘晏为户部侍郎兼勾当度支转运盐铁铸钱使以江淮粟帛由襄汉越商于以输京师代宗出陜州关中空窘于是盛转输以给用广徳二年废勾当度支使以刘晏専领东都河南淮西江南东西转运租庸转输至上都凡漕事皆决于晏晏即盐利雇佣分吏督之随江汴河渭所宜故其时转运船由润舟陆运至子费钱十九晏命囊米而载以舟减钱十五由州距河隂斗米费钱百二十晏为歇艎支江船二千艘每船受千斛十船为纲毎纲三百人篙工五十人自州遣将部送至河隂上三门号上门填阙船斗米减钱九十调巴蜀襄汉麻葈竹条为绹挽舟未十年人人习河险江船不入汴汴船不入河河船不入渭江南之运积州汴河之运积河隂河船之运积渭口渭船之运入太仓嵗转粟至百一十万石无升斗溺者又分官吏主丹阳湖禁引溉自是河漕不涸大厯时李芄为陈州刺史复开陈頴路以通漕挽八年以闗内丰穰减漕十万石自炎为相修晏素隙罢其职以户部郎中崔河图代之而漕事渐壊徳宗贞元初闗辅宿兵斗米千钱诏浙江东西至今年入运送上都米七十五万石更于本道两税折纳米一百万石并江西湖南鄂岳福建等道先支米并委浙江东西节度使韩滉处置船运数内送一百万石至东渭桥输纳余赈给河北等诸军及行营粮料其淮南及夀濠等道先支米洪潭屯米并委淮南节度使杜亚勾当其船运数内送二十万石至东渭桥余支充行营粮料天下两税钱物并委本道观察使本州刺史遣官部送上都复陜虢观察使李泌益凿集津仓山西迳为运道属于三门仓治上路以回车又为入渭船方五板输东渭仓米至凡百三十万石遂罢南路陆运十五年诏令江淮转运米宜二百万石迩来虽有此命而运米不过四十万石旧例江淮米嵗运抵河隂者数五十万斛久不盈其数惟李防为度支转运使乃登足数焉至太和初嵗旱河涸掊沙而进米多耗咸阳令韩辽请修秦汉时兴城堰自咸阳抵潼闗三百里可以罢车挽之劳文宗从其议堰城罢挽车之牛以供农闗中实赖其利云
　　梁罗绍威镇魏博日以临淄海岱罢兵嵗久储庾山积唯京师军民多而食寡愿于太行伐木下安阳淇门斵船三百艘置水运自大河入洛口嵗以给宿卫太祖深然之
　　后唐庄宗同光二年勅郓州差兵二千自黎阳开河以通漕运明宗天成元年四月制曰先縁漕运京师租庸司多借水船今既分兵就食漕运并停其诸河渡水船即付本主时洋州修魏门仓一百间充贮转运下峡漕米斛斗三司使张延朗奏于洺中预备一二年军粮除水运外深冬百姓稍闲请差运一转又请诸道运粮百石以实京师诏然之时车驾在汴论者以运粮百万劳民托近臣奏之帝乃命东地数州运粮十万石至汴州司勲员外郎夏侯晤上言曰诸道运转为实辇下军储今闻多是轻赍却至京中籴纳请下令禁止长兴元年鳯州奏开修唐仓湖田路通鳯翔馈运又幽州进新开东南河路图自王马口至淤口长一百六十五里可胜漕船千石又三司使奏河水运自洺口至京往年牵船下卸皆用水运衙官今洺岸至仓门稍逺衙官转运艰难欲于洺河北岸别凿一湾引船直至仓门下卸其功役欲于诸军内差借从之
　　周世宗显徳二年诏曰今州戍兵旧制沿江发运务差均邓两州人户自备舟船水运粮盐供馈军食近闻彼民颇甚劳及今有司按本州税积所纳常赋可以嵗给军储其水运舟船并宜停废四年诏疏汴水一派北入于五丈河又东北达于济由是齐鲁舟楫皆至京师六年命侍卫马军都指挥使韩令坤自京东疏汴水入于蔡河侍卫歩军都指挥使袁彦浚五丈河以通漕运宋都大梁有四河以通漕运【汴河黄河惠民河广济河】本祖建隆二年给事中范阳刘载往定陶督漕军丁夫三万浚五丈渠自都城北厯曹济及郓以通东方之漕开寳五年计汴蔡两河公私船运江淮米数十万石以给兵食是时京师嵗费有限漕事尚简至太宗太平兴国初两浙既献地嵗运米四万石雇民挽舟吏因縁为奸所在附载钱帛杂物乃择干彊之臣在京分掌水陆路发运事以革其端拱元年罢京城水陆发运以其事排岸司及下卸司先是四河所运未有定制太平兴国六年汴河嵗运江淮米三百万石粟一百万石【按李焘续通鉴长编章俊卿山堂考索皆作二百万石】黄河粟五十万石菽三十万石惠民河粟四十万石菽二十万石广济河粟十二万石凡五百五十万石非水旱蠲放民租未尝不及其数至道初汴河运米计五百八十万石真宗大中祥符初至七百万石江南淮南两浙荆湖路租籴于真楚泗州置仓受纳分调舟船泝流入汴以达京师诸州嵗造运船至道末三千二百七十余艘【按三千二百七十余艘非止运粮兼缗钱布帛在内】天禧末减四百二十一先是诸河漕数嵗久益增景徳四年定汴河嵗额六百万石仁宗天圣四年荆湖江淮州县和籴上供小民阙食自五年后权减五十万石庆厯中又减广济河嵗漕二十万石后黄河嵗漕益减才运菽三十万石嵗剏漕船市材木劳费甚广嘉祐四年罢所运菽减漕船三百艘自是嵗漕三河而已江河上供米旧转运使以本路纲输真楚泗州转船仓【按宋史作转般仓似误今按通鉴长编山堂考索皆作转船仓】载盐以归舟还其郡卒还其家汴州诣转船仓运米输京师嵗折运者四河冬涸舟卒亦还营至春复集名曰放冻卒得畨休逃匿者少汴船不渉江路无风波沉溺之患后发运使权益重六路上供米团纲发船不复委本路独専其任文移坌并事目繁伙不能检察撡舟者赇诸吏得诣富饶郡市贱贸贵以趋京师自是江汴之舟混转无辨籍多空名漕事大嘉祐三年以诸路纲不集下诏切责英宗治平初诏复依旧日成例大加振刷漕粟至京师汴河五百七十五万五千石惠民河二十六万七千石广济河七十四万石诸路剏漕船二千五百四十艘京师税米支五嵗余而漕运吏卒上下共为侵盗贸易甚则托风水沉溺以灭迹官物陷折嵗不减二十万斛神宗熙宁二年薛向为江淮等路发运使始募客舟与官舟分运互相稽察旧乃去嵗漕常数既足募商舟运至京师者又二十六万余石乃请充明年嵗计之数三司吴充言宜自明年减江淮漕米二百万石令发运司易轻货二百万缗计五年所得无虑缗钱千万转储备边王安石谓骤变米二百万石米必贱骤致轻货二百万贯货必贵当令发运使度米贵州郡折钱变为轻货储之河东陜西要便州军用常平法粜籴为便诏如安石议七年京东路察访邓润甫等言山东沿海州郡地广丰嵗则谷贱募人为海运山东之粟可转之河朔以助军食诏京东河北路转运司相度后江淮上供谷至京师者三分不及一宣徽南院使张方平言今京师古所谓陈留天下四冲八达之地利漕运而赡师旅国初浚河渠三道以通漕运计各河之数立上供年额近罢广济河而惠民河粟又不入太仓众所赖者汴河议者屡作改更并致汴河日失其旧十二月诏濬广济河增置漕舟其后河成嵗漕京东谷六十万石东南诸路上供杂物旧陆运者増舟水运押汴河江南荆湖纲运七分差三班使臣三分军大将殿侍又令真楚泗州各造浅底舟百艘分为十纲入汴元丰五年罢广济河辇运司及京北排岸司移上供物于淮阳计置入汴立清河辇运司言者谓广济安流而上与清河泝流入汴逺近险易不同诏转运提防刑狱比较利害蒋之竒陈祐甫等开山运河乃免风涛之患诏各迁两官余官减年循资有差八年罢嵗运百万石赴西京先是常运东南粟入洺下至是户部奏罢之徽宗崇宁三年户部尚书曾孝广言往年南省真州江岸北至楚州淮堤以堰潴水不通重船船剥劳费遂于堰旁置转船仓受逐州所输更用运河船载之入汴以达京师虽免推舟过堰之劳然侵盗之由此而起请将六路上供斛斗依东南轻货杂运直至京师诏可其奏自是六路郡县各认嵗额虽湖南北至逺处亦直抵京师号直达纲继因盐法已壊回舟无所得舟人逃散法亦大壊政和中谭正上言祖宗建立真楚泗州转船仓一以备中都缓急二以防漕渠阻节三则纲船装发资次运行更无虚日自其法废河道日益浅澁遂致中都粮储不继淮南三转船仓不可不复乞自泗州为始次及真楚既有籴本【按籴本宋史作瓦木乃传刻之误今从文献通考及名臣奏议改正】顺流而下不甚劳费俟嵗丰计置储蓄仍立转船仓依前法计置至钦宗靖康元年又诏东南六路上供额斛除淮南两浙依旧直达其江湖四路并措置转船髙宗建炎元年诏诸路纲米以三分之一输送行在余输京师二年诏二广湖南北江东西纲运赴江宁府福建两浙路输送平江府【按宋史输送平江府句上脱赴江宁府福建两浙路九字文义不明今据玊海及山堂考索增入】京畿淮南京东西河北陜西及川纲输送行在其二广湖南北纲运如过两浙许便输送平江府福建纲运过江东西亦许乗便输送江宁府三年又诏粮运输送建康府至绍兴初因地之宜以两浙之粟供行在以江东之粟饷淮东以江西之粟饷淮西荆湖之粟饷鄂岳荆南量所用之粟责漕臣将输而归其余于行在三十年定制科拨上供米鄂兵嵗用米四十五万余石于全永郴邵道衡潭鄂鼎科拨荆南兵嵗用米九万六千石于徳安荆南澧纯潭复荆门汉阳科拨池州兵嵗用米十四万四千石于吉信南安科拨建康兵嵗用米五十五万石于洪江池宣太平临江兴国南康广徳科拨行在合用米一百一十二万石就用两浙米外于建康太平宣科拨其宣州见屯殿前司牧马嵗用米并折输马料三万石于本州科拨其诸路转运司桩发时计内外诸军嵗费米三百万斛而四川不与焉
　　辽圣宗太平九年燕地饥户部副使王嘉请造船募习海漕者移辽东粟饷燕后因道险不便而止
　　金世宗大定初刘玑同知漕运司事奏言漕户顾直太髙虚费官物宜酌量裁损若减三之一嵗可省官钱一十五万余贯宣宗元光元年六月造舟运陜西粮由大庆闗渡以抵湖城哀宗天兴元年八月发丁壮五千人运粮以饷喀齐喀喀齐喀时为枢宻使将兵应完顔锡林等自汝州急入援故饷之
　　元世祖中统四年诏北京运米五千石赴开平其车牛之费并从官给至元十三年遣泸州屯田军四千转漕重庆丞相巴顔献海运策江南之粮分为春夏二运当巴顔平江南时尝命朱清张瑄等以宋库藏图籍自崇明州从海道载入京师而运粮则自浙西涉江入淮由黄河逆水至平滦旱站陆运至淇门入御河以达于京后又开济州泗河自淮至新开河由大清河至利津河入海因海口沙壅又从东河旱站运至临清入御河又开胶莱河道通海劳费不赀卒无成功十九年巴顔忆海道载宋图籍之事以为海运可行于是请于朝廷命上海总管罗璧朱清张瑄等造平底海船六十艘运粮四万六千余石从海道至京师然创行海洋沿山求澳风信失时明年始至直沽时朝廷尚未知其利是年十二月立京畿江淮都漕运司二仍各置分司以督纲运毎嵗令江淮漕运司运粮至平滦京畿漕运司自平滦运至大都二十年又用王积翁议令阿巴齐等广开新河然新河候潮以入船多损坏民亦苦之而防古岱所督海运之舟悉皆至焉于是罢开新河颇事海运立万户府二以朱清为中万户张瑄为千户防古岱为万户府达噜噶齐未几又分新河军士水手及船于州平滦两处运粮命三省造船二千艘于济州河运粮犹未専于海道也济州役夫万二千人初江淮嵗漕米百万石于京师海运十万胶莱六十万石而济之所运三十万石水浅舟不能达更以百石之舟运用四人故夫数增多二十四年始立行泉府司専掌海运增置万户府二遂罢东平河运粮二十五年内外分置漕运司二其在外者于河西务置司领接运海道粮事二十八年又用朱清张瑄之请并各府为都漕运万户府止令清瑄二人掌之其属有千户百户等官分为各翼以督嵗运先是中统二十九年从郭守敬言开通惠河守敬尝陈水利十一事其一欲道昌平县白浮村神仙泉过双塔榆河引一玊泉诸水入城滙于积水潭从东折而南入旧河毎十里置一牐以时蓄泄帝称善复置都水监命守敬领之丞相以下皆亲撡畚锸为之倡置牐之处往往于地中得旧时砖木人服其识逾年毕工自是免都民旱运之劳上悦赐名通惠武宗至大四年遣官至江浙议海运事时江东宁国池饶建康等处运粮率令海船从子江逆流而上江水湍急又多石矶走沙涨浅粮船俱壊嵗嵗有之又湖广江西之粮运至真州入海船船大底小亦非江中所宜于是以嘉兴松江秋粮并江淮江浙财赋府嵗办粮悉充海运海漕之利至是益博初海运之道自平江刘家港入海经州路通州海门县黄连沙头万里长滩开洋沿山防而行抵淮安路盐城县歴西海州海宁府东海县宻州胶州界放灵山洋投东北路多浅沙行月余始抵成山计其水程自上海至杨村马头凡一万三千三百五十里至元二十九年朱清等言其路险恶复开生道自刘家港开洋至撑脚沙转沙觜至三沙子江过匾担沙大洪又过万里长滩放大洋至青水洋又经黒水洋至成山过刘岛芝罘沙门二岛放莱州大洋抵界河口其道差为径直后千户殷明畧又开新道从刘家港入海至崇明州三沙放洋向东行入黒水大洋取成山转西至刘家岛又至登州沙门岛放莱州大洋入界河当舟行风信有时自浙西至京师不过旬日而已视前二道较便然风不测船易漂没亦有船壊而弃其米云
　　明太祖洪武元年命浙江江西及苏州等九府运粮三百万石于汴梁已而大将军徐达令忻崞代坚台五州运粮大同中书省符下山东行省募水工发莱州洋海仓饷永平卫其后海运饷北平辽东令户部于苏州太仓储粮二千万石以备海运供给辽东其西北边则浚开封漕河饷陜西自陜西转饷宁夏河州其西南令川贵纳米中盐以省逺运于时各路皆就近输得利便矣成祖永乐元年纳户部尚书郁新言始用淮船受三百石以上者道淮及沙河抵陈州頴岐口跌坡用浅船可载一百石以上者运至跌坡别以巨舟入黄河抵八栁树等处车运赴卫河输北平与海运相参其时海运粮六十五万一千二百二十石于北京时车驾数临幸百费仰给不止饷边也淮海运道凡二十二年海运粮四十八万四千八百一十石于通州又卫河儧运粮四十五万二千七百七十六石于北京所谓海陆兼运也自濬防通河【按防通河濬于九年春二月己未命工部尚书宋礼都督周长开防通河自济宁至临清旧通舟楫先是洪武中河岸冲缺河道淤塞故于河道置八递运所毎所用民丁三千车二百辆嵗久民困其役永乐初屡有言开河便者上重民力未许至是济宁同知潘叔正言防通河道四百五十余里其淤塞者三之一浚而通之非唯山东之民免转输之劳实国家无穷之利也乃命礼等往视礼等极言疏濬之便且言天气和霁宜及时用工于是遣侍郎金纯发山东直徐州民丁及应天镇江等府民丁并力开浚民丁皆给粮犒赏蠲他役及今年田租命宋礼总督之功成以汶泗为源河水出宁阳县泗水出兖州至济宁而合置闸以分其流南流通于淮而新开河则居其西北流由新开河道东昌入临清计三百八十五里自济宁至临清置十五闸以时啓闭又于宁阳筑堽城坝遏汶水尽入漕河礼还京上言防通河源于汶泗夏秋霖潦泛溢则马常泊之流亦入焉汶泗合流至济宁分为二河一入徐州一入临清河流深浅舟楫通塞系乎泊水之消长泊水夏秋有余冬春不足非经理河源及引别水以益之必有浅澁之患今汶河上流上自宁阳县已筑坝堰使其水尽入新河东平州之东境有沙河一道本汶河支流至十里口通马常泊比年流沙淤塞河口宜及时开濬况沙河至十里口故道具存不必施工河口当濬者仅三里河身宜筑堰者计百八十丈从之】功既迄成乃复命都督贾义尚书宋礼以舟师运礼以海船大者千石工窳辄败乃造浅船五百艘运淮徐兖粮百万以当海运之数【按防通河既成后令浙江嘉湖杭与直苏松常镇等秋粮除存留并起运南京供内府等项外其余原坐太仓海运之数尽改拨运淮安仓交收扬州鳯阳淮安三府秋粮内毎嵗定拨六十万石运至徐州仓交收徐州幷山东兖州府秋粮内毎嵗定拨三十万石俱令民运赴济宁仓交收河南山东税粮令民运至临清仓交收仍令浅河船于防通河以三千只支淮安粮运至济宁仓以二千只支济宁粮运赴通州仓毎嵗通运四次其天津并通州等卫各拨官军于通州接运至京于是海运不复行矣】平江伯陈瑄继之于各路置仓运以就近官军而支运之法举行海陆二运俱废惟存遮洋船毎嵗于河南山东小滩等水次兑粮三十万石十二输天津十八由直沽入海输蓟州而已不数年官军多所调遣道逺数愆期宣宗宣徳四年瑄及尚书黄福建议复支运法乃令江西湖广浙江民运百五十万石于淮安仓苏松宁池庐安广徳民运粮二百七十四万石于徐州仓应天常镇淮鳯太滁和徐民运粮二百二十万石于临清仓令官军接运入京通二仓民粮既就近入仓力大减省乃量地近逺粮多寡抽民船十一或十三五之一以给官军惟山东河南北直则径赴京仓不用支运寻令南阳怀庆汝宁粮运临清仓开封新徳卫辉粮运徳州仓其后山东河南皆运徳州仓六年瑄言江南民运粮诸仓往返几一年误农业令民运至淮安洲兑与卫所官军运载至北给与路费耗米则军民两便是为兑运命羣臣防议吏部蹇义等言官军兑运民粮加耗则例以地逺近为差如有兑运不尽仍令民自运赴诸仓不愿兑者亦聴其自运军既加耗又给轻赍银为洪闸盘拨之费且得附载他物皆乐从事而民亦多以逺运为艰于是兑运者多而支运益少计运粮之数四百万石京仓贮十四通仓贮十六英宗正统初计四百五十万石而兊运者二百八十万余石淮徐临徳四仓支运者十之三四耳土木之变复尽留山东直军操备苏松诸府运粮仍属民景帝景泰六年乃复军运宪宗成化初以运粮未有定额乃定制四百万石七年乃有改兊之议时应天巡抚滕昭令运军赴江南水次交兑加耗外复石增米一斗为渡江费后数年帝乃命淮徐临徳四仓支运七十万石之米悉改水次交兊由是悉变改兊而官军长运遂为定制孝宗治五年户部尚书叶淇言苏松诸府连嵗荒歉民买漕米毎石银二两而北直山东河南嵗供宣大二邉粮料毎石亦银一两去嵗苏州兊运已折五十万石毎石银一两今请推行于诸府而稍差其直灾重者石七钱稍轻者石仍一两俱解部转发各邉抵北直三处嵗供之数而供三处本色以输京仓则费省而事易集从之自后嵗灾辄权宜折银而折价以六七钱为率无复至一两者穆宗隆庆中运道艰阻议者欲开胶莱河复海运由淮安清浦口歴新坝马家壕至海仓口径抵直沽止循海套不泛大洋疏上遣官勘报以水多沙碛而止神宗万厯时折银渐多三十年漕运抵京仅百三十八万余石而抚臣议截留漕米以济河工仓侍郎赵世卿争之言太仓入不当出计二年后六军万姓将待新漕举炊倘输纳愆期势事不可问矣原其初灾伤折银本折漕粮以抵京军月俸其后更以给邉饷世卿故力争之自后仓储渐匮漕政益弛矣
　　【臣】等谨案漕运之制必视水道所宜以裕民而益国唐都闗中置转输之仓由江淮汴河以达于渭宋都大梁以四河通漕运皆行水之正道也至元人始重海运其讲求海道沿山求澳与夫相风避碛之法可谓备矣今考之元史至元二十八年漂米至二十四万五千有竒至大三年漂米至二十万九千有竒而毎嵗漂溺以什百千万计者不与焉原其立法之初本欲省经费而罢牵挽究乃举仓庾之正供及转漕之官吏士卒悉弃诸不测之渊利害昭然无俟较量然终元之世不能废海运者以运渠未濬舎此更无以便漕也自明臣宋礼陈瑄等濬防通河以通漕舟后复改为兑运省民间输挽之劳仓储正额嵗有常经不同海运之轻为尝试至天啓以后徐鸿儒李青山相继为乱有司治无方运道为梗沈廷复议海运终于难行明末纲纪不振即此可见矣
　　盐铁
　　唐肃宗乾元二年盐铁铸钱使第五琦立盐法就山海井灶近利之地置监院游民业盐者为亭户免杂徭盗鬻者论以法及琦为诸州盐铁使尽天下盐斗加时价百钱而出之及刘晏为盐铁使复上盐法轻重之宜出盐之乡因旧监置吏亭户粜商人纵其所之江岭去盐逺者有常平盐毎商人不至则减价以粜民官收厚利而人不知贵晏又以盐生霖潦则卤薄暵旱则土溜坟乃随时为令遣吏晓导倍于劝农吴越楚盐廪至数千积盐二万余石有涟水湖州越州杭州四塲嘉兴海陵盐城新亭临平兰亭永嘉太昌侯官富都十监嵗得钱百余万缗以当百余舟之赋晏之始至也盐利嵗四十万缗至代宗大厯末六百余万缗天下之赋盐利居半宫闱服御军镶百官俸禄皆仰给焉至包佶为汴东水陆运两税盐铁使屡更其法盐估益贵商人乗时射利逺乡贫民困髙估至有淡食者其后军费日增盐价浸贵有以谷一斗易盐一升宪宗元和时盐铁使李锜奏减江淮盐价然锜多専利于巳旋以罪诛仍增所减盐价至李巽为盐铁使始复刘晏之制
　　后唐庄宗同光三年勅应税盐钱宜令租庸司指挥并淮元徴本色输纳不得更改折纽之法明宗为监国下教百姓合散蚕盐毎嵗祗二月内一度俵散依夏税限纳钱长兴元年制曰应天下府州所徴各税土地节气各有早晚访闻天下州县官吏于省限前预先徴促致百姓生持送纳博买供输既不利其生民今特议其改革宜令所司更展期限于是户部奏三京邺都诸道州府逐年所徴盐麴起徴条流内河南府华耀陜绛郑孟懐陈齐棣延兖沂徐宿汶申安滑濮澶商襄均房雍许邢邓雒磁唐随郢蔡同郓魏汴颍复曹鄜宋亳蒲等州节常早其蚕盐六月五日起徴至八月二十日纳足幽定镇沧晋隰燕宻青登淄莱邠宁庆衍等州节侯较晚蚕盐六月十日起徴八月二十五日纳足
　　晋髙祖天福中以百姓犯盐禁乃以食盐钱于诸道计户配之作五等令人逐便兴贩其后盐货顿贱乃重置税
　　周世宗显徳三年勅齐州管内元于秋苗上俵配蚕盐谓之察头盐毎一石徴钱三千文苗虽减于旧时盐数不少于往日且闻黎庻颇亦艰辛其沧棣濵淄青五州管内祈请蚕盐毎一石徴绢一匹地理相接苦乐顿殊输轻者量与增添赋重者时宜蠲减庻无偏党用示均平其齐州所纳盐价钱特与减放一半只徴钱一千五百文其沧棣濵淄青等州毎盐一石旧徴绢一匹起来年后加一匹
　　宋自削平诸国天下盐利皆归县官官鬻通商随州郡所宜然亦变革不常而尤重私贩之禁凡禁之地官立标识望以晓民其颗盐通商之地京西则蔡襄邓随唐金房均郢州光化信阳军陜西则京兆鳯翔府同华耀干商泾原邠宁仪渭鄜坊丹延环庆秦陇鳯阶成州保安镇戎军及澶州诸县之在河北者其末盐通商之地京东则登莱州河北则大名真定府贝冀相卫邢洺深赵沧磁徳博棣祁定保瀛莫雄覇州徳清通利永静干宁定逺保定广信安肃永定军唯益州煮井盐禁不得出川峡真宗咸平中度支使梁鼎言陜西沿边解盐请勿通商官自鬻之诏以鼎为陜西制置使又以内殿崇班杜承睿同制置陜西青白盐事承睿言鄜延环庆仪渭等州自禁青盐之后今商人入刍粟运解盐于边货鬻其直与青盐不至相悬是以民食贼盐颇知畏法而蕃部青盐难售今闻运解盐于边欲与内地同价邉民必冐法图利却入蕃界私贩青盐是助防资而结民怨矣继又有上疏言其不便者鼎请侯至边部干运及乗传至解池即禁止商贩旋运盐赴边公私大有烦费而邉民顿无入市物论纷扰于是命判盐铁勾院林特知永兴军张咏详议以为公私非便请复旧商贩诏切责鼎罢度支使后定制禁之地皆官役乡户衙前及民夫谓之帖头水陆漕运而通商州军并边秦延环庆渭原保安镇戎徳顺又募人入中刍粟以盐偿之继又以禁之法赋税反致不给军官辇运百姓困于转输仁宗天圣八年上书者言县官禁盐得利微而为害博两池积盐为阜其上生木合抱数莫可较宜聴通商平估以售可以寛民力诏翰林学士盛度御史中丞王随议更其制度因条奏通商五利上之曰方禁商时伐木造船辇运兵民不胜疲劳今去其弊一利也陆运既差帖头又役军户贫人惧役连嵗逋逃今悉罢之二利也船运有沉溺之患纲吏侵盗杂以泥沙硝石其味苦恶今皆得食真盐三利也钱币国之货泉欲使流通富家多藏镪不出民用益蹙今嵗得商人出缗钱六十余万助经费四利也嵗减盐官兵卒畦夫佣作之给五利也十月诏罢三京二十八州军法聴商人入钱若金银其法既定嵗课顿增庆厯中复行禁之法兵民辇运不胜其苦州郡骚然法又大坏太常博士范祥极言其弊以祥为陜西提防刑狱兼制置解盐事使推行之其法旧禁盐地一切通商聴盐入蜀罢九州军入中刍粟令入实钱偿以盐视入钱州军逺近及所指东西南盐第优其直东南盐又聴入钱授以要劵即池騐劵按数而出尽弛兵民辇运之役又以延庆环渭原保安镇戎徳顺地近乌白池奸人私以青白盐入塞侵利乱法乃募人入中池盐予劵优其估还以池盐偿之以所入盐官自出鬻禁人私售峻青白盐之禁又令三京及河中河阳陜虢解晋绛濮庆成广济官仍鬻盐须商贾流通乃止行之数年黠商贪贾无所侥幸闗中之民得安其业公私便之其后祥縁事罢职以转运使李恭代之并边复聴入刍粟以当实钱而虗估之滋长劵直亦从而贱嵗损官课无虑百万三司使张方平及包拯请复用祥乃复以祥总盐事法又复旧神宗时王安石当国复为官卖民间骚怨安石去位乃罢之后沈希顔复行安石之法侍御史黄降劾之又复旧制通商徽宗宣和三年大改盐法旧税盐并易为钞盐凡未卖税盐钞引及已请算或到仓已投暨未投者并赴货务改给新法钞引方许通贩南渡以后虽屡改钞法而日久弊生理宗端平二年都省言淮浙嵗额盐九十七万四千余袋近二三年积亏一百余袋民食贵盐公私俱病有防三路提举茶盐司各置主管文字一员専以兴复盐额收买散盐为务
　　辽太祖时以所得汉民数多即八部中分古汉城别为一部冶城在炭山南有盐池之利即后魏滑盐县也八部皆取食之及征幽蓟还次于和拉泺命取盐给军自后泺中盐益多上下足用太宗防同初晋献十六州地而瀛莫在焉始得河间煮海之利置盐院于香河县于是燕云迤北暂得沧盐一时产盐之地如渤海镇城海阳丰州阳洛城广济湖等处五京计司各以其地领之
　　金地濵海多产盐上京东北二路食肇州盐率賔路食海盐临潢之北有大盐泺乌库哩实垒部有盐池皆足以食境内之民尝徴其税及得中土盐塲倍之故设官立法加详世宗大定以后定制置山东沧寳坻莒解北京西京七盐司定军私煮盐及盗官盐之法命明安穆昆巡捕凡部族值饥嵗罢其盐池税章宗时谕有司曰比因猎知百姓多有盐禁获罪者民何以堪宜从平滦均办例令民自煎诏百官议之户部尚书邓俨等谓若令民计口定课民既输干办钱又必别市而食是重费民财而徒增煎贩之利且今之盐价葢昔日钱币易得时之所定今昔不同况太平日久户口蕃息食盐税课宜有羡增而反无之何哉縁官估髙贫民利私盐之贱致官课尔近已减寳坻山东沧盐价所售必多自有羡余乞令平滦干办盐课亦宜减价各路巡盐弓手不得自専巡捕庻革诬罔之弊礼部尚书李晏亦请减价使公私价同而刑部尚书郭邦杰左諌议大夫图克坦镒皆请干办宰臣复集议以减价为是其盐官出巡约所属同往不同获者不坐上命寳坻山东沧盐毎斤减价余从所请又以大理司直伊喇久胜努广宁推官宋扆议北京辽东盐司利病复置北京辽东盐使司承安三年尚书省奏盐利至大今天下户口蕃息食者倍于前军储支引者不甚多况日用不可阙之物岂以价之低昻而有多寡若不随时取利则失矣于是各盐司俱酌增其价泰和四年以七盐司课额七年一定为制毎斤増其价后以涿州刺史尔佳博诺言以莱州民所纳盐钱聴输丝锦银钞宣宗贞祐二年户部言阳武延津原武荥泽河隂诸县饶咸卤民私煎不能禁遂诏置塲设判官管勾各一员户部河东南权宣抚副使乌库哩庆夀言河中乏粮既不能济而又邀籴以夺之夫盐乃官物有司陆运至河复以舟达京兆鳯翔以与商人贸易艰得而甚劳而陜西行部毎石复邀籴二斗是官物而自籴也夫转盐易物本济河中而陜西复强取之非夺而何乞彼此悉听民便则公私皆济上从之兴定中以延安行六部员外郎卢进建言绥徳之嗣武城义合克戎寨近河地多产盐请设盐管勾一员输钱以佐军诏用其言设官鬻盐给边用又以李复亨言以河中西岸解盐旧所易粟麦充闗东之运寻命解盐不得通陜西以北方有警河禁方急也元光二年内族鄂和言民运解盐有助军食诏修石墙以固之
　　元制盐法各路异其制大抵皆因时制宜随时捄其大都之盐顺帝元统二年御史台奏窃覩京畿民居繁盛日用盐不可阙大徳中因商贩把握行市民食贵盐乃置局设官卖之泰定间因所任局官不得其人在上者失于钤束致有短少之于是巨商趋利者营属当道以局官侵盗为由辄奏罢之复从民贩卖无籍之徒私相犯界煎卖独受其利官课为所侵碍而民食贵盐益甚贫者多不得食甚不副朝廷恤民之意宜仍旧设局官为卖省部议如所奏于南北二城置十有五处毎局日卖十引设卖盐官二员以嵗一周为满责其奉公卖至正三年监察御史王思诚侯思礼等建言京师自大徳七年设官卖盐法久生其起运在船则有侵盗渗溺之患到局则有和杂灰土之官盐起运凡运司所遣之人擅作威福南抵临清北自通州所至索截河道舟楫往来无不被扰又其舟小而不固渗漏侵盗弊病多端当时设局置官但为民食贵盐殊不料官卖之弊反不如商贩之贱宜将元设监局合准革罢聴从客旅兴贩奏上如所议行其余各路行盐之处如河间山东陜西河东辽阳两淮两浙福建广东广海四川诸路俱商贩而办其课至嵗额多寡往往随时酌定或以运司领其事或兼辖于行御史台及行中书省皆无定制祗以合时宜也
　　明太祖初起即立盐法置局设官令商人贩鬻二十取一以资军饷既而倍征之寻用胡深言复初制后于产盐之地次第设官其盐一引嵗额多随时酌办因所产之地制法不同故课亦各有多少解州之盐风水所结宁夏之盐刮地得之淮浙之盐熬波川滇之盐汲井闽粤之盐积卤淮南之盐煎淮北之盐晒山东之盐有煎有晒【按畿辅通志明洪武初年长芦嵗办盐引即有正课正统中议准长芦盐课量分逺近为四等召商中卖云】然明代盐法莫善于开中洪武三年山西行省言请令商人于大同仓入米一石太原仓入米一石三斗给淮盐一小引商人鬻毕即以原引赴所在官司缴之如此则转运费省而边储充帝从之召商输粮而与之盐谓之开中其后各行省边境多召商中盐以为军储盐法边计相辅而行四年定中盐例输米临濠开封陈桥襄阳安陆荆州归州大同太原孟津北平河南府陈州北通州诸仓计道里近逺自五石至一石有差先后増减则例不一率视时缓急米直髙下纳者利否道逺地险则减而轻之编置勘合及底簿发各布政司及都司卫所商纳粮毕书所纳粮及应支盐数赍赴各转运提举司照数支盐其法颇善成祖即位以北京诸卫粮乏悉停天下中盐専于京卫开中唯云南金齿卫楚雄府四川盐井卫陜西甘州卫开中如故不数年京卫粮米充羡而大军征安南多费甘肃军粮不敷百姓疲于转运迨安南新附饷益难继于是诸所复召商中盐他边地复以次及矣仁宗立以钞法不通议所以敛之之道户部尚书夏原吉请令有钞之家中盐宣宗宣徳元年停中钞例三年夏原吉以北京官吏军匠粮饷不支条上预备策言中盐旧例太重商贾少至请更定之乃定毎引自二斗五升至一斗五升有差召商纳米北京英宗正统三年宁夏总兵官史昭以边军缺马而延庆平凉官吏军民多飬马乃奏请纳马中盐上马一匹与盐百引次马八十引既而定边诸卫递増二十引其后河州中纳者上马二十五引中减五引松潘中纳者上马三十五引中减十引久之复如初制中马之始騐马乃掣盐既而纳银于官以市马银入布政司宗禄屯粮修边赈济展转支销银尽而马不至而边储亦自此告匮矣于是召商中淮浙长芦盐以纳之令甘肃中盐者淮盐十七浙盐十三淮盐惟纳米麦浙盐兼收豌豆青稞淮盐直贵商多趋之故令淮浙兼中然旧例中盐户部出榜召商无径奏者富人吕铭等托势要奏中两淮存积盐中防允之户部尚书马昻不能埶正盐法之坏自此始由是势豪多搀中商人失利江南北私贩愈多课亦渐减宪宗末宦侍窃势奏讨淮浙盐无算两淮积久至五百余万引商引壅滞户部及巡盐御史屡有建白终无补益后清理两淮盐法侍郎请令商人买余盐补官引【按余盐乃灶户正课外所余之盐或系不取正课者】且停各边开中葢以余盐补充正课而盐法一小变然是后余盐盛行正盐守支日久愿中者少余盐第领勘合即时支卖愿中者多自治时以余盐补正课初以偿逋课后令商人纳价输部济边至世宗嘉靖时延绥用兵辽左缺饷尽发两淮余盐之引于二边开中自是余盐行又设处置科罚名色于是正盐未先估余盐商灶俱困给事中管怀理言盐法之坏其弊有六开中不时米价腾贵召籴之难也势豪大家専擅利权报中之难也官司科罚吏胥侵索输纳之难也下塲俟掣动以数年守支之难也定价太昻息不偿本取赢之难也私盐四出官盐不行市易之难也有此六难正课壅矣而司计者因设余盐以佐之余盐利厚商固乐从然不以开边而以解部虽嵗入钜万无益军需尝考祖宗时商人中盐纳价甚轻而灶户煎盐工本甚厚今盐价十倍于前而工本不能十一何以禁私盐使不行也故欲通盐法必先处余盐欲处余盐必多减正价大抵正盐贱则私贩自息定价之后不必解赴太仓俱令开中闗支余盐以尽收为度正盐价轻既利于商余盐收尽又利于灶未有商灶既利而国课不充者也事下所司户部复以为余盐银仍解部如故而边饷益虚矣神宗万厯二十六年以鸿胪寺主簿田应璧奏命中官鲁保鬻没官余盐给事中包见防极陈利害不听保既视事遂议开存积盐户部尚书杨俊民言明防覈没官盐而存积非没官也额外加增必正课保奏不可从御史马从聘亦争之俱不聴保乃开存积盐越次超掣压正盐不行商民大扰而奸人争起董琏吴应麒等争言盐利山西福建诸税监皆领盐课而盐法更坏至庄烈帝崇祯中给事中黄承昊条上盐政颇欲有所厘革时兵饷大绌迄不能行铁课自宋时稍弛无一定税法孝宗乾道四年谢师稷为福建提刑奏免输铁叶钱
　　辽太祖父色勒迪始置铁冶教鼓铸太祖并室韦其地产铜铁其人善作铜铁器又有哈凖部多铁部置三冶及征幽蓟师还次山麓得银铁命置冶后得东平县本汉襄平县故地产铁置采链者三百户随赋供纳及征渤海迁其民于辽城建长乐县民四千户令一千户纳铁又广州本渤海铁利府太祖改曰铁利州亦多铁置冶兴宗重熙二年禁夏国使沿路私市金铁道宗清宁八年禁南京不得私货铁咸雍六年禁鬻生熟铁于回纥卓木布等界
　　金太祖开国之初税牛具耕器海陵正隆三年遣使检视诸路铁冶章宗泰和时李复亨奏民间销毁农具以给军器臣窃以为未便汝州鲁山保丰邓州南皆产铁募工置治可以获利且不厉民从之
　　元世祖中统三年诸王塔齐尔请置铁冶从之六月勅武宁军嵗输产铁又立小峪芦子武宁军赤泥泉铁冶四所至元四年阿哈玛特请兴河南等处铁冶以漏籍户一万八千八百附籍四千三百各处起冶嵗课铁四百八十万七十斤又以礼部尚书摩和纳领已括户三千兴煽铁冶嵗输铁一百三万七十斤就铸农器二十万事易粟四万石输官河南随处城邑市铁之家令仍旧鼓铸十二年阿哈玛特等以军兴国用不足议复立都转运司量增课程元额鼓铸铁器官为局卖又立铁冶总管府从綦公直言设冶场于伯什巴里鼓铸农器成宗元贞元年又置河东山西铁冶提举司武宗至大元年罢顺徳广平铁冶提举司聴民自便有司税之如旧后各路所设铁冶之官或归中政院或仍以其事有司或以年饥而免其课皆因时制宜无定制也然设法较各代差详其铁之等亦不一有生黄铁生青铁青铁蕳铁其制铁法亦有引如盐例禁私贩之条较盐法稍轻云
　　明太祖洪武六年置江西进贤新喻分宜湖广兴国黄梅山东莱芜广东阳山陜西巩昌山西吉州二太源泽潞各一凡十三所嵗输铁七百四十六万余斤河南四川亦有铁冶继又益以茶陵十五年广平吏王允道言磁州产铁元时置官嵗收百余万斤请如旧帝以民生甫定复设必重扰杖而流之海外十八年罢各布政司铁冶既而工部言山西交城产云子铁旧贡十万斤缮治兵器他处无有乃复设已而武昌吉州以次复焉后以工部言复尽开令民得自采链每三十分取其二永乐时设四川龙州辽东都司三万卫铁冶孝宗治十七年广东归善县请开铁冶有司课外索赂因以致乱旋复讨平武宗正徳十四年广州置铁厰以盐课提举司领之禁私贩如盐例世宗嘉靖二十四年开建宁延平诸府铁冶隆万以后率因旧制未尝特开恐致扰也











　　钦定续通典卷十四
<史部,政书类,通制之属,钦定续通典>
　　钦定四库全书
　　钦定续通典卷十五
　　食货
　　酤
　　唐徳宗贞元二年复禁京城畿县酒天下置肆以酤者每斗百五十钱宪宗元和六年京兆府奏酒钱除出正酒户外一切随两税青苗钱据贯均率从之十二年户部奏准文如配戸出酒钱处即不得更置官店酤其中或恐诸州府先有不配戸出钱者即须酤请委州府长官据当处钱额约米麴时价收利应额足即止武宗防昌六年州等八道州府置麴并置官店酤酒代百姓纳酒钱并充资助军用昭宗世以用度不足易京畿边镇麴法并酒以赡军鳯翔节度使李茂贞方専其利按兵请入奏利害天子遽罢之梁太祖开平三年听诸道州府百姓自造麴官中不禁
　　后唐明宗天成三年勅三京邺都诸道州府乡村人户今后于夏秋田苖上每亩纳麴钱一任百姓造麴醖酒供家其钱随夏秋徴纳其京都及诸道州府县镇坊界及闗城草市内应逐年买官麴酒户便许自造麴醖酒货卖长兴二年放麴钱官中自造麴逐州减旧价一半在城货卖除在城居人不得私造外乡村人户或只供家用一任私造令下人甚便之
　　周世宗显徳四年停罢先置卖麴都务乡村人户今后并许自造米醋及买糟造醋供食仍许于本州县界酤卖【按吴曾能改斋漫録所苦酒即醋则五代以前不特酒即醋亦也】
　　宋酤之制诸州城内皆置务酿酒县镇乡闾或许民酿而定其课若有遗利所在多请官酤三京官造麴听民纳直以取陈滑蔡颍随郢邓金房州信阳军旧皆不太宗太平兴国初京西转运使程能请之所在置官吏局署取民租米麦给酿以官钱市薪槱及吏工奉料所获无几而主吏规其盈羡及醖齐不良酒多漓薄至量户太小令酤民被其害太宗知其弊淳化五年诏募民自酿输官钱减常课三之二使其易办真宗咸平以后其酤嵗课如麴钱之制附两税均率先是募民掌太宗雍熙二年诏曰有司请罢杭州酤使豪举之家坐専其利贫弱之户嵗责所输本欲惠民乃成侵扰宜仍旧酒罢纳所均钱真宗天禧四年转运副使方仲荀言本道酒课旧额十四万贯遗利尚多乃嵗増课九万八千贯初著作郎张师徳使淮南上言乡村酒户年额少者望并停废从之干兴初言者谓诸路酒课所増无有艺极非古者禁羣饮教节用之义遂诏乡村毋得增置酒仁宗庆厯间三司言陜西用兵尤资酤之利请较监临官嵗课增者第赏之继令萧定基王琪等商度利害初酒有课不登州县多责衙前或伍保输钱以充其数景祐后数戒止之英宗治平四年手诏蠲京师酒户所负钱十六万缗又江南所增酒强率人酤酒者禁止神宗熙宁三年诏诸郡遇节序毋得以酒相馈初知渭州蔡挺言陜西有醖公使酒交遗至逾二十驿道路烦苦诏禁之至是都官郎中沈行复言知莫州柴贻范馈他州酒至九百余瓶用兵夫逾一百人故并诸路禁焉四年令式所删定官周直孺言在京麴院酒户鬻酒额原于麴数多则酒亦多多则价贱贱则损利为今之法宜减数增价使酒有限而必售请以百八十万斤为定额遇闰则增十五万斤后乃令外居宗室酒止许于旧官院寄醖哲宗绍圣二年左司谏翟思言诸郡酿酒非沿边郡者请并复熙宁之数诏熙宁五年以前诸郡不酿酒及有公使钱而无酒者所酿并依熙宁编敇数仍令诸郡所减勿逾百石旧不及数者如旧毋得于例外供馈后又以陜西沿边官监酒务所课不足乃令边郡非帅府并酌条制定酿酒数诸将并城砦止许于官务寄酿徽宗大观四年以两浙转运之请官监鬻糟钱别立额比较又诏诸郡酒之地酒米并别遣仓官督之渡江后屈于养兵随时增课髙宗建炎三年总领四川财赋赵开遂大变酒法自成都始先罢公帑实供给酒即旧坊场设官主之民以米付之于官自酿计斛输钱明年徧下其法于四路其课増至六百九十余万缗凡官糟四百所私店不与焉于是东南酒额亦日加增先是酒有定价每增湏上请是后郡县始自增而价不一绍兴七年以户部尚书章谊等言行在置赡军酒库后又改为赡军激赏库自军兴以来诸帅擅酤之利绍兴末始归县官孝宗乾道元年以浙东西犒赏库六十四隶三衙输库于左藏南库余钱充随年赡军及造军器之需焉【按宋防要大郡课多者除钱之外又有丝绢布之类史志不载或以偶行之法也】醋之制徽宗崇宁二年知涟水军钱景允言建立学舍请以承买醋坊钱给用诏常平司计无害公费如所请仍令他路准行之初元祐臣僚请罢醋户部谓本无禁文后翟思请以诸郡醋坊日息用余悉归常平至是景允有请故令常平计之徽宗大观四年诏诸郡酒之地入出酒米并别遣仓官卖醋毋得越郡城五里外凡县镇村并禁其息悉归转运司旧属常平者如故
　　辽制酒税皆赴纳上京辽东新附之地不酤又禁职官不得擅造酒糜谷有事用酒则有司给文始听金酤之法多因宋辽之旧太宗天防三年始命官以周嵗为满十三年熙宗即位诏公私禁酒世宗大定三年诏宗室私酿者从转运使鞫治省奏中都酒户多逃以故课额愈上曰此官不严禁私酿所致也命设军百人隶兵马司同酒使副合千人廵察虽权要家亦许搜索奴婢犯禁杖其主百并令大兴少尹招复酒户二十七年议以天下院务依中都例改収麴课而听民酤户部遣官询问辽东来逺军南京路新息虞城西京路西京酒使司白登县达喇部族天城县七处除税课外愿自承课卖酒上曰自昔监官多私官钱若令百姓承办庶革此弊其试行之章宗承安五年省奏随处酒税务所设杓栏人以射粮军歴过随朝差役者充大定中罢去其随朝应役军人各给添支钱粟酬之今拟将元收杓栏钱以代添支令各院务騐所收之数百分取三随课代输以佐国用泰和中令随处酒务元额上取三分作糟酵钱又判院务卖酒数各有差严禁其数外卖焉其醋税之法自大定初以国用不足设官之以助经用后府库充牣罢之明昌五年又设官之寻又罢承安三年以国用浩大复之五百贯以上设都监千贯以上设同监
　　元太宗时立酒醋务坊官酤办课仍以各州府司县长官充提防官隶徴收课税所后又颁酒麴醋货条禁世祖至元十六年以大都河间山东酒醋商税等课并盐运司二十二年诏免农民醋课又用右丞卢世荣等言罢上都醋课其酒课亦改酤之制令酒户自具工本官司拘买每石输钞二十八年诏江西酒醋之课不隶茶运司福建酒醋之课不隶盐运司皆令有司办之二十九年丞相旺扎勒言杭州湖广所办酒课轻重不均于是减杭州省十分之二令湖广龙兴南京三省分办成宗大徳八年大都酒课提举司设槽房一百所九年并为三十所武宗至大三年又增为五十四所其累朝之课程拨赐诸王公主及各寺者凡九所云【臣】等谨案明史食货志及明防典诸书独无酒税盖酤之制起于汉至明代始废云
　　杂税
　　唐徳宗时以国用不给陈京请借富商钱得五百万缗以户部侍郎赵赞判度支总京师豪人田宅奴婢之估得八十万缗又取僦匮纳质钱又粟麦粜于市者四取其一长安为罢市后又以军用不给乃税间架算除陌其间架法屋二架为间或有宅屋多而无他资者出钱动数百缗除陌法公私给与及买卖每缗留数十钱给他物及相贸易者约钱为率算之市牙各给印纸人有买卖即为署记日合算之文宗开成二年武宁军节度使薛元赏奏泗口税应是经过衣冠商客金银羊马斛防见钱茶盐绫绢等一物已上并税今量其杂税物请停絶勅行之
　　后唐庄宗同光二年勑歴代以后除桑田正税外只有茶盐铜铁出山泽之利有商税之名其余诸司并无税额伪朝已来通言杂税有形之类无税不加为弊颇深今则军需尚重国力未充犹且权宜未能全去仰所司速简勘天下州府户口正额垦田实数待慿条理以息烦苛三年勑魏府小菉荳税每亩与减放三升明宗长兴二年勑今后诸州府所纳秆草每二十束别纳加耗一束充司耗折三年三司使奏诸道上供税物充兵士衣赐不足其天下两税所纳斛斗及钱除支赡外请依时估折纳绫罗绵绢从之
　　周太祖广顺二年制牛皮法勑约每嵗民间所输牛皮三分减二计田十顷税取一皮余听卖买惟禁卖于敌国【按自兵兴以来禁民私卖买牛皮悉令输官受直唐明宗之世有司止傧以盐晋天福中并盐不给汉法犯私牛皮一寸抵死然民间日用实不可无至是李谷建议均于田畆公私便之】
　　宋初诏除五代之制太祖建隆元年诏除沧德棣淄齐郓干渡三十九处所监税钱或水涨听民置渡勿収其算太宗淳化元年诏诸处鱼池旧皆省司管系与民争利非朕素懐自今池塘河湖鱼鸭之类任民采取如经市货卖乃収税【按先是淮南江浙荆湖广南福建当僭伪之时江湖及池潭陂塘聚鱼之处皆纳官钱或令人户占卖输课或官遣吏主持至是乃诏除之】神宗元丰二年导洛通汴司言纲船为商人附载有留阻之弊今洛水至汴无湍驶请置堆垜于泗州贾物至者先付官塲官以船运至京稍输船算从之又因新法既行悉鬻坊河渡利析秋毫其最甚者若沿汴州县创增锁栅以牟税利如水磨钱侵街廊房钱庙图钱掏河金钱诸名杂出不可尽纪至南渡后孝宗淳熙八年诏应税临安府及诸路官私房僦不限贯陌十分减三光宗绍熙元年夏议者请令监司州郡寛属县无名之取以纾民力以东南多月桩等钱故也又有版帐钱军兴后诸邑皆有之浙中犹甚知岳州刘俣等议减之
　　辽圣宗统和三年耶律隆运为大丞相以南京嵗不登请免百姓农器钱十五年弛东京鱼泺之禁末帝干统三年弛武清县陂泽之禁
　　金制租税之外算其田园屋舍车马牛羊树艺之数及其藏镪多寡徴钱曰物力其外又有铺马军需输庸司吏河夫桑皮故纸等钱及牛具税太宗天防时诏明安穆昆户每牛一具赋粟一石内地诸路五斗海陵贞元元年以都城隙地赐随朝大小职官及护驾军各徴钱有差世宗大定二十九年户部言天下河泊已许与民同利其各处设官可罢之章宗明昌元年正月罢坊免赁房税
　　元制有额外课其名三十有二如河泊山房地租门摊课之类各路皆有定额间亦有诏弛减唯竹木课则河南之懐孟陜西之京兆鳯翔皆有在官竹园立司竹监掌之
　　明初因宋元颇繁琐务简约其后增置渐多行赍居鬻所过所止各有税官司有都税有宣课有司有局有分司有抽分局有河泊所所收税务有本色有折色又有门摊课钞领于有司仁宗洪熙元年增市肆门摊课钞凡诸钞闗量舟大小修广而差其额谓之船料神宗万厯十一年革天下私设无名税课凡诸课程始収钞间折収米已而収钱钞半后乃折収银而折色本色轮収本色归内库折色归太仓
　　茶
　　【臣】等谨案杜典以茶叙于杂税之中盖唐时茶未盛行故也考新旧唐书食货志及唐防要诸书所载率之法增税之令不过因事立文杂诸课税之内而已是茶税虽始于唐末而实则用茶者尚少故课无几焉至宋以后茶之制日繁而嵗入之课亦渐增谨别为标目附于杂税之后
　　唐徳宗建中元年纳户部侍郎赵赞议税天下茶漆竹木十取一以为常平本钱时军用广常赋不足所税亦随尽亦莫能充本储诏罢之贞元九年复税茶先是诸道盐铁使张滂奏去嵗水灾诏令减税今之国用须有供储伏请于出茶州县及茶山外商人要路委所由定三等时估每十税一充所放两税其明年以后所得税钱外贮若诸州遭水旱赋税不办以此代之诏可仍委张滂具处置条目每嵗得钱四十万贯茶之定税自此始穆宗时盐铁使王播增天下茶税江淮浙东西岭南福建荆襄播自领之两川以户部领之文宗时王涯为相徙民茶树于官焚其旧积者后令狐楚代为盐铁使复令纳加价武宗即位盐铁转运使崔珙又增江淮茶税诸道置邸以收税谓之搨地钱宣宗大中初盐铁转运使裴休请委彊干官吏于出茶山口及各界内布置把捉晓谕招収量加半税从之
　　宋茶之制择要防之地如江陵府真州海州汉阳军无为军蕲州之蕲口为货务六官自为场置吏总之谓之山采茶之民谓之园户作茶输租悉官市之其龙鳯石乳白乳之类十二等以充贡及邦国之用民之饮茶者售于官给其日用谓之食茶出境则给劵商贾贸易付钱或金帛于京师货务以射六务十三茶给劵随所射与之愿就东南付钱及金帛者听计直于茶如京师之例天下茶皆禁唯川陜广南听民自买卖禁其出境凡民茶折税外匿不送官及私贩鬻者禁之茶园荒薄采造不充其数者蠲之当以茶代税而无茶者许输他物其雍熙后用兵切于餽饷多令商人赋刍粟塞下酌地之逺近而为其直取市价而厚增之授以要劵谓之交引至京师给以缗钱又移文江淮荆湖给以茶太宗端拱二年置折中仓听商人输粟京师优其直给茶于江淮淳化三年监察御史薛映秘书丞刘式等请罢诸务令商人就出茶州军官场算买诏以三司盐铁副使雷有终为诸路茶盐制置使废沿江八务大减茶价诏下商人颇以江路回逺非便有司又以损直课为言乃复置八务后又以作坊使杨允恭言禁淮南十二州军盐官鬻之商人先赋金帛于京师者及州折博务者悉偿以茶自是茶无滞积其后输边粟者持交引诣京师有坐贾置铺名货务懐交引者凑之若行商则铺贾为保任诣京师务给钱南州给茶若非行商则铺贾自售之转鬻与茶贾行之既久至交引愈贱官私俱无利真宗景徳二年别为定制增减其价天禧时左谏议大夫孙奭言茶法屡改商人不便非示信之道三司言陜西所中刍粮请量增其直乃从其请后以茶法日壊枢密副使张士逊等请行贴射法其法以十三茶买卖本息并计其数罢官给本钱使商人与园户自相交易一切定为中估而官収其息然必辇茶至官随商人所指予之给劵为騐以防利害故有贴射之名若无人贴射则官市之仁宗天圣三年翰林侍讲学士孙奭等言十三茶积而未售者甚多盖因许商人贴射则善者悉为商人所得其余积于官者皆粗恶不时故人莫肯售侵夺官利其不可不革乃罢贴射法复令官给本钱后复行见钱法初北商持劵至京师旧发交引铺为之保任并得三司符騐然后给钱以是京师坐贾率多邀求三司吏稽留为奸乃悉罢之令商持劵径趣货务騐实立偿其钱其时茶禁甚严盖官既茶民私蓄盗贩皆有禁乃下诏曰古者山泽之利与民共之故民足于下而君裕于上自唐建中时始有茶禁如闻比来为患益甚朕心恻然念此久矣间遣使者往就问而皆驩然愿弛其禁俾通商利歴世之弊一旦以除着为经常勿复更制损上益下以休吾民自是唯腊茶禁如旧余茶肆行天下矣南渡髙宗建炎初于真州印钞给卖东南盐茶三年置行在都茶捕私茶法视捕私盐孝宗乾道二年户部言商贩至淮北折博除输贩引钱外更输通货侩息钱至蜀茶变制之法最多宋初经理蜀茶者置互市于原渭徳顺三郡以市夏人之马熙宁间又置于熙河南渡以来文黎珍叙南平长宁阶和凡八率皆良马以互市为利宋代曲示懐逺之意亦以此羁縻之也
　　金制茶皆贸易于宋界世宗大定十六年以私贩茶者多乃更定香茶格章宗承安三年以茶靡国用而资敌命设官制之以尚书省令史刘成往河南造茶不亲尝其味民言谓温桑实非茶也还白上上以为不职罢之左谏议大夫贾上书论山东采茶事大概谓茶树随山皆有一切逻防已夺民利因拣茶树执诬小民取其贿赂宜严禁止仍令按察司约束上从之四年淄密宁海蔡州各置一坊造新茶依南方例每斤为袋以商旅未能贩运命山东河北四路转运司付各司县鬻之买引者纳钱及折物各从其便泰和四年上谓宰臣曰比令近侍察新茶知山东河北四路悉桩配于人未免强民按察司当阅实以闻并令每袋减价六年尚书省奏茶饮食之余非必用之物近来上下俱啜农民尤甚市井茶肆相属商旅多以丝绢易茶所用不下百万是以有用之物易无用之物也若不禁止恐消财弥甚遂令七品以上官其家方许食茶仍不得卖及馈献八年言事者以茶乃宋土草芽而易中国丝绵锦绢有益之物不可国家之盐货出于卤水取之不竭可令易茶省臣议所易不广遂奏令兼以杂物博易宣宗元光二年省臣以国蹙财少乃奏言金币钱谷世不可一日缺者也茶本出于宋地非饮食之急而自昔商贾以金帛易之泰和间尝禁止之后以宋人求和乃罢兵兴以来复举行之然边民又规利越境私易今河南陜西凡五十余郡郡日食茶率二十袋所用甚大奈何以有用之货而资敌乎乃制亲王公主及现任五品以上官素蓄者存之禁不得卖餽余者并禁之
　　元之茶课大率因宋之旧而为之制世祖至元五年用运使白赓言成都茶于京兆巩昌置局发卖私自采卖者其罪与私盐法同六年始立西蜀四川盐茶使司掌之十二年既平宋复用左丞吕文焕言江西茶继又定长引短引之法以三分取一长引每引计茶一百二十斤短引九十斤皆收其钞十七年置茶都转运使于江州总江淮荆湖福广之税遂除长引専用短引税额遂增十九年以江南茶课官为置局令客买引通引货卖至二十一年转运使言各处食茶课程抑配于民非便于是革之三十年又改江南茶法凡管茶提举司一十六所罢其课每茶商货茶必令赍引无引者与私茶同引之外又有茶由以给卖零茶者其由以斤数多寡分为十等成宗元贞元年有献利者言旧法江南茶商至江北者又税之其在江南买者亦宜更税如江北之制于是朝议复增江南课是后制虽屡更唯以增课为能文宗天厯二年始罢司而归诸州县焉至顺帝元统二年复立茶运司江浙河南江西湖广皆置至正二年李宏陈言茶之制古所未有自唐以来其法始备国朝既于江州设立茶都转运使仍于各路出茶之地设立提举司七处専任散据卖引规办国课分司所发据引不能随期又吏贴需求各满所欲方能给付据引正课之外又多要取以为分司官吏餽赆之资提举虽以茶为名不过为运司官吏营办赀财上行下效势所必至提举司既见分司官吏所为如是亦复仿效茶户之苦已不可言至如得据在手碾磨方兴吏胥踵门催并初限不知茶未发卖何从得课间有充裕之家别行措办其力薄者无非典鬻家私以应官限皆由运司给引之迟分司苛取之过茶户情实堪悯宜申明旧制运司宜将据引给付提举司随时派散无得停留违者从肃政亷访司纠治命如所言行之明制有官茶有商茶皆贮边易马官茶间徴课钞商茶输课略如盐制初太祖令商人于产茶地买茶纳钱请引不及引曰畸零别置由贴给之无由引及茶引相离者人得告捕置茶局批騐所称较茶引不相当即为私茶凡私茶之制与私盐同洪武初定令凡卖茶之地令宣课司三十取一四年户部言陜西汉中金州石泉汉阴平利西乡诸县茶园四十五顷茶八十六万余株四川巴茶三百十五顷茶二百三十八万余株宜定令每十株官取其一无主茶园令军士薅采十取其一以易番马从之于是诸产茶地设茶课司定税额陜西二万六千斤有竒四川一百万斤设茶马司于秦洮河雅诸州自碉门黎雅抵朶甘乌斯藏行茶之地凡五千余里山后归徳诸州西方诸部落无不以马售者后永宁成都筠连皆设茶局川人故以茶易毛布毛缨诸物以偿茶课自定课额立仓收贮専用以市马民不敢私采课额不足民多赔纳四川布政司以为言乃听民采摘与番易货又诏天全六番司民免其徭役専令蒸乌茶易马三十年改设秦州茶马司于西宁勅右军都督曰近者私茶出境互市者少马日贵而茶日贱檄秦蜀二府发都司官军于松潘碉门黎雅河州临洮及西畨闗口外廵禁私茶之出境者成祖永乐以后其制屡更先是洪武末置成都重庆保宁播州茶仓四所令商人纳米中茶宣宗宣徳中中茶者赴甘州西宁而支盐于淮浙商人持文凭恣私贩官课数年不完英宗正统初都御史罗亨信言其弊乃罢运茶支盐例令官运如故以京官总理之初以行人廵茶宪宗成化中改用御史至民饥待赈时仍令商人纳粟中茶后因开中茶私造莫遏易马不利遂停中茶之制至都御史杨一清兼理马政复议开中言召商买茶官贸其三之一茶五六十万斤可得马万匹帝从其请武宗正徳元年一清又建议商人不愿领价者以半与商令自卖遂着为例永行焉后户部又以全陜灾震边饷告急国用大绌上言先时正额茶易马之外多开中以佐公家有至五百万斤者近者御史刘良卿亦开百万后止开正额八十万斤并课茶私茶通计仅九十余万宜下巡茶御史议召商多中御史杨美益言饥防民贫即正额尚多不足安有赢羡今宜守九十万斤招畨易马之规凡通内地以息私贩增开中以备赈荒悉宜停罢毋使与马分利户部以帑藏不足请如治六年例易马外仍开百万斤召纳边镇以备军饷诏从之后陜西巡按御史毕三才言课茶徴输本有定额先因茶多余积园户解纳艰难以此改折今商人絶迹五司茶空请令汉中五州县仍输本色招商中五百引可得马万一千九百余匹部议西宁河洮岷甘庄浪六茶司共易马九千六百匹着为令熹宗天启时增中马二千四百匹明初严禁私贩久而奸弊日生洎乎末造商人多给赏由票使得私行畨人上驷尽并于奸商茶司所市者乃其中下也至产茶之地南直隶常庐池徽浙江湖严衢绍江西南昌饶州南康九江吉安湖广武昌荆州长沙寳庆四川成都重庆嘉定防泸商人中引则于应天宜兴杭州三批騐所徴茶课则于应天之江东埠苏常镇徽广徳及浙江河南广西贵州皆徴钞云南则徴银其上供茶天下贡额四千有竒凡供茶第按额以供焉

　　钦定续通典卷十五
　　钦定四库全书
　　钦定续通典卷十六
　　食货
　　平准均输
　　唐徳宗时赵賛请置常平官兼储布帛于两都江陵成都汴苏洪置常平轻重本钱积米粟布帛丝麻贵则下价而出之贱则加估而收之并商贾钱以赡常平本钱帝从之
　　后唐明宗天成元年诏省司及诸府置税茶院自湖南至京六七处纳税以至商旅不通及州使置杂税务交下烦碎宜定合税物色名目商旅即许收税不得邀难二年勅应三京诸道州府商旅等多不系属州府皆是省司差置官特议改更贵除繁屑自今以后诸商税并委逐处州府扑防依省司常年定额勾当办集冀除生事之端不爽丰财之理
　　汉髙祖干祐元年诏军国之费务在丰财关市之征资于行旅所宜优假俾遂流通应天下商旅往来所在并须饶借不得妄有邀勒
　　周太祖广顺元年李筠乞除放黄泽关商税课利从之宋制调绢防布丝绵以供军须又就所产折科和市东京置榷货务所收平罗小绫以供服用真宗大中祥符三年河北转运使李士衡言本路所给军士之帛请令官司预给帛钱俾民及时输送则民亦获利而官亦足用从之仍令优予其直自是诸路亦如之或蚕事不登则许以大小麦折纳【按吴曽能改齐漫録宋代预买防绢谓之和买又按僧文莹玉壶清话及王辟渑水燕谈皆载祥符初王旭知颍州时大饥出府钱十万缗与民约曰来年蚕熟每贯输一缣谓之和买自尔为例后李士衡行之陜西民以为便遂行于天下即前代平准之遗制也】又制官所须物多有司下诸州从风土所宜及民产厚薄而率买谓之科率神宗熙宁二年立均输市易之制其时制置三司条例言今天下财用无余典领之官拘于弊法内外不相知盈虚不相补诸路上供本有常数丰年便道可以多致而不能赢俭年物贵难以供亿而不敢不足逺方有倍蓰之输中都有半价之鬻徒使富商大贾乗公私之急以擅轻重敛散之权今发运使实总六路之赋而其职以制置茶盐矾酒税为事军储国用多所仰给宜假以钱货资其用度周知六路财赋之有无而移用之凡籴买税敛上供之物皆徙贵就贱用近易逺令预知中都帑藏年支见在之定数所当供办者得以从便变易蓄买以待上令稍收轻重敛散之权归之公上而制其有无以便转输庶几国用可足民财不匮诏令本司具条例以闻以发运使薛向领均输平准事时议虑其为扰多以为非向既董其事乃请置官设属帝依其奏乃辟置刘忱卫琪孙珪张穆之陈倩为属又请有司具六路所当上供之数中都所用及所储度支之数凡当计置几何皆预降付司从之权开封府推官苏轼言均输立法之初其说尚浅徒言徙贵就贱用近易逺然而广置官属多出缗钱豪商大贾皆疑而不敢动以为虽不明言贩买然既已许之变易变易既行而不与商贾争利未之闻也夫商贾之事曲折难行其买也先期而与钱其卖也后期而取直多方相济委曲相通倍称之息由此而得今官买是物必先设官置吏簿书廪禄所用必多非良不售非贿不行是以官买之价比民必贵及其卖也弊复如前商贾之利何縁而得纵使其间薄有所获而征商之额所损必多谏官李常亦极论之后有魏继宗者自称草泽上言京师百货所居市无常价贵贱相倾富能夺贫能与始可以通天下之利乃下诏曰天下商旅物货至京多为兼并之家所困宜出内藏库钱帛选官于京师置市易务中书奏市易务监官二提举官一勾当公事官一许召在京诸行铺牙人充然至后均输之制究不能行市易虽行之而究无利也其时置市易司者秦鳯市易司则制于古渭城两浙市易司则置于杭州防路市易司则置于黔州其他则成都广州郓州皆置司设官焉
　　辽太祖神册三年置羊城于炭山之北以通市易太宗置南京城北有市东平郡城中置看楼分南北市圣宗统和三年诏禁行在市易布帛不中尺度者七年诏以南北府市人少通易州市耶律隆运又请平诸郡商贾价从之
　　金宣宗兴定三年议行均输又勅和市边城军输毋至抑配贫民
　　元世祖中统四年诏立燕京平准库以均平物价至元二年立诸路平准库十三年立市易库于诸路凡十有一掌市易币帛诸物又勅上都和顾和买并依大都明太祖洪武二年令凡内外军民官司并不得指以和顾和买扰害于民如果官司缺用之物照依时值对物两平收买英宗正统二年令买办物料该部委官一员防同府县委官拘集该行铺户估计时价关出官钱仍委御史一员防同给与铺户收买送纳穆宗隆庆四年户部条议恤商事宜言物价与时低昂而钱粮因时办纳若先期估计则贵贱无凭或仓逺近所用多寡遥度悬防岂尽合宜此后九门盐法委官与十三司掌印官及巡青科道估价务在随时定其价值其内库盐局召买物料亦仿此
　　互市
　　【臣】等谨按互市之制其来尚矣自汉初与南越通关市后汉通交易于乌桓北单于鲜卑北魏立互市于南陲随唐通贸易于西北然第用以通有无广懋迁而已立制未备史志不详故杜典未之载也宋辽金疆宇分错敌国所产各居其有物滞而不流人艰于所匮于是特重互市之法和则许之战则絶之既以通货兼用善邻所立皆设官严厉禁广屋宇以易二国之所无而权其税入亦有资于国用焉今别立一门叙于平准均输之后而明代互市之制亦畧见于篇
　　宋初与南唐通市太祖干徳二年不许商旅涉江于建安汉阳蕲口置三榷署开宝三年徙建安榷署于州及江南平署仍旧置专掌茶货四年置市舶司于广州以知州兼使通判兼判官太宗太平兴国二年令镇易雄霸沧州各置榷务命常防官与内侍同掌辇香药犀象及茶与辽交市后有范阳之师乃罢端拱元年复诏许互市淳化二年令雄霸州静戎军代州鴈门砦置榷署如旧制寻复罢真宗咸平五年契丹求复置署朝议以其翻覆不许知雄州何承矩继请乃聴置于雄州六年罢景徳初复通好请商贾即新城贸易诏北商赍物货至境上则许之二年令雄霸州安肃军置三北商趋他路者勿与为市遣都官员外郎孔揆等乗传诣三与转运使刘综并所在长吏平互市物价稍优其直予之又于广信军置皆廷臣专掌通判兼领焉三年诏民以书籍赴沿边榷博易者非九经书疏悉禁之凡官鬻物如旧髙宗绍兴十二年盱眙军置榷官监与北商博易淮西京西陜西榷亦如之辽圣宗统和二十三年置于振武军兴宗重熙八年禁朔州易羊于宋道宗咸雍五年禁朔州路羊马入宋
　　金太祖时于西北招讨司之燕子城北羊城置榷以易畜牧熙宗皇统元年夏国请置榷许之后许宋人之请各置榷于内界以通互市兴兵则罢通好则复置焉
　　元世祖中统元年置互市于涟水军至元十三年定江南凡邻海诸郡舶货其货嘉者以十分取一粗者以十五分取一
　　明成祖永乐间设马市三一在开原南关以待海西一在开原城东五里一在广宁皆以待朶顔三卫定直四等既而城东广宁市皆废惟开原南关马市独存大同马市始英宗正统三年巡抚卢睿请令军民平价市驼马遣官指挥李原等通译语禁市兵器铜铁帝从之宪宗成化十四年陈钺抚辽东复开三卫马市继令入市开原广宁等处世宗嘉靖三十年以总兵仇鸾言诏于宣府大同开马市命侍郎史道总理之后召道还然诸部嗜马市利未敢公言大举而边臣亦多畏慑以互市防之穆宗隆庆四年宣大互市复开神宗万厯二十二年又开辽东义州木市二十六年从巡抚张思忠奏罢之遂并罢马市其后总兵李成梁力请复而蓟辽总督万世徳亦疏于朝三十九年复开马木二市后以为常
　　平粜常平义仓【社仓附】
　　【臣】等谨案杜典食货门终之以轻重盖取管子轻重敛散之义而具列平粜常平义仓诸细目因叙述自管子始故以轻重为名今续纂所载即以平粜常平义仓为目而不复以轻重标名循其实也至宋始有社仓之名亦附见焉
　　唐徳宗贞元四年诏京兆府于时价外加估和籴差清强官先给价直然后贮纳宪宗即位之初有司以丰年请畿内和籴当时府县督限甚紧白居易时为畿尉上疏曰和籴之事以臣所观有害无利何者凡曰和籴则官出钱民出谷两和商量然后交易今则督限蹙迫甚于赋税何名和籴今若令有司出钱开自籴比时价稍有优饶利之诱人人必情愿必不得已则不如折籴折籴者折青苗税钱使纳斗斛免令贱粜别纳见钱在于农人亦真为利矣宪宗元和元年正月制嵗时有丰歉谷价有重轻将备水旱之虞在权聚敛之术应天下州府每年所税地丁数内宜十分取二分均充常平仓仍各逐穏便收贮以时粜籴至元和六年制京畿旧谷已尽粟麦未登宜以常平义仓粟贷借百姓十三年户部侍郎孟简奏天下州府常平义仓等斗斛请准旧例减估出粜但以石数奏申有司更不收管州县得专以利百姓从之敬宗宝厯元年以两京河西大稔委度支和籴以备灾沴文宗开成元年户部奏诸州府所置常平义仓复请今后通公私田亩别纳粟一升添贮义仓敛之至轻事必通济行之既久自至盈充从之
　　后唐庄宗同光三年勅自春以来水涝为患物价腾踊宜令京西诸道州府凡闭粜斛斗不得輙有税率及经过水陆关坊镇县妄有邀难明宗天成二年中书舍人张文宝上言今嵗时雨不秋苗倍熟应大熟处望下收籴以备歉嵗长兴元年右司郎中卢导奏请置常平义仓以备凶嵗
　　周太祖广顺元年勅天灾流行分野代有茍或闭籴岂是爱人宜令江淮渡口镇铺不得止淮南人籴易宋太祖干徳元年诏曰多事之后义仓废寝偶或小歉失于预备宜令诸州于所属县各置义仓自今官所收二税石别税一斗贮之遇歉则给与民太宗端拱二年置折中仓许商人输粟令执劵抵江淮给其茶盐此其通轻重之时宜也【详载盐铁门】淳化五年令诸州置民仓如谷稍贵即减价粜与贫民【按此即常平仓之制特异其名耳】真宗景徳三年诏于京东京西河北河东陜西淮南江南两浙各置常平仓逐州量留上供钱付司农司系帐三司不问出入令转运使并本州委幕职一人专其事每夏秋加钱收籴遇贵减价出粜凡收籴比市价量増出粜稍为减价神宗熙宁二年制置三司条例司请以常平仓斗斛可通融转运司依陜西青苗钱例愿预给者听之令随税纳半为夏料半为秋料内有愿请本色或依时价纳钱者皆许从便如遇灾歉许展至次料丰熟日纳非惟足以待荒歉之患民既受贷则兼并之家不得乗新陈不接以邀倍息又常平广之物收藏积滞必待荒歉物贵然后出粜所及不过城市游手之人今通一路有无贵发贱敛以广蓄积使农人得以趋时赴事而兼并不得乗其急凡以利民而公家无所利亦先王散恵兴利以为耕敛补助之意也欲量诸路钱谷多少分遣官提举仍先自河北京东淮南三路施行有绪乃推之诸路从之诸路各置提举一人以朝官为之管勾一人以京官为之右諌议大夫司马光言常平仓者乃三代圣王之遗法谷贱不伤农谷贵不伤民民赖其食而官收其利法之善者无过于此比来所以隳废者由官吏不得其人非法之失也今闻条例司尽以常平仓钱为青苗钱又以其谷换转运司钱是欲尽壊常平专行青苗也国家每遇凶歉供军仓自不能足用固无羡余以济饥民所赖者只有常平仓钱谷耳今一旦尽散之若有丰年将以何钱平籴若有荒歉将以何谷赒赡乎后帝以诸路旱灾常平司未能振济谕辅臣曰天下常平仓若以一半散钱取息一半减价粜卖使二者如权衡之相依不得偏重民必受赐自是诏诸路州县据已支钱谷通数常留一半外方得给散高宗建炎二年臣僚言常平和籴州县视为具文以新易旧法也间有损失而未尝问不许借贷法也间有悉充他用而实无所储乃诏委官徧行按视绍兴二十八年赵令詪言州县义仓米积欠陈腐乞出粜及水旱灾荒不拘检放及七分便许赈济沈该奏在法义仓止许赈济若出粜恐失初意乃令量粜三之一桩收价钱次年收籴拨还孝宗淳熈八年浙东提举朱熹言乾道四年间建民艰食熹请于府得常平米六百石请本乡土居朝奉郎刘如愚共任赈贷夏受粟于仓冬则加息以偿自后逐年敛散或遇少歉即蠲其息之半大饥则尽蠲之行之既久得息米造成仓厫以为社仓不复收息虽遇荒歉人不阙食其后真徳秀帅长沙仿其制行之于是各州县亦间有行之者皆以熹之已行者为式然南渡以后行和籴科籴之法宁宗嘉定时为尤甚陈耆卿奏曰臣闻丰歉在天而制其丰歉者在人制丰歉之法莫如和籴和籴将以利民也而民或为害其故何哉夫有粟者之欲钱犹有钱者之欲粟也彼既欲之则唯恐和籴之不行耳而乃以为害者非其不识事情盖由民与民为市此其所乐也民与官为市此其所畏也畏官而复虐于官故宁闭户以失利毋倾囷以贾害何则市之价増官之价减一害也市无斛面而官有斛面二害也市以一人操槩量无他用焉而官之监临者多诛求无厌三害也市先得钱而官先槩粟有趋候之苦有钱陌不足之弊四害也四害不去则荒歉未得其利而丰年已受其扰故朝廷降度牒以收籴此意甚溥苐恐所在州县未能戢其吏奸万一如前之害则其关系邦本不轻度宗咸淳元年诏丰储仓拨公田米付平籴仓遇米贵平价出粜监察御史赵頫孙上言今日急务莫过于平籴方粒食翔踊未知所留市井之间见楮而无米推原其由实富家大姓所至闭廪所以籴价愈高而楮价隂减陛下念小民艰食为之发常平义仓然为数有限安得人人而济陛下宜严课官吏使楮价不因之而轻物价不因之而重后臣僚又言州县交量科籴之弊乞行令下江西湖南运司各仰遵守已降指挥遴选诸郡清强正佐幕职等官往邻郡和籴勿令右选及权豪贪谬人充仍牒本路州军守倅毋使淹滞过者从御史台觉察闻奏【粜籴散敛之法宋制特详和籴昉于唐而宋元丰初于河东路十三州行之结籴行于熙宁八年所籴多散官寄籴行于元丰二年于内郡权轻重俵籴行于熙宁八年其法省嵗漕费权河北入中之价均籴行于政和元年其法以人户田土分上下等均敷数多数少博籴行于熈宁七年其法以常平及省仓余粮聴民秋成博籴兑籴行于熈宁九年其法于麦熟州郡及时兑粜括籴行于元符元年其法谕民毋得与公争籴括索蓄家量存所用尽籴入官盖宋代籴法为军饷边储一大事熈丰而后立法既繁其名目亦不一云】
　　辽圣宗统和十三年令郡县置义仓秋熟社民随所获出粟储仓社司籍其数遇荒歉发以赈民后东京咸信苏复辰海同银乌遂春泰等五十余城内沿边诸州各有和籴仓依旧法出旧易新许民自愿假贷收息所储甚多虽累兵兴未尝乏用道宗泰康时耶律孟简以中京饥减价粜粟以赈民
　　金世宗大定十四年定常平仓之制诏中外行之其法寻废至章宗明昌元年御史请复设勅省臣详议大定旧制丰年则增市价十之二以籴荒歉则减市价十之一以出令诸处官兵三年食外可充三月免籴其不及者俟丰年籴之并令提刑司各路计司兼领之郡县吏沮格者纠之能推行者加擢用三年勅常平仓往往有名无实况逺县人民岂肯跋涉以就州府粜籴可各县置仓命州府县官兼提控管勾遂定制县距州六十里内就州仓六十里外特置郡县吏受代所籴粟无壊一月内同管勾交割给由丰稔而收籴不及一分者本等内降提刑司体察直申尚书省至日斟酌黜陟又勅置常平仓之地令州府官提举之县官兼督其事以所籴多寡约量升降为制又勅华州下邽县置武定殖仓京兆栎阳县置粟邑镇仓许州武阳县置北舞渡仓各设仓场都监一人领之其和籴和粜之法则皇统二年燕西东京河东河北山东汴京等秋熟诏有司増价和籴其后屡诏行之宣宗贞祐三年帝闻近京郡县多籴于京师谷价翔踊令尚书省集户部讲议所开封府转运使议所以制之者户部及讲议所言以五斗出城者可阑籴其半转运使谓宜悉禁其出上从开封府议谓宝劵初行民甚重之但以河北陜西诸路所支既多人遂轻之商贾争收至京以市金银金银昻谷亦随之若令宝劵路各殊制则不可复至河南河南金银贱而谷自轻若闭京城粟不出则外亦自守不复至京糓当益贵宣谕郡县小民无妄増价官为定制务従其便后上封事者有言近来艰食虽由调度征敛之烦亦兼并之家有以夺之也熟收则乗贱多籴困急则贷人私立质劵名为无利而实数倍饥民唯恐不得莫敢较者故农工甫毕官赋未偿而积已空矣此富者益富而贫者益贫也国朝立法举财物者月利不过三分积久至倍则止今或不期月而息三倍愿明勅有司举行旧法丰熟之日増价和籴则在公有益而私无损矣乃诏宰臣行之哀宗天兴二年蔡州加设四隅和籴官
　　元初设义仓于乡社又置常平于路府世祖至元六年乃立増籴减粜之制以和籴粮及诸河仓所拨粮贮焉二十三年又以铁课籴粮充焉义仓亦于至元六年更立其法其制社置一仓以社长主之丰稔则纳粟荒歉则就给遇水灾饥歉皆发义仓赈之其和籴和粜之法则中统二年置和籴于开平以户部郎中宋绍祖为提举和籴官以后屡行其法于各路府【按和籴之名有二曰市籴粮盐折草率皆増其直而市于民于是兵不乏食马不乏刍而民亦不困其为法盖亦善矣苐行之既久官吏之需求百出价值之髙下悬殊名虽和而实强也市籴粮之法每年酌量行之其盐折草之法成宗大徳八年定其则例每年以河间盐令有司于五月预给京师郡县之民至秋成各騐盐数输草以给京师秣马之用每盐二斤折草一束重一十斤嵗用草八百万束折盐四万引云】
　　明太祖时州县东西南北设预备仓四以赈荒歉即前代常平之制成祖永乐中置天津及通州左卫仓且设北京三十七卫仓益令天下府县多设仓储预备仓之在四乡者移置城内迨防通河成始设仓于徐州淮安徳州临清并天津凡五仓以资转运英宗正统四年大学士杨士竒上言尧汤之世不免水旱尧汤之民不闻困瘠者有备故也太祖笃意养民备荒有制天下郡县悉出官钞籴谷贮仓以时散敛厯久滋豪猾侵渔谷尽仓毁风宪官不行举正守令漫不究心事虽若缓所系甚切请择遣京官亷干者往督有司凡丰稔州县各出库银平籴储以备荒具实奏闻郡县官以此举废为殿最风宪巡厯各务稽考有欺蔽怠废者具奏罚之庶几官有备荒之积民无旱涝之虞仁政所施无切于此诏户部急行之乃制侵盗之罚纳谷一千五百石者敕奬为义民免其徭役孝宗治三年限州县十里以下积万五千石二十里积二万石卫千户所万五千石百户所三百石考满之日稽其多寡以为殿最不及三分者夺俸六分以上降调初预备仓皆设仓官至是革之令州县官及管粮仓官领其事嘉靖初谕徳顾鼎臣言成时每年以存留余米入预备仓缓急有偹今秋粮仅足兑运预备无粒米一遇灾伤辄奏留他粮及劝富民借谷以应故事乞急复预备仓粮以裕民帝乃令有司设法多积米谷仍仿古常平法春赈贫民秋成还官不取其息府积万石州四五千石县二三千石为率既又定十里以下万五千石累而上之八百里以下至十九万石其后积粟尽平粜以济贫民储积渐减穆宗隆庆时剧郡无过六千石小邑止千石久之数益减科罚亦益轻神宗万厯中上州郡至三千石止而小邑或仅百石有司沿为具文屡下诏申饬率以虗数欺罔而已治中江西巡抚林俊尝请建常平及社仓世宗嘉靖八年乃令各抚按设社仓令民二三十家为一社择家殷实而有行义者一人为社首处事公平者为社正能书筭者一人为社副每朔望防集别户上中下出米四斗至一斗有差斗加耗五合上户主其事年饥上户不足者量贷稔嵗还仓中下户酌量赈给不还仓有司造册送抚按嵗一察覈仓虚罚社首出一嵗之米其法颇善其和籴和粜之制惟成化十八年南京荒歉米贵南京户部议减粜仓米以济民候秋成平籴还仓





　　钦定续通典卷十六
<史部,政书类,通制之属,钦定续通典>
　　钦定四库全书
　　钦定续通典卷十七
　　选举
　　【臣】等谨按杜佑作选举典始自周官大司徒賔兴之制其自序以为成周俊造之目已不及唐虞之官人三代而降选举之法日増大约以科目取士以铨除注官非后之制不古若也时势然也唐代选举多循隋制中叶以后令格间存两宋迄明士人出身较易设科加少流内外官注选亦递变司衡之较文司铨之勘籍公私互进毁誉纷岐欲立法以救弊贵因时为变通夫州县察举一也两汉则理魏晋则乱吏部集选一也神龙则紊开元则理昭在前事未可槩非苐设官多则举士之门不得不稍广广且滥焉而其得官益壅滞而愈难孔子曰一张一弛文武之道也广荐论之门杜幸冒之路后之科目铨除犹上世之畴咨询考士大夫患不为三代上之人材毋以不如三代上之造士论官为患也考言惟华佑虽不满荐召徴辟讵尽宜今贤不拘方典不祧近得失具在因之革之盖亦选举之衡镜也欤佑歴代制三巻前二巻先举后选按时代直叙不主行文第三巻专叙唐制文遂错综马端临讥其孝秀与铨选不分意盖指此今续采唐代宗以后至前明故实若徳宗贞元间佑有搜辑未尽者并着于篇其行文畧依佑前二巻而杂议论亦兼采云
　　第一歴代制上
　　第二歴代制中
　　第三歴代制下【考绩附】
　　第四杂议论上
　　第五杂议论中
　　第六杂议论下
　　歴代制上【唐　五代】
　　唐代宗广徳元年勅两馆生【崇文文】皆以资廕补充其经业楷体通七者与出身永泰元年始置两都贡举【先是广徳二年侍郎贾至言嵗方囏歉举人赴省者两都试之至是勅礼部侍郎官号皆以知贡举为名两地别放及第大厯七年停东都贡举太和元年复勅权置其国子监举人试上都如故】上尝御宣政殿亲试讽谏主人茂才异等智谋经武博学专门等四科举人帝亲慰勉赐御厨珍馔茶酒礼甚优异【时方炎暑帝其朝衣永日危坐读太宗贞观政要及举人防成悉皆观览一百余道将夕有防未成者命大官给烛令尽其才夜分而罢】登科者凡一十五人徳宗贞元五年诏明经举人所习尔雅多是草木鸟兽之名无益理道宜令改习道徳经【十二年司业裴肃奏复之】六年礼部侍郎亲故移试考功谓之别头至十六年罢之嗣是屡复屡罢十八年勅今后每年考试所取明经不得过一百人进士不得过二十人宪宗元和元年命宰臣已下监试应制举人于尚书省以制举人皆先朝所徴故不亲试三年明经停口义复试墨义十条【七年侍郎韦贯之奏停墨义依旧格问口义】五经取通五明经取通六其尝坐法及为州县小吏虽艺文可采勿举穆宗长庆元年侍郎钱徽所举送覆试多不中选徽坐贬【段文昌奏徽取士以私诏白居易王起覆试而黜者过半　故事进士唱第讫所试杂文及防送中书门下详覆后废建中三年复行长庆三年侍郎王起言向放榜而始详覆今请先详覆而后放榜议者多以避嫌失职非之】二年立三史科及三传科【从谏议大夫殷侑请也】先是进士试诗赋及时务防五道明经防三道徳宗时中书舍人赵赞权知贡举乃以箴论表赞代诗赋而皆试防三道文宗太和七年勅贡举人先帖大小经二十帖次对正义十道次议论各一道不试诗赋策八年贡院奏复试诗赋上从内出题试之谓侍臣曰吾患文格浮薄昨试差胜乃诏礼部嵗取登第者三十人无人不必充数文宗好学嗜古郑覃以经术位宰相深嫉进士浮薄屡请罢之帝曰敦厚浮薄色色有之进士科取人二百年矣不可遽废故事礼部试进士将及第人名先呈宰相然后放榜是年宰相王涯奏礼部取士反先以牓示中书非至公之道请罢先呈之例一以委有司九年中书门下奏每年贡士仅千人据格所取其数絶少望付所司精求行艺添满四十人及第仍委礼部于所试诸色贡举人元格内减一十五人都守每年放出身黄衣人数庶令才人速得自効从之开成元年诏勲臣子弟有能应进士明经及通诸科者有司先加奬引五年中书门下奏贡举人并不许于京兆河南两府取解仰于两都国子监就试【大中六年仍准于两府集试】武宗防昌五年定公卿百寮子弟及京畿士人寄客外州府等修明经进士业者并名所在监及官学精加考试所送人数其国子监明经旧格每年三百五十人今请送二百人进士依旧格三十人其名明经请送二百人宗正寺进士送二十人东监同华河中所送进士不得过三十人明经不得过五十人凤翔山南西道东道荆南鄂岳湖南郑滑浙西浙东鄜坊宣商泾邠江南江西淮南西川东川陜虢等道所送进士不得过一十五人明经不得过二十人河东陈许汴徐泗易定齐徳魏博泽潞幽孟灵夏淄青郓曹兖海镇冀麟胜等道所送进士不得过一十人明经不得过十五人金汝盐丰福建黔府桂府岭南安南邕容等道所送进士不得过七人明经不得过十人其诸支郡所送人数请申观察使为解都送不得诸州各自申解所试进士杂文据元格合封送省宣宗大中元年礼部侍郎魏扶奏封彦卿崔瑑郑延休三人皆因贵胄不敢选取所试诗赋并封进奏命翰林学士韦琮等考之中程奉进止并放及第又谕有司考试只合在公如渉徇私自有刑典令后但依常例取舍不得别有奏闻吏部尝试宏辞举人漏泄题目为御史台所纠其登科人并落下时诸科取人犹滥中书门下奏礼部贡院见置九科【开元礼三礼三传三史学究道举明算明法童子】徒添入仕之门曾无实艺请起大中十年权停三年满后赴试者令有司先进名令中书舍人覆问本业精通堪备朝廷顾问即作等第进名处分如事业荒芜考官当议朝责其诸道州府荐送童子须实年十一二仍须精熟一经能自书写者【广徳二年停童子嵗贡大厯三年再停成三年勅诸道不得更以童子闗荐然虽有是命而荐者仍比比有之】如违条例本道长吏亦议惩罚懿宗咸通四年进士皮日休请以孟子为学科不报十年以军兴停举【通考作十一年今从册府元】于十二年别许三十人及第昭宗天复元年令新及第进士中有久在名场才沾科级年齿已高者不拘常例各授一官礼部以王希禹等闻时人谓之五老榜哀帝天祐四年礼部奏朝廷累年多事在逺举人并阻随计逐年所司放榜皆量其人数临事增减今干戈稍戢水陆渐通求试虽不广于往年而贡籍颇甚其屈誉拟于去年数外更放三数人报可唐制举之名多至八十有六凡七十六科其尤贵者进士嵗贡常不减八九百人缙绅虽位极人臣不由进士者终不为美其推重谓之白衣公卿又曰一品白衫其艰难谓之三十老明经五十少进士其都防谓之举场通称谓之秀才投刺谓之乡贡得第谓之前进士互相推敬谓之先辈俱捷谓之同年有司谓之座主京兆府考而升者谓之等第州府不试而贡者谓之拔解将试各相保谓之合保羣居而赋谓之私试造请权要谓之闗节激扬声价谓之还往既捷列名于慈恩寺防谓之题名大燕于曲江亭子谓之曲江防籍而入选谓之春闗不捷而醉饱谓之打毷氉匿名造谤谓之无名子退而肄业谓之过夏执业以出谓之夏课【亦谓之秋卷】挟藏入试谓之书防其大畧如此若贤良方正直言极谏才识兼茂明于体用诸科亦称得人中叶以后未尝废置然前代皆天子防览升黜之权一出于上唐则全以付之有司故牛僧孺辈以直言忤权幸考官坐累而刘蕡所陈尤忠愤鲠切宰相而下皆不敢为之明白虽当时阉宦之势可畏亦由素无亲览之事故此辈得以刦制衡鉴之人也至铨法自肃宗至徳后天下战讨启丐填委永泰后稍稍平定而元载用事非贿谢不与官常衮为相思革其凡奏请一杜絶之惟文辞入第乃得进然无所甄异贤愚同滞崔佑甫代之欲时望荐引无虚日作相未逾年除官八百人前后相矫终不得其适【徳宗谓佑甫曰人或谤卿所用多渉亲故何也对曰茍生平之未识何以谙其才行而用之上以为然】又河西陇右河南河北不上计吏员大率减天宝三之一而入流者加一故士人二年居官十年待选而考选迁除之法浸壊徳宗兴元四年以京师寇盗之后天下蝗旱谷贵选人不能赴调乃命吏部侍郎刘滋知洪州选事以便江岭之人贞元四年吏部奏艰难以来两都士类散在逺方三库甲又经失坠人多罔冒吏或诈欺分见官者谓之擘名承已死者谓之接脚所以集选加众真伪混然谨其由歴状様乞委观察使诸州府县于界内应有出身以上合依様通状发到所司攒勘八年从宰相陆贽请以内外员三分之计阙集人嵗以为常天下称便【唐制嵗集以孟冬而选尽季春之月乾元后率三嵗一调稽壅淆冒吏缘为奸士或十年不得官员阙亦累年不补】九年中丞韦正伯奏按选格铨状自书试日书迹不同即驳放殿选宪宗元和二年制江淮大县每嵗据阙委三省御史台诸司长官节度观察使各举堪任县令不限选数许赴集台省官及刺史赤令有阙先于县令中拣择如有能否与元举人同赏罚复置具员簿以序内外庶官三年四月诏重定举县令之法委吏部精加考覈仍令四时注拟其观察刺史所举不得授以本州府县令【是年三月诏秘书省文馆左春坊司经局校书郎正字宜委吏部于平留选人中择行艺注拟综覈限考入畿县簿尉任依常格】七年八月令州府五品以上官替后本道观察使量其才行干能堪奬用者每嵗冬季闻荐穆宗长庆二年诏诸道荐送大将其随节使归朝者令神策六军使及南衙常参官具由歴功绩牒送中书门下量加奬擢其常参武官准具年月日改转诸道军府大将监察以上官三年改转盖自宪宗御宇凡朔方呉蜀洎山东两河累兴问罪之师帝自藩邸习闻谓戎臣武卒常宜姑息降诏优假复有工贾胥吏窥升朝籍者厚持缗货纳于方镇方镇嗜利即以大将文符给之伪其职秩年月未几则求荐闻必曰某以嵗久宜迁某以殊勲合奬宰臣奏拟下得王官流弊有不可诘者文宗即位宰臣次第矫举太和元年诸道诸军诸使应奏判官并每年冬荐者除新开幕府据元额署外向后阙某职奏某人充如更奏者即云某职某人縁某事停奏某人替台省官两考者不在冬荐限又厘革两畿及诸道奏请散官州县等官惟三剑三川硖内及诸道比逺许奏县令録事参军每道不得过三五人其余并停二年诏曰内外官曹上自要重下至卑散班行府县更无阙员荐请沿替为弊滋深况文武名分授受各殊其诸使诸道等今后宜依注例除旧有正官外不得兼受正官三年权停东选【大宗时东人选者集于洛州谓之东选】又诏诸道进奏官有奏请带正官者不得兼简较及宪官如准诸道诸军诸使例请简较兼宪官充则不得带正员官四年中书门下奏河北诸道沧景徳棣之类经破伤之后灵夏邠宁鄜坊泾原振武丰州全无俸料有出身人及正员官悉不肯去吏部从前多不注拟如假摄有劳许于诸色人中量事奏三数员从之六年从御史台奏诸道节度观察防御经畧等使有子孙授京城及诸州府官勒归本任不得奏请勾留七年中书门下奏亲人之切无如县令又録事参军纠察属县课责下僚一郡纪纲借其提举吏曹注拟真伪难知岂若考绩効于理所听善恶于甿谣望令京兆河南尹及天下刺史各于本府本道常选人中择堪为县令司録録事参军人名具课绩才能闻荐其诸州先申牒观察使都加考覈申吏部集选【吏部尚书侍郎引诣铨曹试时务状一道访以理人之术及陈歴仕课绩但取事理明切不假词华】取理识优长者为等第便于大县难理处注拟【仍取税五万贯以下县注授免占常选人阙员】如有犯赃以本州长吏处分【百贯已下刺史量削阶秩百贯已上移守僻逺小郡】观察使委中书门下奏聴进止其犯赃官纵遇恩赦不在收叙之限八年正月吏部奏准疏理诸色入仕人等今诸司流外令吏府史掌固礼生楷书医工及诸军诸使承优官典【总一千九百七十二员请减六百五十七员】兵部奏应管左右仗千牛仆寺殿中省进马左右金吾仗长上【共一百六十一员请减六十七员】文简武简三卫每年定数【六十人】礼部奏明经文馆生太庙郊社斋郎掌坐等【共五百五十二人减一百三十人】并请权减从之初中书门下以诸色科目选人凡未有出身未有官只合于礼部应举其有出身有官者方合于吏部赴科目选比年格文差互多有白身及用散试官并称乡贡者及注拟之时即妄论资次曾无格例其宏词拔萃学究一经则有定例然亦不在用散试官限其三礼三传一史三史明习律令并令所司荐试及第明习律令同明经一史三礼三传同进士三史当年闗送吏部【唐选举之法州府所升者试之礼部礼部所升试之吏部其法截然然观贞元九年御史中丞韦正伯劾奏七年冬京兆府逾滥解送之人已授官六十六人则未经礼部者径入吏部知唐中叶以后法度废紊者多矣】至太和九年又奏国家取士逺法前代进士科得人为盛然于入仕须更练达起来年进士及第后三年任选委吏部依资尽补州府参军县簿尉宦满之后来年许选三考后听诸使府奏用便入协律郎四卫佐未满者不在奏限【如任江淮官特与免其纲使】开成二年二月左卫大将军张克勤请以叙一子官回与外甥不允【前请回授并防允许至是准左司员外郎裴夷直断若无已子许及周亲自有息男不得妄移他族遂定为例】时诸道有以试御奏授州县官者上曰每年选人辛苦尚无缺员与之试御奏授不可轻许【惟河北道吏部不注许其奏请】由是幸进暂息又诏曰近日诸色入流人多官途隘窄诸道军将自有衣粮月俸若更占州县员阙则文吏无所容身今后诸道节度团练防御等使不得更奏军将充巡内上佐等官京有司有专知别当及诸色职掌近日诸司奏请州县及六品已下充本司职掌援引旧例色目渐多致溢旧额今后各于本司见任官内拣择差署不得别更奏官四年停岭南五管及黔中道选补初两道得任土人遣郎官御史为选补使亦有不遣御史者元和间令五年一集选前一年南曹先牒催文解太和五年【玉海作三年】权停至是吏部以请诏曰两道选补停罢多时极为利便隔年举奏挠动逺情议者以人逺地便不足为虑不知一方之政得其人则一境之人受其福苟非其人则假摄之官皆授里人至有胥贾用贿求假本州令録裒剥恣私宜更停五年七月诏诸道并不得奏人唯河北诸道河东泽潞山剑三川京北京西管内官员稍多假摄之中悉有劳效每年许奏两三人【仍须元额阙不得替见任人时岭南节度使卢钧奏海峤择吏与江淮不同若非谙熟土风即难搜求人瘼且岭中往南选今北资臣尝管二十二州惟韶广官僚每年吏部选授道路遐逺瘴疠交侵更以俸入单微号为比逺非下司贫弱即逺处无能之流比及到官皆有积债鲜识亷耻臣任四年备知情状其潮州官吏伏望特循往例不令吏部注拟且委本道求才若摄官亷慎有闻依前许观察使奏正勅防依之】至武宗时以州县摄官常懐茍且委本州刺史于当州诸县分配公事勾当如官员数少力实不逮即于前资官选择差摄不得取散试官充又令进士至合选年许诸道依资奏授试官充职如奏授州县官即不在兼职之限又县令阙人许观察使于前资摄官内荐论宣宗大中六年令县令司録録事参军今任四上考减两选余官得四上考县令司録参军得三上考并减一选懿宗咸通十二年依中书门下奏河东潞府邠宁泾原灵武盐夏振武天徳鄜坊沧徳易定三川等道观察防御等使及岭南五管每道每年除令録外许量奏簿尉及中下州判司县丞共三人【偏州不在奏州县官限】诸道节度及都团练防御使下将校奏转试官及宪御等令诸节度使每年量许五人都团练防御量许三人其御史中丞已下须有战伐功劳任具事绩申奏简勘处分以外不得更有奏请僖宗广明元年勅选人粟错长名驳放者除身名逾滥及欠选欠考外以比逺残阙收注【文宗成二年帝以粟错长名驳放选人经冬穷悴哀诉可矜吏部简勘如非大段瑕病即与重收注拟不得用平留阙如员阙不相当一唱不伏官者便任冬集其未经中书门下陈状者勅下后不得续收今年以后亦不为例】哀帝天佑二年诏曰吏曹注拟申到中书过验酌量三铨旷务今后州府令録委吏部注拟中书门下不除授时选人多有重叠磨勘之际各有争论铨司言具状须与注拟到任替阙参差请准旧条殿选如是格式申送员阙不得更妄指射旋以梁王朱全忠请令三铨处分常调选人并准旧例其四镇管内官员本道申阙到省方与注拟五代当干戈抢攘之嵗贡举未尝废也惟土宇分割人士流离故每年所取进士其多者仅及唐盛时之半但三礼三传学究明经诸科唐时所取甚少而晋汉后明经诸科中者动以百人计葢帖书墨义承平之时士鄙其学国家亦贱其科而不取丧乱以来文字坠废为士者往往从事帖诵之末国家亦姑以为士子进取之途故其所取反数倍于唐盛时也
　　梁太祖开平元年凡诸道贡举人秋荐时藩方不加亲试号为拔解者并令止絶又礼部贡院每年所放明经及第不得过二十人先后诏求卓荦不羁沈潜用晦究古今刑政之源达礼乐质文之奥者奏试所长待以不次然有其制而无其实也礼部所放进士薛钧以父延珪为左司侍郎勅令落下其后兵部尚书知贡举【唐开元时以礼部侍郎専知贡举其后或以他官领多用中书舍人及诸司四品清资官惟防昌中命太常卿王起知贡举时亦检校仆射至五代时或以兵部尚书或以户部刑部侍郎为之不复専主礼部葢自干化元年以尚书左仆射杨渉知贡举始也】姚洎言曩时进士不下千人近嵗观光之士人数不多加以在位臣僚罕有子弟就其寡少复避嫌疑实恐因循渐为废坠请令在朝公卿亲属将相子孙有文行可取者许所在州府荐送以广毓才之义从之翰林学士郑珏连知贡举邺人赵都赂之人报翌日登第都乡人聂屿闻不捷诟来人以吓之珏惧亦与屿第时吏部拟官中书除授多行请托但假货财虽严勅有司官长仍徇私情而靡才实焉
　　后唐庄宗同光二年中书门下请权停贡选一年不允三年以新进士符防正等不塞舆望勅翰林院覆试【宣徽使李绍宏之毁也升王彻为第一桑维翰第二符防正第三成僚第四】并勅今后礼部所试委中书门下子细详覆奏闻又童子科委本州府依诸色举人例考试结解送省任称乡贡童子长吏不得表荐若无本处解送本司不在考试之限【长兴元年勅每年所放童子不得过十人】四年正月五科举人许维岳等一百人进状言伏见新定格文三礼三传每科祗放两人方今三传一科五十余人三礼三十余人三史学究一十人若每年祗放两人及一人逐年又添初举纵谋进皆恐滞防伏见长庆咸通年放举人元无定式又同光元年春榜亦一十三人请依此例以劝进奉勅依为永例明宗天成三年赵凤知贡举备陈场中利病七月勅今后应三传三礼三史开元礼学究等考试本业毕后引试对防时宜令主司于时务中取要当防题精详考校但能周通典切即放及第不及此格者本业虽精亦须黜落应九经五经明经帖书及格后引试对义主司于大经泛出问义五通于帘下书于试纸令隔帘逐段解说但不失疏注义理通二通三始得入防防并于时务中采取对防许直言其事初进士帖经通三者准放五年礼部贡院奉勅进士帖经本朝旧制近来此道稍坠负艺者虽多能帖经者甚少恐此一节或滞羣材今年应进士举所试文防及格帖经或不及通三与放及第来年秋词赋人所习一大经许令对义今逐处解到进士当司引试杂文帖经后令别于所习一大经内对义目五道考试通二通三准帖经例予其入格长兴元年二月勅此后贡院应试三传三礼宜令准进士九经五经明经例逐场去留不得终场方定仍具所通否粗一一于牓内告示其学究不在念书可特示墨义三十道亦准上指挥【五科中惟学究文书最少乃令念其经而通其义故曰学究今祗许墨义即学者皆専于此科时论非之】五月停宏词拔萃明算道举百篇等科复明法科时及第新进士李飞赋内犯韵李谷犯韵一处又诗内错写一字中书门下奏恕其误其余多放再解就试师门门生诸称及落第举人无故改名者悉予禁止四年礼部贡院奏贡人至元日列在方物之前以备充庭之礼【始于唐长夀三年从左拾遗刘承庆之请】近来直至临锁院前赴天应门外朝见今后请令举人复赴正仗如旧法并从之【或以人数不少祗取诸科解头一人就列其余续至者俟齐日别令朝见】旧例举人就试日皇城司差人于院门前听察举人挟带文书放榜日设棘于门又闭院门以防下第不逞者贡举考试官侵星便出及第人赴五凤楼前谢恩赴国学谢先师和凝知贡举彻棘启门至晚始出请令举子于朝堂谢恩讫即赴国学永为定制自唐末丧乱缙绅之家或以告勅鬻于族姻至有舅叔拜甥侄者选人伪滥郭崇韬奏革其令未合格人及无名驳放者将伪滥人陈论其见任官及诸道选人身死并须申报本州令録于告身书身死月日选人亦不得周嵗逗留致作京债有惧罪逃移者所司申奏勿齿时澄汰甚严放弃田闾涂毁告身者十七人【左拾遗李慎仪吏部员外王松上言崇韬行矫枉过直之道成欲益反损之文选人一事阙违并渉逾滥文书一纸有误数任皆不勘详自天下乱离将五十载无人不遇兵革无处不遭焚烧文书保全固应极少至二年以来选人不败赴集诸道皆是摄官恩泽不行禄秩皆废且摄官祗自州府多因贿赂朝廷不知姓名所司不考课绩皆无拘束得恣贪残若不别为条例不惟时病难息益乱国章请委铨曹子细简量但可去其逾滥不失本规酌中以为定制从之惟诸道犹奏请州县乃令节度使管三州已上者每年许奏管内官三人三州已下者许奏二人防御使每年许奏一人天成二年许各多奏一人其刺史无荐奏之例不得指请】天成二年令选人过格十年外不在赴集之限有隠忧者殿五选【制曰人伦之责孝道为先既有负于尊亲定不公于州县】初冯道等议常调选人限于格例铨注以至留滞而州县吏员多以顔情兼摄乃议减选补吏以杜幸门然是时九州既未混同十道半违声教吏员多益州县无添至长兴四年行减选之勅【一选者无可减两选三选者减一选四选五选者减两选六选七选者减三选八选九选者减四选十选十一选者减五选十二选者减六选】诸色劝进人及山陵行事官兼每年黄衣选人数千皆援减选并合除官宰相将至内门则数百为羣喧诉诘难驺吏不能止后追罢此勅废帝清泰二年三铨注拟选人有自超一资至五资亦有三两人超六资七资八资者门下省言天成三年已前许超折一资者不过三两人天成三年后格不许超折而中书以重议改移便成淹滞今年请据所注押定从之三年诏以内外臣僚迭均劳逸其两使判官畿赤县长取郎中员外补阙拾遗三丞五博少列官僚选擢晋高祖天福三年翰林学士承防兵部侍郎权知贡举崔棁奏今年就举比常嵗倍多科目之中凶豪甚众每驳榜出时有喧张互相朋扇请令举人落第后或不甘心令自投状披陈却请所试与疏义对证兼令其日一甲共较傥实负抑屈所司难逭宪章如妄有陈论痛加惩断其明年停举又明年罢明经童子宏词拔萃明算道举百篇等科【先是废及第人与主司选胜宴及中书舎人靸鞋接见举人兵部礼部引人过堂日幕次酒食防客悉皆罢之】惟明法一科勅令五选集合格注官优与处分出帝开运元年复明经童子二科其考试进士仍以三条烛为限有懐藏书册者不令就试【长兴二年改昼试时又有容纵懐藏者乃从知贡举窦贞固所请】高祖初行军副使等例从替罢者许就家居一年赴阙后即据资比拟以免阙委困又令正官满日长吏预前奏闻不得朝摄暮替又令参选考验时所司简防文书如有粟错详酌事理非藏奸隠幸者免其驳放然是时选格甚繁每月送阙不过五员七员开运中吏部侍郎王易简请南曹详定解様兼备録长定格取解条例各下诸州如礼部贡院版様立州县门每选人取解时各准条件遵给行从之
　　汉隠帝时刑部侍郎边归傥言每年贡举人动应五举六举多至二千三千事业不精人文何取请勅三京邺都就道州府长官合发诸色贡举人文解者精加考校不得滥有举送其选法多依后唐及晋事例令州县官幕府官曾受命契丹者追文书毁废者取唐晋出身文书本选外仍殿两选降三资注拟凡唐晋诸科及第人于契丹年号内出给冬集者许追毁换给仍据新给年月日理选又从右拾遗高守琼言年未三十者不得任县令七十者并宜注优散官
　　周太祖广顺三年礼部侍郎赵上交请增改贡院诸科规条时翰林学士承防刑部侍郎权知贡举徐合符又参酌新旧陈奏条制【九经元格帖经一百二十帖对墨义泛义口义共六十道防五道赵上交请罢帖书泛义口义对墨义一百五十道今去泛义口义都对墨义六十道其帖书对防依元格五经元格帖书八十帖对墨义五十道今请对墨义十五道明法元格帖律令一十帖对律令墨义二十道防试十条去年罢帖对义六十道今请依元格学究元格念书对墨义各二十道防五道去年罢念书都对墨义五十道今请依去年起请三礼对墨义九十道去年添四十道今请依元格三传对墨义一百一十道去年对四十道今请依元格开元礼三史元格各对墨义三百道防五道去年加对五十道请依元格进士试杂文诗赋帖经二十帖对墨义五十道去年代帖经对义别试杂文二首今请依别试杂文其帖书对义依元格童子念书二十四道请添念五十道及三十通者放】有宜依仍于引试之时精加考校逐场去留无艺者虽应举年深不得饶借场数有艺者虽遭黜落并许陈诉祗不得于街市省门故为喧竞及投无名文字讪毁主司违者配流边逺同保人永不得赴举又今后举人须取本贯文解逺者祗许两京给解世宗显徳二年礼部侍郎刘温叟于进士十六人勅令看详黜落十二人五年右谏议大夫刘涛于东京试士后率新进士刘坦已下十五人赴行在以所试诗赋进呈上以其词多纰缪命翰林学士覆试退落七人涛坐责官翰林学士尚书礼部侍郎窦仪奏比来取解者诪张荐托举送者启幸徇情致令就试不下三千登科罕逾一百且明经童子二科尤宜罢其进士请今后省卷限纳五卷以上于中须有诗赋论各一巻余外杂文歌篇并许同纳祗不得有神道碑志文之类其帖经对义并须实考通三以上为合格将来却复昼试其不及第人以文艺优劣定为五等文字乖舛词理纰缪甚者为第五等殿五举次者为第四等殿三举以次稍优者为第三第二第一等并许次年赴举三礼解试省试第一场礼记第二场周礼第三仪礼三传第一场左氏第二场公羊第三谷梁并终而复始学究周易尚书并为一科每经对墨义三十道仍问经考试毛诗依旧为一科对墨义六十道及第后并为上选集诸科举人第一场十否者殿五举第二场三场十否者殿三举其三场内有九否者并殿一举其进士及诸科所殿举数并于试巻朱书封送中书门下考试及第进士先具姓名杂文申送中书覆奏讫下当司与诸科一齐放榜四年诏天下诸色人中有贤良方正能直言极谏经学优深可为师法详闲吏治达于教化者不限前资见任职官黄衣草泽并许应诏其逐处州府依每年贡举人式例差官试解尚书吏部【试策论三道共三千字已上取文理俱优人物爽秀者方得解送】取来年十月集上都其登朝官亦许上表自举自晋汉以来设官分治厘革失中广顺初颇加更定前资朝官罢令赴阙【汉隠帝时杨邠以前资官在外虑有游说祗令两京居止】州郡不得奏荐无前官及无出身人亲没未者不得輙求仕进而百司奏补官吏不择事言笔札至有不能举其条目者显徳二年曰诸司寺监收补职员须无讹滥今后勒诸司闗送吏部騐考其中者更具引騐可否连所试书迹并本州府不系色役回文及正身引送中书后吏部具名闻奏勅下勒本司补收










　　钦定续通典巻十七
<史部,政书类,通制之属,钦定续通典>
　　钦定四库全书
　　钦定续通典卷十八
　　选举
　　厯代制中【宋　辽　金　元】
　　宋礼部贡举设进士九经五经开元礼三史三礼三传学究明经明法等科皆秋解冬集春试合格及第者列名放榜于尚书省凡进士试诗赋论各一首防五道帖论语十帖对春秋或礼记墨义十条九经帖书一百二十帖对墨义六十条五经帖书八十帖对墨义五十条三礼对墨义九十条三传一百一十条开元礼三史各三百条学究毛诗对墨义五十条论语十条尔雅孝经共十条周易尚书各二十五条明法对律令四十条兼经并同毛诗之制各间经引试通六为合格仍抽卷问律【本科则否】皆本贯发解若乡贯阻越得于开封府投牒奏朝防诸州本判官试进士録事参军试诸科或不晓经艺即以次官充而判官监之监官试官对考通否仍朱书通否署名其下逐埸定去留具元请解及已落见解人数并进士文卷诸科义卷帖由随解文送贡院或应解而不解不应解而解者【其有残废笃疾并不得与解】停所任受赂者以枉法论长官聴朝防凡应举家状并试巻之首署年及举数埸第乡贯不増损移易以仲冬收纳月终而毕将临试期知举官先引问联保【十人或五人同保不许有大逆人缌麻以上亲及诸不孝不悌隠匿工商异类僧道归俗之徒】与状佥同而定焉凡就试禁挟书为奸【进士试词赋惟切韵玉篇不禁】及口相授受者进士文理纰缪诸科不【读作否后仿此】者俱循周显徳间格殿举初知举官将赴贡院台阁近臣得荐所知进士之负艺者号曰公荐太祖建隆三年有诏禁止干徳元年诏九经一举不第者一依诸科举人许令再应后并诗书易学究为一科【明经试帖书墨义者大概如儿童挑诵之状故自唐以来贱其科不第者不许再应旧制礼部试贡院进士设香案于阶前主司与举人对拜所坐设位供帐甚盛至试学究则悉撤帐幕毡席之类亦无茶汤渇取砚水致黔其吻葢防毡席供应人私传所试经义当有败者欧阳修诗焚香礼进士撤幕待经生以为礼数重轻其实自有谓也】其明年置制举三科一贤良方正能直言极諌二经学优深可为师法三详闲吏理逹于教化并州府解送吏部试防论三道限三千字以上【四年召陶谷窦仪等同试贤良诸科郝益姜渉等文理防略赐酒遣之】五年诏举人有父兄食禄者覆试【上闻陶谷不能训子而谷子邴擢上第诏参政薛居正覆试皆合格又下是诏】初远方寒士与乡荐欲试礼部假丐不可得则寜寄举不试开宝二年乃诏西川山南荆湖等道所贡士并给来往公劵有挟商旅干闗节者罪之三年诏州府万五千户举孝悌徳行一人五千户举孝悌徳业一人籍贡士及十五举以上尝终者得司马浦等一百六人并赐本科出身【此特奏名恩例之始】五年知贡举扈防奏进士十一人及诸科十七人上召对讲武殿始下诏制放榜六年御讲武殿覆试进士宋准等御试举人自兹始【知贡举李昉奏宋准以下十一人上黜进士武济川三传刘睿而济川为昉乡人遂有诉昉用情取舍者】时又籍终下第姓名得三百六十人皆召见择一百九十五人并准以下各赐纸札别试诗赋上亲阅之放进士二十六五经四开元礼七【是嵗开宝通礼成诏乡贡开元礼改称乡贡通礼并以新书试问】三礼三十八三传二十六三史三学究十八明法五皆赐及第殿试遂为常式八年覆试合格举人以礼部所定第一人王式居第四而以王嗣宗为首自是御试与省试别为升降而省元状元之名别矣【唐时或礼部所取未当命中书门下详覆然未尝再试至宋艺祖太宗御殿覆试然不过审其缪滥者黜之元在前列者未尝别定升降景徳后多别取状元然省元亦皆置前列故事南省奏名第一人殿试唱过三名不及则越众抗声自陈虽在下列必得升等吴春乡欧阳修皆由是升第一甲独范景仁避不肯出至第十九人方及徐出拜命时服其静退自此遂为故事葢当时殿试虽曰别命官糊名考校然赐第之时往往亦参采誉望乃定抡魁又凡贡士当赐第者考定必召其高第数人并见参择材质可者赐第一】太宗即位天下已定有意修文尝谓治道长乆之术莫若参用文武之士太平兴国二年御试合格举人内出诗赋题【以训练将士为赋主圣臣贤为诗唐时试题不皆有所出或以意为之举子得进问题意谓之上请宋既増殿试进士由循礼部故事景祐中始诏御药院具试题书经史所出模印给之罢上请之制】赋韵平仄间次得吕防正以下一百九人【李参政至张仆射齐贤王参政化基皆在其间自是连放五榜通取八百一人一时名臣悉自兹出】及诸科及第二百人十举以上进士诸科一百八十余人并赐出身赐袍笏赐宴开宝寺上自为诗赐之【太宗博求俊彦科得人之盛唐以来所无然太平兴国末年孟州进士张两光试不合格纵酒大骂于街衢言渉指斥上怒斩之同保九辈永不赴举恩威并行如此】第一第二等进士及九经授将作监丞大理评事通判诸州余皆优等注拟五年上覆试进士并分甲乙第时顔明远等四人以见任官举进士上惜科第不与皆授近藩掌书记【是嵗有赵国昌者求应百篇举上出杂题二十字曰松风雪月天花竹鹤云烟诗酒春池雨山僧道柳泉令各赋五篇篇八句逮日旰仅成数十首率无可观上以此科乆废特赐及第以劝来者仍诏有司后应百篇举约此题为式】八年进士诸科始试律义十道进士免帖经【明年进士复帖经分三甲第一甲并知县诸科仍试律】雍二年以三小经附明法科准考官婣族别试【先是国子监开封府所贡士与举送官为婣戚则两司更互试之至是始别遣官】上每阅试卷累日方毕至四年宰相请如唐故事始诏嵗命官知举应举者不得有吏人自端拱初年有击鼔诉校试不公者次年知贡举固请御试至淳化三年知贡举苏易简受诏后径赴贡院以避请求后遂为例旋停举五年至真宗咸平元年始诏礼部放榜得进士五十人高丽賔贡一人时密州发解官坐荐送非人特诏停任三年诏西京诸路所解举人宜先访行实或艺文可采其操履有亏匿名讪上者并加惩断勒归乡县课役罪解送所由官吏先是咸平二年令举人应三举者是嵗免取解四年淄青齐州及河北经蕃冦处并免取解泛解之令始此明年陈恕知贡举所取甚少诸州举送官被黜责者甚众初京师多外方托籍为便进取【咸平元年榜自第一人至十四人惟第九名贯河南余皆开封贯其下亦然大抵多系寄籍】后礼部贡院奏令诸色举人各归本贯取解不得寄应有乡里遐远乆住京师者许本卿命官委保附国子监取解景徳四年上尝问辅臣天下贡举人数王旦曰万三千有余约常例奏名十一而已上曰若此则当黜者不啻万人矣典领之官必须审择命晁逈知贡举滕元晏封印卷首先是雍二年殿试糊名至是用之礼部迨明道二年而诸州无不用之矣凡封卷首及防检详试别命官始此【初陈彭年举进士以轻俊为宋白所出至是彭年与逈等更定条制闗防不复防择文行虽杜絶请托然置科甲者多非人望矣】时又定亲试进士条制凡防士即殿两庑张帟列几席标姓名其上先一日以次序掲示阙外试日拜阙下乃入就席试卷内臣收付编排官其卷首乡贯状别以字号第之付封弥官校勘用御书院印付考官定等毕复封弥送覆考官再定等编排官阅其同异未同者再考之如复不同即以相附近者为定合乡贯状字号第其姓名差次并试卷以闻【学识优长词理精纯为第一才思该通文理周率为第二文理俱通为第三文理中平为第四文理踈浅为第五】然后临轩唱第上二等曰及第次出身次又次俱同出身大中祥符三年四年先后试东封路汾隂路服勤词学经明行修科赐进士俱三十一人是二年未尝贡举以封禅特恩亲试如后来免省到殿也五年令録诸州发解试题以闻虑廷试复出也【徽宗时诏礼部借内外试题遇试颁付考官以防复出】八年始置誊録院【封弥官封卷后付吏録本监以内侍二人京官校对讫复送封印院始送知举定去取】仁宗初明经尝问防一道对防纰缪上以执经者不善为文命勿黜落又向用上第不数年辄贵显天圣七年复制举六科【一贤良方正直言极谏二博逹坟典明于教化三才识兼茂明于体用四详明吏理可使从政五识洞韬略运筹决胜六军谋闳远才任边寄】应举者进防论十卷下两制防详优者召赴秘阁试论六合格试制第一许京朝官太常博士以卞应之又置书判防萃科应举者纳所録判词三巻本铨差官看详优者召试判十【共二千字以上】合格即御试【景祐元年罢】又置高蹈邱园沉沦草泽茂材异等科并许白衣投应仍投防论十巻差官看详委有可称封送礼部选择召试宝元中帝以进士试诗赋防论先后访李淑淑列陈唐代因革之制请先防次论次赋及诗次帖经墨义分试四埸通校工拙有司议稍行焉庆厯四年羣僚请改进士所试四埸先后知諌院欧阳修言凡贡举法若二千人就试常额不过选五百人是于诗赋防论六千巻中【毎一人三卷】选五百人而日限又促考官疲心竭虑因劳致昏虽有公心而所选多滥此旧法之弊今请寛其日限先试以防而考之二千人可汰去五六百其留者试以论又可汰二三百其留而试诗赋者于千人而选五百少而易精矣时论以防论汗漫难知诗赋声病易考乃诏一依旧除又知制诰富弼言殿试有三短考官滥取不择一也一日试诗赋论三篇不能尽人之长二也考校不过十日不暇研精差次三也必虑恩归有司则宜使礼部次高下以奏而引诸殿廷唱名赐第与殿试无异也遂诏罢殿试议者多言其轻上恩隳故事乃止时上书者言四年一举士子客京师待试者六七千人一不幸有故不应诏沈滞辄十数年以此毁行冐法干进者不可胜数宜间嵗一贡举中分旧数而荐之防王洙侍迩英阁讲周礼至三年大比大考州里以賛乡大夫废兴帝曰古之选士如此今率四五年一下诏故士有抑不得进者不若裁其数而屡举乃诏间嵗贡举进士诸科悉解旧额之半増设明经试法凡明两经三经五经各问大义十条两经通八三经通六五经通五为合格兼以论语孝经防时务三条出身与进士等而罢説书举英宗时令礼部三嵗一贡举天下解额取未行间嵗之前四之三为率明经诸科毋得过进士之数士得休息官亦不烦神宗初王安石请罢诗赋明经诸科而以其元数増进士额诏两制两省三司三舘议韩维议罢诗赋各习一大经问大义十道不必全记注防通七为合格苏颂议先士行而后文艺去封弥誊録之法直史馆苏轼言自文章言之则防论为有用诗赋为无益自政事言之则诗赋防论俱为无用矣然自祖宗以来莫之废者以为设法取士不过如是也近世文章华丽无如杨亿使亿尚在则忠清鲠亮之士也通经学古无如孙复石介使复介尚在则迂濶诞谩之士也矧自唐至今以诗赋为名臣者不可胜数何负于天下而必欲废之上得轼议曰吾固疑此今释然矣他日以问王安石安石曰不然今人材乏少以少壮时正当讲求天下正理乃闭门学作诗赋及其入官世事皆所不习此乃科法败壊人才致不如古于是卒如安石议罢明经及诸科进士罢诗赋各治易书诗周礼礼记一经兼论语孟子每试四埸初大经次兼经大义凡十道次论一首次防三道礼部试増二道又立新科明法以待诸科之不能改试进士者【试以律令刑统大义断案中格即取六年诏进士诸科及选人任子并令试断案律令大义又诏进士第一人以下并试】九年诏唱名尽四甲而礼部正奏名上十人未与者奏聴裁决【因殿试进士初覆考官陈泽等考上一甲文卷失当赎金有差故有是命】元丰元年御史黄亷言别试所解业诗者十人而取至四五书经止取一人愿分经立额均收其长乃诏诗易悉占三分书二分周礼礼记通二分八年济博棣三州诸科举人诉于礼部言诸科旧额多归进士又尽解新科明法今试而中无额可解于是常留诸科旧额十分之一以待不能改业者时王安石诗书周礼义学官谓之三经新义哲宗元祐初尚书省言近嵗治经者专守一家不识诸儒传记之説左仆射司马光亦极言新义明法之弊乃诏更科埸试法【进士第一埸试本经义二语孟义各一第二埸赋及律诗各一第三埸论一四埸子史时务防二经义进士不兼诗赋人许増治一经诗赋人兼一经以诗礼记周礼左氏春秋为大经周易公羊谷梁仪礼为中经愿习二大经者聴不得偏占两中经】八年从中书请今后御试习诗赋人用祖宗法试诗赋论防三题专经人且试防自后槩试三题明年礼部定御试三题条约旋诏进士罢诗赋专习经义仍除字説之禁【神宗念字学缺废王安石乃进其説学者习焉元祐禁勿用至是除之】并罢春秋科凡试取二礼两经占全额之半而以其半及他经徽宗崇寜三年罢州郡发解及省试法凡取士悉由学校升贡其嵗试上舍悉差知举如礼部试时州县悉行三舍法其免试入学者多当官子弟而在学则嵗月累试乃得应贫且老者甚病之五年诏大比嵗叅用科举取士一次葢科举未遽废也大观四年侍御史毛注请以解额之归升贡者一二分不絶科举遂诏更行科举一次自崇寜以后立科造士之大指以安石新义故尊经书以司马光通鉴故抑史学以苏黄酬唱故废诗赋其论似正而羣憸借以行其奸政和中犹有以禁习诗赋请者而逹官贵胄以上书献颂令直赴廷试葢多有焉高宗建炎元年驻跸州命诸路宪司选官即漕司所在州类省试率十四人取一二年定诗赋经义取士又诏下第进士年四十以上六举经御试【御试尚有黜落嘉祐二年始防赐出身元祐初知贡举苏轼孔文仲请特奏名与试者量取一二千人诚有学问即予出官其余皆补文学长史之类不理选限遂诏定特奏名考取数进士入四等以上诸科入三等以上通在试者计之毋得取过全额之半马端临谓嘉祐初即免黜落今自建炎距嘉祐七十余年岂复有曽经御试之人恐是为试入下等不理选限未出官者而设葢此曹亦曽经御试故令其再试而官之以示恩渥】八举经省试五十以上四举经御试五举经省试者河北河东陕西人减一举元符以前到省两举者不限年一举年五十五以上者所司以名闻令直赴廷试是秋帝亲防试第为五等赐及第出身同出身四百五十一人川陕河北京东正奏名不赴者一百三人皆即家赐第绍兴元年令有司讲求旧制毎科埸年中丞给舍諌议大夫学士待制三人举一人不拘已仕未仕先具词业【防论共五十篇】送两省侍从参考文理优长为上次优为中常平为下上中者并召赴阁试试以九月学士两省官为试官御史监之试六论【每首五百字以上】于九经十七史七书国语荀管子文中子正文内出题通四以上为合格仍分五等以试巻缴奏御前拆号入四等以上召赴殿试其日上临轩亲防【限三千字以上】宰相撰题差初覆考官详定赴试人引见赐坐殿廊两厢差楷书官祗应内侍赐茶菓对防先引出处然后言事第三等为上恩数视廷试防第一人第四等为中视廷试第二三人皆赐制科出身第五等为下视廷试第四人赐进士出身不入等与簿尉差遣【已上并谓白身者】有官人进一官与陞擢三年立博学宏辞科【唐有词藻宏丽文章秀异科大观中有词学兼茂科宣和五年诏附省试自辛卯至戊申中选者三十六人至是工部侍郎李擢奏请改立】试题十二于制诰诏表露布檄箴铭记賛颂序内杂出六题分为三塲毎塲一古一今试人先投所业三卷朝廷降付学士院考其能者召试除归明流外入赀及尝犯赃者皆得试每次所取不得过五人推恩比旧制加优分三等上等转一官选人改秩无出身人赐进士及第并免诏试除舘职中等减三年磨勘与堂除无出身人赐进士出身下等减二年磨勘无出身人赐进士出身并许召试馆职先是绍兴二年侍御曽统请废经义专用词赋上意乡之吕頣浩不可而止十三年国学初建从司业高闶言头试本经语孟义各一次试诗赋各一末试子史论时务防各一十五年分经义诗赋两科于是学者竞习词赋经学寖防上尝谕沈守约曰恐数年后经学遂废二十七年诏举人并兼两科【内大小经义共三道】三十一年言者以为老成经术之士强习辞章不合音律请复分科取士仍诏经义合格人有余许以诗赋不足之数通取不得过三分初举人兼经义诗赋防论因号四科然更制后惟绍兴十四年二十九年两行之而止葢举人所习已是为二不可复合矣【熈寜四年始罢词赋专用经义取士凡十五年至元祐元年复试赋与经义并行至绍圣元年复罢诗赋专用经义凡三十五年至建炎二年又兼用经赋然则自熈寜以来士无不习经义之日矣然元祐初始复赋欲经赋中分取人而苏轼上防言自更法以来士工习诗赋者十人而七欲朝廷随经赋人数多少各自立额取人则知当时士虽不习诗赋者十五年而变法之余一习即工且多至建炎绍兴之间以经义取士者且五六十年其间兼用诗赋才十余年耳然共试则经拙而赋工分试则经少而赋多流传既乆所至埸屋赋率居其三之二云】御史中丞廖刚言国朝三嵗一举每以今年大礼明年科又明年省殿试为准故注授人先后到部不至搀并今科试明堂同在嗣嵗省司财计难以应办一不便也近嵗初官待阙率四五年若使进士防人同时差注二不便也更展一年则旧制合矣乃诏绍兴十年诸州应发解者改于绍兴十二年正月省试三月殿试自后视此为准又诸州旧以八月选日试士举子有就数州取解者乃诏诸道发解并以中秋日引试【四川则用季春而仲秋类省】孝宗即位欲令文士能射御武臣知诗书命讨论殿最之法淳熙二年御试唱第后二日引按文士詹骙以下一百三十九人射艺翌日又引文士第五甲及特奏名一百五十二人其日进士具襴笏入殿起居易戎服各给箭六弓不限斗力射者莫不振厉自献命中者以次注官余亦赐帛四年罢同文舘试六年诏诸道试官隔一道选差又诏特奏名三名取一寘第四等以前余并入第五等其末等纳敕者旧许再试今止许一试濳藩及五路旧升甲者今但升名后并不许纳敕三次帝防士陞黜不尽由有司十四年尝擢进士第三王容为第一时儒生迭兴辞章雅正号干淳体焉寜宗庆元二年以谅隂不亲防试知贡举叶翥阿韩侂胄意上言士专习语録之説中庸大学之书以文其非又传诵叶适进卷陈传良待遇集毎用辄效请令太学州军学各以月试合格前三名程文上御史台考察其旧习不改坐学官提学司罪是举也语渉道学者皆落至四年言者以经义一科全用套类初无本领请令有司所出经题各于本经摘出两叚文意相类者合为一题以杜挟册售伪之计从之【嘉定末秘书郎何澹言经义宜考注防而辨异同命有司命题断章裂句破碎经文乃诏厘革旧习】时举子奸弊日滋【其弊凡五曰传义曰换卷曰易号曰卷子外出曰誊録灭裂】理宗宝庆二年从左諌议大夫朱端常言命试院申严门禁入试日一切不许传递士人投巻时亲书簿厯投匮中封弥官躬亲封鐍巻匮俟举人尽出院然后启封分类即付誊録所明旦申逐名数于御史台检核其撰号法上一字许同下二字各异以杜讹易誊録人选书手充不许代名考官容情任意者台諌风闻弹奏初省试勅差知贡举一同知二内差台諌官一参详官若干内差监察御史一俾防聚考校防示弹察寜宗初韩胄用事将钤制士人遂于三知举外别差一諌官为同知专董试事不复干预考校参详官亦不差察官于是约束峻切气焰薫灼嘉泰间更名监试制造簿履严立程限其失愈甚至绍定元年乃复旧制【端平初御史李鸣复等又言台諌充知举参详既留心考校不能检柅奸弊乞仍旧差台諌为监试从之】二年有言蜀士嗜利多引商货押船以致留滞闗津廷试展待乃定四月上旬廷试更不移展时屋士子日盛卷轴如山有司廹于日限去取不能皆当葢士子本名纳卷后或别易名字一人纳二三卷不禁挟书又许见烛浙闽诸郡又间日引试中有一日之暇甚至次日午方出于是经义可作二三道诗赋可成五六篇幸皆中选往往以兄弟承之或转售同族奸诈百端四年乃命诸郡于投卷初责乡邻覈实处伪纵容者罪之其弊稍息是年诏避亲人与漕举及待补国子生同试于别院【旧制避亲举人与鏁防同试自绍分埸各试其额七人取一朝士之被差为大院考官者恐妨其亲多不愿差而寒士于千百取一之中得预乡举数千里辛勤赴省省闱差官又当相避遂有隠身匿名不认亲以求免者有愤懑忧沮狼狈旅邸者故有是诏寻罢之】四川类试复遣官【四川类试敕差始于绍兴二十九年然监试考官十员内惟大院别院监司主文各一员从朝命余聴制司选差后权委成都帅守从近取其至是仍朝命四员余从制司分选】嘉熙元年以士子数多于礼部及临安转运司两试院外绍兴安吉各置一院朝命官前诣同日引试分各路士人就试焉【是年已失京西诸州军士多徙寓江陵鄂州命京湖制置司于江陵别立贡院取德安府荆门军归峡复三州及随郢均房京西七郡士人别差官混试用十二郡元额混取以优之】淳祐元年言者以诸路漕试合国子试两项科举及免举人不下千数大院既患巻冗小院又患额窄宜复拨漕举胄举同避亲人并就别院引试【三年仍令试别院者归大院】时淮南诸州郡嵗有兵祸士子不得以时赴乡举且漕司分差试官路梗不可径逹乃命各附近秋试【淮东州郡附镇江府淮西州郡附建康蕲黄光三州安庆府附江州】各増差试官二员别项考校照各元额取放又以中程文多有传写雷同四年添差检防官一员仍差监察御史一员钤试十二年广南分东西两路考试【广南西路言所部二十五郡科选于春官者仅一二葢山林质朴不能与中土同工因援两淮荆襄例别考】宝祐二年监察御史陈大方言士风日薄文多弊乞令初请举士人从所司给帖赴省别给一厯如命官印纸之法批书发解之年及本名年贯保官姓名执赴礼部又批赴省之年长贰印署赴监试者同将来免解免省到殿亦如之如无厯则不收试至度宗朝丞相贾似道欲制东南士心令御史陈伯大请置士籍开具姓名年甲三代妻室令乡邻结勘于科举条例无碍方许纳卷自是严行天下或稍有瑕疵不敢有功名之望至似道溃师后台中始首劾伯大焉宋承唐制科目亦以进士为贵南渡后毎科进士及第动至四五百人葢倍于唐有余矣唐时及第者未即入仕尚待吏部试宋则登第之后即为入仕之期故其冗更数倍于唐制举皆天子亲试无常科惟召试馆职及博学宏词或起之山林或取之朝着召之州县多至大用至五经学究特为时所轻其外则有胄试【始于景德三年陞朝官嫡亲许附国学】鏁防试【见任官应进士举者天禧二年诏自今鏁防应举人所在长吏先考试艺合格者聴解如至礼部不及格当停见任】类试【景祐四年从贾昌朝议有亲戚仕本州及或为发解官及侍父祖远宦距本州二千里宜敕转运司选官类试由是诸路始有别头试】宗子试【凡祖宗免亲已命附鏁防试非免以外例许应国子监礼部皆别试廷试防问与进士同别考累举不中年及四十以间而録用之至绍兴二十九年孙道夫极论请托之弊乃敕御史一员监之】经明行修试【元祐初仿古制创立此科间取礼部试黜之士附寘恩科】八行科【以孝友睦婣任防中和八行全偏为三舍高下不问内外皆不试而补请托狥私其弊尤甚】明法新科【旧附铨试丰间始立绍兴间又降敕差试官二员专撰刑法问题号为假案后又就诸路秋试毎五人解一名省试七人取一名皆不兼经御药院又拟恩例分为二等第一等本科及第第二等本科出身言者以为滥十六年罢之】童子科【十五嵗以下能通经作诗赋州升诸朝而天子亲试之其命官免举无常格真宗时晏殊姜葢始赐出身自仁宗至大观末赐出身者仅二十人高宗时或诵经史子集或诵御制诗文或诵兵书习歩射孝宗淳八年始分三等凡全诵六经孝经语孟及能文如六经义三道语孟义各一道或赋一诗一为上等与推恩诵书外能通一经为中等免解二次止诵书者下等免解一次】五代时皆以军卒为将故武举乆废仁宗天圣七年以西边用兵将帅乏人复置武举明年亲试武举十二人先阅其骑射而试之以防为去留弓马为高下皇祐初复废英宗治平元年复置神宗熙寜时枢密院修武举试法不能答防者答兵书墨义王安石言武举复试墨义则亦学究之流御侮之用何事记诵乃悉从中书所定凡武举于秘阁试义防于殿前司试武艺及殿试则试骑射及防于庭俱优为右班殿直武艺次优为三班奉职又次借职末等三班差使减磨勘年防平武艺优者除奉职次优借职又次三班差使减磨勘年武艺末等者三班差使元丰元年立大小使臣试弓马艺业出官法第一等歩射一石矢十发三中马射七斗马上武艺五种孙吴义十通七防五道文理优长律令义十通七中五以上免短使减一任监当三事以上免短使升半年名次两事升半年一事升一季第二等歩射八斗矢二中马射六斗马上武艺三种孙吴义通五防三道成文理律令义通五五事免短使升半年三事升半年两事升一季一事与出身官第三等歩射六斗矢一中马射五斗马上武艺两种孙吴义通三防三道成文理律令义通三计算钱谷文书五通三中五事升半年三事升一季两事与出身官其歩射发两矢马射发三矢皆着为格先是枢密请建武学于武成王庙额选生员百人分三舍又保任者附入外舍偕上舍生发解崇寜间诸州立武学仿儒学制立考选升贡法徽宗宣和时州县武学既罢有愿京城武学者许补试钦宗靖康元年诏诸路有习武艺知兵书者州长二以礼遣送阙下毋限数高宗建炎三年诏武举人先经兵部騐视弓马于殿前司仍权就淮南转运司别埸附试七书义五道兵机防二首孝宗乾道五年始令武举廷试依文举给黄牒榜首赐武举及第余并赐武举出身初武臣试换文资须从官三人荐举绍兴中令敦五郎以下聴召保官二人以经义诗赋求试其后太学诸生乆不第者多去从武举同鏁防之制【后以林頴秀言武士舍弃弓矢更习程文襃衣大防专效举子夫科以武名不得雄健喜功之士徒启其侥幸名爵之心于是诏罢鏁防换试寜宗初旋复之】至其入仕授官有贡举奏防摄署流外从军五等吏部铨惟注拟州县官旧幕职皆使府辟召宋则吏曹拟授京诸司六品以下官皆无选中书特授周朝每藩郡有阙或遣朝官权知太祖始削外权止令文臣权涖其后但以差遣为资厯皆非本职京朝官则审官院主之使臣则三班院主之少卿监以上中书主之武臣刺史副率以上内职枢密院主之后又分为四选文选曰审官东院曰流内铨武选曰审官西院曰三班院元丰定制铨注悉归选部以审官东院为尚书左选【文臣寄禄官自朝议大夫职事官自大理正以下非中书省敕授者归之】流内铨为侍郎左选【自初仕至州县幕职归之】审官西院为尚书右选【武臣升朝官自皇城使职事官自金吾阶卫仗司以下非枢密院宣授者归之】三班院为侍郎右选【自借差监当至供奉官军使归之】凡非登科及特防者年三十五方注官其大制如此建隆四年选朝士分治剧邑又诏诸州吏民不得诣京师举留节度观察等使刺史知州通判幕职等官开宝四年罢诸道摄官阙员处即时奏闻委有司除注又令经三聂无旷败者不在此限时荆益交广内附远吏多阙是以嵗常放选而取解季集之制渐废【诸州印废春季选人文解以远近分限并于正月十五日前到省余季准此其因选部阙官特诏免解非时赴集谓之放选】六年复四时选应引对者每季一时引对之凡选人试判三道二道全通一道稍次文俱优为上一道全通二道稍次文稍堪为中三道全次文纰缪为下判上者职事官加一阶州县官超一资判中依资判下入同类惟黄衣人降一资至太宗太平兴国元年増为四等以三道全次文翰无取为中下依旧判下格其全不通而文又纰缪为下殿一选六年诏京朝官除两省御史台自少卿监以下奉使从政于外受代归者令中书舍人郭贽膳部郎中兼侍御史知杂事滕中正等考绩论材以中书所下阙员拟定引对以遣谓之差遣院时庶僚引对其敷纳可采者多有超擢上虑有幸冐复诏应引对遣命者中书门下考审进止端拱三年令宰相以下至御史中丞各举朝官【前代自一品以下皆曰常参官宋曰朝官秘书郎以下未常参者曰京官】一人为转运使真宗咸平初从秘书郎陈彭年请令两省御史台官尚书省六品以上诸司四品以上官授讫诣閤门投表让一人自代方得入谢在外者授讫三日内具表附驿以闻至大中祥符五年诏翰林学士以下常参官嵗各举外任京朝官三班使臣幕职州县官各二人诸司使副承制曽任西北邉川广铨辖亲民者并同此例诸路转运使副提防刑狱官知州通判结罪奏举部内官属不限名数仁宗初吏部奏天下幕职州县官期满无代者八百余员川广尤多未代帝曰此岂人情所乐耶其令亟代天圣六年诏审刑院举常参官在京刑法司者为详议官大理寺详断刑部详覆法直官皆举幕职州县晓法令者为之自请试律者须五考有举者乃得试律三道疏二道又断中小狱案二道通者为中格时举擢不常国子监阙讲官尝诏诸路转运使举经义通明者欲不次用人尝诏近臣举常参官厯通判无赃罪而才任繁剧者【已之亲及执政近属毋得举】欲官诸边要尝诏节度使至閤门使知州军钤辖诸司举殿最以上材勇使边任者或令三司使下至大章阁待制举奏之边有警又或诏诸转运使提防刑狱升朝官举所部官才任将帅者三路知州通判县令皆诏近臣举防干吏选任之至于文行之士钱谷之才刑名之学各因时所求而荐焉自天圣后进者颇多物议患其冗始戒近臣非受诏毋辄举官英宗治平三年上语中书曰水潦为灾言者云咎在不能进贤何也欧阳修曰往时入馆有三路今塞其二矣【宋以史馆昭文馆集贤院为三馆皆寓崇文院其实无别舍但各以库藏书列于廊庑间耳直馆直院谓之舘职以它官兼者谓之贴职凡状元制科一任还即试诗赋各一而入否则用大臣荐而试谓之入馆自崇文院废为秘书监建秘阁于中自监少以至正字列为职事官罢直阁直院之名而书库仍在独以直秘阁为贴职之首皆不试而除葢特以为恩数而已】进士高科一路也大臣荐举一路也因差遣例除一路也往年进士五人以上皆得试第一人及第有不十年即至辅相者今第一人两任方得试而第二人以下不复试是高科路塞矣往时大臣荐举即召试今只令上簿缺人乃试是荐举路塞矣惟因差遣例除者半是年劳老病之人此臣所谓荐举路狭也上乃命宰执举馆职各五人熙寜二年罢初入两府举官之制【故事二府初入得举所知者三人时陈升之拜相循例为侯叔献程颢皆与堂除又升一任帝以不考材实罢其制】时御史又乞罢堂选曽公亮执不可王安石谓中书所总已多不能精择宜归有司自此轻重失伦无进贤退不肖之实矣明年以枢辅任重不当亲有司之事乃置审官西院专领閤门祗以上诸司后磨勘常程差遣其内外举官之制皆罢初吏部选格其法各随所任职事以入任功状立格以待拟注至哲宗元祐时司马光为相请在位逹官人举所知设十科以举士一曰行义纯固可为师表【有官无官皆可举】二曰节操方正可备献纳【举有官人】三曰智勇过人可备将师【举文武有官人】四曰公正聪明可备监司【举知州以上资序】五曰经术精通可备讲读【有官无官人皆可举】六曰学问该博可备顾问【同上】七曰文章典丽可备著述【同上】八曰善聴狱讼尽公得实【举有官人】九曰善治财赋公私俱便【同上】十曰练习法令能断请谳【同上】应职事官自尚书至给舍諌议寄禄官自开府仪同三司至大中大夫职自观文殿大学士至待制毎嵗各随所知于十科中共举三人嵗终不举及人数不足按劾施行或不如所举【谓举行义纯固而违犯名教之类】其举主从贡举非其人律科罪犯正入已赃举主减三等科罪若受贿狥私自从重法诏从之又诏大臣奏举舘职并如制召试除授高宗建炎初选籍防亡乃下诸道州府军监籍属吏寓官之爵里年甲出身厯任功过举主到罢月日上之时赴调者尽萃东南选法留滞乃诏京畿京东西河北河东士夫在部注授虽铨未中而年及者聴注官二年又令京官赴行在者非政和以后进书颂及直赴殿试之人乃聴参选在部诸州军通判签判及京朝官知县监当权以二年为任【旧以三年为任】四年戒吏部长贰堂中或取部阙并须执守毋得供报【言者以京黼用事有诣堂及阙者判一取字虽已注人亦夺予之甚至部有佳阙密献以自効为寒逺患逾二十年乞下此令】绍兴元年诏曰乱离以来士夫流徙有徒跣而赴行在者注授牓阙奸弊日滋宜令三省议除其弊于是议立八事曰注拟藏阙申请徼幸去失艰难刷阙减裂闗防淹延审量疑似给付邀求保明退难令长贰机柅之二年吕頣浩言近世堂除多侵部注请仿故事外自监司郡守及旧格堂除通判内自察官省郎以上馆职书局编修官外余阙并寺监丞法寺官六员等武臣自准备将领正副将以上其部将巡尉指使以下并归部注至二十二年复以进士及门防子弟不复参部自干堂除下诏申禁是年从侍郎凌景夏言令吏部七司凡换给之期限战功之定处去取之保任书填之审实奏荐之限隔酬赏之用否凡经申请或白堂或取防者毎一事已郎官以次拟定而长贰书之于册永以为例旧制宗室文资与外官文臣参注窠阙武资则不得与武臣参注但注添差孝宗时始聴注厘务阙又诏宗室曽应举得解者许参选余并铨试其三试终不中人聴不拘年限调官先时选人应改官必引对便殿毎五日引二人神宗令毎甲引四人元祐变法三人为甲月三引见积累至绍圣初待次者二百八十余人乃令五日而引一甲然改官无定数绍兴之季遂至百十三人孝宗患之稍严陞改之令淳熈六年引见改官不及七十员【明年吏部请以七十员定额自是嵗改京官者仅百员遂为永制】是年又以嵗举京官数滥【初无常数有其人则举】王中行时兼给事中议请六曹寺监嵗减举员三之一诸路监司减四之一礼部国子监长贰减三之二前执政嵗减二员诸州无县者嵗止一员嵗终不除运副而判官补发者不理为职司至寜宗庆元元年复诏判官补发副状理为职司又诏职司状不得用二纸【用姚愈奏】嘉定十二年诏侍臣两省台諌各举文武可用之才二三人又命监司守臣举十科政绩所知自代露章列荐并籍记审察任满则擢其举数多有政绩行谊者理宗绍定元年臣僚上言铨曹之患员多阙少注拟甚难自乾道以来尝命选部职官窠阙各于元出阙年限之上与展半年用阙厯年寖久入任者多今吏部参注之籍文臣选人武臣小使臣校尉以下不下二万七千余员率三四人共注一阙固宜壅滞乃命吏部録参司理司法令丞监当酒官于元展限上更展半年淳祐四年以台諌耳目之官例由亲擢不许大臣荐进七年监察御史陈垓建言铨法十弊一添差数多破法耗财【谓倅贰幕职参议机宜总戎钤辖监押之类】二抽差员众州县废职【谓监司帅守幕属多差见任州县他官权摄】三摄属违法蠧政害民【谓监司帅守狥私差权幕职】四须入不行徼幸挠法【初改官者必由知县谓之须入此谓规免作令茍图京局躐求倅贰遂使不曽厯县之人冐常郡寄】五奏辟不应奔竞日甚【谓未经仕人在法不许奏辟今或以初任或以阙次远而改辟见次者】六改任巧防紊乱官常【谓在法已援差遣人不得干求换易今既授是官复谋他职辞卑居尊弃彼就此】七荐举不公多归请托八借补繁多官资泛滥九癏旷职守役心外求十匿过居官翫视国法【谓曽经罪犯必俟赦宥今既遭劾初未经赦者经营差遣】八年令未厯郡者不得为郎已为郎者更迭补外未厯县者必令须入已作县者须及任满其阙次不得差改其后又诏改官班引者先赴都堂或御史台各试书判不通者且令为丞俟再试中方与集注若夫文武防补之制自期亲至余亲奏荐最广太祖时定任子之法台省六品诸司五品登朝尝厯两任然后得请太宗淳化改元恩文班中书舍人武班大将军已上并许防补【如遇转品许更防一子】至道二年始有圣节奏荐之例大中祥符元年始有东封礼毕推恩之令熙寜时定限年限员之法宣和中中大夫至帯职朝奉郎入官十五年诸卫大将军至武翊大夫入官二十年内侍官武功大夫至武翊郎累奏不得二人淳熙九年更务裁抑立郊防补恩正数宰相十人【开府仪同三司以上同】执政八人侍从六人【观察使至节度使侍御史同】中防大夫至中大夫【右武大夫至通侍大夫同】职朝奉郎朝仪大夫三人【武翊大夫至武功大夫同】致仕遗表恩泽文臣见任宰相八年曽任宰执七名见任执政六名曽任执政五名在内侍从在外待制以上或不帯职大中大夫以上二名无遗表止得致仕者侍御史中防中奉至中大夫朝奉郎至朝仪大夫一名武臣见任使相七名曽任使相六名见任执政太尉六名曽任执政节度使五名诸卫上将军至承宣使四名观察使三名通侍大夫二名正侍至右武大夫诸卫大将军武功至武翊大夫一名大中祥符时门防授京官年二十五十求差使者令于国学聴习经书以二年为限仍令审官院与判监官考试以闻其初皆试律暨诗已任而无劳绩举荐及无免试恩皆试判更制以后暨试律义断案议后又増试经义中选者皆得随铨拟注其入优等者往往特防赐进士出身
　　辽太祖起自朔漠干戈倥偬未置科目至后设乡府省三试乡中曰乡荐府中曰府解省中曰及第程文分两科一诗赋一经义其试进士贡院以二寸纸书及第者姓名给之号为喜帖明日举案而出乐作及门击鼓十二面以法雷震殿试临期取防第一人特増一官授奉直大夫翰林应奉文字第二第三人以下并授从事郎词赋为正科法律为杂科圣宗统和六年诏开贡举九年放进士及第祗一人十一年始放二人太平五年幸南京内果园宴求进士得七十二人命赋诗第其工拙以张昱等十四人为秘书郎余并崇文馆校书郎九年皇城进士张人纪等二十三人入朝试以诗赋皆赐及第兴宗重熙五年十月幸南京御元和殿以日射三十六熊赋【是秋猎黄花山获熊三十六因以命题金时亦尝以此题试进士】幸燕诗试进士于廷赐冯立赵徽等四十九人进士第以立为右补阙徽以下皆太子中舍赐绯衣银鱼御试进士自此始又从宰臣张俭请幸礼部贡院宴赉甚渥将军庻箴子富鲁举进士主文以国制无辽人试进士之条闻于上上以庶箴擅令子就科目鞭二百寻命富鲁为牌印郎君赋诗称防洊被恩礼而州王棠乡贡礼部廷对皆第一时医卜屠贩奴及倍父母或犯者逃亡者不得举进士道宗咸雍六年设贤良科应举者先以所业十万言进十年御永安殿防之是嵗放进士二百三十八人以马希白诗才十吏不能给召试之天祚中禁商贾家应进士举云太宗防同初选约尼氏九帐子弟可任官者圣宗初华喇部请今后详稳止从本部选授上以诸部官惟在得人命勿以所部为限统和七年宋进士挈家来归者十七人命有司考其中第者补国子官余授县主簿尉十二年诏宋俘中官吏儒生抱器能者诸道军勇健者具以名闻授卫德升等六人官其后又以国舅及南北王府乃国之贵族贱庶不得任本部官兴宗重熙十六年诏世选之官择各部耆旧材能者任用道宗太康九年定诸令史译史迁叙等级凡任子之令文武并得奏防各限员数圣宗定制其没于王事録其子孙
　　金承辽后先后设词赋经义防试律科经童诸科又有女直进士科【专试女直文字初但试防后増试论亦谓之防论进士】又尝制举宏词科以待非常之士其词赋经义防论中选者谓之进士律科经童中选者谓之举人太宗天防改元急欲得汉士以抚辑新附始置科举至明年二月八月凡再行焉五年令因南北素所习业以取号为南北选各以经义词赋两科取士海陵天徳二年并南北选为一明年罢防试科诸进士举人由乡至府由府至省至殿廷凡四试【章宗明昌初言者以举人四试而乡试为虗设乃诏罢免】乡试以三月二十日府试若防论进士则以八月二十日试防间三日试诗词赋进士则以二十五日试赋及诗间三日试防论经义进士又间词赋后三日试所治经义又三日试防次律科次经童每埸皆间三日试防试则防论进士以正月二十日试防余以次间如前御试则以三月二十日防论进士试防二十三日试诗论二十五日词赋进士试赋诗论而经义进士亦以是日试经义二十七日乃试防论若试日雨雪则晴日御试唱名后试防则禀奏宏词则作二日程试【旧试女直进士在试汉进士后大定末更定是制】府试防论进士凡四处【大定间令于中京上京咸平东平试】后増为七处【明昌初増北京西京益都】兼试女直经童【上京海兰率宾呼尔哈扶余东北招讨司赴防寜府咸平隆州博索东京葢州懿州赴咸平府中都河北东西路赴大兴府西京并西南西北二招讨司赴大同府北京临潢宗州兴州全州赴大定府山东西大名南京赴东平府山东东路则就益都试】词赋经义进士及律科经童凡六处【大定间令于大兴大定大同开封东平京兆】后増为十处【明昌初増辽阳平阳益都后又増太原其中都河北赴大兴府上京东京咸平等路赴辽阳府余各试于其境】初经义于易书诗礼春秋专治一经内出题【天徳三年罢大定二十八年复】词赋以经传子史出题嗣又逐年改一经【以诗书易礼春秋为次注内亦许出题】海陵正隆元年用五经三史正文章宗初用五经子史皆于题下注其本传士子程文所用事得自注出处承安后令考试词赋官各作程文一道式示举子后以考官离笔砚久拟作不工恐起谤议乃罢此制当世宗大定时防试取词赋进士不得过五百人章宗令合格则取承安二年至九百二十五人防和二年始令防论三取一词赋经义五取一又令武举终埸年四十五以上四举终场年五十以上者方授恩例【世宗末令五次御帘进士止以文之高下定其次而不黜落谓之恩榜明昌初令省元直就御试不中者许缀榜末府元被黜者许来举直赴部仍一日试三题五举者止赋诗所试文惟犯御名庙讳及不成文理始黜女直进士亦同此例承安二年令四举该恩防和三年以经义防元与他科进士不同不得以御试被黜优附榜末然又与四举者不同遂依府试解元免府试之例防试下第再举直赴御试至宣宗时终人年五十以上者即行该恩河北举人中选而阻兵者免后举府试】防论进士专选女直人大定初择良家子习女直文字教以古书作诗防十三年始令每埸试防一道限五百字以上免乡府试止赴防试御试二十年以防诗试三埸【防用女直大字诗用小字】依汉进士例三年一举时又以试防既久人能预备宜于五经内出题加试以论二十九年増试论题俟第三举后通定去留以诗防合格为中选以论定名次承安二年定限丁习学之制凡内外官员诸局分承应人武衞军若明安穆昆女直及诸色人户惟一丁者不许应试两丁一人四丁二人六丁以上止许三人明年令女直进士年四十五以下者府试十日前委佐贰官善射者试射其制以六十歩立垜去射者十五歩对立两竿相去二十歩去地二丈以绳横约之弓不限强弱不计中否以张弓巧便发箭迅正者为熟闲射十箭中两箭出绳下至垜者为中选余路委提刑司在都委监察体究赴防试御试者大兴府佐贰官试騐三举终者免之宣宗兴定元年制中都西京等路防论进士权于南京东平博索上京四处府试至五年赐第者仅二十八人其贤良方正能直言极谏博学宏材逹于从政等科试无常期上意欲行则告天下聴内外文武六品以下职官无公私过者从内外五品以上官荐试之若草泽之士徳行为乡里所推者从州府荐之凡试先投所业防论三十道于学士院视其优者委官以羣经子史内出题一日试论三道可则廷试防一道通贯者优等迁擢之宏词科试诏诰章表露布檄书皆用四六诫谕颂箴铭序记或依古今体于每举赐第后进士及在官六品以下从在外官荐令试防官出题就考凡四题分二等上等迁两官次等迁一官皆明昌初所置也四年以后郡县所举徳行才能之士往往赐同进士出身或赐及第焉凡府防试每四人则一人监检御试防进士则人各一名泰和元年从省臣请依大定故事使与试者就沐浴官置衣为之更之又尝以竹林寺悯忠寺为屋其放第唱名天眷初尝于析津广阳门西一僧寺迁都后改从宣阳门律科以律令出题府试十五题每五人取一大定二十二年防试每十五题三共通三十六条以上为中选二十九年加语孟小义一道府防试别作一日令经义试官出题与本科通考经童凡士庶子年十三以下能诵二大经三小经又诵论语诸子及五千字以上府试十五题通十三以上防试每十五题三共通四十一以上为中选贵防而多诵者若年同则多诵大经者为胜大定末限以三十或四十人能擢进士第者同进士任用如中府防试视其次数优其等级几举不得荐者从本出身泰和元年定试武举之制分上中下三等能挽一石力弓以重七钱竹箭百五十歩立贴十箭内府试中一箭省试中二箭程试中三箭又远射二百二十歩垜三箭内一箭至者又百五十歩内每五十歩设高五寸长八寸卧鹿二能以七斗弓二大凿头铁箭驰射府试则许射四反省试三反程试二反皆能中二箭者又百五十歩内每三十歩左右错置高三尺木偶人戴五寸方板者四以枪驰刺府试则许驰四反省试二反程试一反左右各刺落一板者又依廕例问律一条又问孙吴书十条能説五者为上等凡程试一有不中者皆黜之若射贴弓八斗远射二百一十歩射鹿弓六斗孙吴书通四为中等射贴弓七斗远射二百五歩射鹿弓五斗孙吴书通三为下等解律刺板皆欲同前不知书者上为中中为下其中下愿再试者聴三年定武举出职迁授格上甲第一名迁忠勇校尉第二三名迁忠翊校尉中等迁修武校尉收充亲军不拘有无廕视旧格减一百月出职下等迁敦武校尉亦收充亲军减五十月出职终金之世科目得人为盛诸宫防衞及省台部谭史令史通事其余仕进皆得列正班文武选皆统于吏部自从九品至从七品职事官部拟正七品以上呈尚书省以聴制授凡文散官谓之文资官自余皆武散官谓之右职又谓之右选文资则进士为优右职则军功为优自举人劳効应袭恩例之外入仕之途尚多若牌印防衞令史之出职则皇统时所定也检法知法国史院书冩则海寜所置也若宗室将军宫中诸局承应人宰相书表太子防衞妃防衞王府祗郎君内侍及宰相之子并译史通事省祗郎君亲军骁骑诸格则定于世宗之时及章宗所置之太常检讨内侍寄禄官皆仕进之门户也凡外任循资官谓之常调朝官谓之随朝吏部选者谓之部选分按四季拟授尚书省选者谓之省选专理资考升迁凡铨注取仕官解由撮行绩资厯之要为铨头以定其能否其有犯公私罪赃汚者谓之犯选格虽遇恩不得除叙太宗天防四年始置三省法古立官海陵初河南北选人并赴中京吏部各置局铨法世宗大定初除授从八品以下令勿奏闻又随季选人如无过或有功酬者依格铨注有亷能及汚滥者约量升降呈省十年令民愿留守令以下官者直赴部告呈省遣使覆实可超升之明昌三年令随季部人依旧制识字者试书判不识字者问以疑难二事优者量除示劝【除朝及外路六品以上官则随长任外路正七品官升六品县令一等除授任满合降者免降从七品以下于各等资厯内减两任拟注若见任县令升中上者并掌钱谷及丁忧去者解由到部诸局分人亦将来出职日准上拟注明安穆昆随门户减一资】泰和初以县令丞簿员阙不相副令散官犯选格及亏永者广威注令明威注承簿宣宗南迁时诏吏部以秋冬于南京春夏于中都置选而赴调者惮于北行遂并于南京设之至省选资考之制监察御史尚书省具才能者防名以聴制授任满御史台视其所察公事具书于解由以送尚书省称职者升擢庸常者临时取防不称者除任其常调正七品两任升六品六品三任升从五品从五品两任升正五品正五品三任升刺史内外官俱以三十月为考随朝官以三十月为任升职一等自非制授尚书选在外官命左司移文勾取大定中内外三品官以五十月为任泰和元年命内外官通算合得升等而少十五月者依旧在职补足而后升除或有余月日以后积算三年凡文资右职官应迁三品职事者五品以上厯五十月六品以下及门廕杂流职事至四品以上而散官应至三品者皆厯六十月方许告迁后又令内外四品官以四十月理考通八十月迁三品复以门廕官职事至四品者絶少令刺史有散官应至三品者即许告迁三品又令资考各减一任临时量人材辛苦资厯年甲以次奏禀先是上尝以选举十事命尚书省定拟【一减资考使可用者不致衰老二随朝考满人果才能免回降三随路提刑所访亷能官就令随宜迁注四许宰相与求仕官相见以访才能五荐贤毋避亲故如数各举所知不举者罪之六举自代七内外五品以上官长于僚属内举才能官一人数外举者聴八监临诸物料内及草泽隠逸之士皆聴荐举九亲军出职内有尤长武艺勇敢过人者令内外官举提刑司察之十定前项各数随色嵗举一人】又尝以太拘资厯不足以得人至宣宗时以兵兴故恩命数出贱职下僚或阶极品乃从言者请非亲王子及职一品余人虽散官至一品皆不许封公其已封者仪卫降从二品之制初女直进士上甲除上簿中甲下甲除中簿下簿大定二十五年上甲甲首迁四重余各迁两重第二三甲授随路教授三十月为一任第一任注九品三任四任注録事军判五任下令自添试论后皆依汉格经义进士第一拟县令第二当除察判以无阙遂拟军判第二第三甲随各人住贯拟军判丞簿凡进士注职上甲者初上簿军判丞簿尉中甲下甲者中下簿军判丞簿尉大定二年文资官不除县尉二十三年上甲初録事防判二下令三中令中甲初中簿二上簿三下令下甲初下令二中簿三下令防试中者【进士授章服后再试时务防一谓之防试】上甲初録事防判二中令三上令中甲初上簿二下令三中令下甲初中簿二録事防判三中令二十六年上甲初録事防判二中令三四五上令中甲初中簿二下令三中令四五上令防试者初録事防判二三四五上令其次初上簿二中令三四五上令又次初中簿二下令三中令四五上令下甲初下簿二下令三中令四五上令状元旧授承徳郎后改为承务郎贞祐间至奉直大夫上甲旧授儒林郎更为承事郎贞祐间仍儒林郎中甲以下旧授从仕郎更为将仕郎贞祐间授徴事郎其右职迁除自皇统八年制凡帯一命昭信校尉以上者初除主簿及诸司副使二主簿及诸司使三下令四中令五上令或通注镇军都指挥使及正将其官不及昭信及无官者自初至三任通注丞簿四下令五中令六上令及知城寨若门廕之例自天眷中凡一品至八品皆不限所廕之人至贞元二年定制一品至七品各限以数【削八品用廕之制】大定五年十月制亡宋官当廕子孙者并同亡辽官例十七年四月诏世袭明安穆昆出身者虽年未六十欲令子孙袭者聴又以明安穆昆皆国家勤劳有功之人世袭官不宜以小罪夺泰和二年更定廕叙法年六十以上退与患疾身故者虽非文武官资拟令系班除存习本业者聴廕一人止一子者不须习即廕凡诸色出身文武官一品廕子孙至曽孙及弟兄侄孙六十因门防则五人二品子孙至曽孙及弟兄侄五人四品五品三人因门廕则二人六品二人七品一人因门廕则六品七品皆一人凡进纳官正班三品廕四人杂班三人正班武略子孙兄弟一人杂班明威一人懐远以上二人镇国以上三人司天太医迁至四品换文武官者廕一人哀宗时诏有司为死节士立褒忠庙又书其子孙于御屏以备擢用虽时迫危亡为激励人心之计要亦劝忠之典也
　　元太祖初得中原中书令耶律楚材即请用儒术选士至九年命断事官扎哈岱及山西东路课税所长官刘中厯诸路考试以论及经义词赋分为三科作三日程专治一科能兼者聴但以不失文义为中选复其赋役令与各处长官同署公事寻复中止世祖中统二年命宣抚司官举文学才职可以从政及茂材异等至元四年翰林学士承防王鹗等请行贡举法命中书左三部与翰林学士议立程式十八年诏求山林隠逸名士【元初用人多由荐授后虽科举间行而以徴授官者未可一二数其辞不受职屡召不起者皆见于隠逸传】二十一年丞相和尔果斯等请以贡举进士继而许衡议罢诗赋重经学定为新制事卒未行至仁宗皇庆二年中书省臣言经学实修已治人之道词赋乃摛章绘句之学自隋唐以来专尚词赋故士习浮华臣等拟罢律赋省题诗小义而专立徳行明经科以取士乃命中书参酌古今定条制科每三嵗一开举人从本贯官司于诸色户内择年及二十五以上经明行修者结罪保举遣上路府或狥私滥举并应举不举者监察御史肃政亷访司察治凡考试防古色目人第一经问五条大学论语孟子中庸内设问用朱氏章句集注第二防一道以时务出题限五百字以上汉人南人第一明经经疑二问大学论语孟子中庸内出题并用朱氏章句集注复以已意结之限三百字以上经义一道各治一经诗主朱氏尚书主蔡氏周易主程氏朱氏【已上三经兼用古注防】春秋主三传及胡氏传礼记用古注防限五百字以上不拘格律第二场古赋诏诰章表内科一道古赋诏诰用古体章表四六参用古体第三防一道经史时务内出题限一千字以上防古色目人愿试汉人南人科目中选者加一等注授防古色目人为左榜汉人南人为右榜第一甲第一名赐进士及第从六品第二名以下及第二甲皆正七品第三甲皆正八品流官子孙廕叙并依旧制愿试中选者优升一等在官未入流品愿试者聴若中选之人已有九品上资级加一等注授若无品级止依试例从优铨注其三试各定日期所在官司迟悮者论罪【乡试八月二十日第一二十三日第二防古色目汉人南人同二十六日第三止谟人南人防试省部于次年二月初一日试第一初三日第二初五日第三御试三月初七日前期奏委考试官二员监察御史二员读巻官二员入殿廷考试每举子一名集赛台一人看守汉人南人试防一道限一千字以上防古色目人等试时务防一道限五百字以上】选考试监试等官【行省与宣尉司及腹里各路有行台及亷访司处与台选官一同商议选差上都大都从省部选差在内监察御史在外亷访司官一员监试每处差考试官同考试官各一员并于见任并在闲有徳望文学常选官内选差封弥官誊録官各一员于亷干文资正官选充凡誊録试卷并行移文字皆用朱书省部防试都省选委知贡举同知贡举官各一员考试官四员监察御史二员封弥誊録对读监门等官各一员】其试选合格人数视都省大小有差【乡试行省十一河南陕西辽阳四川甘肃云南岭北征东江浙江西湖广又河东山东二宣尉司及直省部之真定东平大都上都四路凡选合格者三百人赴防试于内取中选者一百人内防古色目汉人南人分卷考试各二十五人防古取七十五人大都十五上都六河东五真定等五东平等五山东四辽阳五河南五陕西五甘肃三岭北三江浙五江西三湖广三四川一云南一征东一色目人取七十五人大都十上都四河东四东平等四山东五真定等五河南五四川三甘肃二陕西三岭北二辽阳二云南二征东一湖广七江浙十江西六汉人取七十五人大都十上都四真定等十一东平等九山东七河东七河南九四川五云南二甘肃二岭北一陕西五辽阳二征东一南人取七十五人湖广十八江浙二十八江西二十二河南七】延祐二年三月始开科左右榜凡五十六人文宗天厯间至九十七人顺帝元统初増名额及百人至元初从彻尔特穆尔之议诏罢科举叅政许有壬争之不得至六年复之仍稍变程式【减防古色目人明经二条増本经义易汉人南人第一四书疑一道为本经疑増第二古赋外于诏诰章表内又科一道】至二十五年兵兴多阻其乡试者惟燕南河南山东陕西河东数路而已乃倍増乡贡之额所放进士复优其品秩焉【第一甲授承直郎第二甲承务郎第三甲从仕郎】元选法从七品以下属吏部正七品以上属中书三品以上非有司所与夺由中书取进止自六品至九品为敕授中书牒署之自一品至五品为宣授以制命之三品以下用金宝二品以上用玊宝有特防者有告词凡诸王分地与所受汤沐邑得自举其人以闻【各投下总管府长官不迁外其所属州县长官于本投下分到城邑迁转】凡路府州县除逹噜噶齐外长官并选用汉人佐贰官以色目汉人并用文武散官降职事官二等防古色目初授散官或降职事虽不降必俟官资合转然后升职汉人初授官不及职再授则降职授官又覃官或准实授或普减资升等或内升等或外减资或外减内不减皆谓之恩数台官于省部选人则与省官议省官于台宪选人则与台官议凡选人解由到部即行照勘合得七品者呈省从七以下本部注拟其余流外人员不拘多寡并以一月铨注一次凡迁叙随朝以三十月为满在外以三周嵗为满钱谷官以得代为满出职职官转补与职官同成宗元贞元年命中书振理选法先是至元十九年御史中丞崔彧言选用台察官若由中书必有偏狥之弊宜聴本台选择至是省臣言枢密院御史台例应奏举官属其余诸司不宜奏请今皆请之非便因诏自后诸司无得奏举官属专令中书奏拟至大徳七年又诏诸司举用人员并经中书省毋得擅奏又以翰林院国子学官员文翰师儒难同常调须求资格相应之人不得预保十一年武帝即位八月中书省臣言内降防与官者八百八十余人已除三百未议者犹五百请自今越奏者勿与又御史台臣言中书省枢密院御史台宣政院得自选官具有成宪今监察御史亷访司官非本台公选而从诸臣所请自内降防非祖宗成法帝俱纳之九月中书省臣言内外选法向者遵世祖成制两宫近侍铨叙惟上所命比有应入常调者夤縁骤迁其已仕废黜及未尝入仕者亦复自内降防臣等先经奏禁而内防所降复有百余整饬实难自今铨请如前制非由中书议者毋得越奏仁宗皇庆元年省臣言今春以内降防除官千余人其欺伪岂能悉知且乱选法乃诏凡内降防勿行文宗至顺二年监察御史陈思谦言入仕之门太多黜陟之法太简州郡之任太淹朝省之除太速欲设三防以救四弊一至元三十年以后増设衙门冗滥不急者从实减并其外有选法者并入中书二参酌古制设辟举之科令三品以下各举所知得才则赏失实则罚三古者刺史入为三公郎官出宰百里葢使外职识朝廷治体内官知民间利病今后厯县尹有能声善政者授郎官御史厯郡守有竒才异绩者任宪使尚书其余各騐资品通选在内者不得三考连任京官在外者须两任乃迁内职绩非出类守不败官者则循以年劳处以常调凡朝缺官员须二十月之上方许迁除帝可其奏命中书议行之至顺帝元统元年命台宪部官各举才堪守令者一人至正八年诏京官三品以上嵗举守令一人守令到任三月亦举一人自代十二年诏随朝一品职事及省台院部诸正官各举循良才干智勇兼全堪充守令者二人知人多者不限员数各处试用守令可兼管义兵防御诸军鄂啰劝农事所在上司不许擅差守令既已优升其佐贰官员比依入广例量升二等任满騐守令全治者与真授不治者全削二等依本等叙半治者减一等叙杂职人员其有智勇之士并依上例凡除常选官于残破郡县及迫近贼境之处升四等稍近贼境升二等十六年命六部诸监院正官各举才堪守令者一人中书省斟酌用之或任内害民受赃者举官量事轻重降职至元四年定廕叙之法凡廕诸品官止廕一人以嫡长子同母弟及其子孙曽元如无则次及旁推皆于合叙品级降一等诸九品依例迁至正三品者止于本等流转二品以上选自特防五年令三品至七品廕叙人员年二十五以上者当儤使一年并不支俸满日三品至五品子孙量材叙用六品七品子准上铨注监当差使其诸路逹噜噶齐子弟廕充散府诸州逹噜噶齐其散府诸州子弟充诸县逹噜噶齐其诸县子弟充巡检凡主兵官有功升擢其旧职宜别援有功者若阵亡许其子弟承袭【元帅招讨司子孙袭为万户摠管子孙为千户摠把子孙为百户给元佩金银符管其元军阵亡者仍以本等承袭】二十四年诏凡旧臣勲伐有战功者其子弟当先试以小职果才能则大用之大徳四年定制正一品子廕正五品从一品子从五品以次而降至从五品子则从九品正六品子流官于巡检内用杂职于省劄钱谷官内用从六品子近上钱谷官正七品子酌中钱谷官从七品子近下钱谷官诸色目人视汉人优一等逹噜噶齐子孙与民官同傍廕依例降等至大四年令承廕子孙试一经一史通大义者免儤使不通者发还习学防古色目愿试者聴仍量进一阶




　　钦定续通典卷十八
<史部,政书类,通制之属,钦定续通典>
　　钦定四库全书
　　钦定续通典卷十九
　　选举三
　　歴代制下【明　考绩附】
　　明代取士规制与元略同而专取宋朱子所定四书及易书诗春秋礼记命题其文略仿宋经义然代古人语气为之体尚排偶谓之八股通谓之制义直就京府各省就布政司试曰乡试中式者为举人以之试礼部曰会试又中式则天子策试于廷曰廷试亦曰殿试分一二三甲为次一甲止三人曰状元授修撰榜眼探花授编修俱赐进士及第二甲三甲若干人赐进士同进士出身俱得考选庶吉士子午夘酉年乡试辰戌丑未年会试乡试以八月会试以二月皆初九日为第一场又三日为第二又三日为第三廷试以三月朔举子则国子生及府州县学生员之学成者儒士未仕官未入流者其文行由有司申举应之太祖初下金陵辟儒士范祖干叶仪克婺州召儒士许元胡翰等日讲经史治道克处州徴耆儒宋濂刘基章溢叶琛至建康创礼贤馆处之甲辰三月勅中书省有能上书陈言敷宣治道武略出众者参军及都督府具以闲或不能文章许诣阙面陈其事于是州县嵗举贤才及武勇谋略通晓天文之士间及兼通书律者洪武元年遣文元吉詹同等分行天下访求贤才三年诏曰汉唐及宋取士各有定制然贵文学而不求徳艺前元待士甚优而权要每纳奔竞之人夤缘阿附辄窃仕禄其懐材抱道者耻与并进自今年八月始特设科举务取经明行修博通古今名实相称者朕将亲策于廷第其髙下而官之使中外文臣皆由科举而进非科举者毋得与官于是举乡试初试经义二道限五百字以上四书义一道二论一道俱限三百字以上三策一道限一千字以上中式后十日复以骑射书算律五事试之各省贡额有差【直百人河南山东山西陜西北平福建江西浙江湖广皆四十人广西广东皆二十五人其才多或不及者不拘额数髙丽安南占城国士子许于本国乡试贡赴京师】明年会试中式百二十人帝亲策试于奉天殿时以天下初定令各行省连试三年且官多缺员举人俱免会试得赴选至四年乃定三年一举六年旋令罢去而设聪明正直贤良方正孝弟力田儒士孝防秀才人才耆民诸科目以徳行为本文艺次之有司察遣京师不次擢用至十五年复设科举十七年礼部以定式颁行初场试四书义三道每道二百字以上经义四道每道三百字以上未能者许各减一道四书主朱子集注易主程传朱子本义书主蔡氏传及古注疏诗主朱子集传春秋主左氏公羊谷梁及胡安国张洽传礼记主古注疏【永乐间颁四书五经大全废注疏春秋亦不用张洽传礼记専用陈澔集説】二试论一道三百字以上判五道诏诰表内科一道三试经史时务策五道俱三百字以上未能者许减二道凡举子巻首备书姓名年甲籍贯三代本经前期在内赴应天府在外赴各布政司置簿登记巻缝皆用钤印卷尾署印卷官姓名及长条印记试之蚤入场每人以军一人守之禁讲问代冒至昏纳卷未毕者给烛三条烛尽不成者扶出其纳卷赴受卷所类送弥封所以字号编记送誊录所誊録毕送对读所凡所官皆谓之外帘官对读毕送内帘主者同考官校阅监试官不得干预凡举子用墨笔谓之墨巻誊录用硃谓之硃卷至主考复用墨笔乡会试同先是呉伯宗尝以廷试第一授礼部员外郎至十八年擢一甲丁显等为修撰二甲马京等为编修吴文为检讨而其余皆观政于诸司其在翰林承敇监等衙门者曰庶吉士其在六部都察院通政司大理寺等衙门者仍称进士进士有庶吉士及观政进士之名自此始也时科举荐举并用中外大臣下至仓库司局诸杂流皆得举文学才干之士其被荐至者令又转荐又尝谕礼部徴经明行修练达时务之士年六十以上者置翰林备顾问至成祖永乐二年既授一甲三名翰林官复于第二甲择文学优等者五十人及善书汤流等十人俱为翰林院庶吉士而吉士遂専属翰林翰林无不由科举者矣寻复命学士解缙等选曽棨以下二十八人就学文渊阁庶吉士周忱自陈年少愿学乃増为二十九人司礼监月给笔墨纸光禄寺给朝暮馔礼部月给膏烛钞人三锭工部择近第宅居之帝时至馆召试五日一休沐必使内臣随行且给校尉驺从其后开科或不选所选亦无定额【永乐十三年选六十二人宣徳二年止邢恭一人以其在翰林院习四夷译书久也孝宗时大学士徐溥言自永乐二年以来选取庶吉士无定制今后请每科选用令新进士录平日所作论策诗赋序记等文呈之礼部送翰林考订择其词藻文理可取者按号行取礼部以糊名卷偕阁臣出题考试于东阁试巻与所投之文相称即收预选每科所选不过二十人每选所留不过三五辈将来成就必有足赖者乃诏内间同礼吏二部考选以为永例然自嘉靖癸未至万厯庚辰中间有九科不选万厯甲戌张居正以子下第故不选崇祯甲戌丁丑亦不选凡与选者谓之馆选以翰詹官髙资深者一人课之谓之教习三年学成优者留翰林为编修检讨次者出为给事御史谓之防馆】又是时内阁七人非翰林者居半纂修亦诸色参用【天顺二年李贤奏纂修専选进士由是非进士不入翰林非翰林不入内阁】三年北直于顺天府乡试十三年二月行在礼部会试天下贡士三月策士于北京于国子监立题名石【洪武二十一年始立石于应天府太学至是皆在北京】十四年命贵州士子附云南乡试【云南郷试始于六年至是贵州亦附焉嘉靖十四年巡按御史王杏癸贵州去云南道里艰险士子附试不便乃就本省开科】时会试有副榜仁宗洪熈元年定乡试取士额南京国子监及南直共八十名北京国子监及北直共五十名江西五十名浙江福建各四十五名湖广广东各四十名河南四川各三十五名陜西山西山东各三十名广西二十名云南交阯各十名【宣徳四年増云南五名七年定顺天八十名正统二年令不拘额五年定顺天仍八十名应天百名浙江福建皆六十名江西六十五名河南广东皆五十名湖广五十五名山东四川皆四十五名陜西山西皆四十名广西三十名云南二十名六年増顺天二十名景泰元年又令不拘额数四年南北直各増三十五名浙江江西福建河南湖广山东各増三十名广东四川陜西山西广西各増二十五名云南増十名成化三年又増云南十名十年増五名治七年増云贵共五名嘉靖十四年定云南四十名贵州二十五名十九年増湖广至九十名万厯十三年増云南五名交阯初定十名寻以弃其地止】会试令不过百名其后増损不一皆临时取防初会试取士无定额少至三十二名多至四百七十二名又不分南北自洪武丁丑考官刘三吾白信蹈所取宋琮等五十二人皆南士三月廷试擢陈防为第一帝怒所取之偏命侍读张信等覆阅防亦与焉帝犹怒不已亲自阅卷取任伯安等六十一人六月复廷试以韩克忠为第一皆北士也然讫永乐间未尝分地而取至仁宗始命杨士竒等定取士之额南人十六北人十四后又令南北各退五卷为中卷南取五十五卷北取三十五卷中取十卷仍百人为率景泰初礼部请取士不分南北户给事中李侃等谓北人拙于文辞向制分南北巻不可改礼部言乡举里选之法不可行矣取士若不以文考官焉据且北方中土人才所生以古言之大圣如周孔大贤如顔曽思孟皆非南人以今言之如靖逺伯王骥左都御史王翺王文皆永乐间不分南北所取士今岂可预谓北无其人乃从礼部请五年从给事中徐廷章言复分南北中卷南卷应天及苏松诸府浙江江西福建湖广广东北卷顺天山东山西河南陜西中卷四川广西云南贵州及凤阳庐州二府滁徐和三州也神宗万厯十一年申定乡试遣官之制初乡试主考二人两京用翰林同考四人用教职而各省则先期于儒官内聘明经公正者为之景泰二年命在京在外乡试同考官五经用五人三年命布按二司同巡按御史推举见任教官年五十以下三十以上文学防谨者聘充考官于是教官主试遂为成例其后聘取或非其人监临官又往往侵夺其职掌世宗嘉靖七年用兵部侍郎张璁言各省皆遣京官或进士每省二人驰往主试两京房考亦各加科部官一员阅两科旋罢二十五年从给事中万虞恺言各省乡试精聘教官不足则聘外省推官知县益之四十三年又命两京同考用京官进士易书诗各二人春秋礼记各一人其余仍参用教官至万厯四年复议两京同考教官衰老者遣回北京取足于观政进士及补甲科南京于附近知县推官内选取至是诏定科事宜礼部复举张璁之説言彼时因主考与监临官礼节小嫌故行之两科而止今宜仍遣廷臣由是浙江江西福建湖广皆用编修检讨他省用部科官而同考亦多用甲科教职仅取一二而已会试主考二人同考八人洪武十八年命临期具奏于翰林内用主考二人并同考三人余用教职景泰五年从尚书胡濙请俱用翰林部曹其后主考率以阁臣为正翰詹一人副之熹宗天启二年命大学士何宗彦朱国祚主会试嗣后主会试皆用二辅臣以为常同考自景泰后亦渐増至武宗正徳六年用翰林十一人科部各二人分诗经房五易书各四春秋礼记各二至是以易卷多减书之一以増于易十四年书卷复多乃増翰林一人以补书之缺【四十四年诗易各増一房共为二十房翰林十二人科部各四人至明季不变】旧制宗室无就试者万厯二十三年郑世子载堉请宗室得儒服就试视才器使始诏奉国中尉以下入试辅国以上爵尊不得与继而礼臣言封爵科目原自两途彼既愿从科目入仕应照士子出身资格铨除从之惟不得除京朝官然制屡定未果行至三十三年诞育元孙颁诏复及后熹宗天启二年会试始开宗科朱慎防成进士从主考何宗彦朱国祚请即授中书舍人荘烈帝崇祯四年朱统饰成进士初选庶吉士至歴科事变治十二年大学士李东阳少詹事程敏政主会试给事中华防劾敏政鬻题与举人唐寅徐泰乃命东阳独主给事中林廷玉复劾之敏政坐谪官寅泰斥遣嘉靖十六年礼臣严嵩摘应天广东试录序语激帝怒应天主考及广东巡按御史俱逮问二十二年帝手批山东试录序讥讪御史叶经及布政使以下皆得罪亦嵩所中也万厯三十八年会试御史孙居相劾同考官庶子汤賔尹与各房互换闱卷皆以私韩敬故时吏部方考察因寘賔尹敬察典四十四年会试吴江沈同和第一同和素不能文文出第六名同里赵鸣阳手事发并论戍天启二年中允钱谦益主浙江试所取钱千秋卷七篇俱用大结有以闗节讦者谦益亦自检举千秋论戍崇祯初谦益以礼部侍郎与推阁臣而尚书温体仁摘千秋事讦攻谦益谦益由此罢终明世不复起事迹较异者永乐七年己丑会试中九十五人皇太子以帝北征令送太学至九年廷试天顺七年试日举火死者九十余人俱赠进士出身改期八月会试次年三月廷试时英宗以大丧未逾嵗御西角门策之正徳十五年以南巡未及廷试次年世宗即位亦御西角门策之嘉靖八年帝亲阅廷试巻批奨一甲罗洪先杨名欧阳徳二甲唐顺之陈束任瀚六人大学士杨一清等遂选顺之等二十人为庶吉士疏其名上请教习忽降谕云吉士之制不必选留唐顺之等一切除授吏礼二部翰林院会议以闻尚书方献夫遂谓顺之等不必留并限翰林官员数而故事几废迨十一年壬辰巳罢馆选至九月复举焉崇祯七年举人顔茂猷文兼五经作二十三艺知贡举林釬以闻诏送内帘既副榜矣命特赐进士以其名刻于试录第一名之前武科自洪武二十年立武学并令武臣子弟于各直省应试三嵗武举六嵗会试天顺八年令文武官举通兵法谋勇出众者各省抚按三司直巡按御史考中后兵部同总兵官于帅府试策略教场试弓马荅策二道骑中二矢步中二矢以上为合式中半者次之成化十四年诏武科乡会悉视文科例至治六年定武举六嵗一行先策略后弓马不中者不许骑射十七年复令三年一举正徳三年兵部议上武举条格每文举乡试之年预行两京十三省布政司有究韬略精武艺者报所在官司军卫送都司有司送布政司从抚按同三司分考试【无三司者从抚按考试】两京亦送巡抚考试中式者以次年四月初九十二十五日会试兵部第一校骑射人发九矢须中三矢以上二校步射亦发九矢须中一矢以上俱于京营将台前较阅【及期或风雨不便骑射则移期】于文举试三荅策二道论一道凡试巻皆弥封誊录书中马步箭若干送内帘详配等第其策论弓马俱优为上等次弓马稍次者次弓马既优论策文藻不及者俱列中等余并黜落以俟后举其榜张兵部前次日引见毕于中府赐会武宴嘉靖元年定各省应武举者巡按御史于十月考试两京武学于兵部选取俱送兵部次年四月会试以翰林二员为考试官给事中部曹四员为同考官后又仿文闱南北巻例分边方腹里每十名边六腹四以为常万厯之季科臣请设将材武科初试马步箭及鎗刀剑防击刺等法二场试营阵地雷火药战车等法三各就其兵法天文地理所知者言之报可而未行崇祯四年以时方需才命殿试传胪悉如文例乃赐王来聘等及第有差武举殿试自此始也其任官则文归吏部武归兵部吏部凡四司文选掌铨选考功掌考察其职尤要选人有三途曰进士曰举人贡生官生监生儒士曰吏员承差知印书算篆书译字通事诸杂流初授者曰聴选陞任者曰陞迁其法每年吏部六考六选凡引选六类选六逺方选二聴选考定陞降者双月大选改授改降丁忧补者单月急选其防选三嵗一举行凡陞迁必满者若员缺应补不待满者曰推陞内阁大学士吏部尚书由廷推或奉特防侍郎以下及祭酒吏部会同三品以上廷推太常卿以下部推通参以下吏部于宏政门会选詹事由内阁各衙门由各掌印在外官惟督抚廷推九卿共之吏部主之布按员缺三品以上官会举监司则序迁其防边兵备率由选择保举付以勅书其在外府州县之正佐在内大小九卿之属员皆常选官选授迁除一切由吏部太祖洪武中仕进多由荐举耆儒鲍恂余诠全思诚张长年等起家为文华殿大学士儒士王本杜斆赵民望吴源特置为四辅官兼太子賔客贤良郭有道秀才范敏曾泰税户人才郑沂儒士赵翥为尚书儒士张子源张宗徳为侍郎耆儒刘堉闗贤为副都御史明经张文通阮仲志为佥都御史人才赫从道为大理少卿孝防李徳为府尹儒士吴颙为祭酒贤良栾世英徐景升李延中儒士张璲王防为布政使孝弟李好诚聂士举贤良安素薛正言张端文学宋亮为参政儒士郑孔麟王徳常黄桐生贤良余应举马卫许安范孟宗何徳宗孙仲贤王福王清聪明张大亨金思存为参议其以渐而跻贵显者又无算也吏部奏荐举当除官者至三千七百余人少亦至一千九百余人南人官北北人官南其后只令避本省学官不避仁宗洪熈元年吏部尚书蹇义言布按二司及府州县官以承流宣化抚字为职必须铨选精严荐举有法方可得人请令在内文职七品以上在外五品以上及州县正官各举所知贤能防干堪任牧民及风宪者一人吏部考验酌用其所保非才或授职后阘冗卑汚连坐举主乃定制凡遇布按二司知府缺令三品以上京官保举其后以知府多由资格不称任宣宗宣徳六年复命大臣荐举英宗正统元年诏京官三品以上举堪任御史者四品及侍从言官举堪任知县者各一人二年大学士杨士竒言宣徳七年以前藩臬二司及府州县正官惟吏部所举权衡独擅闻见不广未尽得人乃勅大臣保举得人遂多间有一二非才葢缘举主审察不至或徇私不公所致昔唐太宗命在京三品以上举郡守县令遂致斗米三钱之效近来有等京官无人举保造为谤语欲隳良法伏望仍遵先帝勅防行其所举之人籍记举主后有犯赃必正举主之罪诏从之十二年给事中余忭复言方面郡守有缺吏部当奏诸上裁尚书王直等以方面郡守由保举陞用者多称职未可擅更诏从直等言而仍采忭疏许言官指劾自宣徳三年况钟赵豫等以荐擢守苏松诸府赐勅行事十年用郭济姚文等为知府亦如之其所奏保者郎中员外御史及司务行人寺副皆与不依常调也部曹及御史由堂上官荐引类能其官帝又虑诸臣以连坐故畏不举尝语大学士杨溥全才甚难一言之荐亦岂能保其终身欲得贤才当厚教养时吏治称极盛焉英宗遵行旧典然日久生弊所举或僚属门下亲旧私比方面官方正谢荘等由保举得罪而无人保举之御史知府往往九年不迁景泰三年诏罢职文官无赃犯而才学可用者聴在京四品以上在外抚按方面及府州县正官荐用孝宗治六年诏各抚按及布按二司遇府州县官才行俱优者无分举贡吏员出身一体保举五品以上果有才徳出众者开报吏部奏请定夺初太祖尝御奉天门选官且谕毋拘资格选人或即授侍郎进士监生与辟荐者互用给事御史亦初授陞迁各半永宣后渐循资格而台省尚多初授至是资格始拘举贡虽与进士并称正途而轩轾逈异故有是诏【嘉靖四十四年诏各抚按于所属中不论举贡进士但有贤能一体保举隆庆三年掌吏部大学士髙拱言国初进士举人并用乃后进士偏重而举人甚轻至于今极矣宜破拘挛之见以开功名之路凡自授官以后惟考政绩不必问其出身吏部自行体访茍系贤能即一体陞取各抚按官一体保荐毋有轻重诏嘉纳之然势已积重不能复返】世宗嘉靖四十四年吏部尚书严讷请令本年朝觐官各举所属府佐以下治行卓异者如国初冯坚以典史擢都御史王兴宗以直防擢布政司故事超擢一二以鼔其志从之穆宗隆庆四年令于诸部寺属及南京科道各省藩臬中有志行共推者遇京堂缺每嵗间擢数人【从大学士陈以勤请也】神宗万厯二十二年吏部尚书孙丕患中人请托乃行掣籖法【初选人常用拈尚书李戴拟行此法报可至是始行】凡大选急选聴选人自掣一时诵为至公而铨政自此一变明制给事中御史谓之科道洪武至天顺成化间进士举贡监生皆得选补其选擢者推官知县而外或由学官其后监生及新科进士皆不得与或庶吉士改授或取内外科目出身三年考满者内则两京五部主事中行评博国子监博士助教等外则推官知县自推知入者谓之行取其有特荐则俸虽未满亦得与焉嘉靖万厯间尝令部曹不许改科道复亦间行之京官惟进士得与考选推知行取则举贡皆与天下守令进士十三举贡十七推知行取则进士十九举贡才十一又率有台无省多南少北嘉靖间尝令监生与选旋罢不行其考选之例优者授给事中次者御史又次者以部曹用虽临时考试而先期有访单出于九卿台省诸臣之手往往据以为髙下崇祯二年考选毕吏部以中书二人访单互异上请帝责以推诿不悟访单之非也武臣除授内则中左右前后五府留守司外则各都司各卫所及三宣六慰流官八等都督及同知佥事都指挥使同知佥事正副留守世官九等指挥使及同知佥事卫所镇抚正副千户百户试百户直省都指挥使二十一留守司二卫九十一守御屯田羣牧千户所二百十一及苗蛮土司皆聴兵部武选司选凡大选曰色目曰状貌曰才行曰封赠曰袭防其途有四曰世职曰武举曰行伍曰纳级任子之制明初文武官自正从一品至正七品子孙许廕一人其廕由正从五品以至流外之上中下三等以次逓降大槩与元制同而旁廕降等及补试之法亦略如之武官爵至六品其职死者袭老疾者替世久而絶以旁支继之凡袭职子弟年二十者比试初试不中受职署事食半俸二年再试中者食全俸仍不中者谪为军永乐以后在京三品以上满考著绩方得请廕遇国家有大典礼【如登极奉征号册后建储并皇子生】屡有加恩亦率皆勲戚及政府大臣得之而阵亡克敌及卒于王事者或以功廕或以难廕例皆录用其子孙终明之世不变也孝宗时廕子未仕亡殁许其补廕若应得廕子恩而身故许其子孙自陈其有子而愿廕其兄弟子者聴后又渐减其制焉【正徳八年定制补廕只许一人已补而又故者毋得再补万厯十一年诏凡廕子未仕而故年逺亲尽者毋得补廕】隆庆五年诏凡以廕入监后中科目者仍令补廕又先由录廕国子生后以军功改授锦衣卫千百户者许以嫡次子孙补之葢明时文武二廕文廕如国子生中书舍人尚宝丞光禄丞通政知事大理评事之类大抵文臣三品以上子孙为之武廕则勲戚之家与阃帅及文臣有军功者其廕如锦衣各卫千百户指挥佥事同知及都指挥佥事之类或世袭或一世二世皆酌其功之小大请防裁定无常制若夫貂珰子弟滥膺勲爵是则明之乱政不足述也
　　考绩
　　唐自肃宗后考课混淆内外悉考中上徳宗贞元五年赵宗儒领考功事入中上者才五十人六年以刺史县令弊在数更令以四考为限七年令县令四考无替者竢五考又诸司朝官须据每年功过行能比类格文以定陞降凡考第不得槩申中上宪宗元和二年中书门下奏请京常参官五品以上前资见任俱量定考数于中书置具员簿以序内外庶官应诸州刺史次赤府少尹次赤令诸陵令五府司马及东宫官除左右庶子王府官四品已下并请五考其台官先定月数令丞侍御史满十三月殿中侍御史满十八月监察御史依前二十五月与转三省官并三考外余官并四考外其文武官四品以下并三考量改尚书省四品已上余文武官三品已上不限此例有进改临时奏聴进止其权知官至两考与正授未经正授不得用权知官资改转其缘官阙需人及缘事须移者不在常格叙迁之限诸道及诸使副使行军司马判官参谋掌书记支使推官巡官等有勅充职掌带检校五品以上官及台省官三考与改转余官四考十五年正月穆宗即位考功员外郎李渤请考宰相萧俛段文昌崔植翰林学士杜元颖等中下李绛张惟素李益等谏幸骊山郑覃等陈畋游宜考上下会渤坠马请急冯宿判考功以三品上为清望官嵗进名聴内考旧事非有司所得与渤议遂废宣宗大中五年吏部奏刺史县令凡寻常赋税判断户口差科及修整廨馆开通道路之类不合计课惟开田招户辨狱雪寃及新制置之事任其录由申上又近年刺史自录课绩申省务衒者张皇其事谦退者缄黙不言今请并委本道观察使定考录申又州府申官人覆得狱书殊考者其元推官多不惩殿或当书下考至时又不提举今请书殊考日并书元推官下考如以为屈任经防使及台省陈论其官人殿犯官长断于书考日与下考如至时不举本判官当书下考省司校其所犯如与令式相符便申奏勅并各牒州府又诸州府申奏每书两考三考前课绩以冀褒升省司检勘不精便有侥幸今后不得更申前绩又诸州府所申考解皆不指言善最或漫称考秩或广説门资今后如有此色请令降其考第从前应得考之人并给考牒为据又近年考牒或一人而数处请给或数年后方请今后得殊考及上考人省司于勅下后便据人数给与
　　后唐明宗初两班考绩皆以恪勤匪懈清慎明着为辞祠部郎中王承弁请明书考课以示劝惩而卒未果行时内外文武臣寮每嵗有司定考将相俱用御笔黜陟下中书门下商行废帝清泰二年定令录参军一年依限征科了絶者加阶二年与试衔三年与服色摄令三年内总及限予真本判官一年加阶二年改试衔三年转官本曹官省限内征了与试衔转官诸节级三年内总了赏三十千
　　晋髙祖天福二年勅朝臣中以才特除外任秩满无遗阙者将来拟官之时在外一任同在朝一任升进其就便自求外职及非特任者不在此限出帝时以经费尚多公私重困令诸州帐籍钱谷徴科一季一奏两年赋税及限聴三周年为满三年皆得办事即与迁陟如或才到任所课绩不前亦即罢替
　　汉隠帝干祐二年令诸州府长吏随户劝莳桑枣【小户十本至二十本中户三十四十大户五十至一百】受代时批于厯子省司据为考课又以外州解由虚増农户税额无添葢有拆居耕种各立户名或是避税逃移并未归业今后解由内将本处添出户口与合徴税赋开坐
　　周以前皆以三十月为三考至世宗显徳五年勅自后授官并以三周年为限闰月不在其内尚书考功奏言当司所书校内外六品以下赴选官员考第今后以一周年校成一考三考满后未有替人在任更一年与成四考【次日俱不在计限】逐年须具到任月日自前课绩第二考不得叠计其末考须具得替年月日比类升降诸司诸色流内出身人逐年于六月初一日后投状所司省司据状却牒本司简勘九月前较奏须毕有公事出外及在职功过俱须牒报考功不得有妨逐年书较
　　宋太祖置审官院考课中外职事受代京朝官引对磨勘葢复序进之制其后稍立法文臣五年武臣七年曽犯赃罪则文臣七年武臣十年治平三年九月诏待制以上六嵗至諌议大夫止京朝官四嵗至前行郎中止少卿监以七十员为额于是始有止法元丰四年中书拟定磨勘转官谏议大夫待制以上自通直郎至大中大夫三年大中大夫以上进士八年余十年承务郎以上至朝请大夫进士八年余十年崇宁四年改朝请大夫至中散大夫七年中大夫非两制不得转大中大夫绍兴四年修立承务以上四年即转奉直朝议中散中奉中大夫者七年【绍兴八年添入中大夫】诸朝议奉直大夫并特恩人以八十员为额余如旧法武臣大使臣修武郎至武徳大夫五年武功大夫七年转遥郡刺史以后十年至遥郡防御使止而止法尤为严宻矣进纳人至从义郎止吏职非泛补授至训武郎止枢宻院人亦至训武郎止三省人至朝请大夫止已出官不得转中大夫内侍至武功郎止驸马都尉至承宣使止而医官不过和安大夫太史局不过春官大夫横行非战功不得除授至选人七阶以考第资歴无过犯或有劳绩者逓迁谓之循资若磨勘应格自令录以上及六考者皆改著作佐郎无出身及十考者改大理寺丞其有功赏者减一考若未该磨勘循格至支使及八考者有出身人改太子中允余改太子中舍其四色判官及九考以上者改秘书丞无出身人止殿中丞十二考以上改太常博士仁宗时以考第改官者猥多遂诏用帅守通判监司保举以嵗改百员为额元丰稍镌改官之额观察判官以上改奉议郎无出身人改通直郎掌书记改通直郎支使以下一例改宣徳郎初文武常参官各以曹务闲剧为月限考满即迁太祖谓非循名责实之道会监门卫将军魏仁涤等以治市征有羡诏并増秩因罢嵗月叙迁之制非有劳者勿进秩建隆三年定州县官损户口一分以上者降考令尉任内无盗者书上考后又令廨舍仓库损壊者殿一选完葺而不烦民力者减一选太宗即位诏诸道漕臣防访官吏能否为三等【临事简慢为下职务粗治为中治状尤异为上】端拱三年令户部侍郎王沔等磨勘京朝官吏部侍郎张宏等磨勘幕职州县官枢宻院都承防赵镕等磨勘三班唐制以考功郎中专主考课宋初特重其事尝命清望官兼任之至是典益重焉明年立审官院考课院以翰林学士钱若水枢宻直学士刘昌言同知审官院事判流内铨翰林学士苏易简虞部员外郎知制诰王旦同知考课院事真宗景徳四年始令京朝官及三年磨勘后方得迁官仁宗时凡选人迁京官引对当与者帝必省察当否尝令选人私罪如衙谢弗至对失仪皆弗聴磨勘庆厯三年自朝官至郎中少卿须清望官五人保任乃得迁【范仲淹等请之】后言者以适长奔竞乃止至和初承平日久职业因循贾黯判流内铨稍以风义整救【推官桑泽官益州三年不知文死代还当迁投牒自陈人莫肯为作文书泽始发丧以不得家问为解丧除求勘黯谓三年不与其父通即非匿丧犹之不孝泽遂废归不齿晋州推官李亢初以赀进有私罪引去匿所得官以白衣应举及第积十嵗当勘乃自首初事黯以罔冒坐罢之】至英宗治平二年黯复言磨勘选人未引对者至二百五十余人皆由荐吏嵗限定员滥举充数明年乃诏嵗举京官以三分率之一分复以蔡抗言罢知杂御史观察使以上嵗得举官法先是自发运使至知州归考课院専以监司所第为据至考监司则总其甄别部吏副以采访才行为课悉书中等无所髙下神宗即位凡职皆课凡课责实监司所上守臣不占等者展年降资其治状优异者増秩赐金帛以玺书奨励若监司以上则命御史中丞侍御史考校又诏考课县令以断狱平允赋入不扰均役止盗劝课农桑赈恤饥穷导修水利户籍増衍整治簿书为最而参用徳义清谨公平勤恪为善参定上中下等能否尤殊絶者别立优劣二等嵗上其状以昭赏罚其入优劣者赏罚尤峻髙宗南迁礼部员外郎舒清国言诸道郡县顷罹兵燬请以户口増否别考守令知通考县令监司考知州分上中下三等【每等又分上中下】会考功较优劣孝宗兴隆初着对用之令凡恩例减磨勘者须对一年实歴乾道二年廷臣言国朝盛时以审官院考京朝官考课院考幕职州县官皆中书或两制臣僚校其能否以施赏罚熈宁中始罢之自此州县之吏不复知有殿最虽有批书徒为文具若身为侍从幷批书俱亡矣望遵故事监司郡守朝辞日别给御前厯子如荐贤才几人若为治钱谷若为理狱讼兴某利除某害每考令当职官吏从实批书代还诏执事考覈其风绩有闻者増秩无状者罚之宁宗时以郡国按刺多徇私情乃仿旧制于御史台别立考课一司以刺举多者为中无刺举为下嵗终各以能否之实上闻以昭升黜度宗咸淳三年酌覈旧制凡文武官公勤防恪又职事修举为上公勤防恪有一长为中既无防声又多谬政为下御史台总帅阃监司监司总守倅守倅总州县属官戎司及屯司军大垒则总之制司无制司则并各郡总管钤辖并总于帅司或以逐路所部州县分转运提举提刑三司守倅月一考州县属官监司会所守倅制司防戎司军垒遵照旧制互用文移会其兵甲狱讼金谷之数及各司属官书拟公事拘钱物招军备器之数次月置册各申御史台至半年类考三年定为三等中者无所赏罚上者或转官或减磨勘下者降官展磨勘
　　辽圣宗统和九年诏诸道察贪酷十二年诏州县长吏有才能无过者减一资考太平六年诏南北诸部防察州县及锡林美棱之官不治者罢之又诏大小职官有贪残虐民者立罢之终身不录其不防直虽处重任即代之能清勤自励者在卑位亦聴荐拔兴宗时诏东京留守察官吏防干清强者以闻又诏诸职事官以礼受代及以罪去者置籍
　　金制凡内外官所歴资考及更代之期去就之故秩满备陈于解由吏部据定能否又撮解由之要于铨拟读之谓之铨头又会歴任铨头书于行止簿【其簿以姓为类书各人所歴资考功过】其犯公私罪赃污者谓之犯选格以防察升者为防升东北沿边州郡升者为边升其常调制正七品两任升六品六品三任升从五品从五品两任升正五品正五品三任升刺史凡内外官皆以三十月为考随朝官以三十月为任升职一等章宗时定制正七品已上皆两任而后陞明昌四年以前制有职官已带三品者不许告迁乃定制已带三品散官实歴五十月从有司照勘格前进官一阶格后为始再算宣宗贞祐三年诏河北山东等路及平凉庆阳临洮府泾邠秦巩徳顺诸州经兵四品以下职事官并以二十月为满兴定元年制鄜坊丹州四品以下州县官视环庆例自熈宗天春三年令温都思忠防问诸路得防吏杜遵晦以下百二十四人各进一阶罢贪吏张轸以下二十一人皇统以后常遣朝官防察官吏章宗泰和元年十月命监察御史分四路巡行每路女直汉人各一人同往宣宗贞祐二年臣僚请依大定旧制以监察御史及审录官分诣诸道考覈庶几使人自励兴定初以县令或非材监察御史一过不能备知遂令每嵗遣御史巡察仍别选官巡访以行黜陟之政并定监察御史失察法哀宗至大元年设司农司自卿而下迭出巡察吏治凡职官防能及污滥不职各第三等黜陟防能官第一等进官一阶升一等其次约量注授污滥官第一等殿三年降二等次二年又次一年皆降一等明安穆昆防能者第一等迁两官其次迁一官污滥者第一等决杖百罢去择其兄弟代之次杖八十又次杖七十皆令复职佛宁决则罢去永不补差凡功酬亏永之制诸提防院务官三十月迁一官周嵗为满取无亏月日用之大定四年定制一任内亏一分以上降五人二分以上降十人三分以上降十五人若有増羡则依此升迁其升降不尽之数于后任充折二十一年以旧例监当官责决并得赴调而不顾防耻者不以刑罚为畏乃命亏永及一酬以上依格追官殿一年外亏永不及酬者亦殿一年二十九年罢年迁之法更定制比永课増及一酬迁一官两酬迁两官如亏课则削亦如之各两官止又罢使司小都监与使副一体论増亏及余前升降不尽之数后任充折之制泰和元年制犯选亏永者右职汉人至宣武将军从五品女直至广威将军正五品方注县令又女直至武义从六汉人诸色人至武略从六皆注诸司两除一差至明威方注丞簿宣宗贞祐三年制亏永犯选者迁至宣武注诸司至懐逺从四下方注丞薄至安逺从四上注下令初世宗尝谕宰臣曰今天下州县阙员朕欲不限资歴何以徧知其能欲遣使防问又虑扰民而未得其真若辟举法久则生弊不如选人暗察明防如其相同始与升黜又谕曰凡在官若不为随朝职任便不能离常调宜验入仕名项或防等第用之若不称职即与外除又谕随朝之官自计歴一考则得某职两考则得某职第务因循碌碌而已自今外路官公勤者始与内除茍简者不须满任即以本品出之至明昌三年上以老病不任职及不堪亲民者旧由随路提刑司察实即改除他路他路覆察若实勿复注亲民之职因问考课法可行否尚书右丞刘玮曰考课之法综覈名实今提刑司体察防能赃滥以行赏罚亦其意也若别议设法恐涉太烦又问唐时何如玮对以四善二十七最泰和中遂酌唐制定为四善十七最颁行之四善曰徳义有闻曰清慎明着曰公平可称曰勤恪匪懈十七最曰礼乐兴行肃清所部为政教之最曰赋役均平田野加辟为牧民之最曰决断不渝予夺当理为判事之最曰钤束吏卒奸盗不滋为督领之最曰按簿分明评拟均当为检校之最【以上谓县令丞簿警巡使副录事司判官】曰详谳合宜咨执当理为幕职之最曰盗贼消弭使人安静为巡捕之最曰明于出纳物无损失为仓库之最曰训导有方生徒充业为学官之最曰检察有方行旅无滞为闗津之最曰提防坚固备御无虞为河防之最曰出纳明敏数无滥失为监督之最曰禁察禁囚慎重无怨为狱官之最曰物价得实奸滥不行为市司之最【谓市令】曰戎器完肃扞守有方为边防之最【谓正副队将镇防官】曰议狱得情处断公平为法官之最曰差役均平盗贼止息为军职之最【谓都军军辖】凡县令以下三最以上有四善或三善者为上升一等三最以上有二善者为中减两资歴三最以上有一善为下减一资歴节度判官防御判官军判以下一最而四善或三善为上减一资歴一最而二善为中升为榜首一最而一善为下升本等首宣宗兴定元年以六事考举县令一田野辟二户口増三赋役平四盗贼息五军民和六词讼简六事俱备为上等升职一等兼四事者中等减二资歴其次为下等减一资歴否则罢降平常者依本格
　　元初中原略定事多草创东平行台所统五十余城州县官或自将校或起民伍多昧从政甚以掊克聚敛为能太祖乃命宋子贞为右司郎中仿前代观察采访之制立纠察官吏程式黜贪惰奨防勤至元元年令官吏员数计月日以考殿最凡理算论日月迁转凭散官内任以三十月为满外任以三嵗为满钱谷典守以二嵗为满而理考通以三十月为则内任官率一考升一等十五月进一阶京官率一考视外任减一资外任官或一考进一阶或两考升一等或三考升二等四品则内外考通理前任少则后任足之或前任多则后任累之一考及二十七月两考及五十四月三考及八十一月以上遇升则借升而补以后任十年以三十月迁转太速六十月太迟乃定三嵗一迁十九年定职官回降之制江淮官已受宣勅资品例陞二等迁去者依旧于江淮任用考满者并免回降不及考者例存一等有出身未入流品受宣者任回三品拟同六品四品同七品五品同正八品受者六品同从八品七品八品同九品九品同提领案牍巡检无出身及白身人受宣者三品同七品四品同八品五品同正九品受勅者六品同从九品七品八品同提领案牍巡检九品拟院务监当官已上有资品人员再于接连福建两广溪洞州郡任用拟陞一等两广福建别议陞转是嵗又定内外官三年为考满任满始许迁叙二十八年更定随朝以三十月为满在外以三周嵗为满钱谷官以得代为满吏员以九十月日出职是嵗改提刑按察司为肃政防访司每道仍设官八员除二使留司以总制一道余六人分临所部凡民事钱谷官吏奸弊一切委之俟嵗终省台遣官考其政效武宗至大二年令州县正官以九年为任三年令考功印厯给亲民长吏嵗终监治官验其行迹书而上之防访御史台尚书吏部考校以为升黜先是至元十九年集贤直学士程钜夫奏国朝建御史台有考课之目而未得其要乞照前朝体例应诸道府州司县下至曹掾等各给出身印纸厯子一卷书本人姓名出身于其前俾各处长吏聨衔状保书其歴任月日功过于后秩满有司详视而差其殿最则贤否一览而知是秋始颁行之仁宗皇庆元年台臣言比年防访司多不悉心奉职宜令监察御史检覈名实黜升之制可时御史中丞郝天挺言国初论最在内须三十月在外须三周嵗比者省院台部之臣久者一二嵗少者三五月甚有旬日迁易者奔走往来之不暇何暇宣布参理乞今惟大臣可急阙选授其余内外大小官属必任满考绩方许选调庶免朝除夕改启幸长奸之弊从之文宗天厯二年中书省臣言比年朝官多不久于其职或数月改迁于典制不类且治绩无从考验请如旧制勅除风宪官外其余朝官不许二十月内选调
　　明制有考满考察考满者论一身所歴之俸有上中下三等曰称职曰平常曰不称职三年给田曰初考六年曰再考九年曰通考依职掌事例考覈升降诸部寺所属初止署职必考满始实授外官率逓考以待覈凡府以十五万石以上州七万石以上县三万石以上或亲临王府都布按三司并有军马守御路当驿道边方冲要供给处为繁其田粮不及僻静处为简繁简或不相当则许互调谓之调繁调简在京诸司俱从繁例太祖洪武十四年制在京六部五品以下聴本衙门正官察验行能勤怠其四品以上及一切近侍官与御史并太医院钦天监王府官不在常选者任满黜陟取自上裁【十六年凡京官考覈俱由其长开具送部覈考】其直有司首领官及属官亦从本司正官考覈任满从监察御史覈考各布政司首领官俱从按察司考覈其茶马盐马盐运盐课提举司军职首领官俱从布政司考覈仍送按察司覆考其布政司四品以上按察司盐运司五品以上任满黜陟取自上裁内外入流幷杂职官九年任满给由赴吏部考覈依例黜陟有殊勲异能超迈等伦者取自上裁又以事之繁简与歴官之殿最参覈等第以为升降考察者通天下内外官计之其目有八曰贪曰酷曰浮躁曰不及曰老曰病曰罢曰不谨京官自四品以上自陈上裁外五品以下分致仕【老病】降调【浮躁不及】闲住【罢不谨】为民【贪酷】有差具册奏请谓之京察初五品以下官十年一考孝宗治十四年从南京吏部尚书林瀚言六年一察察以己亥嵗大臣既自陈定去留而居官有遗行者给事御史得纠劾谓之拾遗所攻击无获免者【后至嘉靖十七年始禁之】外官凡州县以月计上之府府上下其考以嵗计上之布政司至三嵗抚按通核所属官事状造册报送丽以八法亦以致仕降调闲住为民为差谓之大计计处者不复叙用定为永制自洪武五年勅考课有司必书农桑学校之绩六年二月令御史台御史及各道按察司察举有司官有无过犯奏报黜陟考察之始也十年七月遣御史巡按州县设巡按之始也十一年三月命吏部课朝觐官殿最朝觐考覈之始也【入觐官吏部第为三等称职而无过者为上赐坐而宴有过而称职者为中宴而不坐有过而不称职者为下不预宴序立于门宴者出然后退至十八年帝令称职者升平常者复职不称职者降贪污者付法司罪之阘茸者免为民】成祖永乐二年九月命自今御史巡行察吏毋得摭拾人言贤否皆具实迹以闻仁宗即位以御史巡察外官奉命者不能无私谕吏部尚书严加戒饬并命考察布按二司官不职者降为县官宪宗朝吏科给事中王瑞等言三载黜陟朝廷所以励庶官之典今天下诸司除土官外无虑九千余处诸司官除隂阳医僧道外无虑千万余员吏部于各官之贤否在布按二司则据抚按掲帖在诸司则参布按等官掲帖上之询访虽出公心下之奏报多任私意或假公市恩或乗机偿怨毁誉失真贤否失实其他弊端不一而足乞谕吏部榜示各官凡掲帖所报失实者连坐或有当黜而留者许本处抚按论奏有当黜而妄诉者亦罪之命俱如所言武宗正徳十四年以吏部侍郎张防请不时考察京官时六年京察之令已久然有以初即位而考察有以灾异而考察至考察科道则或以辅臣去位而及其党者惟嘉靖三十五年辅臣李本掌吏部【以尚书李黙治狱故】悉取部寺九卿自尚书至尚宝丞及六科十三道分别去留葢帝以星变欲除旧布新而严嵩以此伸恩怨也吏部尝上言旧制在外有司官员九年考满称职者给与应得诰勅至正统十四年凡外官曽经抚按官保举政绩果有卓异不拘三六年考满先与应得诰勅旌异葢九年封赠所以待常流三六年先得旌异所以优异等国家之制未为不备但旧例荐举官员必须转行巡按御史覈实方与奏请文移往返动经嵗月以致恩典稽迟人不知劝夫在外官员职在临民比之京官勤劳数倍显之愿人情所同第近年保举每病冗滥请今后抚按官荐举所属应旌异官员务遵正统间例将本人任内卓异政绩明白开奏不许滥及通各官考满到部察访相同即与比照京官事理按月类题免其再行移核穆宗隆庆四年掌吏部事大学士髙拱言数十年来考察澄汰之数大较不相上下以是袭为故常其数既足虽有不肖姑置弗论其数不足虽无其人强索以充其称为不肖者又多苛求隠细茍应故事而大奸大恶或有所不问又考察半嵗前抚按论劾俱不题覆夫为不善者方其未露犹或有侥幸之心少存顾忌若其既露明知必去则将无所不至矣而乃留之半嵗民何以堪自今抚按官凡有纠劾疏既具即革任聴处疏下即覆其去者如考察例不得复用其留者檄到乃覆至考察惩汰必大奸恶一切隠细勿论斥去不肖从其多寡惟求至当毋袭故常又言外官才力不及者不徒曰调用而必曰酌量调用原无定议然部院考察与抚院论劾概以不及则铨补之日无所适从尚得迁就其间自今方面有司有才不宜于地者当移其地不易其官署曰调简僻有官不称其才者虽易其官当仍其品署曰调简散亦有操守未壊性气稍偏尚有他长可录年劳当叙者署曰降级或才力不宜有司文学犹堪造士者署曰改教四者皆丽不及之条者也至于先以调简再考不及者即从罢斥置罢软之下诏俱从之明于察典最重其责贪官尤深故每遇恩诏凡冠带闲住致仕为民复冠带者必曰不系朝觐考察嘉靖元年下诏乃除此语正以来士大夫防耻自重以挂察典为终身之玷万厯时阁臣有所徇庇间留一二以挠察典至三十九年二月御史徐兆魁以顾宪成贻叶向髙孙丕书盛称凤阳巡抚李三才防直遂劾东林党人隂持计典时尚书孙丕既劾罢御史金明时主事秦聚奎而侍郎王图复考罢祭酒汤賔尹【宣城人】谕徳顾天埈【昆山人】其党力攻图图遂引去党局既成互相报复至国亡乃已武臣考察军政自成化二年定五年一行之制以现任掌印带俸差操及初袭官一体考核十三年令两京通考以为常五府大臣及锦衣卫堂上官自陈防直省总兵官如之在内五府所属幷直省卫所官悉由巡视官及部官注送在外都司卫所官由抚按造册缴部副参以下千户以上由都布按三司察注送府咨部考举题奏锦永卫管戎务者倍加严考南北镇抚咨之各卫所及地方守御并各都司巡抚者例同惟管漕运者不与考















　　钦定续通典卷十九
<史部,政书类,通制之属,钦定续通典>
　　钦定四库全书
　　钦定续通典卷二十
　　选举
　　杂议论上
　　唐代宗寳应二年礼部侍郎杨绾言进士科起隋大业中是时犹试防而已髙宗朝刘思立为考功郎又奏进士加杂文明经加帖故为进士者皆诵当代之诗文而不通经史明经者但记帖括又投牒自举非古先哲王仄席待贤之意请依古制令县令察孝亷其有孝义廉耻之行而通经者荐之于州州试其所通之学送于省自县至省皆勿自投牒其到状保辨识牒皆停而所习取大义聴通诸家之学每经问义十条问毕对防三道皆通为上第吏部官之经义通八防通二为中第与出身下第罢归论语孝经孟子兼为一经其明经进士及道举并停诏议之给事中李栖筠尚书左丞贾至等议曰三代之选士任贤皆取实行故能风俗淳一运祚长逺秦坑儒士二代而亡汉兴监其然尊儒术尚名节虽王莽窃位强臣擅权弱主外立母后专政而亦能终彼四百岂非学行之效耶魏晋以来专尚浮侈徳义不修故子孙速颠享国不永也今绾所请实为正论然自晋室之祸南北分裂人多侨处必欲复古乡举里选窃恐未尽请兼广学校以明训诱虽京师州县皆立小学兵革之后生徒流离儒臣师氏禄廪无向请増博士员厚其廪稍选通儒硕生闲居其职十道大郡置太学馆遣博士出外兼领郡官以教生徒保桑梓者乡里举焉在流寓者庠序推焉朝而行之夕见其利而众论以为举进士久矣废之恐其失业乃诏明经进士与孝廉兼行广徳元年绾复上贡举条目曰孝廉举人取精通一经每经问义二十条试防三道每日问一道经义防全通为上第付吏部便与官义通七策通二为中第与出身下第者罢之习论语孝经孟子此三者为一经其试如上先取在家有孝义廉耻谦恭之行好学不倦通经义并堪对防者县令征于乡里送名于州刺史与曹官对试以其通者送省随朝集使以十月二十五日到省又冦难之故衣冠多去故乡许所在州县举所谙知者秀才举人准旧格试方略防五条望人之精通五经毎经准孝廉例问义二十条对防五条每日试一道全通为上第送中书门下超与处分经通七防通四为中第送吏部与官下者罢之凡举人自县至州不得自陈牒比来到状保辨识牒等请并停明法举人付刑部考试疏入帝问翰林学士或以进士明经行来颇久不可顿令改业遂勅与旧制兼行徳宗始任杨炎卢杞引植私党排陷忠良后惩艾其失凡条用庶官必反覆参诘乃下及陆防秉政请台阁长官得自荐其属帝初许之或言诸司所举皆亲防招赂遗无实才贽乃上状畧曰知人之难圣哲所病聴其言则未保其行求其行则或遗其才校劳考则巧伪繁兴而贞方之人罕进徇声华则趋竞弥长而沈退之士莫升孔子云视其所以观其所由察其所安人焉廋哉夫欲观视而察之固非一朝一夕之所能也是以前代有乡里选举之法长吏辟举之制所以明厯试广旁求敦行能息驰骛也昔周以伯冏为太仆命之曰慎简乃寮防以巧言令色便辟侧媚其惟吉士是古之王朝但命其大官而大官得自拣寮属之明騐也汉朝务求多士其选不惟公府辟召而已又有父任兄任皆得为郎选任之初杂居三署台省有阙即补用之是古之郎官皆以任举充选此其明验也魏晋以后暨于国初采择庶官多由部选惟髙位重职乃由宰相考庶官之有成效者请而命焉故晋代山涛为吏部尚书中外品员多所启授宋朝以蔡廓为吏部尚书先使人谓宰相徐羡之曰若得行吏部之职则拜不然则否羡之答曰黄散已下悉委廓犹愤恚以为失职遂不之官是黄门散骑侍郎皆由吏部选授不必朝廷列位尽合拣在台司此其明验也国朝之制庶官五品以上制勅命之六品以下则并旨授制勅所命者盖宰相商议奏可而除拜之也防授者盖吏部铨材授职然后上言诏旨但画闻以从之而不可否者也开元中吏部注拟选人奏置循资格限自起居遗补及御史等官犹并列于选曹铨综之例着在格令至今不刋未闻常参之官悉委宰臣选择此又近事之明验也其后旧典失序幸臣专朝舍佥议而重已权废公举而行私恵是使周行庶品茍不出时宰之意者则莫致焉任众之道益微进善之途渐隘近者每须任使常苦乏人临事选求动淹旬朔姑务应用难尽当才岂不以荐举凌迟人物衰少居常则求精太过有急则备位不充欲令庶绩咸熙固亦难矣臣待罪宰相怀窃位之惧乏知人之明自揣庸愚终难上报惟广求才之路使贤者各以彚征启至公之门令职司皆得自达爰初受命即以上陈求贤审官粗立纲制凡百司之长兼副贰等官及两省供奉之职并因察举劳効须加奬任者并宰臣叙拟以闻其余台省属僚请委长官选择指陈才实以状上闻一经荐终身保任各于除书之内具标举授之由示众以公明彰得失得贤则进考増秩失实则夺俸赎金亟得则褒升亟失则黜免非止搜下位亦可阅试大官前志所谓达观其所举即此义也自防允许即以宣行南宫举人才至十数或非台府旧吏则是使府佐僚累经荐延多歴仕任议其资望既不愧于班行考其行能又未闻于阙败而议者遽以腾口上烦圣聪陛下勤求理道务徇物情因谓荐举非冝复委宰臣拣择其为崇任辅弼博采舆词可谓圣徳之盛者也然于委任责成之道聴言考实之方闲邪存诚犹恐有阙所谓委任责成者将立其事先择其人既得其人慎谋其始既谋其始详虑其终终始之间事必前定有疑则勿果于用既用则勿复有疑待终其谋乃考其事事愆于素者革其弊而黜其人事协于初者赏其人而成其羙使受赏者无所与让见黜者莫得为辞夫如是则茍无其才孰敢当任茍当其任必得竭才此古之圣王委任责成无为而理之道也所谓聴言考实者虗受广纳宏接下之防明目达聪广济人之道欲知事之得失不可不聴之于言欲辨言之真虚不可不考之于实言事之得者勿即谓是必原其所得之由言事之失者勿即谓非必穷其所失之理称人之善者必详徴行善之迹论人之恶者必明辨为恶之端凡聴其言皆考其实既得其实又察以情既尽其情复稽于众众议情实必参相得然后信其説奬其诚如或矫诬亦置明罚夫如是则言者不壅聴者不劳无浮妄乱教之谈无阴邪伤善之説无轻信见欺之失无潜防不辨之寃此古之圣王听言考实不出户而知天下之方也陛下既纳臣言而用之旋闻横议而止之于臣谋不责成于横议不考实此乃谋失者得以辞其罪议曲者得以肆其诬率是以行触类而长固无必定之计亦无必实之言计不定则理道难成言不实则小人得志国家所病恒必由之昔齐桓将启霸图问管仲以害霸之事管仲对曰得贤不能任害霸也任贤不能固害霸也固始而不能终害霸也与贤人谋事而与小人议之害霸也所谓小人者不必悉懐险诐故覆邦家盖以其意性憸邪趣向狭促以沮议为出众以自异为不羣趋近利而昧逺图效小信而伤大道故论语曰言必信行必果硁硁然小人哉夫以能信于言能果于行惟以硁硁浅近不克宏通宣尼犹谓其小人管仲尚忧其害霸况又有言行难保而恣其非心者乎此皆任不责成言不考实之弊也圣防以为外议云诸司所举皆有情故兼受贿赂不得实才者臣请陛下当使所言之人详陈所犯之状某人受贿某举有情陛下然后以事质于臣臣复以事质于举主若便首伏则据罪抵刑如或有词则付法阅实谬举者必行其罚诬善者亦反其辜自然宪典克明邪慝不作惩一沮百理之善经何必贷其奸赃不加辩诘私其公议不出主名使无辜见疑有罪获纵枉直同贯人何赖焉圣主又以官长举人法非穏便令人并自防择不可信任诸司者伏以宰辅常职不过数人人之所知固有限极必不能徧谙多士备阅羣才若令悉命羣官理湏展转询访是则变公举为私荐易明以暗投倘如议者之言所举多有情故举于君上且未絶私荐于宰臣安肯无诈失人之弊必又甚焉所以承前命官罕有不渉私谤虽则秉钧不一或自行情亦由私访所亲转为所卖其弊非逺圣鉴明知今又将徇浮言专任宰臣除吏宰臣不徧谙识踵前须访于人若访于亲朋则是悔其覆车不易前辙之失也若访于朝列则是求其私荐必不如公举之愈也二者利害惟陛下更详择焉恐不如委任长官谨拣寮属所拣既少所求亦精得贤有鉴识之名失实当闇谬之责人之常性莫不爱身况于台省长官皆是当朝髙选孰肯徇私妄举以伤名取责者乎所谓台省长官即仆射尚书左右丞侍郎及侍御史大夫中丞是也陛下比择辅相多亦不出其中今之宰相则往日台省长官也令之台省长官乃将来之宰相也但是职名暂异固非行业顿殊岂有为长官之时则不能举一二属吏居宰臣之位则可择千百具寮物议悠悠其惑斯甚圣人制事必度物宜无求备于一人无责人于不逮尊者领其要卑者任其详是以人主择辅臣辅臣择庶长庶长择佐僚所任愈崇故所择愈少所试渐下故所举渐轻进不失伦选不失类以类则详知实行有伦则杜絶儌求将务得人无易于此是故选自卑逺始升于朝者各委长吏任举之则下无遗贤矣寘于周行既任以事者于是宰臣序进之则朝无旷职矣才徳兼茂歴试不渝者然后人主倚任之则海内无遗士矣夫求才贵广考课贵精求广在于各举所知长吏之荐择是也考精在于按名责实宰臣之进序是也求不广则下位罕进下位罕进则用常乏人用常乏人则惧旷庶职惧旷庶职则茍取备员是以考课之法不暇精也考不精则能否无别能否无别则砥厉渐衰砥厉渐衰则职业不举职业不举则品格浸微是以贤能之功不克彰也皆失于不广求人之道而务选士之精不思考课之行而望得人之美是以望得弥失务精益麤塞源浚流未见其可臣欲详征旧説伏恐聴览为烦麤举一端以明其理往者则天太后践阼临朝欲收人心尤务拔擢宏委任之意开汲引之门进用不疑求访无倦非但人得荐士亦得自举其才所荐必行所举辄试其于选士之道岂不伤于容易哉然而课责既严进退皆速不肖者旋黜才能者骤升是以当代谓知人之明累朝赖多士之用此乃近于求才贵广考课贵精之效也陛下诞膺寳厯思致理平虽好贤之心有逾前而得人之盛未逮往时盖由鉴赏独任于圣聪搜择颇难于公举但速登延之路罕施拣覈之方遂使先进者渐益凋讹后来者不相接续施一令则谤沮互起用一人则疮痏立成此乃失于选才太精制法不一之患也则天举用之法伤易而得人陛下慎拣之规太精而失士是知虽易于举用而不易于茍容则所易者适足广得人之资不为害也不精于法制而务精于选才则所精者适足梗进贤之途不为利也人之才行自昔罕全茍有所长必有所短若録长补短则天下无不用之人责短舍长则天下无不弃之士加以情有憎爱趣有异同假使圣如伊周贤如杨墨求诸物议孰免讥嫌昔子贡问于孔子曰乡人皆好之何如子曰未可也乡人皆恶之何如子曰未可也不如乡人之善者好之其不善者恶之盖以小人君子意必相反其在小人之恶君子亦如君子之恶小人将察其情在审其聴聴君子则小人道废聴小人则君子道消今陛下慎选宰臣必以为重于庶品精择长吏必以为愈于末流及至宰臣献规长吏荐士陛下则但纳横议不稽始谋是乃任以重者轻其言待以轻者重其事且又不辨所毁之虚实不校所议之短长人之多言何所不至是将使人无所措其手足岂独选任之道失其端而已乎按马端临曰唐选举之法州府所升者试之礼部礼部所升者试之吏部其法截然且礼部所升之士其中吏部之选十不及一可谓难矣然观御史韦正伯所劾奏贞元七年冬京兆府逾滥觧送之人已授官总六十六人则似未经礼部者径入吏部又防要称太和元年中书门下奏凡未有出身未有官如有文学只合于礼部应举有出身有官方合于吏部赴科目选近年以来格文差互多有白身及散官并称乡贡者并赴科目选及注拟之时即妄论资次曽无格例有司不知所守则知唐中叶以后法度大段隳废紊乱矣又曰唐取人之法礼部则试以文学故曰策曰大义曰诗赋吏部则试以政事故曰身曰言曰书曰判四者之中判为尤切盖临政治民必通晓事情谙练法律明辨是非发擿隠伏皆可以此觇之今主司之命题则取诸僻书曲学傲以所不知而出其所不备选人之试判则务为骈四俪六引援必故事而组织皆浮词然则虽名曰判而与礼部所试诗赋杂文无以异殊不切于从政而吏部所试为赘疣矣至于五代所谓试判遂有一词莫措传冩定本或只书未详亦可应举盖判词虽工亦本无益及其末流上下皆以具文视之耳洪迈曰唐世科举之柄颛付之主司仍不糊名又有交朋之厚者为之荐达谓之通牓故其取人也畏于讥议多公而审亦或胁于权势或挠于亲故或累于子弟皆常情所不能免者若贤者临之则不然未引试之前其去取髙下固已定于胸中矣韩愈与祠部陆员外书曰执事之与司贡士者相知诚深矣彼之所望于执事执事之所以待乎彼者可谓至而无间矣彼之职在乎得人执事之志在乎进贤如得其人而授之所谓两得愈之知者有侯喜侯云长刘述古韦羣玉【摭言作韦纾】此四子皆可以当首荐而极论者期于有成而后止可也沈杞张苰【登科记作】尉迟汾李绅张后余李翊皆出羣之才与之足以收人望而得才实主司广求焉则以告之可也往者陆相公司贡士愈时幸在得中【贞元八年陆贽知举贾棱等二十二人登第愈与焉】所与及第者皆赫然有声原其所以亦繇梁补阙肃王郎中础佐之梁举八人无有失者其余则王皆与谋焉陆相待王与梁如此不疑也至今以为美谈此书在集中不注嵗月按摭言贞元十八年权徳舆主文陆傪员外通牓韩愈荐十人于傪徳舆凡三牓共放六人余不出五年内皆捷以登科记攷之贞元十八年徳舆以中书舎人知举放进士二十三人尉迟汾侯云长韦纾沈杞李翊登第十九年以礼部侍郎放二十人侯喜登第永贞元年放二十九人刘述古登第通三牓共七十二人而韩所荐者预其七元和元年崔邠放李绅三年放张后余张皆与摭言合又曰铨选以身言书判择人既以书为艺故唐人无不工楷法以判为贵故无不习熟而判语必骈俪今所传龙筋凤髓判及白乐天集甲乙判是也自朝廷至县邑莫不皆然非读书善文不可也宰臣每启拟一事亦必偶数十语今郑畋语堂判犹存世俗喜道琐细遗事参以滑稽目为花判其实乃如此非若今人握笔据案只署一字亦可国初尚有唐余波久而革去之但体貌丰伟用以取人未为至论
　　后唐明宗时礼部贡院新立条件一九经五经明经呈帖经之时试官书通不后有不及格者唱落后请置笔砚将所纳贴由分明却令自看或是试官错书通不当与改正如懐疑者许请本经面前捡对如实是错悮即更于帖上书名而退一五科常年駮牓出多称屈塞今并明书所对经书墨义云第防道不第防道粗第防道通任将本经书疏照证如考官错书不粗请别状陈诉再加考较如实错悮妄陈文状当行严断一举人有抱屈落第者许将状披诉贡院当与重试如贡院不理即诣御史台论诉御史台受状并引本身勘问所论事件或知贡举官及考试官已下取受货赂升擢亲情屈塞艺能应副嘱托及不依格去留请行朝典一怀挟书策旧例禁止自后入省门搜得者不计多少扶出殿将来一举上铺后搜得者扶出殿两举一遥口授人回授试处及抄义题帖书时诸般相救准例扶出殿三举一艺业未精准格落下及见駮牓妄扇屈声拟为将来基址及诬陷别人帖对数多者并当收禁牒送御史台请勘如知贡举官及考试官徇私屈塞请行朝典虚妄者痛行科断牒行本道重处色役永不得举同保人连坐各殿三举
　　晋髙祖天福五年礼部侍郎张允奏曰前代未设诸科始以明经俾升髙第自有九经五经之后及三礼三传已来孝亷之科遂因循而不废缙绅之士亦缄黙而无言以至相承未能改作每嵗明经一科少至五百已上多及一千有余举人如是繁多试官岂能精当况此等多不究义惟攻帖书文理既不甚通名第岂可妄与且当年登科者不少相连起选者甚多州县之间必无贡阙辇毂之下须有稽留怨嗟自此而兴谤讟因兹而起但令广大启诸科并有明经者悉包于九经五经之中无出于三礼三传之内若无厘革恐未便冝其明经一科伏请停废又奏国家悬科待士贵务搜责实求才须除讹滥童子每当就试止在念书背经则虽似精详对卷则不能读诵及名成贡院身返故乡但刻日以取官更无心而习业滥蠲徭役虚占官名其童子一科亦请停废勅明经童子宏词拔萃明算道举百篇等科并停
　　汉秦荐条格一诸道奏荐州县官使相每年许荐五人【旧许三人】不带使相藩侯毎年许荐三人【旧许二人】防御团练使每年许二人【旧许一人】只奏巡属员阙不得荐于他处州府不得荐新罢任过格人所荐人厯任文书随表送中书门下未有官者当别比拟应诸道见任州县官申奏考满后未有替人本道或借其干能且令勾当【准长兴三年五月节文】一诸道应奏荐州县官员未有正官者只许奏授初官不得奏为令録【准长兴四年五月节文】一应诸道藩镇防御团练使旧奏荐并前项州县等官准勅许奏荐见在幕中摄职及见摄管内州县官据合奏人数皆正所摄不许横荐及不得荐外管前资州县官【准长兴四年八月节文】一诸州防御练刺史奏荐摄试官充判官及推官巡官者今后宜加选择或未任官职及无出身者不在奏举之限【准天福四年七月节文】一诸道藩镇防御练刺史如本幕有阙合奏荐除授者不得横荐前资州县官及诸色职员











　　钦定续通典巻二十
　　钦定四库全书
　　钦定续通典卷二十一
　　选举
　　杂议论中
　　宋太祖以唐末进士不第多至失职乃广开科举然每嵗放榜所取极少如安徳裕作魁日九人而已盖天下未混一也至太宗朝所得率江南之秀真宗景徳二年帝谓防凖等曰方今文武多士岂无才识优异未升进者耶至于将帅之任尤难得人前代试以制策观其能否用求才实亦为国之达图也因出唐制科之目采其六用之四年中书门下言应制科之陈绛夏竦史良等三人文论稍优可预召试上谓辅臣曰比设此科欲求才识若但考文艺则积学者方能中选茍有济时之才安得而知朕以为六经之防圣人用心固与子史异矣今策问宜有经义参之时务王旦曰文风丕变由陛下道化因命两制各上策问而择用之时鲁宗道又言守令去民近而无以区别能否今除一守令虽资材低下而考任应格则左司无摈斥故天下亲民者黩货害政十常二三汉宣帝除刺史守相必亲见而考察之今守佐虽未暇亲见宜令大臣延之中书询考以言察其应对以观其施为才不肖皆得进退之吏部之择县令仿此庶得良守宰宣助圣化帝从其言仁宗庆厯八年翰林学士张方平言祖宗时文武官不立磨勘年嵗不为升迁次序有才用名实之人或从下位便见超擢否则有守一官十余年不改转者其任监当或知县通判知州有至数任不得迁者故当时人皆自勉非有劳効知不得进自祥符后朝廷之议益循寛大故令自监当入知县知县入通判通判入知州皆以两任为限又守官及三年例得磨勘行之人自知恩未见有及今嵗年深乆习以为常皆谓本分无贤不肖莫知所劝愿陛下稍革此制其应磨勘叙迁者必有劳绩可褒或特敇择官保任者即与转迁如无劳绩不因保任更増展年考其保任之法不当一例应选择清望有才识之人即命举之如此则委执政之臣举清望官委清望官举亲民官有员阙随员数令举又足以见圣恩急才爱民之意也英宗治平初同知知谏院司马光请贡院逐路取人其略曰朝廷每次科场所差试官率皆两制三馆之人其所好尚即成风俗在京举人追趋时好易知体面渊源渐染文采自工使避逺孤陋之人与之为敌混同封弥考较长短势不侔矣孔子曰十室之邑必有忠信如某者焉言虽微陋之处必有贤材不可诬也是以古人取士以郡国户口多少为率或以徳行或以才能随其所长各有所取近自族姻逺及夷狄无小无大不可遗也今或数路中全无一人及第则所遗多矣国家用人之法非进士及第者不得美官非善为诗赋论策者不得及第非逰学京师者不善为诗赋论策以此之故使四方学士皆弃背乡里违去二亲老于京师不复更归其间或有身负过恶或隐忧匿服不敢于乡里取解者往往私买监牒妄冒户贯于京师取解自间嵗开场以来逺方举人惮于往来只于京师寄应者比旧尤多国家虽重为科禁至于不用荫赎然冒犯之人嵗嵗滋甚所以然者盖由每次科场及第进士大率皆是国子监开封府解送之人则人之常情谁肯去此而就彼哉夫设美官厚利进取之涂以诱人于前而以苛法空文禁之于后是犹决洪河之尾而捧土以塞之其势必不行矣参知政事欧阳修曰国家取士之制比于前世最号至公盖累圣留心讲求曲尽以谓王者无外天下一家故不问东西南北之人尽取诸路贡士混合为一而惟才是择又糊名誊録而考之使主司莫知为何方之人谁氏之子不得有所憎爱厚薄于其间故议者谓国家科场之制虽未复古法而便于今世其无情如造化至公如权衡祖宗以来不可易之制也传曰无作聪明乱旧章又曰利不百者不变法今言事之臣偶见一端即议更改此臣所以区区欲为陛下守祖宗之法也臣所谓偶见一端者盖言事之人但见每次科场东南进士得多而西北进士得少故欲改法使多取西北进士尔殊不知天下至广四方风俗异宜而人性各有利钝东南之俗好文故进士多而经学少西北之人尚质故进士少而经学多所以科场取士东西多取进士西北多取经学者各因其材性所长而各随其多少取之今以进士经学合而较之则其数均若必论进士则多少不等此臣所以偏见之一端其不可者一也国家方以官滥为患取士数必难増若欲多取西北之人则却须多减东南之数今东南州军进士取解者二三千人处只解二三十人是百人取一人盖已痛裁抑之矣西北州军取解至多处不过百人而解至十余人是十人取一人比之东南十倍假借之矣若至南省又减东南而増西北则是已裁抑者又裁抑之已假借者又假借之此其不可者二也东南之士于千人中解十人其初选已精矣故至南省所试合格者多西北之士学业不及东南当于解时又十倍优假之盖其初选已滥矣故至南省所试不合格者多今若一例以十人取一人则东南之人合格而落者多矣西北之人不合格而得者多矣至于他路理不可齐偶有一路合格人多亦限以十一落之偶有一路合格人少亦须充足十一人之数使合落者得合得者落取舍颠倒能否混淆其不可者三也且朝廷専以较艺取人而使有艺者屈落无艺者滥得不问缪滥只要诸路数停此其不可者四也且言事者本欲多取诸路土著之人若此法一行则寄应者争趋而往今开封府寄应之可騐矣此所谓法出而奸生其不可者五也今广南东西路进士例各絶无举业诸州但据数解发其人亦自知无艺只来一就省试而归冀作摄官尔朝廷以岭外烟瘴北人不便须籍摄官亦许其如此今若一例与诸路十人取一人此为缪滥又非西北之比此其不可者六也凡此六者乃大概耳若旧法一壊新议必行则滥随生何可胜数故臣谓且遵旧制乃务择人推朝廷至公待四方如一惟能是选人自无言此乃当今可行之法尔若谓士习浮华当先考行就如新议亦须只考程试安能必取行实之人议者又谓西北近边士要牢笼此甚不然之论也使不逞之人不能为患则已茍可为患则何方无之前世乱贼之臣起于东南者甚众其大者如项羽萧铣之徒是已至如黄巢王仙芝之辈又皆起乱中州者尔不逞之人岂専西北矧贡举所设本待贤材牢笼不逞前别有术不在科场也惟事乆不能无有当留意者然不须更改法制止在振举纲条耳近年以来举人盛行懐挟排门大噪免冠突入亏损士风伤败善类此由举人既多而君子小人杂聚所司力不能制虽朝廷素有禁约条制甚严而上下因循不复申举惟此一事为科场大患而言事者独不及之愿下有司议革其弊此当今科场之患也论者谓光之説主于均额以息奔竞之风修之説主于覈实以免缪滥之弊要之朝廷既以文艺取人则修説为是神宗从王安石议罢明经及诸科进士罢诗赋用经义哲宗元祐初司马光极陈其弊曰取士之道当先徳行后文学就文学言之经术又当先于词采神宗罢诗赋及诸科専用经义论防此乃复先王令典百世不易之法但王安石不当以一家私学欲盖掩先儒命天下学官讲解及科场程试同已者取异已者黜使圣人坦明之言转陷于竒僻先王中正之道流入于异端若已论果是先儒果非何患学者不弃彼而从此何必以利害胁诱如此其急也至于律令敇式皆当官者所须何必置明法一科使为士者预习之夫礼之所去刑之所取为士者果能知道义自与法律防合若其不知但日诵徒流绞斩之书习锻链文致之事为士已成刻薄从政岂有循良非所以长育人材敦厚风俗也帝乃更科场法太学博士吕大临尝上选举六事曰古之长育人材者以士众多为乐今之主选举者以士众多为患古之以礼聘士常恐士之不至今之以法抑士常恐士之竞进为治必欲得人惟恐人才之不足不患乎众多也治事皆任其责惟恐士之不至不忧乎竞进也宜立士规以养徳厉行更学制以量才进艺立贡法以兴贤敛才立试法以试用养才立辟法以兴能备用立举法以覈实得人立考法以责任考功先是仁宗朝尤以选人改京官为重苏轼曰国家取人有制策有进士有明经有诸科有任子有府史杂流凡此者虽众无害也其终身进退之决在乎召见改官之日此尤不可以不爱惜慎重者也今之议不过曰多其资考而责之以举官之数且彼有勉彊而已资考既足而举官之数亦以及格则将执文墨以取必于我虽千百为辈莫敢不尽与臣窃以为今之患正在于任文太过是以为一定之制使天下可以嵗月必得甚可惜也方今之便莫若使吏六考以上皆得以名闻于吏部吏部以其资考之逺近举官之众寡而次第其名然后使一二大臣杂治之参之以其材器之优劣而定其等嵗终而奏之以诏天子废置度天下之吏每嵗以物故罪免者防人而増损其数以所奏之等补之及数而止使其予夺亦杂出于贤不肖之间而无有一定之制则天下之吏不敢有必得之心将自奋厉磨淬以求闻于时而向之所谓用人之大弊者将不劳而自去然而议者必曰法不一定而以才之优劣为差则是好恶之私有以启之也臣以为不然夫法者本以存其大纲而其出入变化固将付之于人昔者唐有天下举进士者羣至于有司之门唐之制惟有司之信也是故有司得以搜罗天下之贤俊而习知其为人至一日之试则固已不取也唐之得人于斯为盛今以名闻于吏部者毎嵗不过数十百人使一二大臣得以访问参考其才虽有失者盖已寡矣如必曰任法而不任人天下之人必不可信则夫一定之制臣亦未知其果不可以为奸也又曰夫天下之吏不可以人人而知也故使长吏举之又恐其举之以私而不得其人也故使长吏任之他日有败事则以连坐其过恶重者其罚均且夫人之难知自尧舜病之矣今日为善而明日为恶犹不可保况于十数年之后其幼者已壮其壮者已老而犹执其一时之言使同被其罪不已过乎天下之人仕而未得志也莫不勉彊为善以求举惟其既已改官而无忧是故荡然无所不至方其在州县之中长吏亲见其亷谨勤干之节则其势不可以不举彼又安知其终身之所为哉故曰今之法责人以所不能者谓此也一县之长察一县之属一郡之长察一郡之属职司者察其属郡者也此三者其属无防耳其贪其亷其寛猛其能与不能不可谓不知也今且有人牧牛羊者而不知其肥瘠是可复以为牧人欤夫为长而属之不知则此固可以罢免而无足惜者今其属官有罪而其长不即以闻他日有以告者则其长不过为失察而去官者又以不坐夫失察天下之防罪也职司察其属郡郡县各察其属此非人之所不能而罚之甚轻亦可怪也今之世所以重发赃吏者何也夫吏之贪者其始必诈亷以求举举者必皆王公贵人其下者亦卿大夫之列以身任之居官莫不爱其同类等夷之人故其树根牢固而不可动连坐者常六七人甚者至十余人此如盗贼质刦良民以求茍免耳为法之至于如此亦可变矣如臣之策以职司守令之罪罪举官以举官之罪罪职司守令今使举官与所举之罪均纵又加之举官亦无如之何终不能逆知终身之亷官而后举特推之于幸不幸而已茍以其罪罪职司守令彼其势诚有以督察之臣知贪吏小人无容足之地又何必于举官焉艰之至孝宗朝朱子尝作改官议曰一诸州教官以经明行修登第人充罢去试法如不足则令侍从两省台谏及诸路监司杂举嵗无定员有阙则降指挥令举一近制新改官人并令作县其举状内只言犯入已赃甘与同罪即不言若本人改官之后任亲民差遣日如有疲懦残酷违法害民即与同罪是以举者徇私妄举多不择人及至负败又无谴责今欲乞于状中添入此项如有违戾必罚无赦一今改官人虽有引见之法然未尝亲见玉音询考治行所以人得妄举而昏缪不材之人或与其间欲乞今后引见之日每十人中特宣两人升殿询其前任职事及民间利害如有庸缪即行退黜仍将举主降官放罢【有职名者即令落职】则举者知畏而庸妄之徒不敢侥幸求进矣一改官之人设使所举皆当然其才亦有大小之不同而今之县官亦有难易之别今铨部之法未尝为官择人而使人自择官是以才髙者审于择地多注优闲易办之县才短者昧于所向多注繁剧难办之县使人与官两失其所所以县多不治而人有遗才也欲乞将天下诸县分其难易又以大小为次委自尚书将合注知县之人精加考究分作四等以可任繁难大县者为上繁难小县者次之优闲大县又次之小县为下其已任繁难者后任便与注权通判其任优闲县者后任须管再入知县一次不得别注差遣愿注县丞者聴但亦以三年为任一累任教官不曽实歴治民之人不许荐举改官又尝为私议曰古者学校选举之法始于乡党而达于国都教之以徳行道义而兴其贤者能者盖其所以居之者无异处所以官之者无异术所以取之者无异路是以士有定志而无外慕蚤夜孜孜惟惧徳业之不修而不忧爵禄之未至夫子所谓言寡尤行寡悔禄在其中孟子所谓修其天爵而人爵从之盖谓此也若夫三代之教艺为最下然皆犹有实用而不可阙其为法度之密又足以为治心养气之助而进于道徳之归此古之为法所以能成人材而厚风俗济世务而兴太平也今之为法不然虽有乡举而其取人之额不均又设太学利诱之一途监试漕试附试诈冐之防径以启其奔趋流浪之意其所以教者既不本于徳行之实而所谓艺者又皆无用之空言至于甚则其所谓空言者又皆怪妄无稽而适足以败坏学者之心志是以人材日衰风俗日薄朝廷州县每有一事之可疑则公卿大夫官人百吏愕眙相顾而不知所出是亦可以验其为教之得失矣而议者不知其病源之所在反以程试文字之不工为患而唱为混补之説以益其或者知其不可又欲斟酌举行崇宁州县三舍之法而使嵗贡进士于大学其説虽若贤于混补之云然果行此则士之求入乎州学者必众而今州郡之学钱粮有限将广其额则食不足将仍其旧则其势之徧选之艰而途之狭又将有甚于前日之解额少而无所容也正使有以处之然使防其间者较计得失于旦暮锱铢之间不得宁息是又不惟无益而损莫大焉亦非计之得也盖尝思之必欲弃时改制以渐复先王之旧而善今日之俗则必如明道先生熙宁之议然后可以大正其本而尽革其末流之如曰未暇则莫若且均诸州之解额以定其志立徳行之科以厚其本罢去词赋而分诸经子史时务之年以齐其业又使治经者必守家法命题者必依章句答义者必通贯经文条举众説而断以已意学校则遴选实有道徳之人使専教导以求实学之士裁减解额舍选缪滥之恩以塞利诱之涂至于制科词科武举之属亦皆究其利病而颇更其制则有定志而无奔竞之风有实行而无空言之有实学而无不可用之材矣时杨万作选法论以进其上篇曰选法之在于信吏而不信官信吏而不信官故吏部之权不在官而在吏三尺之法适足以为吏取富之源而不足以为朝廷为官择人之具所谓尚书侍郎二官者据案执笔闭目以书纸尾而已且夫吏之犯法者必治而受贿者必不赦朝廷之意岂真信吏而不信官者耶非朝廷之意也法也意则信官也法则未尝信官也朝廷亦不自信也天子不自信则法之可否孰决之决之吏而已矣夫朝廷之立法以防吏之为奸而其用法也则取于吏以为决则是吏之言胜于法而朝廷之权轻于吏也其言至于胜法而其权至重于朝廷则吏部长贰安得而不吏之奉哉长贰非曰奉吏也曰吾奉法也然而法不决之于官而决于吏非奉吏而何夫是之为信吏而不信官今有一事于此法曰如是而可如是而不可士大夫之有求于吏部有持牒而请曰我应夫法之所可行而吏部之长贰亦曰可宜其为可无疑也退而吏出寸纸以告之曰不可既曰不可矣宜其为不可无改也未防而又出寸纸以告之曰可且夫可不可者有一定之法而用可不可之法者无一定之论何为其然也吏也士大夫之始至也恃法之所可亦恃吏部长贰之贤而不谒之吏故与长贰面可之退而问之吏吏曰法不可也长贰无以语则亦曰然士大夫于是不决之法不请之长贰而以市于吏吏曰可也而勿亟也伺长贰之遗忘而画取其诺昨夺而今与朝然而夕不然长贰不知也朝廷不诃也吏部之权不归之吏而谁归夫其所以至此其始也有端其积也有渐而其成也植根甚固而不可动揺矣然则曷为端其病在于忽大体谨小法而已矣吏者从其所谨者而中之并与其所忽者而窃之此其为不可破也且朝廷何以思之曰吾之铨选果止于谨小法而已则一吏执笔而有余也又焉用择天下之贤以为尚书侍郎也哉则吾之所以任尚书侍郎殆不止于谨小法而已是故莫若畧小法而责大体使知小法之有所可否初无系于大体之利害则吏部长贰得以出意而自决之要以不失夫铨选之大体而不害夫立法之大意而已责大体而畧小法则不决于吏而吏之权渐轻吏渐轻然后长吏之贤者得以有为而选法可渐革也其下篇曰臣闻吏部之权不异于宰相亦不异于一吏夫宰相之与一吏不待智者而知其悬絶也既曰吏部之权不异于宰相又曰不异于一吏者何也今夫进退朝廷之百官贤者得以用而不肖者得以黜此宰相之权也注拟州县之百官下至于簿尉而上至于守贰此吏部之权也朝廷之百官自大科异等与夫进士科甲之首者未有不由于吏部也未有不由于吏部而官者今日之簿尉未必非他日之宰相而况今日宰相之所进退者台阁之所布列者皆前日之升阶揖侍郎者也故曰吏部之权不异于宰相虽然吏部之所谓注拟何也始入官者则得簿尉自簿尉来者则得令丞推而上之至于幕职由是法也又上之至于守贰由是法也其宜得者则曰应格其不宜得者则曰不应格曰应格矣虽贪者疲愞者老耋者乳臭者愚无知者庸无能者皆得之得者不之愧与者不之难也曰不应格矣虽真贤实能防洁守志之士皆不得也不得者莫之怨不与者莫之恤也吏部者曰彼不愧不怨吾事毕矣如募焉书其役之髙下而甲乙之按其役之逺近而劳逸之呼一吏而阅之簿尽矣此县令之以止小民之争也吏部注拟百官而寄之以天下之民命乃亦止于止争而已矣故曰亦不异于一吏今吏部亦有所谓铨量者矣揖之使书以观其能书乎否也召医而视之以探其有疾与否也赞之使拜以试其视聴之明暗筋力之老壮也曰铨量者如是而已矣而贤不肖愚智何别焉昔晋用山涛为吏部尚书而中外品员多所启拔宋以蔡廓为吏部尚书廓先使人告宰相徐羡之曰若得行吏部之职则拜不然则否羡之答曰黄散以下皆委廓犹以为失职遂不拜盖古之吏部虽黄门散骑皆由吏部之较选是当时之为吏部者岂亦止取若今所谓应格者而为黄散耶抑将止取今所谓铨量者而为黄散耶【宋史苏绅传上言古者自黄散而下及隋之六品唐之五品皆吏部得専去留今审官院流内铨则古之吏部三班院古之兵部不闻官职之闲剧才能之长短惟以资厯深浅为先后有司但主簿籍而已欲贤不肖有别不可得也】臣愿朝廷稍增重尚书之权使之得以察百官之能否而与夺之如丞簿以下官小而任轻者固未能人人而察之也至于县宰之寄以百里之民者守贰之寄以一郡之民者岂不重哉且天下防州一州防县一嵗之中居者待者之外到部而注拟县宰者防人守贰又防人则亦不过三数百而已以一嵗三数百之守贰县宰而散之于三六旬之日月则一日之注拟者絶多补寡亦无防尔一嵗之间而不能察三数百人之能否则其为尚书者亦偶人而已矣月计之而不粗嵗计之而不精则其州县之得人岂不十而五六哉虽不五六岂不十而三四哉以此较彼不犹愈乎或曰尚书之权重则将得以行其私奈何是不然昔陆贽请令台省长官各举其属而徳宗疑诸司所举皆有情故或受赂者贽谏之曰陛下择相亦不出台省长官之中岂有为长官则不能举一二属吏居宰相则可择千百具僚其要在于精择长吏贽之説尽矣今朝廷百官执非宰相进拟者而不疑也至于吏部长贰之注拟而独疑其私乎精择尚书而假之以与夺之权使得精择守贰县宰而无専拘之以文法庶乎天下不才之吏可以汰而天下之治犹可以复起也与至宁宗嘉定中尝命监司守臣举十科政绩所知自代江东转运司副使真徳秀奏刺举之法曰太平兴国中尝诏诸道转运使司察访部下官吏凡罢软不胜任及黩于货贿者俾条上其事状其清白自守干局不凡者亦许其明臣仰见祖宗盛时选用监司付以事权者盖欲其公于刺举责任之意不轻也自嘉泰开禧以来公道不行请嘱日盛郡县之官有罪状彰灼为监司者甫欲按核已求要路之援以自脱甚者得以施其反噬之计于是刺之权有不行矣嵗举之员往往夺于权贵之命孤寒无援者虽尽心职业不免陆沉之叹膏梁庸騃茍有所挟则若执劵以取偿焉于是举之权又有所不行矣是以州县之间贤否不分民受其病今陛下更新大政公道昭明寖还乾道淳熙之旧矣独缙绅间新故请托之弊未能尽革臣愚欲望圣慈诏戒中外士大夫相与维持公道使将旨承命者得以展澄清之志而贤不肖有所甄别于治道岂小补哉项安世拟对学士院试策曰科举之法此今日不可如何之法也自太平兴国以来科名日重实用日轻以至于今二百余年举天下之人才一限于科目之内入是科者虽梼杌饕餮必官之出是科者虽周公孔子必弃之习之既久上不以为疑下不以为怨一出其外而有所取舍则上蓄缩而不安下睥睨而不服共知其而甘心守之不敢复议矣故曰此今日不可如何之法也不论伊傅周召如何但使诸葛亮王猛处此必当自出意度别作炉鞴以陶镕天下之人物以收拾天下之才智以共了当时之事决不矻矻受此纒也自王导谢安以下随世就事人欲于妥帖平静之中宻致分数剂量之效则必不敢变今之説取今之士矣此固无以议为也然则用王谢之术为之调度亦有道乎曰有时于寻常尺寸之中畧出神明特达之举稍更阘茸已甚之习薄伸浑厚平直之气则犹愈于已也盖天下之事虽贵于法守而亦不可以一付于法法者所以抑侥幸非所以抑豪杰也夫所谓徼幸者其才不应得之之谓也一人得之众人攀之其门一开不可复禁故上之人立法以拒之使之欲进而无隙欲求而无辞是则法之效也若夫豪杰之士其徳宜为人上其才宜为世用非所谓徼幸者此法之所求非法之所拒也人所共服莫敢与比以此为例谁敢攀之有若是者时出而用之以示天下不専以操笔弄墨取人主之官爵则亦足以补风化隆实行扶善人而愧恶子也又曰夫科目之盛自李唐起而唐之取士犹未尽出于此也有上书而得官如和逢尧员半千之类是也有隠逸而召用如阳城李渤之类是也有出于辟举如韩愈之出于张建封董晋是也有出于延誉者如吴武陵之荐杜牧之是也至于本朝法令始宻科条贯如胥吏而乡举里选之意纎悉无遗矣然祖宗之时犹有度外之事如张咏当为举首而以逊其乡人则犹有朋友之义也宋祁当为第一而令与兄则犹有兄弟之恩也延入客次先通所为文则犹有礼意也李畋张及等三人并解则犹未立额也此外又有陈乞之恩聘召之礼元祐经行之举三舎行艺之规则其意亦知徒文之不足以尽士矣故孙复苏洵之用犹出于常法之外而雷简夫姚嗣宗之官或由于特达之授然意欲不安而法已一定虽或少出常度然亦千万中之一二耳须叟之才行不足以胜二百年之科目也叶适论制科曰用科举之常法不足以得天下之才其偶然得之者幸也自明道景祐以来能言之士有是论矣虽然原其本以至其末亦未见有偶然得之者要以为壊天下之才而使之至于举无可用此科举之敝法也至于制科者朝廷待之尤重选之尤难使科举不足以得才则制科者亦庶防乎得之矣虽然科举所以不得才者谓其以有常之法而律不常之人则制举之庶乎得之者必其无法焉而制举之法反宻于科举今夫求天下豪杰特举之士所以恢圣业而共治功彼区区之题目记诵明数暗数制度者胡为而责之而又于一篇之防天文地理人事之纪问之畧徧以为其説足以酬吾之问则亦可谓之竒才矣当制举之盛时置学士立师以法相授浮言虗论披抉不穷号为制科习气故科举既不足以得之而制举又或失之然则朝廷之求为一事也必先立为一法若夫制科之法是本无意于得才而徒立法以困天下之泛然能记诵者耳此固所谓豪杰特起者轻视而不屑就也又有甚此者葢昔以三题试进士而为制举者以答策为至难彼其能之则犹有以取之自熙宁以防试进士其説蔓延而五尺之童子无不习言利害以应故事则制举之防不足以为能故哲宗以为今进士之防有过此者而制科由此再废矣是以八九十年其荐而不得试者其试而不见取者其幸而取者其人才凡下徃徃不逮于科举之俊士然且三年一下诏而追复不俟科举之嵗皆得举之将何所为乎设之以至宻之法与之以至美之名使其得与此者为官爵计耳且天下识治知言之人不应如是之多则三嵗以防试进士使肆言而无所用是诚失之矣今又使制举者自以其所谓五十篇之文泛指古今敷陈利害其言泛杂见者厌视闻者厌聴且士之猥多无甚于今世挟无以大相过之实而冐不可加之名则朝廷所以汲汲然而求之者乃为讥笑之具今宜暂息天下之多言进士无亲防制举无记诵无论著稍稍防其故歩一日天子慨然自举之三代之英才未可骤得亦不至如近世之冗长无取非唯无益而反有害也论宏词曰法或生于相激宏词之废久矣绍圣初既尽罢词赋而患天下应用之文由此遂絶始立博学宏词科其后又为词学兼茂其为法尤不切事实何者朝廷诏诰典册之文当使简直宏大敷畅义理以风晓天下典谟训诰诸书是也孔子録为经常之词以教后世而百世不能易可谓重矣至两汉诏制词意短陋不复髣髴其万一葢当时之人所贵者武功所重者经术而文词者虽其士人哗然自相矜尚而朝廷忽畧之大要去刀笔吏之所能无几也然其深厚温雅犹称雄于后世而自汉以来莫有能及者若乃四六对偶铭檄赞颂循沿汉末以及宋齐此真两汉刀笔吏能之而不作者而今世谓之竒文絶技以此取天下士而用之于朝廷何哉自词科之兴其最贵者四六之文然其文最为陋而无用士大夫以对偶亲切用事精的相夸至有以一聫之工而遂擅终身之官爵者此风炽而不可遏七八十年矣前后居卿相显人祖父子孙相望于要地者率词科之人也其人未甞知义其学未甞知方也其才未甞中器也操纸援笔以为比偶之词又未甞取成于心而本其源流于古人也是何所取而以卿相显人待之相承而不能革哉且又有甚悖戾者自熙宁之以经术造士也固患天下习为词赋之浮华而不适于实用凡王安石之与神宗徃反极论至于尽摈斥一时之文人其意晓然矣绍圣崇寜号为追述熙宁既禁其求仕者不为词赋而反以美官诱其已任者使为宏词是始以经义开迪之而终以文词蔽滛之也士何所折衷故既以为宏词则其人已自絶于道徳性命之本统而以为天下之所能者尽于区区之曲艺则其患又不特举朝廷之髙爵厚禄轻以与之而已也反使人才防入于不肖而不可救且昔以罢词赋而置词科今词赋经义并行久矣而词科迄未甞有所更易是何创法于始而不能考其终使不自为背驰也葢进士制科其法犹有可议而损益之者至宏词则直罢之而已矣理宗宝庆间漕试薮礼部侍郎曹彦约奏曰科举之莫甚于牒试而牒试之弊莫甚于作伪葢解额之有广狭士子之有众寡广而寡者固已安其分则狭而众者必思所以为之计朝廷以承平日久士子日盛设为牒试之法寛其进取之门末节细故未暇深察于是改乡里以就他人之贯改三族以认他人之亲甚者改其祖父改其姓氏若得若失尚未可知而欺君之迹已昭昭不可掩矣今国子监牒试其弊尚少臣不知其本末未敢遽议惟是漕试之弊积习既久士大夫互相欺诈恬不为怪壊士之心术莫甚于此时举摘一二尤者而惩戒之于事无补律以科举之法无一可者则更改张之不可缓也好事者深知其不便求其説而不得欲増解额则难立限制欲均解额则侵及他郡欲废漕额以益诸郡不特旧额不等极费区处而所部之亲戚故旧有决不可不避者变旧法以起争端终不可久无已则有一焉在内有职事官朝廷之所选用也在外有监司帅守朝廷之所责任也大郡之有通判小郡之有签判转运司之有主管文字诸路之有川广福建又逺地之多士子处也与其诈伪避亲而使之冒试孰若严其保任而使之牒试随其官职分其差等若监司帅守可举十五人则大郡可举十人中下郡可举七八人通判可举五人主管文字与签判可举三人川广福建不在此位者不过一二人职事官之牒门客者当如其旧以其川广福建牒者郎官以上不得过下郡之数寺监丞以下不得过通判之数明载公牍参以法令如是行之不増发解不拂人情而解额之狭处与士子之众处受其利如前日也但前之为法不许其保任而容其诈伪后之为法不容其诈伪而许其保任其利害相去何如哉然州县之牒本路可以稽考而监司帅守之牒邻路容有泛滥且如两浙路与江东福建为邻而又与淮东为邻湖北一路与湖南江西为邻而又与淮西京西防路为邻若止许一处则地里有不便或分之数路则涣散而无统须合与之闗防立为限制应监司帅守牒过员数并限九月三十日以前具申礼部礼部总其名数并限九月三十日具申部省备牒御史台諌院其弊可革矣时诏见供职及在外带职从官依元祐十科旧制嵗举三人从右正言糜洒请也权司封郎官许应龙曰臣闻天下固有不一之才人主当无执一之见葢人才之在天下若十指然小大长短虽若不齐而皆适于用兼收并蓄人则皆有以自见而天下无不举之事茍用一而废一则互相倾轧必有分朋植党之弊夫人才不同彼此异见其来非一日矣足一蹑军门视文士如仇讐首一戴儒冠轻武弁如草芥矫矫特立则以静重为茍容处事详审则以刚直为沽誉长于吏才则以明经术者为腐儒专于学问则以了官事者为俗吏少俊则以老成为迟钝寛厚则以严明为苛刻各分党与判乎其不相入也人主用才惟求其办吾事济吾治而已安可主一而废一哉陛下建用皇极无党无偏耆徳者召之文学者用之吏事者任之或长于将畧或精于财计或以循良称或以谠直名莫不擢用固无一毫好恶之私然求贤之诏屡下剡荐之牍交驰而人心多私罕以实应靖退不兢者无由自达单寒寡援者未免见遗臣愿陛下开众正而达四聪使任荐举者悉参公论举能其官则锡以进贤之赏称匪其人则加以谬举之罚如此则真才实能皆为吾用何事不立惟陛下与大臣亟图之章如愚曰前辈谓进士一科为宰相科则其人可知也当时取士兼采誉望廷唱或先审人物有以翰林学士之子而令覆试者陶谷之子【翰】有以宰相参政之子弟而皆罢之者李昉之子【宗】吕正之弟【防亨】有以陞黜未公而再行考试者【王曽等言】有以取舍非当至击鼓自陈者【徐士庶】有以赋落韵而特取之者【李迪】有以注防异説而特黜之者【贾边】有以上书可用而道榜皆为通判者【张齐贤】有以仪状秀伟而召见擢为第一者【蔡齐】国初取士之际犹不拘于法也或欲罢封弥之法【范仲淹范镇等】或欲隆学校之教【欧阳修】或欲还田里之选【赵师民】或欲置经明行修之科【司马光】皆欲考其素履兼采誉望如国初之制然时异事变难于卒行则亦相视太息而已又论举主曰择举主于未用之先察举人于方用之始责举主于己用之后此祖宗之良法也咸平初上语李至曰凡所举官多闻谬滥不若先择举主此择举主法也太平兴国之诏曰九品之贱一命之防未甞专望于有司必须召对于便殿此察举人法也干徳之诏曰除授之制书举主姓名或不知举者并连坐之此责举主法也择之于其先则人知所劝责之于其后则人知所惧天子又于其中而致察焉则其权又不专在有司矣祖宗朝举京朝官委之苏易简陈恕举御史委之乐黄知陈自防谓其人足以堪是选也今之逹官不能皆伟人一当其任例可拣拔亷谨者举清干赃污者举贪浊比之匪人如荐贤何祖宗朝髙惠连之绩用面授朝官张祥之自新授以令长此皆亲得于顾问者也今之班引特为文具去黼座于数十歩之外聴唱姓名而已旅进旅退何以知人若乃连坐之法则祖宗之所严而今日之所寛也昔邵余庆劾举主邵煜举非其人已经数宥犹至停官其法之严也如此虽曰改节中变许自陈首而又有不在陈首之限者今也不然罪犯已着不可芘防举主乃以陈首而免连坐不罚而惧能几何人三法皆壊而荐举之弊有不可胜言者矣窃甞因贾黯之言而深思焉旧制荐人不限员数自张易所举猥多乃始限之旧常参官得论荐其后常参官不许论荐旧以不在任及所统属皆得论荐其后惟在任及统属方许论荐是向之法疎而后之法宻矣然天圣中改官者止数十人皇祐中已六七十人至于治平则三倍其数法之疎者其数省法之宻者其数増此其故何哉大抵有勅举有限举勅举者阙其人则举不阙则不举也限举者毎嵗有举虽不阙亦举也祖宗时阙令长则诏举令长阙幕职则诏举幕职阙京朝官则诏举京朝官士大夫终身所举一二人而已故可以选可以责天子亦可以闻视自夫监官郡守嵗举限员不问贤否但欲充数一人之身更六七任则所举不胜其众限举不可行勅举不可复善谋国者亦付之无可奈何而已矣噫荐李师锡者凡三十余人擢之不次可也而尚与循资贾积善史用昭厯任书攷荐之者无一人终身选调可也而特以京官与之祖宗权衡固有出于是法之外者神而明之存乎其人又论堂除及资格曰国初官人之法文臣属中书武臣属枢宻太宗分中书之权而置审官院神宗分枢宻之权而置审官西院遂以文臣之审官为东焉于后合东西审官之权而归之左右尚书文臣之差注吏部若得专其责矣然监司郡守及御史省郎以上皆中书主之正将副将准备将以上皆枢宻主之此堂除所以为重本也祖宗以来资格甚严其用某人也必曰尝歴某资也由守而宪由宪而漕由漕而三路使而三司副使至是方除待制焉由正将而边守州铨由边守州钤而边帅路钤由边帅路钤而都钤总管官至是方选管军马一资一级至不轻也自熙宁大臣引用新进有邑宰资序而为监司郡守者有选人未改官而亦预俊拔者官制既行资序止于吏部朝廷所除出于临时而文臣之资格坏矣自政和之官爵日滥而横行之任下及匪人边郡之除无异正任官制复行武臣直博皇城使虽枢臣莫之能改而武臣之资格壊矣夫待常才以资待非常之才以望如徒以资而已则盛徳善行瑰竒伟隽之士或拘格而迟回然専舍资用望则狂缪之流矫抗之士或以虚名进矣其用望之当有甚于资也且祖宗之朝闻有不次而举者有特防而授者毕士安以侍读学士两迁而正端揆宋琪以兵部员外三迁而居端揆王显閤门使也其正西府止于两迁王继英客省使也其知西府止于一迁此固非纯用资格者然资格终不可废也李定以资浅入台三舍人不奉诏武功大夫之转横行则绍兴廷臣深非之焉盖资格严则入望为足贵用望者多侥幸者至斯亦不足贵也已昔范文正公为百官图以进指其迁进迟次序曰如此则为叙迁如此则为不次噫必有范公而后可以用资防忠愍议擢指挥使吏以例籍进公曰用一牙官尚须检例安用我辈噫必有防公而后可以用望否则资望俱失矣又久任论曰官守数易法也而将相之数易监司郡守之数易其为尤甚祖宗朝赵中令之相凡十一年王文正之相凡十二年向文简之相亦十年皇祐用相逺者五七年次者二三年而亟用亟罢何郯已切议之良以道揆之任非百官有司比任之则勿疑疑则勿任祖宗朝郭进之守西山凡二十年李汉超之守闗南凡十七年董遵晦之守通逺凡十四年其余或九年或十年或十余年盖不可悉数夫阃外之任古人所重委之也専任之也久则可以责其成效擢之未防而迁之随至虽有颇牧何所用之祖宗朝宋博转运使河东凡十一年宋珰之知秦州凡六年蒋元振之知白州凡七八年在蜀者或至三任宰相在庐者或七年不迁而知沧州未半年而更三任授发运使未数日而又迁谏议则呉申力言之夫亲民之职不可屡易监司一易则扰一路郡守一易则扰一州令宰一易则扰一县送故迎新劳扰万状五日京兆奸者侮之虽百龚黄何所容其技耶祖宗朝曰相曰将曰监司曰守令无一不乆其职者正为是也不宁惟是张质之在枢密五十年王贻永为枢密十五年古之以司马为氏不过是也陈恕之在三司十二年李士衡之任筦计二十年古之以仓库为民不过是也赵师民杨安国之在经筵或十余年或二十七年所以养君徳者多矣司马光刘温叟之在台谏或五年或十二年所以格君心者乆矣张师徳九年在西掖章徳象十二年在翰林所以出纳王命者当矣虽然亦视其才徳如何宋琪自外郎嵗中三迁为真相何敏中自外郎嵗中三迁为真相向敏中自外郎百余日正西府可以速则速又不容以乆任之法拘之孙洙论资格曰三代而下选举之法纷纷其始终一切皆失者其国家资格之制乎今贤材之佚于下者资格阂之也职业之废于官者资格牵之也士之寡亷鲜耻者争于资格也民之困于虐政暴吏资格之人众也万事之所以抏百吏之所以废弛法制之所以頺烂决溃而不之救者皆资格之失也惟天之生大贤大徳也非以私厚其人将使之辅生民之治者也惟人之有大材大智者非以独乐其身将以振生民之穷者也今小人累日而取贵仕君子侧身而困卑位贤者戴不肖于上而愚者役智者于下爵不考徳禄不授能故曰贤材之伏于下者资格阂之也才足以堪其任小拘嵗月而防之矣力不足以称其位増累考级而得之矣所得非所求也所求非所任也位不度才功不索实故曰职业之废于官者资格牵之也今夫计嵗阀而争年劳者日夜相鬭也有司躐一名差一级则摄衣而羣争愬矣其甚者或怀黄敇而置于丞相之前也其行义去市贾者亡防耳故曰士之寡亷鲜耻者争于资格也来而暴一邑既嵗满矣又去而虐一州也非以赃败至死不黜虎吏劘牙而食于民贤者郁死于岩穴而赤子不得养其父母也故曰民之困于虐政暴吏者资格之人众也夫资格之法起于后魏崔亮而复行之于唐之裴光庭是二子者其当世固已罪之不待后人之讥矣然而行之前世不过数十年者也后得称职者矫而更之故其患不大今资格之流漫根结踵为常法方且世世而遵行之矣往者不知非来者不知矫故曰万事抗百吏废弛法制頺烂决溃而不之救也虽然不无小利也小便也利之者蠢愚而废滞者也便之者耋老而庸昏者也而于天下国家焉则大失也大害也然而提选部者亦以是法为简而易守也百品千羣不复铨叙人物而综覈功实一吏在前勘簿呼名而授之矣坐庙堂者亦以是法为要而易行也大官大职列籍按氏差第日月还然而登之矣上下相冐而贤材去愈逺可为太息也为今之急诚宜大蠲法简拔异能爵以功为先后用以才为序次无以积勤累劳者为髙叙无以深资乆考者为优选智愚以别善否陈前而万事不治庶功不熙者臣愚未尝闻也林駉曰有文学有武学养之于未用之先也有文选有武选用之于既养之后也然则科举之法既有文学矣焉可不设武举乎宋朝制科有六而武事居其二又外置武举以待方略武勇之士时盖天圣七年也行之二十年而罢罢之十有五年而复是故以策论定去留以弓马定髙下宝元制也先试大义次试时务边防策又别试弓马熙宁制也以此而取士则其得人当不居唐之郭子仪下而或者犹曰弓马不过麄材策论亦为无用苏老泉之论谓不若方畧有谋者之可用也武举者蹶张驰射侪于卒伍稍有亷耻则焉肯为富文忠公之论谓不若威果武略之堪任将帅也是则然矣然亦尝观嘉祐议臣之奏乎今朝廷所闻稍有声称者皆由武举而得此其所取岂得谓之无益于世者如富如苏之论特不过谓来者猥多取者不择而豪杰之士有不屑就焉尔如执此以议武举君子谓之不知务李日华曰宋三年一郊官无大小皆廕子其各自转考必荫荫授之官又行荫典凡一官出身子孙弟侄以及外孙与甥惟不及壻耳两制大臣平生有濒死之疾遇医得起者有恩可推亦准本官陈乞何其滥也
　　金世宗大定初每季选人至吏部托以检阅旧籍谓之检卷有留滞至后季尚不得去者髙衎三为吏部知其及授尚书嵗余铨事修理选人便之十九年九月命各道提刑按察司举亷能吏加等迁叙监察御史魏初曰旧制常参官诸州刺史上任三月举一人自代况风纪之职与常员异请自今监察御史按察使官在任一嵗各举一人自代所不当有罚不惟砥砺风节亦可为国得人章宗明昌初上封事者乞乡以八行贡春官及设制举宏词事下尚书省集百官议户部尚书邓俨等谓成周乡举里选法卒不可复设科取士各随其时八行者乃亡宋取周礼之六行孝友睦婣任恤加之以中和为八也凡人之行莫大于孝亷今已有举孝亷之法及民有才能徳行者令县官荐之犯十恶奸盗者不得应试亦六徳六行之遗意也夫制举宏词盖天子待非常之士若设此科不限进士并选人试之中选擢之台阁则人自勉矣从之于是设贤良方正能直言极谏博学宏材逹于学政等科聴内外文武六品以下职官无公私过者从内外五品以上荐于所属诏试之若草泽士徳行为乡里所服者则从府州荐之三年平章政事完顔守贞言经童之科非古制也自唐诸道表荐或取五人或十人近代宋仁宗以为无补罢之本朝皇统间取及五十人因以为常天徳时或废今复置取辄以百数恐乆积多不胜铨拟乞约取之帝曰若所诵皆及格如何守贞曰视幼最诵而不讹者精选之则数亦不多也复问参知政事胥持国对曰所诵通否易见岂容其滥帝曰限以三十或四十人若百人皆通亦可复取其精者持国曰是科盖资教之术耳夫幼习其文长玩其义使之莅政人才出焉如中选者加之修习进士举业则所记皆得为用臣谓可勿令遽登仕途必习举业而后官之若能擢进士第自同进士任用如中府荐或防试视其次数优其等级防举不得荐者从本科出身似可以激劝而得人矣时又特赐棣州孝子刘瑜锦州孝子刘庆祐绢粟旌其门闾复其身因问宰臣从来孝义之人曽官使者防何守贞以世宗时刘政对且言若辈多淳质不及事帝曰岂必尽然孝义之人素行已备稍可用即当用之后虽有希觊作伪者然伪为孝义犹不失为善其检勘前后所申有可用者具以闻八月有司奏宁海州文登县王震孝行以尝业进士并试其文特赐同进士出身仍注教职一等职任十一月尚书省奏益都府举王枢事亲至孝兼博学善书特赐同进士出身附王泽榜宣宗贞祐四年三月监察御史完顔素兰言臣近被命体问外路官亷干者拟以差遣若懦弱不公者罢之具申朝廷别议拟注臣伏念彼懦弱不公之人虽令罢去不过止以待阙者代之其能否又未可知或反不及前官盖徒有选贤之虚名而无得人之实迹古语云县令非其人百姓受其殃今若后官更劣则为患滋甚岂朝廷恤民之意哉夫守令治之本也乞命随朝七品外路六品以上官各举堪充司县长官者仍明着举官姓名他日察其能否同定赏罚庶防其可乃诏随朝七品外路六品以上官二嵗举县令一人时御史中丞李英又言兵兴以来百务皆弛其要在于激浊扬清奬进人才耳近来改定四善十七最之法徒为虗文大定间数遣使分道考察亷能当时号为得人愿改前日徒设之文遵大定已试之效庶防人人自励以为国家用从之兴定二年赐经义进士王彪等十三人及第时谓宰臣曰从来廷试进士日晡后即遣出宫恐文思迟者不得尽其才令待至暮时及览彪程文爱其词藻咨嗟乆之至五年三月省试经义进士考官于常格外多放乔松等十余人有司奏请驳放帝以旱伤和气不许按李世弼金登科记序略曰金天防改元始设科举有词赋有经义有同进士有同三传有同学究凡五等词赋初以经传子史内出题次又令逐年改一经亦许注内出题以诗书易礼春秋为次循辽旧也天眷三年于析津府试天徳三年始亲试于两京贞元二年迁都于燕自后止试于析津府正隆二年以五经三史正文内出题明昌二年改令五经子史内出题仍与本传此词赋之大略也经义初试于真定府所放号七十二贤榜后及蔚州析津令易书诗礼春秋専治一经内出题盖循宋旧天徳三年罢此经义之大略也天眷三年令大河以南别开举场谓之南选贞元三年迁都遂合南北通试于燕正隆二年令每二年一开科立定程限日月更不择日府试初分六路次九路后十路此日月路分格也天徳二年诏举人乡府省御四试中第明昌三年罢去御试止三试中第府试五人取一依大定例不过五百人后以举人渐多防试四人取一得者常不下八九百人御试取奏防此场数人数格也天眷三年析津放第于广阳门西一僧寺唱名迁都后于宣阳门唱名后为定例此唱名之格也明昌初五举终场人直赴御试不中者别作恩榜赐同进士出身防元御试不中者榜末安插府元被黜者许来举直赴部又贞祐三年终场人年五十以上者即行该恩此该恩之格也大定三年孟宗献四元登第特授奉直大夫第二第三人授儒林郎余皆从仕郎后不为例明昌间以及第者多第一甲取五六人状元授十一官第二人授九官余皆授三官此授官之格也进士第一授丞簿军防判第二授县令此除授之格也五朝文献通考曰金进士之制特重而诸纪中于廷试事多阙而不书孙承泽春明梦余録友学典惟载李世弼一序而其言与金史颇有异同未知孰是而特赐人姓氏之可见者天徳前苏保衡以宗衡荐赐进士出身天徳中曹望之以户部郎中特赐进士及第世宗朝则有完顔匡以太孙侍读试进士不中赐及第章宗朝则有胡光谦防总孔端甫魏汝翼刘震亨崔秉仁翟驹齐文乙孙可乆陈信仁董戣李天祺康晋侯时琦刘挚升傅砺赵挚田扈方张介然李贞固等并以学行举光谦端甫汝翼介然赐进士及第余俱赐同进士出身宣宗兴定五年康琚以林州行元帅府经歴官乞赴廷试赐进士及第哀宗天兴二年王辅以下十六人并以终场赐进士出身若海陵时孙梅以贵妃唐古鼎格家奴赐进士及第则滥甚矣



　　钦定续通典卷二十一
<史部,政书类,通制之属,钦定续通典>
　　钦定四库全书
　　钦定续通典卷二十二
　　选举
　　杂议论下
　　元世祖时亷希宪在中书尝言国家自开创以来凡纳土及始命之臣咸令世守至今将六十年子孙皆奴视部下都邑长吏皆其皂僮使前古所无宜更张之使考课黜陟始议行迁转法左史侍御鄂尔根萨里尝劝帝治天下必用儒术宜招致山林道徳之士以偹任使乃遣使求贤置集贤馆待之即以鄂尔根萨里为集贤馆学士凡士之应诏者命馆谷之饮食供帐车服皆甚盛即弗称防者亦请加赉遣还有官宣徽者欲隂败其事故盛陈所给廪饩于内前帝过问焉对曰此一士之日给也帝怒曰汝欲使朕见而损之耶十倍此以待天下士犹恐不至况欲损之谁肯来耶东平布衣赵天麟上太平金镜策略曰今国家选法腹外三年为一考腹内二年半为一考自非负罪之员皆有进而无退臣以为选法宜以贤能为先不宜以日月为上请凡内外官员三年第一考为初考上等加官阶二级中阶一级下则仍旧阶而上中下三等皆复守其本职六年再考如初考而覆守本职九年终考如再考然后黜陟其职凡考法令亷访司官重其保结考其行实而牒司路以逹于上司铨定阶次籍记倚阁凡三考黜陟其事业循常者依累次官阶而除之以次第所宜其才徳超异者虽阶次甚卑而待之以不次之位如是则居官守禄者既思阶次之升超而尽其公道又惧宪职之知觉而灭其邪心庶几乎选法有以定矣又论考幽明曰国家入仕之门太多考选之方太阙臣谨依经史断以愚意条陈圣人之九徴及当今所切之二十六美之三十九类与夫三要惟陛下察之所谓九徴者一曰逺使之而观其忠二曰近使之而观其敬三曰烦使之而观其能四曰卒然问焉而观其智五曰急与之期而观其信六曰委之以财而观其仁七曰告之以危而观其节八曰醉之以酒而观其则九曰杂之以处而观其色所谓二十六羙之三十九类者一曰文史之羙三类草制饰诏谆悉词情也校书正字可为定体也教诲后学材徳多成也二曰礼官之羙三类补衮拾遗将顺其羙也朝防祭祀仪章丕举也宣慰风俗雍熈聿致也三曰乐官之羙一类金石宫商条理声正也四曰知人之羙一类善恶周览洞晓于心也五曰敬贤之羙一类推毂进士常若不及也六曰考校之羙一类彰善瘅恶照文无失也七曰纠察之羙一类弹劾所至不避权豪也八曰亷访之羙二类亷察官吏儆惧肃清也访问风俗化成礼义也九曰宿卫之羙一类小心周宻京辇増威也十曰筹计之羙二类帏幄画计折冲倒戈也排垒整阵临时合权也十一曰督领之羙三类器械精完士卒闲习也号令严明部伍整齐也临阵耀威身先士伍也十二曰镇防之羙一类守坚持重冦盗难窥也十三曰屯田之美一类劝励稼穑勤事多获也十四曰刍养之羙一类孳畜头匹茁壮繁滋也十五曰使臣之羙二类喉舌宣纳成羙昭光也委干事务办济平允也十六曰决断之羙三类勾检考覈瑕隙无隐也要察圎明囚无间言也疑狱得情处置合律也十七曰农桑之羙一类董督树艺水旱有偹也十八曰董役之羙一类监役合宜丁夫悦事也十九曰闗津之羙一类奸诈不漏行旅不壅也二十曰营造之羙一类练事分公防于供奉也二十一曰明利之羙一类出纳有常簿籍易照也二十二曰算数之美一类多寡有方了然胸臆也二十三曰僧官之羙一类宏宣释教守戒精严也二十四曰道官之羙一类宏宣道教守徳精严也二十五曰医官之羙二类科品分明举无不应也开彂后学成材者众也二十六曰隂阳之羙二类厯法推歩授时无舛也卜筮经循不为诡异也所谓三要者一曰公二曰亷三曰勤径情服事不邀功利谓之公贿赂在前不以为念谓之亷服劳王室悉心竭力谓之勤请以九徴考左右擕仆以二十六羙之三十九类与夫三要之説明谕选曹及内外百官值三年当考之时凡一羙三要者为上等一美二要者为中等一羙一要及有要无羙有羙无要者皆为下等若羙要并无虽无大罪亦停免之如此则自中及外大小官吏并玉壶之氷秋霜之月凛乎其清皎乎其明矣成宗大徳元年副万户阿喇卜丹御史中丞崔彧等陈台宪诸事省台集议言乞依旧例御史台不立选其用人则于常调官选之惟监察御史首领官令御史台自选亷访司必择防古人为使或闗则以色目世臣子孙为之其次参以色目汉人各省文案行台差官检覈宿卫近侍奉特防令台宪擢用者必湏明奏然后任之行台御史任满而有效绩者或迁内台或呈中书省迁调亷访司亦如之其不称职者省台择人代之未歴有司者授以牧民之职经省台同选者听御史台自调中书省或用台察之人亦宜与御史台同议各官府宪司官毋得辄入体察制可翰林学士王恽尝上论政事书一曰议亷司以励庶官古之善为国者不使人有隋怠不振之气今州郡之官品流淆杂既无选举甄别纷纷籍籍聚散于吏部例得一官谁不因循茍且以嵗月养资考而已尝汉唐之驭吏也能者増秩赐金公卿缺则补之以表其贤否者放田里而不事事唐则召七品以上官集于阙廷亲与访问究得失而进退之然二者不过爵禄为劝爵禄极则意满足意满足则怠心生亦有无如何者故持斧直指采访黜陟等使嵗相望于道而本朝之举髙出前代比者亷司初设中外之官然有改过自新之念行无几何法禁稍寛使监视者劲挺之气不息而自敛听从者奸之萌潜滋而复枿夫刑罚崇寛固是国家美政然分别善恶以示劝惩岂得专务寛恤昔金大定间尚书省奏顺州军判崔伯时受赃不枉法准制当削官停职世宗曰受财不至枉法以习知法律故也所谓奸狡习与性成后复任用岂能自悛虽所犯止于追官非奉特防无复録用以致犯禁者鲜此先事之明騐也今风俗浇薄遇有所犯茍免无耻法宜人法并任宪纲既立公道大行我之气既伸彼安得不振我之政既肃彼安敢或私将见风采百倍有登澄清之望矣一曰议保举以覈名实方今亲民与参佐官莫县令经歴为重县令廼百姓师帅师帅贤则徳泽宣参署为一路纪纲纪纲振则政务举今例出常流安取殊绩臣愚以为若行品官保举法庶得其人其法品量举主与所保者资歴相应既皆两可复精加磨勘无谬妄私意然后许令入状相大小之才授繁简之任限以嵗月【如唐制厘务出二百日者是也】课其殿最升黜举主得人者受知贤之赏不职者坐不当之罚其南选尤宜施用此法何则江南比定凡所附秋毫无犯只以前省调官贿而海放行省注拟尤为滥杂侵渔掊克惨于兵防至盗贼窃发指此为名仰頼天恩幸无其事今宜委官分拣以行此法其停革人员不至罢黜者降之边逺边逺见职委有声迹者使之内选亦激劝一法兹葢自汉唐五代迄于金皆遵而行之当时号称得人然必湏内设审官考功等职専掌其事一曰设科举以収人材方今名儒硕徳既老且尽后生晚进既无进望例多不学州府乡县虽立教官讲书防课只皆虚名略无实效臣愚以为不若开设选举取騐之速也夫进士选歴代号取士正科将相之材皆从此出若限以嵗月而考试之将见士争力学人材辈出可计日而待也论者必曰今以员多阙少见行壅滞若复此举是愈壅而滞之也臣谓不然葢科举之设本以覈实学而取多士清仕途而息杂流得全材备大用也岂不愈于学校徒设汗澷而无所成乎一曰试吏员以清政务前代取吏之法条目甚严如宰相子辟举令取充省杂终塲举人试补台掾品官子孙吏员班只閤门等人出身者试补六部令史夫明法令曰令通经史曰史令府州司县应用一切胥吏多自帖书中来官无取材势湏及此所习既凡闻见或寡欲望明刑政识大体务清革难矣臣愚以为莫若将合嵗贡吏人以吏员法试之中选者仍许上贡补充随朝身役外州府郡见役者从亷司以校法试验庶几激之积渐肯学其月请俸给亦合定夺能使得糊其口然后可责以亷何则今亷司専抑吏权察非违少有贪鄙不计养亷即按而治之是縦之窃而责以何盗之为岂理也哉又尝为贡举议曰贡举之法宜先选教官定所明经史为所习科目以州郡大小限其生徒拣俊秀无玷汚者充员数以生徒员数限嵗贡人数期以嵗月使尽修习之道然后州郡官察行考学极其精当贡于礼部经试经义作一塲史试议论作一塲廷试策兼用经史断以已意以明时务如是则士无不通之经不习之史进退用舍一出于学既复古道且革累世虚文妄举之弊必収实学通用之效矣武宗至大三年七月给亲民长吏考功郎厯令监治官嵗终验其行迹书而上之亷访官御史台尚书礼部考校以为升黜先是世祖至元十九年集贤直学士程钜夫奏陈五事朝廷多采之其一立考功厯略曰国朝建御史台虽有考课之目而未得其要莫可致诘乞照前朝体例应诸道府州司县下至曹掾等各给出身印纸厯子一卷书本人姓名出身于其前俾各处长吏聨衔给状保明书其歴任日月及在任功过于后秩满有司详视而差其殿最则人之贤否一览而知考核得实庶无侥幸至是始须行焉元时入官之途畧见于经世大典序録曰国家初得中原损益古今之制度而行之而用人之途不一亲近莫若禁卫之臣所谓集赛者然而任使有亲踈职事有繁易歴时有久近门第有贵贱才器有大小故其得官也或大而宰辅或小而冗散不可齐也国人之偹宿卫者浸长其属则以自贵不以外官为逹方天下未定军旅方兴介胄之士莫先焉故攻取有功之士皆世有其军而官之事在枢府不统于吏部惟簿书期防金谷营造之事供给应对习于刀笔者为适用扵当时故自宰相百执事皆由此起而一时号称人材者亦出于其间而政治系之矣择吏之初颇由于儒而所谓儒者姑贵其名而存之尔其由学校为教官显逹者葢鲜独国学初以贵近就学而用之无常制其后嵗有贡法而寖失初意其以文学见用于朝廷时有尊异者不皆然也至元以来数欲以科举取进士议輙中止延祐始置进士科一二年一取不及百人耳世祖置国字以通语言其用人略如儒学之制至于奉上官之任使奔走服役嵗月既久亦皆得官虽细大有殊要皆为正流矣乃宗王之有分地官府而保任之者与夫治酒浆饮食者执乐伎者为弓矢衣甲车庐者治厯数隂阳医药者出纳财赋者逺人掌其部落者或身终其官或世守其业不得迁他官而恩幸遭遇骤至贵近者有之非有司所得制而陈言献策纳粟捕盗与勲旧之后裔权要之引进皆有其人焉而不常也余阙曰我国初有金宋天下之人惟才是用之无所専主然用儒者为居多也自至元以下始浸用吏虽执政大臣亦以吏为之由是中州小民粗识字能治文书者得入台阁共笔劄累日积月皆可以致通显而中州之士见用者遂浸寡况南方之地逺士多不能自至于京师其抱材蕴者又徃徃不屑为吏故其见用者尤寡也乃其久也则南北之士亦自町畦以相訾甚若晋之与秦不可与同中国故夫南方之士微矣延祐中仁皇初设科目亦有所不屑而甘自没溺于山林之间者不可胜道是可惜也汪克寛曰国家兴崇文治取士以徳行为首较艺则以经史时务兼之将欲求治道于经术其中选者俱授州县之官夫古者賔兴贤能而升之司徒司马论定然后官之后世举之于郡国今选举之法不必更定也但核荐举而革冐滥厚敦遣而公遴选弃其小以取其大因其文以观其心数年之后人才既盛又増中选之额则选举众而风化行矣自州县官以五事考殿最给由铨注则騐之所谓稽抚字稽本末稽亷冐稽听断稽禁御者也然长吏给由而不述其事吏部铨注而不考其绩虽风宪纠察而或失其详五事之偹徃徃未观其成效非周县之官未尽出于科举而政治不本于经术之故欤抑朝廷千里之逺给由或得以诈伪考绩者犹未尽其实也陶安曰有虞世赏岐周世禄而不世官者人贤否殊也逮至周官以礼乐徳行掌国子之教然犹考艺进退未尝悉世其官而必任焉后世廕补法行或曰显官必公卿子弟为之以防习其业熟朝廷台阁之仪或曰骄骜不通古今无益于民宜明选求贤除任子之令是皆偏见耳及考汉制二千石以上得任子弟择茂亷者补令丞其法良而未偹今制廕补五品以上受命于朝降自六品省铨掌金谷且第其上中下以嵗月为差至满始受朝命许典民政葢治民者为国之大端理财者经国之要务将俾因仕知学练世故渉艰难以培其才然后移以治民故不得不自理财始此则古所无也叶子竒曰元世当治平之时台省要官皆北人为之汉人南人万中无一二其得为者不过州县卑秩后有纳粟获功二途富者徃徃以此求进令之初行尚犹与之及后求之者众亦絶不与又获功之官非得风宪体覆牒文不輙命官宪使招权非得数千緍不得行遣故有功无钱者徃徃事从中辍皆抱怨望其后盗塞寰区空名宣勑遇微功即填给人已不荣之矣方国珍之初乱也有宣数道十数道县以购人立功及有功亦竟不与云王圻曰元旧制铨曹有行正科吏主之日具内外官十名上中书省中书籍以迁擢其后吏怠不为意仕者淹滞有待选十余年者至正时危素责吏日具五名五日一上中书吏乐易集各思奉职而久滞者获伸胡粹中曰古之人君患不能知贤才而用之以治天下故设科取士使懐才抱徳敦行者由之以进若汉之乡举里选察亷对筞非一途也然人之徳行难知艺能易见徳行者多自晦艺能者多自衒于是乎听其所言以察其所蕴即其所习以审其所尚故唐之明经进士宋之制策词学非一科也犹以为有徳者必有言有言者不必有徳则又即其言以考其实若稽诸故典而本于经不失乎先圣之防则有取焉非但取其言语之工文藻之华而已也元之用人大抵偏于国族勲旧贵防子弟故选举之法久而未行仁宗决意行之由此中华缝掖之士仅得防什一于千百若谓科举遗贤才则可谓妨选法则非也邵逺平曰臧晋叔云元以曲取士设十有二科其説甚为无据自至元入年设国学出筞题试问所对精通者为中选皇庆二年制科举皆用经书时务为题并无词曲一项此明证也汪琬曰按辍耕録元反宋金余习初试论赋其后一以经义为本及考选举志春秋两试皆未尝用论终元之世亦未尝废赋不用也或有司校阅稍重经疑经义则有之耳
　　明太祖诏举孝弟力田之士又令府州县正官以礼遣孝亷之士至京徃徃待以不次其后遇国家覃恩海内輙以诏书从事有司以孝行上礼部请旌者嵗不下数十人又资格洊重甲科县令徃徃以卓异被徴梯取台省遂为成例终明之世以科目取士以资格用人而其弊亦相因而起仁宗洪熈元年四月郑府审理正俞廷辅言近年宾兴之典士率记诵虚文求其实才十无二三或有年才二十者未尝学问一旦挂名科目而使之临政治民职事废隳民受其弊自今各处乡试宜令有司先行审访务得博古通今行止端重年过二十五者许令入试上虽嘉纳而未果行至孝宗治中吏部侍郎王鏊为制科议曰国家设科取士之法先之经义以观穷理之学次论表以观其博古之学终策问以观其时务之学行之百五十年宜得其人超轶前代卒未闻有如古之豪杰者出乎其间而文词终有愧于古虽人才髙下系于时然亦科目之制为之也三代取士之法姑未暇论唐宋以来科有明经有进士明经即今经义之谓也进士则兼以诗赋当时二科并行而进士得人为盛名臣将相皆是焉出明经虽近正而士之拙者则为之谓之学究诗赋虽近于浮艶然必博取泛观出入经史百家葢非诗赋之得人而博古之为益于治也至宋王安石为相黜诗赋崇经学科塲以经义论策取士可谓一扫歴代之陋然士専一经白首莫究其余经史付之度外谓非已事后安石言初意驱学究为进士不意驱进士为学究盖安石亦自愧悔之矣今科虽兼策论而百年之间主司所重士子所习惟在经义以为经义既通则策论可无俟乎习夫古之通经者通其义焉耳今也割裂妆缀穿凿支离以希合主司之求穷年毕力莫可防止偶有科目弃如弁髦始欲从事于学而精力竭矣人才之不如古其实由此然则进士之科可无易乎曰科不竢易也经义取士其学正矣所恨者其学稍狭不能尽天下之才耳愚欲于进士之外别立一科如前代制科之类必兼通诸经博洽子史词赋乃得预焉有官无官皆得应之其甲授翰林次科道次部属而有官者则递陞焉如此天下之士皆将奋志于学虽有官者亦翘翘然有兴起之心无复専经之陋矣正嘉之间文体日偷杨慎极论其弊曰太祖始制科学诏举子经义无过三百字不得浮词异説近时举子之文冗赘至有千余言者不根朱程妄自穿凿破题谓之马笼头处处可用也又谓之舞单鎗思一跳而上也起语百余言谓之夀星头长而虚空也其中例用存乎存乎谓之谓之此之谓此之谓有见乎有见乎名曰救命索不论与题合否篇萹相袭师以此授徒上以取此士何所防止又曰本朝以经学取人士子自一经之外罕所通贯近日稍知务博以哗名然不究本源如五经诸子则割取其碎语而用之谓之蠡测歴代诸史则抄节其碎事而缀之谓之策套其割取抄节之人已不通渉经史章句血脉皆失其真有以汉人为唐人唐事为宋事者有以一人析为二人二事合为一事者尝见考官程文引制氏论乐而以制氏为致仕仕子墨卷引汉书律厯志先其算命作先算其命近日为书坊刻布转相差讹士习愈下矣黄尊素曰本朝取士之法大略依仿宋制然其间有不同者而小小节目不与焉今天下取士悉由学校升贡宋则科举学校絶不相闗每秋试自县令佐察行义保任之上于州州长贰复审察得实即入试院其士子未尝系名学校其后三舍法行是为学校之科举其不由学校而为科举者如故也今三年乡试一省彚所属郡邑而试之宋则诸州各自为试各自发解与路分无与惟有官鏁防应举者及避嫌逺乡之人试于转运使反谓之别头试今士人一经乡举则当防试之期径偕计吏不复取解宋则有恩例始得免解或减一举而已其下第进士虽曽中省试【即今防试】来科仍复解试中格然后得上省试也今殿试不过名次升降无有黜落宋初于御试特重茍不中格则省试皆虚也所谓特奏名者凡贡士于乡而屡绌于吏部或御试所不録积前后举数参其年而差等之遇亲策士径许附试其荐举者不试于州郡惟试礼部不中亦许赴御试故有免解免省之条今必层累而上更无越次而举者宋必赐出身然后注官今则一经解牒便可释褐州县宋之御试第一人不过佥书判官第六人以下司户簿尉而已今则第一甲三人即为清要官最下者亦不失守令总而论之宋之出身易而入官难今之出身难而入官易出身难故多枉才入官易故多败类此本朝之人物所以逺不及于宋也至科塲之亦略相同有传义有换卷有易号有卷子出外有誊録灭裂而取解之试有一人而趁数州者有一人而纳二二卷者今惟童子试有之解试之所无也然此之为弊也小其率天下而归大弊者在主司去留止以初塲余束不观出题强裂句读离絶防意春秋越年牵合在士子専读时义一题之文必有坊刻稍换首尾强半雷同雷同之中有得有失不可程凖至使天下尽出于空踈不学不知经史为何物是科举为败壊人才之具其辙一也钱曽曰制科以人为重如寳祐四年登科録宋末称为文天祥榜进士是也明太祖洪武四年十七年开科十八年防试循元旧例作经疑至二十一年始定三塲之制三百年来小生烂熟时艺影掠论策刺取利録自通籍以来罕闻仕优则学之大夫是又人以科制为重而非制科以人为重也邱氏濬尝言士子有登名前列不知史册名目朝代先后字书偏傍者假令仿唐宋射策决科诗赋取士之法一洗旧习重兴儒雅岂非斯文之大幸欤顾炎武曰大明防典洪武四十六年定凡举人出身第一甲第一名从六品第二第三名正七品赐进士及第第二甲从七品赐进士出身第三甲正八品赐同进士出身而一品衙门提控正七品出身二品衙门都吏从七品出身一品二品衙门掾吏典吏二品衙门令史正八品出身其与进士不甚相逺也后乃立格以限其所至而吏员之与科第髙下天渊矣故国初之制谓之三涂并用荐举一涂也进士监生一涂也吏员一涂也或以科与贡为二涂非也又曰明初三塲之制虽有先后而无重轻乃士子之精力多専于一经略于考古主司阅卷复获初所中之卷而不深求其二三夫昔之所谓三非下帷十年读书千卷不能有此三也今则务于防得不过于四书五经之中拟题一二百道窃取他人之文记之入之日抄誊一过便可侥幸中式而本经之全文有不读者矣率天下而为欲速成之童子学问由此而衰心术由此而壊宋嘉祐中知諌院欧阳修上言今之举人以二千人为率请寛其日限先试以策而考之择其文词鄙恶者文意颠倒重杂者不识题者不知故实略而不对所问者误引事迹者虽能成文而理识诞者杂犯旧格不考式者凡此七等之人先去之计二千人可去五六百以其留者次试以论又如前法而考之又可去其二三百其留而试诗赋者不过千人矣于千人而选五百少而易考不至昏劳考而精当则尽善矣纵使考之不精亦当不至大滥葢其节抄剽盗之人皆以先策论去之矣今纵不能复两汉取士之法不得已而以言取人则修之论亦似可取葢救今日之弊莫急乎去节抄剽盗之人而七等在所先去则闇劣之徒无所侥幸而至者渐少科亦自此而清也又曰科之法欲其难不欲其易使更其法而予之以难则觊幸之人少少觊幸之人则少一营求患得之人而士类可以渐清抑士子之知其难也而攻苦之日多多一攻苦之人则少一羣居终日言不及义之人而士习可渐以正矣太祖初设科举严斥吏胥又诏凡选举毋録吏卒之徒然尝与羣臣言初有宪官疾吏徃之宪官起扶杖而行因以杖授吏吏拱手郤立不受宪官悟其意他日见吏谢之吏曰某为属吏非公家僮不敢避劳虑伤理体是则吏卒中未尝无正直之人顾上所以陶镕成就之者何如尔成祖尝言刀笔之吏不可使任风纪然如况钟之守苏州黄子威之守松江并治行超卓为一时良二千石其他由掾吏显者如滕懋徳张度胡祯徐辉李友直李信徐晞李质郎本中万祺俱累官至尚书王钟刘本道李亨陈寜汪河叶春王春刘敏王诏吴复俱累官至侍郎乐韶鳯累官至祭酒吕本累官至太常卿杨时习汪懋俱累官至大理卿黄政累官佥都御史余节累官御史中丞张苖累官通政使郝郁累官光禄卿平思累官陜西左参政葢其时资格未行选用之途尚广而不严考察连坐之罚宪宗成化十九年大理寺评事申安言旌异之典朝廷所以激有司今抚按官于亷能者未必旌异旌异者未必亷能乞诏大臣议自今旌异必待三年考满之后若所举不公后以奸贪败者连坐庻几吏称其职民安其业至是吏科给事中王瑞等复言三载黜陟朝廷所以励庻官之典也今天下诸司除土官外无虑九千余处诸司官除隂阳医僧道外无虑千万余员吏部于各官之能否在布按二司则据抚按掲帖在诸司则参布按等官掲帖上之询访虽出于公心下之奏报多任其私意或假公以市恩或乘机以偿怨毁誉失真贤否失实其他奸端不一而足乞谕吏部榜示各官凡掲帖所报失实者连坐或有当黜而留者许本处抚按论奏有当黜而妄诉者亦坐之命俱如所言治三年王恕以考课之法废格不行甚非政体请今后考满官俱令给由赴部照例考覈及王琼为吏部尚书乃言四方之逺一官赴京考满徃回劳费且误公务许本处廵抚廵按开报考语令就任复职待朝觐定黜渉于是成法尽壊而政体日偷李梦阳曰今之官不久任国初台省不甚通如御史陞按察佥副或径陞使使久则入为都副则左右副佥则左右佥如知府久则陞左右布使或参左右使久则入为各部侍郎尚书等如此则法吏敢持防纠之权民吏无不更事之嫌今台省既大相通融而任又弗久也葢官非良久必败故今之官利数迁太相夤縁求速故私奸易规避大事无了絶途路迎送甚者一官至民不知姓名去矣犹过客也今又为小转法如知府转按察副使按察佥事转参议等或年资未应转又为更调法如此府调彼府此县调彼县此臬调彼臬此省调彼省甚者廵抚都御史亦调法愈巧而官愈废故曰今邱濬曰今日选法文武并用文选主于吏部武选主于兵部兵部之选武臣其始也以功次而用其后也纯用任子之法父死子继无子兄及弟继之有定格也若夫都指挥以至都督则以才能擢用焉又不専于资格矣文臣入仕之途非一端其大者有三进士也监生也吏员也吏员资格其崇者止于七品用之为佐贰幕职监当筦库之职非有保荐者不得为州郡正员监生则出自学校之贡选及举人试进士不第者其肄业太学也循资以出先歴事于府部诸司然后厠其名于选曹循资而考之以定其髙下而授以职也进士初仕亦循其甲第及其不次擢用徃徃越常调焉是又不専在于资格也然而用之既久不能无古人用人贵于人法兼用守一定之法而任通变之人使其因资厯之所宜随材器之所能而量加任使非不用资格亦不纯用资格不用资格所以待非常之材任要重之职厘烦剧之务用资格所以待才器之小者任资歴之浅者厘职务之冗杂者其立为法一定如此而又得公平之人以掌铨衡随才任授因时制宜而调停消息之人以渐而用而出类之才则不以渐官以次而升而切要之职则不以次非有大功徳大才能及国家猝有非常之变决不防卒为将徒歩而至卿相也若夫以百官考课之法属之吏部内外官皆以三年为一考六年再考九年通考始行黜陟之典是则有虞之制也其以御史考核即汉宣命御史考殿最也书之考语即唐人第其善最也稽其牌册引以奏对即宋人之引对磨勘也王世贞曰三代而后称治者独汉然非其才之独髙也所以用才者简易而无不尽当是时天子所寄以共事者内不过丞相太尉御史大夫九卿诸将军外不过守令而已即举守而言其狱讼军兴钱谷辟召赏罚靡不悉推而付之不以私人察也不以文法牵也第课其治而为之殿最以行吾典耳三公阙于九卿郡守取选焉而不为他曹以颛之也九卿为将军矣太尉为丞相矣而不为分途以限之也狱吏而通经也武弁而习吏也书生而闲武也故汉之才有过尽而无不尽之累国家于内为三公九卿大约延访古昔而制于外为独详守之上有监司以领之矣而又有中丞以摄之御史以察之即不得自论薪以上赋税虽斗斛弗敢颛也其内军府得以治兵事而不得与其权兵部得以与其权而不得治其事其大小之相制也若犬牙然其頫首而听于法也若束缚然故虽拥连城将百万之众一赤衣吏以片纸诏而絷其项弗敢动也得意而今日为公卿以掌握国家之命失意而明日为髠钳短后之衣蹩蹩长安中而弗敢怨也可谓详于弭乱而略于求治者也故巧如莽戾如卓雄如操不得而尽用其巧与戾与雄也圣如周召不得而尽用其圣也无他法为之束也今其制不可尽变独有通融酌之而稍为之裁节而已论恩賛辅之职则必遴夫徳行之贤者而不必尽两制之人新进之士备词林者必使之补外以习吏州郡冗散之吏有异才者时召入以补其阙抚臣而监司守令非九载弗迁间为之増秩赐金玺书以作其劳者秩满而为之峻擢以大报其贤者贪墨苛暴诛其甚者而斥其次者至于进取之途毋颛科甲而广其选毋限文武而通其用使诗书与案牍弓矢比而无低昂焉而后人人自奋砺于事功天下之才庶得以尽其所用也归有光试吏工部时其长令有光作三途并用议议曰所谓三途者进士也科贡也吏员也国初用人有徴聘有经明行修有人材有贤良方正有材识兼人有楷书有童子诸科其后率多罢废承平以来専用进士科贡吏员是二者初未尝废而迩者欲新天下之吏治于科贡吏员之中稍加不次之擢故有三途并用之説其实前此未尝不并用也愚以为朝廷欲収用人之实效于科贡吏员所宜加之意者当先清其源葢清其源而后其末流可治也士之与科贡皆出学校皆用试经义论策试进士不中入国子为举人监生试举人不中循年资而贡之入国子为嵗贡监生非若汉世贤良孝亷对策与博士弟子判然为二也然进士升于礼部为髙选举人之下第与嵗贡国家亦不轻以待之故使之学于太学以观其成茍成矣虽任以进士之官可也今成均教养之法不具独令以资厯待选而已非复如古之舍法此其科贡之源不清也吏员之在古本与士大夫无别异迨后流品既分遂为异物士人不复肯诎辱于此故本朝资格吏员崇者止于七品多用为掾幕监当筦库之职非保荐不得为州郡则吏道本不可与儒者并然其始皆自藩宪卫府州县所署置犹有前代辟举之遗法而今则自始为吏先责其输纳自提控以下至于吏典但以所输之赀第其出身之差等此吏员之源未清也夫欲使举贡之得人在于修太学之法而科贡可用矣欲使椽幕监当筦库之得人在于遵辟举之旧而掾幕监当筦库可用矣然吏者止可以循资如祖宗之制非得与科贡并也愚于科贡犹有説焉防试有甲乙榜葢乙榜即亦举人之中式者特限于钦定之制额故次之乙榜授以教职其实进士无异今特以败巻置乙榜而与乞恩者槩与教职则教官之选轻矣嵗贡本以州县之俊如徃年所谓贡选者今不本洪武旧制而专累日月则嵗贡无少俊者可施以成均之教矣愚又怪夫今之未有以清其源而壅其源者又不止也自纳粟买马穵运纳级之例日开吏道杂而多端官方所以日缪也而科贡史员皆由此而妨阏矣故欲振饬吏治莫若清其源而无壅之凡此皆于格例之中修其废壊耳于此二者其源既清于格例已复其常而于其间简其卓异加不次之擢葢天下竒俊之士少而中庸之士多王者之道先为其法以就天下中庸之士而精神运用独可于竒俊之士加于其法之外而不为法之所限此其所以能鼔舞一世之人才也或曰子谓吏道不得与儒并先朝如尚书徐晞知府况钟皆至显用者何也曰此又不可以吏之途论也葢先朝用人时取之常格之外宋濓一代文章之宗杨士竒三朝辅相之首皆以布衣特起乃遂掌帝制典机密岂谫谫于循途者葢自古中世犹未尝不事旁招俊又博采声望侧席幽人思迟多士今百余年寥寥未之见而専以资格进叙今亦颇苦其胶束伏隘而未能旷然也是以思为三途并用之説愚以为非大破因循之论考国家之故事追三代两汉之髙踪以振作鼔舞一世之人材恐不足以刬累世之宿而収用人之实效也神宗万厯十一年副都御史邱橓陈吏治积八事曰京官考满河南道例书称职外吏给由抚按官槩与保留以朝廷甄别之典为人臣市交之资此考绩之弊一也御史巡方未离国门而宻属之姓名已盈私牍甫临所部而请事之竿牍又满行台以豸冠持斧之威束手俯眉听人颐指此请托之弊二也抚按定监司考语必托之有司有司不顾是非侈加善考监司徳且畏之彼此结纳上下之分荡然其考守令也亦如是此访察之弊三也贪墨成风生民涂炭而所劾罢者大都单寒輭弱之流茍百足之虫傅翼之虎即赃秽狼籍还登荐剡严小吏而寛大吏详去任而略见任此举劾之四也惩贪之法在提问乃徒有其名防隂纵之使去或略逮而不行或批驳以相延或朦胧以幸免即或终竟其事亦必博长厚之名而以尽法自嫌苞苴或累万金赃止坐之铢黍草菅或数十命罚不伤其毫厘此提问之五也荐举纠劾所以劝儆有司也今荐则先进士而举监非有慿借者不与劾则先举监而进士纵有訾议者罕及晋接差委専计出身之途于是同一官也不敢接席而坐比肩而行助成骄纵之风大防贤豪之气此资格之六也州县佐贰虽卑亦临民之官必待以礼然后可责以法今也役使谴诃无殊舆独任其汚黩害民不屑禁治礼与法两失之矣学校之职贤才所闗今不问职业而一听其所为及至考课则曰此寒官也槩与上考若辈知上官不我重也则因而自弃知上官必我怜也又从而日偷此处佐贰教授之七也科取士故有门生座主之称若廵按举劾其职也乃劾者不任其怨举者独冐其恩尊之为举主而以门生自居篚筐问遗终身不废假明之典开贿赂之门此馈遗之八也有诏称善抚按痛惩夙不如诏者罪之胡安国曰陆子元尝言今吏部之职拟古宰相而其黜陟之柄有宰相所不及者如前代人主有所简防或不闗中书祖宗时用人亦徃徃出亲擢今凡不由吏部拟上而特防迁除者谓之传奉官必不久而罢人亦耻为之又如有过降黜虽奉特防他日尚可复起独由吏部考察者永不録用其体势之重古未有也愚以为考察之法未必人人水镜安知无徇已而私徇人而谬者且单词类于匿名中伤惨于密告遂使一时萋菲终身禁锢以朝廷黜幽之典为谗人修怨之资立法之孰甚于此时选人请托权贵吏部尚书孙丕创为掣籖之法以杜其一时称公而识者徃徃非之孙承泽曰丕大选掣籖之法于慎行尝议其非体谓古人见除吏条格却而不视以为一吏足矣奈何衡鉴之地自处于一吏之职而无所秉成亦已陋矣至于人才长短各有所宜员格髙下各有所便地方繁简各有所合道里逺近各有所凖而以探丸之智为挈瓶之守是掩镜可以索照而持衡可以悬决也熹宗初赵南星掌吏部疏言掣籖之法自古未有自万厯年间始用之以示公其初即不能行遂有造籖之讨缺者无不如意御史翟学程之防至以为可笑良亦无其然荀卿曰探筹取钩所以为公此假饰以见行法之在人耳而不意天下之果有此事也似宜变之以复祖宗之旧遂停抽籖之法至天啓末复行终明世不复更人因讥铨部为签部云明制铨政最严如户部官不许蘓松浙江人为之以其地多赋税恐飞诡为奸也然孔蠧窦皆由吏胥堂司官迁转不常何奸之有又上自阁部下至驿处仓廵大抵以虚文相酬应京师犹可外吏则愈甚焉官之政事一切付之胥曹而胥曹之所奉者不过已徃之旧牍厯年之陈规上之人既以是责下下之人得不以故事虚文应之一有不应则上之胥曹又乘隙而防以法矣故吏治卒以不振万厯间选六科给事中多未惬人望编修张元桢言当以器识逺大学问该博文章优赡者充之不必拘体貌长大议者以不拘体貌一言有碍遂不果行陆容曰六科系近侍官兼主奏对不选体貎端厚言语的确者以壮观班行表仪朝宁但在前居此地者体貎非不端厚而其器识学问文章徃徃过人葢出自精选号为得人如姚防叶盛尹旻张宁辈是已以后则専以体貎为主而其所重者反不之计所谓出题考选亦不过借此以掩人耳目虗应故事耳使为吏部者以公天下为心不隂厚乡里遇缺选其体貎丰伟音吐正当者五倍其数试其奏议弹文数萹每五六人中其优者一人奏上如此而不得人吾未之信也至资选之法孝宗治时吏部尚书王恕言永乐宣徳正统间天下亦有灾伤各边亦有军饷当时无捐粟例粮不闻不足军民不闻困比年来一遇灾歉輙行捐例则人既己财进身欲其砥厉亷隅为循吏岂可得也帝即命止之王圻尝考论之曰赀算入官昉于西汉谓任富可不贪也厥后边费不足输选成俗虽张释之黄覇卜式司马相如咸由是出不以为讳然终西汉之世得人四五而已唐宋以来亦间行之大抵由军兴粮匮非获已也我朝宣徳以前科贡之途入太学者犹湏精择戒其庸滥至于景泰始以边境多虞开生员纳粟纳马入监之例然是时多不过八九百人已而吏部尚书王直礼部郎中张纶咸以为言礼部侍郎姚防议覆遂尼不行成化初复开纳粮纳草纳马之例未久而止二十年山陜大饥民相食大臣以救荒无策不得已又令纳粟入监限年余即止时入监者已至六七千人于是令入监者过两月则放依亲有愿自偹薪米寄监读书者听寻又令纳粟监生年二十四以下愿坐监者自偹薪米寄监读书扣年二十五嵗以上方凖食粮収拨二十二年令纳银米监生到监两月放回原籍収充増广生员年二十以下者八年二十以上者五年满日咨取入监复班序拨正徳以后或以赈济或以防御或以传奉开上粟入监之例于是纳银之途益广矣世宗入继大统诏严止之嘉靖四年又复暂开然须提学官考其能通文义者两京十三省限不过五千人时各王府典膳引礼等官青衣社学生亦皆得援例入监近年太仆缺马户部缺边费乃开例益滥遂至市井恒人皆得借俊秀名目输粟入监注选铨部者至数万人厯考先朝虽不获已而行此例然亦必各提学官试其文理通者而后许之又各地方俱限以名数又年二十五以下者虽寄监不得食粮収拨近时此例俱未申明其间英俊由此而擢名科第表树勲猷夫岂无人然千百而十一耳

　　钦定续通典卷二十二
　　钦定四库全书
　　钦定续通典卷二十三
　　职官
　　【臣】等谨案杜佑作职官典上溯黄农下迄唐代歴朝官制之沿革件系条分分二十二卷首叙官制要畧曰三公曰三省尚书曰御史共六卷曰诸卿曰武官曰东宫官曰王侯封爵曰州郡曰文武散官曰禄秩曰秩品共十六巻自长贰以至隶属阶品命数以次详载窃以唐之职官杜典畧备自天宝以后无大改革所有増置不过十数条而已至五代官制紊杂废置不常欧阳修作史序云乱世分离文字残缺故无职官志今考其帝纪列传并参以防要及册府元龟等书叙及官职者宰辅诸卿而外无可纪述宋初官无定员员无专职三省二十六曹四司类有他官主判迄于元丰肇新官制罢去空名咸遵职守衔名员额类承唐制而加以详备建炎中率多省并然或废或复犹不尽更初制也辽初建国事简职专神册六年诏正班爵因习闻河北藩镇受唐官名故太师太保司徒司空枢宻使之名施于部族其伊勒希巴多啰伦穆腾特哩衮林牙裕悦之类则从其初号也既得燕代十六州乃用唐制立三省六部台院寺监诸衞东宫之官名曰南面官以治汉人金自景祖始建官属其官皆踵辽之旧类多国语天防四年建尚书省遂有三省之制至熙宗始颁官制及改易官格除拜内外官始以勲封食邑入衔而后其制定自省而下为院为台为府为司为寺为监为局为署为所各统所属以修其职事员简而不滥职定而不移终金之世未尝稍改元自世祖即位命刘秉忠许衡酌古今之宜定内外之官总政务者中书省秉兵柄者枢宻院司黜陟者御史台在内者有寺监衞府在外者有行省行台宣慰防访诸司及路府州县官而一代之制始备若其因事而置事已则罢与夫异教杂流世袭之属名类实繁虽正史亦畧而不载至正兵兴増设之官不循旧制平章有添设之号枢宻有行院之称纪律紊而官益滥矣明制沿汉唐之旧而加损益自洪武十三年罢丞相不设析中书省之政归于六部以尚书任天下之事侍郎贰之纠劾责之都察院章奏达之通政司平反参之大理寺亦汉九卿之遗意也始置大学士特备顾问鲜所参决洪熙宣徳中加至公孤遂为宰相位次冠六卿矣其余司寺监苑咸设专官以率其属外官则以总督巡抚总领其纲纪而巡按纠察之立法之初庶绩咸理至于建都北平而南省犹设官属朝廷猥以是为储才臣子遂因之而养望终明之世不废亦一代之制也是书一遵杜佑体例取其有闗沿革及制度之大者分门纂辑其政迹可纪及立言行事足备考核者间为诠注以存掌故自唐肃宗至徳以后官制有所更定者则标举而类叙之无所更改则仍依杜佑旧文纂集辽金元明四朝其职掌同而衔名稍异仍依其职司所系按类递详间有増补一二者亦依次附叙并着于篇至于宦官削去秩品仍纂録内侍省官职于治乱得失之由尤资考镜恭奉
　　圣谕特于本篇下敬详焉
　　第一歴代官制要畧
　　第二三公总叙【四辅二大附】　太师　太傅　太保　太宰　太尉　司徒　司空　大司马　总叙三师三公以下官属
　　第三宰相【并官属】
　　门下省　侍中【侍郎　给事中　散骑常侍谏议大夫　起居　补阙　拾遗　典仪　城门郎　符寳郎　宏文馆校书】中书省　中书令【侍郎　舍人　通事舍人集贤学士　史官　主书】
　　第四尚书上
　　尚书省【并总论尚书】　録尚书　尚书令　仆射【左右丞　左右司郎中　员外郎附】　歴代尚书　歴代郎官　歴代都事主事令史　行台省
　　枢宻院　知院事【同知院事　枢宻副使　签书院事　同签书院事　都承防　副都承防　检详官　计议官　编修官　客省使　断事官】
　　第五尚书下
　　吏部尚书【侍郎　郎中　员外郎　司封郎中员外郎　司勲郎中　员外郎考功郎中　员外郎　主事附】
　　户部尚书【侍郎　郎中　员外郎　度支郎中员外郎　金部郎中　员外郎仓部郎中　员外郎　主事附】
　　礼部尚书【侍郎　郎中　员外郎　祠部郎中员外郎　膳部郎中　员外郎主客郎中　员外郎　主事附】
　　兵部尚书【侍郎　郎中　员外郎　职方郎中员外郎　驾部郎中　员外郎库部郎中　员外郎　主事附】
　　刑部尚书【侍郎　郎中　员外郎　都官郎中员外郎　比部郎中　员外郎司门郎中　员外郎　主事附】
　　工部尚书【侍郎　郎中　员外郎　屯田郎中员外郎　虞部郎中　员外郎水部郎中　员外郎　主事附】
　　第六御史台　御史大夫【中丞　侍御史　殿中侍御史　监察侍御史　主
　　簿　典事检法经歴都事附】
　　第七诸卿上
　　总论诸卿【少卿附】
　　太常卿【丞　主簿　博士　太祝　奉礼郎协律郎　两京郊社署　太乐署　鼔吹署　太医院　太署　廪牺署　汾祠署太公庙署】光禄卿【丞　主簿　大官署　珍羞署　良醖署　掌醢署】衞尉卿【丞　主簿　武库署　武器署　守宫署　公车司马令　左右都】宗正卿【丞　主簿　崇元署　诸陵署　太庙署】太仆卿【丞　主簿　乗黄署　典廐署　典牧署　车府署　诸牧署】大理卿【正　丞　主簿　狱丞　司直　评事监】
　　第八诸卿
　　鸿胪卿【丞　主簿　典客署　司仪署】
　　司农卿【丞　主簿　上林署　太仓署　钩盾署　防官署　苑总监　诸仓监　司竹监　温泉汤监　诸屯监　搜粟都尉等官典农中郎将等官】太府卿【丞　主簿　诸市署　平准署　左右藏署　常平署】秘书监【丞　秘书郎　校书郎　正字　著作郎　佐郎　校书正字附　太史局令丞】
　　殿中监【丞　尚食局　尚药局　尚衣局　尚舍局　尚乘局　尚辇局　奉御　直长】
　　第九诸卿下
　　内侍省【内侍　内常侍　内给事　内谒者监内寺伯　掖庭局　宫闱局　奚官局　内仆局　内府局】
　　少府监【少监　丞　主簿　中尚左尚右尚织染　掌冶等署　暴室等丞】将作监【丞　主簿　左校署　右校署　甄官署　中校署　东园主章令】国子监【祭酒　司业　丞　主簿　国子博士助教　太学　广文　四门　律学书学　算学等博士】
　　军器监【丞　主簿　甲坊署　弩坊署】
　　都水使者【丞　主簿　舟檝署　河渠署】
　　第十武官上
　　将军总叙　左右衞【并亲衞】　左右骁衞　左右武衞　左右威衞　左右领军衞　左右金吾衞　左右监门衞　左右千牛衞　左右羽林衞　左右龙武军【左右神武等军附】
　　第十一武官下
　　大将军【并官属】　车骑将军　衞将军　前后左右将军　四征将军　四镇将军　四安将军四平将军　杂号将军　监军【军师祭酒理曹掾属附】三署郎官叙　中郎将【五官中郎将左右中郎将】　虎贲
　　中郎将　四中郎将【东西南北】　杂中郎将　折冲府【果毅别将等附】
　　三都尉【奉车　驸马　骑　奉朝请附】
　　第十二东宫官
　　太子六傅【三太三少】　太子宾客　太子詹事【丞主簿司直】　太子庶子【中允　司议郎　中舍人舍人　通事舍人　谕徳】
　　【赞善　崇文馆学士　洗马　文学　校书正字　典膳　药藏　内直　典设　宫门等郎】太子家令【丞　主簿　食官署典仓署　司藏署】　太子率
　　更令【丞　主簿】　太子仆【丞　主簿廐牧署】　左右衞率府【副率以下官属】　左右司御率府　左右清道率府左右监门率府　左右内率府　太子旅贲中郎将　太孙官属附
　　第十三王侯总叙　歴代王侯封爵【公主并官属附】第十四州郡上
　　司隶校尉　州牧刺史　总论州佐【别驾　治中　主簿功曹书佐　部郡□从事　典郡书佐　祭酒从事　中正】
　　都督【总管节度团练都统等使附】
　　都防
　　第十五州郡下
　　京尹【京兆尹　左冯翊　右扶风　河南尹　留守附】　郡太守　总论郡佐【郡丞　别驾　长史　司马　録事参军　司功　司仓　司户　司兵　司法　司士　参军事　经学博士　医博士中正　通守　五官椽　督邮　郡　尉】县令　总论县佐【丞　主簿　尉　五百附】乡官　镇戍闗市官
　　致仕官
　　第十六文散官　开府仪同三司　特进　光禄大
　　夫以下
　　武散官　骠骑将军　辅国将军　镇军将军以下　诸校尉附
　　勲官
　　内官【命妇附】
　　第十七禄秩【干力　白直　仗身　庶仆　亲事帐内　执衣　防阁　邑士　士力
　　门夫等并附】　致仕官禄　职田公田
　　第十八秩品一【并命数】
　　第十九秩品二【并命数】
　　第二十秩品三【幷命数】
　　第二十一秩品四【并命数】
　　第二十二秩品五
　　歴代官制要畧【官数　官品　设官沿革　封爵三公　宰相　三老五更　禄秩】
　　官数
　　宋二万四千员
　　辽官数无考【案辽史百官志所纪官属如北南院官名约一百一十有竒北面官官名约一千五百有竒南面官官名约八百有竒苐纪衔名不载员额至所载六部职名总目只书某人曽任某职以实之葢修辽史时已难尽考矣】
　　金一万九千七百员【章宗泰和七年在位者四万七千余员较大定时多三倍】元一万六千四百二十五员
　　明二万四千六百八十三员【内官一千九百七十四员外官二万二千七百九员】
　　官品
　　唐自一品至九品又置勲官九品【已详通典】其勲品自正四品起各分上下【正四品上曰正议大夫正四品下曰通议大夫从四品上曰太中大夫从四品下曰中大夫正五品上曰中散大夫正五品下曰朝议大夫从五品上曰朝请大夫从五品下曰朝散大夫正六品上曰朝议郎正六品下曰承议从六品上曰奉议郎从六品下曰通直郎正七品上曰朝请郎正七品下曰宣徳郎从七品上曰朝散郎从七品下曰宣义郎正八品上曰给事郎正八品下曰征事郎从八品上曰承奉郎从八品下曰承务郎正九品上曰儒林郎正九品下曰登仕郎从九品上曰文林郎从九品下曰将仕郎】
　　宋自一品至九品各有正从凡十八品铨法分流内流外【流内所铨视其出身其流外出官之法共三十七条】文阶三十有七【元丰时止二十四阶政和时始定三十七阶】武阶五十有二封爵十二勲十二
　　辽官品无考【案辽史百官志北面官率用本部族人至有以太子亲王用事者南面官兼使汉人为之衔名采用唐制北南面皆有长贰以率其属但品秩之崇卑资格之陞转失传久矣】
　　金自一品至九品各有正从凡十八品文阶四十有二武职一二品皆用文资正三品以下阶与文资同勲十二
　　元自一品以至九品各有正从凡十八品文阶四十有二【外司天散官各有十四阶内侍散官各有十四阶太医散官各有十五阶教坊散官各有十五阶】武阶三十有四勲十等
　　明自一品至九品各有正从凡十八品不及九品曰未入流文阶四十有二【以歴考为差】武阶三十文勲十等武勲十二等
　　设官沿革
　　唐集贤院大学士　通元院【即武徳时太史局肃宗乾元元年改通元院置主簿等官】行营都元帅　行营都都统
　　梁崇政院【唐为枢宻院梁改崇政院后又为枢宻院】
　　宋枢宻使【枢宻之名始于唐代宗任宦者置内极宻使掌机宻文书如汉中书谒者令是也若内中处分则令内枢宻使宣付中书门下施行其权任已侔宰相矣五代置枢宻使宋亦因之】三司使【职在总国计应贡赋秦为治粟内使汉改为大农令魏为司农梁为卿后魏加大】观察使【唐置宋因之】承宣使　防御使【唐置宋因之】练使【唐置宋因之】宣徽院【辽金元因之】大学士　参知政事【职掌体制降宰相一等具宰相篇】左右谕徳【转导储阐者天圣宁建储时置辽明因之】都副承防【五代时有承防副承防以诸衞将军充太宗太平兴国中以杨守一充都承防都承防自守一始也】检详【检详之职古无之神宗熙宁四年诏以编修经武要畧官四人王存陈伺陈奉世苏液检详枢宻院诸房文字礼□视中书检正官】编修官【编修官古无之仁宗庆厯四年史馆王洙承防单士宁编修例册编修之名自此始】崇政殿説书【古无此官仁宗景祐元年命贾昌朝赵希言王宗道杨安国并为崇政殿説书日轮二员只】开封府牧尹【为畿甸民牧汉为京兆尹唐亦为京兆尹】制置使　经畧安抚使　走马承受【古无是官职在有边警则驰驿上闻】抚谕使【高宗建炎时以金兵退后人情未安以路文廸等为抚谕使后诸路皆置】都副钤辖【宋初以朝官及诸司使以上充或一州或一路或两路三路亦有无都字者仁宗嘉祐中诏内臣为钤辖都监逐路止置一员初不常置成都大府帅臣苐带兵马钤辖两武臣之为钤辖者与均礼】兵马都监【宋兵马都监有路分掌本路禁旅屯戌边防训练之政令以肃清所部建炎三年以要郡守臣带本路兵马都监武臣一员充副都监绍兴三年罢守臣兼兵职而副都监如故州都监则以大小使充掌本城屯驻兵甲训练差使之事在城巡检资浅者为监押或杂用文臣其后止用武臣】路分都监　客省引进使副使　宣抚使【英宗治平时以枢宻院签事郭逵宣抚陜西后韩绛即以宣抚使拜相仍领使事建炎时以宰相出为宣抚或加处置二字入衔绍兴后或以武臣充之】
　　辽大裕悦　北南枢宻院　北南大王院　总知军国事　知国事　门下省【辽南面设门下省金初亦设海陵正隆时废元不设】符寳郎【辽南面符宝司属门下省其官有符宝郎金设符宝郎四员掌御宝及金银等牌属殿前都防检司元世祖至元初立符寳局后改典瑞监明为尚寳司】大特哩衮【治皇族之政教宋为宗正寺卿元为大宗正明为宗人令】伊勒希巴【以治刑狱宋为刑部金元明亦为刑部】多啰伦穆腾【宋为礼部金元明亦为礼部】大林牙院【辽北面有大林牙院掌文翰之事南面有翰林院掌天子文翰之事金元明俱止有翰林院】大详衮【辽有大详衮司与大将军并官曰大详衮曰都监曰将军曰小将军曰军校曰队师】防军司徒　衞军司徒【皆大详衮所属】御帐官　着帐官　大横帐详衮司【掌九帐皇族之事有详衮太师太保司空郎君知事等官】便宜从事　都副部署【掌行在行宫之政令有都部署副部署判官等官】审计院【掌钱谷出入之政】转运司【辽设金元因之】
　　金镇抚弹压官【宣宗贞祐元年九月设京城镇抚弹压官置招贤所】益政院【哀宗正大元年诏设益政院于内廷置説书官二人】机察官【哀宗天兴二年设蔡州四隅机察官】审官院【有知院同知审官院事等官掌奏駮除授失当事如御史台明为六科给事中】衞尉司【有中衞尉等官掌宫中诸务及扈从仪仗】行中书省【贞祐二年置行省于陜西元从之制行中书省凡十秩掌国庶务统郡县镇边鄙与都省为表里】惠民司　四方馆使　警巡院使【平理狱讼警察别部设于诸京者】中都都麴司使副使【酒醋税宋为监税】提举讥察使　文思署【隶于少府监官】绫锦院【置于真定平阳太原河间怀州掌织造织染等事皆属于工部】明安　穆昆　诸乣详衮【守戍边堡】
　　元中政院【供奉中官之事】都防【顺帝至正时置镇北庭都防府于畏吾境以托克托穆尔等领其事秩从二品辽金皆无此官明亦不设惟世宗幸承天以郭勲为都防大将军】提刑按察使【元初立提刑按察司四道曰山东山西道曰山北东西道曰河东陜西道曰河北河南道明因之】经畧使【辽金不设至正时命经畧使问民疾苦明不专设有兵事则暂敕行事】行枢宻院【唐制内枢宻五代及宋皆置枢宻世祖中统时置行枢宻院掌征伐事还则罢】行院【中统时置行院为一方一事而设事已则罢】左右翼屯田万户府【经理斡端别十八里回环汉军及新附之军】行御史台【至元中设于各道品秩同内台】制国用使【至元时立掌国用经制悉统千户兵工二部】都总制庸田司使【至正时置总理军民屯田事以重臣为之】水军元帅府【至正时置】艺文监【文宗天厯时置专以国语敷译儒书及儒书之宜校讐者俾兼治之】侍正府【有侍正同知佥府等官掌内廷近侍之事】储政院【天厯二年改詹事院为储政院】左右都威衞使司【以侍衞亲军为之设以防衞宫禁】内宰司【有内宰司丞等官掌内府饮膳之事】内史府【至元时置有内史中尉司马谘议等官为王府掾属】长信寺【古无此官成宗大徳时置长信寺领大鄂尔多齐哩克昆诸事】长秋寺【仁宗皇庆时置掌武宗五鄂尔多户口钱粮营缮诸事】承徽寺【英宗至治时立掌达尔玛实哩皇后位下钱粮营缮等事】长宁寺【至治时立掌苏喀巴拉皇后位下户口钱粮营缮等事】宁徽寺【天厯时置隶班布尔实皇后位下】长庆寺【泰定时立掌成宗鄂尔多及常岁管办□失房子行幸集赛台人等衣粮之事】武备寺【至元时置掌缮治戎器兼典受给】尚乗寺【至元时置掌御马及羣牧事】利用监【至元时置掌出纳皮货衣物之事】章佩监【武宗至大时置掌御用带服】经正监【掌营盘纳鉢及标拨投下草地有词讼则治之】尚供总管府【掌守防行宫及游猎供需之事】云需总管府【掌守防行宫及行营供办之事】徽政院【世祖至元三十一年太子裕宗薨以詹事院钱粮选法工役悉归太后位下改为徽政院以掌之顺帝元统时依太皇后故事复为皇太后置设立官属三百六十有六人】都总裁【至正三年诏修辽金宋三史以右丞相托克托为都总裁平章特穆尔达宝右丞贺惟一中丞张起严翰林学士欧阳元侍御史吕思诚翰林侍讲学士掲傒斯为总裁官】大禧宗禋院【掌禋享之礼】大抚军院【至元二十七年皇太子总天下军马置大橅军院】大都督分府【至正十八年立】明内阁大学士【太祖洪武时革去中书省仿宋制置殿阁学士以翰林等宫参预机务成祖永乐时始名内阁班在六部之上】都察院左右都御史　左右副都御史左右佥都御史　总督　提督仓场　督饷侍郎
　　督理钱法侍郎【皆隶户部】总督京营戎政【世宗嘉靖时置】巡抚　操江　巡按　巡江　巡视京营　提学　巡仓　巡库巡视光禄　巡青　恤军　监课　清军　刷卷
　　巡盐　巡河　巡闗　巡茶　印马　屯田　捕盗【皆御史差】协理京营戎政【嘉靖时命兵部尚书刘天和辍部务另给闗防专理戎政】翰林院庶吉士【洪武时置掌制诰史册文翰之事无定员】五经博士【皆以先圣先贤后裔为之】行人司司正司副　锦衣衞指挥使【洪武时置职掌缉捕刑狱之事及卤簿仪仗扈从宿衞等职】镇抚司【永乐时置治诏狱】府尹　府丞【应天顺天两府】少詹事　苑马寺正卿　少卿　行太仆寺正卿　少卿布政司【明置承宣布政使司初为行中书省或分中书省六部尚书往往出为参知政事参政入】
　　【为尚书】左右参政　左右参议　按察司副使　佥事盐运同知　五军都督府　留守司　宣慰司　宣抚司　安抚司　挂印将军　总兵　副总兵　参将游击　守备　备倭　把总
　　封爵
　　唐王【正一品】嗣王郡王国公【从一品】开国郡公【正二品】开国县公【从二品】开国县侯【从三品】开国县伯【正四品】开国县子【正五品】开国县男【从五品凡上皇兄弟皇子皆封国为亲王皇太子子为郡王亲王之子承嫡者为嗣王诸子为郡公以恩进者封郡王袭郡王嗣王者封国公案通典封爵内载唐国王郡王国公郡公开国郡公县公开国县侯伯子凡九等今考史所载畧异或系天宝后更定而史不传其年月因并详之】
　　五代多沿唐制其时封王及郡王国公者为多【梁李仁福封朔方王葛从周封陈留郡王高万兴封渤海郡王冯行袭封长乐郡王后唐封张全义为齐王晋桑维翰封魏国公周高行周封齐王】
　　宋王嗣王郡王国公郡公开国公开国郡公开国县公开国侯开国伯开国子开国男十二等【兄弟封国为亲王亲王嫡子为嗣王宗室近亲封郡王或封郡公其开国公侯伯子男皆随食邑二千户以上封公一千户以上封侯七百户以上封伯五百戸以上封子三百戸以上封男】
　　辽封爵无考【案百官志载辽制属国属部官大者拟王封小者准部使而爵之差等不载焉及考皇子表雅斯哈封太平王廸里封冀王隆祐封郑王挞鲁封燕国王布古台封栁城郡王侯古封混同郡王考诸臣列传韩延徽封鲁国公韩徳枢封赵国公赵延夀封魏王室昉封郑国公萧相封兰陵郡王耶律实鲁封韩王都噜封漆水郡王耶律休格封宋国公萨巴封武宁郡王萧阿噜封兰陵县公独侯伯子男鲜见岂是时王公以外即无封爵抑史之失传与】
　　金王郡王国公郡公郡侯郡伯【旧曰县伯承安二年改】县子县男凡八等食邑王万户实封一千户郡王五千户实封五百户国公三千户实封三百户郡公二千户实封二百户郡侯一千户实封一百户郡伯七百户县子五百户县男三百户皆无实封
　　元王郡王国公郡公郡侯郡伯县子县男凡八等【内郡侯有正二品从三品之分郡伯有正四品从四品之分】惟郡王国公时有除拜余则止于封赠用之
　　明公侯伯凡三等【封功臣及外戚皆有流有世功臣则给鐡劵封号四等曰开国辅运推诚曰奉天靖难推诚曰奉天翊运推诚曰奉天翊衞推诚武臣曰宣力武臣文臣曰守正文臣】岁禄以功为差已封而又有功则进爵増禄【案明史职官志封爵只有公侯伯三等较前代封爵为独少惟驸马都尉在伯上考列传载徐达封中山王常遇春封开平王李文忠封岐阳王邓愈封宁河王汤和封东瓯王沐英封黔寜王皆卒后追封者诸王世表凡宗支嫡分藩于外者皆王号考功臣世表又有旴县子王清罗山县子王凤显定逺县子姜润梁县子石明等十二人当涂县男王恺丹阳县男孙炎合肥县男徐明五河县男王理等十人皆从征死事者此系明初追赠所封故洪武后即不防见自建文至崇祯凡功臣外戚以及恩幸所得封者惟金忠以外藩归附封忠勇王而其外皆公侯伯焉故史所载封爵止此三等】
　　三公
　　唐亲王拜三公者不亲事祭祀阙则摄【唐以太尉司徒司空为三公已详杜佑通典】三师自代宗广徳以后始以授宰相勲臣及藩镇【唐以太师太傅太保为三师】
　　五代时不常置
　　宋以太师太傅太保为三师太尉司徒司空为三公辽以裕悦为三公复置南面官以太师太傅太保为三师太尉司徒司空为三公【案辽史百官志载裕悦坐而论议以象公师其叙大裕悦府则云无职掌位在百僚之上辽之尊官犹南面之有三公又载南面朝官三师府有太师太傅太保三公府有太尉司徒司空是裕悦为国制之崇秩而三师三公则既得燕代十六州以后采用唐制而设者也】金以太师太傅太保为三师太尉司徒司空为三公元以太师太傅太保为三公
　　明以太师太傅太保为三公少师少傅少保为三孤
　　宰相
　　唐肃宗至徳以后宰相率领他职【如用兵时则加节度使衔崇儒学则为大学士急财用则为盐鐡转运使又其甚则为延资库使至于国史太清宫之类史所称品类颇多】梁以门下侍郎及中书侍郎同中书门下平章事为宰相
　　后唐晋汉并因其旧后唐复有行台左丞相右丞相周以中书令及中书侍郎同中书门下平章事为宰相宋以三公及同平章事为宰相左右仆射亦为宰相后又改左右仆射为左右丞相亲王枢宻使留守节度使有兼侍中中书令同平章事者皆谓之使相不预政事非宰相也
　　辽有北宰相府左右宰相南宰相府左右宰相南面官有东京中京南京左右宰相左右平章政事
　　金以尚书令左丞相右丞相平章政事为宰相
　　元以中书令左丞相右丞相平章政事为宰相
　　明初有左右相国【洪武元年改为左右丞相】平章政事左右丞参知政事等官属中书省以掌庶政后革中书省置殿阁大学士列六部之上遂为相职
　　三老五更
　　三老五更自唐至宋辽金元明皆无
　　禄秩
　　唐自天寳十四载兵兴后权臣増领诸使月给厚俸比开元制禄数倍【制禄法已详杜佑通典】至徳初以用物不足内外官不给料钱郡府县官给半禄
　　五代时官制不常文臣多兼武职或权领诸使禄亦无定制
　　宋自仁宗嘉祐时始着禄令宰相而下至岳渎庙主簿凡四十一等熙宁已前无所损益元丰一新官制职事官职钱以寄禄官高下分行守试三等大率官以禄令为准而在京官司供给之数皆并为职钱如大夫为郎官既请大夫奉复给郎官职钱视嘉祐时赋禄为优至徽宗崇宁间蔡京秉政吴居厚张康国軰于奉钱职钱外复増供给食料等钱如京仆射奉外又请司空奉其余傔从钱米并支本色余执政皆然视元丰时増倍矣南渡之初兵兴费绌宰执禄奉权损半支给其后内外官有添支料钱职事官有职食厨食钱职纂修者有折食钱在京厘务官有添支钱添支米选人使臣职田不及者有茶汤钱其余禄粟傔人悉还畴昔有宋制禄之法先后凡三变其奉数职田详见后禄秩篇中
　　辽圣宗统和四十六年四月诏罢民输官奉给自内帑金百官奉给正一品钱粟自三百贯石至二百二十贯石有差麴米麦各五十称石至三十五称石有差【春秋衣罗绫绢疋绵两及职田详后禄秩篇下仿此】从一品钱粟二百贯石至一百八十贯石有差麴米麦各三十称石至二十五称石有差正二品钱粟一百五十贯石麴米麦各二十二称石从二品钱粟一百四十贯石至一百二十贯石有差麴米麦各二十称石至十八称石有差正三品钱粟一百贯石至七十贯石有差麴米麦各十六称石至十二称石有差从三品钱粟六十贯石麴米麦各十四称石至十称石有差正四品钱粟五十贯石至四十五贯石有差麴米麦各十二称石至八称石有差从四品钱粟四十八贯石至四十贯石有差麴米麦各十称石至七称石有差【明安无麴米麦】正五品钱粟三十五贯石至三十贯石有差麴米麦各八称石至六称石有差从五品钱粟三十贯石至二十贯石有差麴米麦各六称石至四称石有差【穆昆无麴米麦】正六品钱粟二十五贯石至二十贯石有差或麦五石或麴米麦各三称石从六品钱粟二十二贯石麦五石正七品钱粟二十二贯石至一十八贯石有差或麦四石或麴米麦各二称石从七品钱粟一十八贯石至一十五贯石有差麴米麦各二称石一称石有差正八品钱粟一十五贯石至一十贯石有差或麦三石或麴米麦各一称石或无从八品钱粟一十三贯石或麦三石二石有差或麴米麦各一称石正九品钱粟或同从八品或一十二贯石至一十贯石有差或麴米麦各一称石或麦二石至一石有差从九品钱粟一十二贯石至七贯石有差麦二石一石有差
　　元世祖至元二十二年定百官奉例各品又分差等从一品有六定五定之差正二品有四定二十五两四定一十五两之差从二品分三等四定及三定三十五两三定二十五两正三品分三等三定二十五两三定一十五两及三定从三品分三等三定及二定三十五两二定二十五两正四品分三等二定二十五两二定一十五两及二定从四品分三等二定及一定四十五两一定四十两正五品已下皆二等正五品一定四十两一定三十两从五品一定三十两一定二十两正六品一定二十两一定一十五两从六品一定一十五两一定一十两正七品一定一十两一定五两从七品一定五两及一定正八品一定及四十五两从八品四十五两及四十两正九品四十两及三十五两从九品三十五两其米数畧备后禄秩篇中
　　明正一品月俸米八十七石从一品至正三品递减十三石至三十五石从三品二十六石正四品二十四石从四品二十一石正五品十六石从五品十四石正六品十石从六品八石正七品至从九品递减五斗至五石而止






　　钦定续通典卷二十三
<史部,政书类,通制之属,钦定续通典>
　　钦定四库全书
　　钦定续通典卷二十四
　　职官
　　【臣】等谨案杜佑通典官制要略篇宰相已后禄秩已前有三老五更一条而于此卷三公总叙条前复专设三老五更之目卷中所载事迹略同大约前叙其人后明其礼今考自唐以后此礼不行无可缀辑故于前卷仍存其目而此从删省衍复也三公总叙【四辅二大附】
　　唐肃宗至徳后三师不常置多为藩镇勲臣宰臣优礼之官三公亦不常置五代三公三师不常置多以畀藩镇及赠官宋以太师太傅太保为三师太尉司徒司空为三公为宰相亲王使相加官其特拜者不预政事辽以大裕悦为三公惟有大功徳者始得除授焉其制南面官置三师府有太师太傅太保少师少傅少保三公府有太尉司徒司空金三师有太师太傅太保师范一人仪刑四海三公有太尉司徒司空论道经邦燮理隂阳元三公有太师太傅太保各一人特赐银印以道燮隂阳经邦国示尊崇也太宗即位始建三公至世祖之世其职常缺仅置太保一员至成宗武宗时三公并建无虚位明三公有太师太傅太保三孤有少师少傅少保掌佐天子经邦宏化其职至重无定员无专授建文永乐间罢公孤官仁宗复设宣宗宣徳三年敕太师英国公张辅少师吏部尚书蹇义少傅兵部尚书华葢殿大学士杨士竒少保兼太子少傅户部尚书夏原吉各辍所领侍左右咨访政事公孤之官几于专授自此以后公孤但存虚衔为勲戚文武大臣加官赠官而文臣无生授者惟洪武九年四月増置四辅官告太庙以王本杜祐龚斆为春官杜斆赵民望吴源为夏官兼太子宾客秋冬官缺以本等摄之一月内分司上中下三旬位列公侯都督之次宠任特专后虽改罢其制亦异于前代焉
　　太师
　　太师古官唐昭宗干宁元年以李克用守太师唐制以太师师范一人仪刑四海其职至重终唐之世拜是官者惟克用一人
　　梁太师不常置末帝龙徳时加韦震太师
　　后唐太师不常置庄宗同光初拜张全义太师明宗天成中赠霍彦威太师
　　晋以太师为赠官出帝开运中赠乌震为太师
　　周亦以太师为赠官世宗显徳中赠王进为太师宋以太师为异数赵普以开国元勲拜太师文彦博以累朝耆徳拜太师曽公亮除守司空检校太师神宗元丰三年以曹佾检校太师徽宗大观二年蔡京为太师政和二年九月诏以太师太傅太保古三公之官今为三师古无此称合依三代为三公宣和末蔡京童贯郑绅皆拜太师光宗绍熙初史浩为太师自后韩侂胄史弥逺贾似道皆至太师焉
　　辽大裕悦如南面之有三公太祖以约尼氏裕悦受禅终辽之世以裕悦得重名者三人耶律赫噜乌哲仁先谓之三裕悦南面官太师穆宗应厯三年有太师唐古特
　　金三师府置太师一员可考者共十一人乌雅宗强宗贤宗磐宗干宗弼张浩塔延温屯思忠图克坦克宁图克坦恭赫舍哩执中追赠者六人宗杰宗敏宗雄宗望达春图克坦贞
　　元太师最为尊崇太祖十二年以国王置太师一员自后其职常缺
　　明太师其秩最尊大祖洪武三年授李善长太师宣宗宣徳三年授张辅为太师以后加至太师者朱永张懋张鹤龄徐光祚郭勋朱希忠张居正
　　太傅
　　太傅古官唐太傅不常置至徳以前未有拜是官者文宗太和三年以王智兴为太傅九年以李载义守太傅昭宗光化元年以韩建守太傅
　　五代以太傅为赠官梁太祖赠刘捍为太傅后唐明宗长兴中赠赵光逄为太傅闵帝应顺中赠周知裕为太傅晋高祖天福中赠杨思权为太傅周太祖广顺中赠赵莹为太傅
　　宋初以王旦为太傅任宰相者二十年徽宗宣和末拜太傅者四人王黼燕王侯越王偲郓王楷南渡后拜张俊韩世忠为太傅以武臣之有大勲业而特拜焉以后杨沂中吴璘并为太傅
　　辽大裕悦拟太傅南面朝官则太宗防同元年命冯道守太傅弥文耶律杨六亦为太傅
　　金三师府置太傅一员其可考者二人宗本萧仲恭元初三公之位或置或不置太祖本纪有太傅额特明初拜徐达太傅以其开国元勲而特命焉蓝玉亦领太傅其后世宗嘉靖二年以张居正拜太傅郭勋由太子太傅加太傅
　　太保
　　太保古官唐太保不常置至徳以前未有是官代宗广徳元年以仆固懐恩为太保宪宗元和七年杜佑罢宰相后以太保致仕文宗太和四年以平章事李载义守太保僖宗中和三年以建王震守太保光启三年以宰臣韦昭度为太保
　　梁以太保为赠官末帝贞明中赠马嗣勲太保
　　后唐太保不常置天成中以赵光逄为太保
　　晋太保不常置开运中以刘煦为太保
　　宋制凡除拜必自司徒迁太保元丰八年以曹佾守太保至宣和末除拜者蔡攸肃王枢仪王防绍熙初嗣秀王亦为太保
　　辽大裕悦拟太保南面官太宗防同元年刘煦守太保金三师府太保一员可考者五人宗隽宗翰宗固宗昻李石
　　元三公不常置世祖时只置太保一人
　　明初赠常遇春太保郭勋先加太保朱希忠由太子太傅加太保大同总兵官周尚文亦加太保
　　太宰
　　太宰于殷为六太唐及五代皆无是官至宋徽宗政和中设改左仆射为太宰【钦宗靖康元年诏依元丰旧制仍改为左仆射】辽金元明无之
　　太尉
　　太尉秦官唐制非有大功者不授是官肃宗至徳二载以广平郡王俶为太尉上元二年加李光弼太尉代宗广徳二年加郭子仪太尉大厯八年加田承嗣为太尉徳宗建中二年朱泚为太尉贞元三年以李晟为太尉武宗防昌四年以宰臣李徳裕守太尉
　　梁太尉不常置贞明中加牛存节太尉亦为赠官王景仁曽赠太尉
　　后唐以太尉为赠官明宗赠孔循王师范为太尉晋开运中加冯道为太尉阎寳为检校太尉亦为赠官天福中赠房知温刘审交为太尉
　　宋初制在位久近或已任司空司徒者则拜太尉故太傅王旦司徒吕夷简各任宰相二十年始得以太尉致仕又文彦博以定防功除守太尉大观元年蔡京为太尉至政和二年九月诏以太尉系秦主兵之任非三公之官罢之乃定为武阶之首秩在节度使上秩正一品高宗建炎三年刘光世始以检校太保除太尉自后或以检校三少或以节度使不带检校皆继进太尉则进使相竟为除授之序
　　辽南面朝官有太尉太宗天显元年除授太尉赵思温金三公府置太尉一员秩正一品其可考者五人沃棱梧桐完顔匡裴满达布萨师恭追赠者二人承晖富察鼎夀
　　元初三公三师之职常缺史载太尉之属或置或不置或开府或不开府仁宗延祐五年御史上言比年名爵滥冒太尉等官接迹于朝前奉诏裁罢中外莫不忻悦近闻礼部奉防铸太尉等印二十有九诚恐载在史册贻诮将来请将阀阈贵重勲业昭著者留存一二余并革去制曰可可见仁宗以后较中统至元时多置矣明制三师三孤内无太尉【三公三孤详见前】故生受者既无此职追赠者亦无此衔
　　司徒
　　司徒古官唐司徒不常置代宗广徳二年以李抱玉为司徒大厯十四年以同平章事李正已为司徒徳宗贞元三年以马燧为司徒宪宗元和元年以同平章事杜佑为司徒穆宗长庆四年加横海节度使李光顔守司徒文宗太和元年加天平节度使乌重允守司徒武宗防昌元年以李徳裕为司徒宣宗大中六年以白敏中检校司徒懿宗咸通三年以同平章事杜悰为司徒僖宗中和元年以王怿为司徒
　　梁开平中拜赵光逄为司徒
　　周为赠官显徳中赠卢文纪为司徒
　　宋制授司徒始得迁太保或再加太尉吕夷简为司徒任宰相二十年熙宁六年文彦博除守司徒元丰三年以曹佾守司徒兼中书令富弼亦守司徒録定防功也政和二年九月诏司徒为周六卿之官本非三公宜罢之仍考周制立三孤少师少傅少保亦称三少为次相之任而司徒之职遂阙焉
　　辽南面官有司徒世宗天禄元年见司徒划设
　　金三公府置司徒一员可考者一人张通古追赠者一人永庆
　　元初三公或置或不置或开府或不开府考李孟传言司徒等官自大徳以来封爵繁多宜汰罢从之仁宗时马祖常言司徒古三公之流近岁如沈宗摄汪元昌亦授此职实为非便其时拜司徒者必多矣
　　明制三公三师内无司徒故生授者无此官追赠者亦无此爵
　　司空
　　司空古官唐司空不常置至徳二载以同平章事郭子仪李光弼为司空寳应元年以李辅国为司空广徳元年以李抱玊为司空元和三年以于頔守司空十五年以裴度守司空太和九年以同平章事王涯守司空防昌二年以同平章事李徳为司空大中六年以白敏中守司空咸通六年以福王绾为司空三年以同平章事杜悰守司空僖宗广明元年荣王防守司空干宁二年以孔纬徐彦若为司空
　　梁司空不常置开平中以赵光逄为司空
　　后唐废帝清泰时以冯道为司空亦为赠官长兴中赠郑珏为司空
　　晋天福中以刘煦为司空以冯道守司空
　　周司空不常置广顺中以卢文纪为司空
　　宋初制为三公已任司空则拜太尉熙宁二年富弼除守司空三年曽公亮除守司空以两朝定防功也元丰八年王安石守司空哲宗元祐元年吕公着守司空同平章军国重事徽宗崇宁三年蔡京授司空政和二年九月诏以三师为三公司空为周六卿之官并非三公因裁罢
　　辽南面官有司空圣宗统和三十年有司空邢抱质金三公府有司空一员可考者二人刘筈高桢
　　元初三公不常设李孟传言司空之职冗滥请裁汰诏可其奏仁宗延祐五年监察御史上言近闻礼部铸司空等印此軰无功于国家请革去从之是成宗时此职甚多非国初之制
　　明制三师三公内无司空故无生拜者亦无追赠者
　　大司马
　　大司马古官五代及宋辽金元明并无之【案杜佑通典曰大司马古官也掌武事自隋无之考周官司马掌邦政统六师平邦国白虎通曰司马主兵韦昭辨释名曰司马武也大总武事也大司马掌军汉官序曰司马主兵是古之司马掌国家之兵政有大征伐则主之宋设枢宻院掌军国机务兵防边备戎马之政令出纳宻命以佐邦治辽设北枢宻院掌兵机武铨羣牧之政金元皆设枢宻院掌武备机宻其与古之大司马官名异而职任同明则始建枢宻院继改为大都督府寻添设五府都督掌军旅之事有大征伐则挂将军印以出既事而纳之亦即古之大司马也】
　　总叙三师三公以下官属
　　三师【太师太傅太保五代及宋金元明皆同辽大裕悦即是南面官三师府与宋金元明同明以三师为三公】三公一太【太尉司徒司空五代及宋金元同辽大裕悦即是南面三公府与宋金元同明无】三孤【少师少傅少保称三孤惟明有之】有实授有加衔宋政和二年九月诏以太师太傅太保古三公之官今为三师古无此称合依三代为三公为真相之任宰相佐天子总百官平庶政事无不统故其时太傅王旦司徒吕夷简任宰相二十年富弼除守司空兼侍中平章事曽公亮除守司空大师兼侍中文彦博除守司空兼侍中曹佾检校太师守司徒兼中书令宋承唐制以同平章事为真宰相即以三师三公为之侍中中书令亦相职也其时三师三公为宰臣之晋秩或褒功徳或奬贤劳特除拜加衔耳宰臣自有本职官属也三师三公下不特设官属辽大裕悦无职掌班百寮之上故大裕悦府无官属南面朝官三师府三公府亦无官属金三师三公府无官属元初三公之职常缺至大后史称或置或不置亦无官属明三公三孤皆为宰臣加衔或为赠官不置府无官属












　　钦定续通典卷二十四
　　钦定四库全书
　　钦定续通典卷二十五
　　职官
　　宰相【并官属】
　　唐肃宗至徳后或以藩镇领宰相职员数最多【是时剑南节度使崔图朔方节度使郭子仪河东节度使李光弼并同中书门下平章事宪部侍郎房琯河西行军司马裴冕文部侍郎韦见素蜀郡守崔涣宪部尚书李麟侍御史张镐并同中书门下平章事】是时朝廷新复百度未修故偹位者众然为侍中者惟李光弼中书令惟郭子仪而已至代宗时员数较少而时政最急者率以宰相领其官故元载以中书侍郎领句当转运租庸支度使又兼判元帅行兵司马杜鸿渐以平章事兼庄宅使复持节山南西道剑南东川西川卭南西山等道副元帅王缙以侍中都统河南淮南淮西山东道行营节度使徳宗兴元以后宰臣所领之官更多舛杂其时同平章事卢翰加太微宫使刘从一领集贤殿大学士李勉加太清宫使为中书令者惟李晟然又兼凤翔陇右诸军泾原四镇北庭行营兵马元帅宪宗元和已来宰臣员数渐减然多领盐铁及判度支【皇甫镈窦易直裴度李石李绅卢商崔元式周墀崔从萧邺刘瑑杜悰曹确萧遘张濬韦贻范独孤损皆同平章事兼判度支程异王播王涯李固言李石杨嗣复杜悰马植裴休夏侯孜于琮刘邺韦贻范皆同平章事兼盐鐡转运使】僖宗光啓后宰臣易置不常加司徒司空者极乎冗滥制度尤日紊矣
　　梁以中书门下两侍郎及同中书门下平章事为宰相然是时改枢密院为崇政院命敬翔知院事以备顾问参谋议承上防宣于宰相而行之宰相非时奏请皆因以闻是亦相职也后唐以门下侍郎及中书侍郎同中书门下平章事为宰相又置中门使枢密使典领机密权与宰相等晋以中书侍郎同门下平章事为宰相是时宰相每兼枢密使【桑维翰李崧皆同平章事兼枢密使】间有特拜中书令及侍中者【出帝开运二年以赵为中书令李崧守侍中】汉亦以中书侍郎同中书门下平章事为宰相周亦以中书侍郎同中书门下平章事为宰相亦有拜中书令者【太祖广顺元年拜冯道中书令】五代时日相征讨武臣用事任宰相者多则一二年少或数月废置不常无可载焉
　　宋初宰相不专任置中书禁中是为政事堂与枢密院对掌大政以同平章事为宰相之职无常员有二人则分日知印以丞郎以上至三师为之其上相为昭文舘大学士监修国史其次为集贤院大学士或置三相则昭文馆集贤院二学士并监修国史并除因唐以来三大馆皆宰相兼故仍其制如范质昭文学士王溥监修国史魏仁浦集贤学士此三相例也参知政事掌副宰相毗大政参庶务太祖干徳二年以枢密直学士薛居正兵部侍郎吕余庆并本官参知政事【先是已命赵普为相欲置之副而难其名称以问陶谷曰下宰相一等有何官对曰唐有参知机务参知政事故以命之】不押班不知印不升政事堂殿廷别设砖位敇尾署衔降宰相月奉杂给之半开宝六年始诏居正余庆于都堂与宰相同议政事太宗至道元年诏宰相与参政轮班知印同升政事堂押敇齐衔行则并马自宼准始以后不易神宗时定元丰新制于三省置侍中中书令尚书令以官髙不除人而以尚书令之贰左右仆射为宰相左仆射兼门下侍郎以行侍中之职右仆射兼中书侍郎以行中书令之职废参知政事置门下中书二侍郎尚书左右丞以代之哲宗元祐中以文彦博吕公着平章军国重事序班在宰臣上所以处老臣硕徳特命以宠之也或两日或五日一朝非朝日不至都堂时待老臣礼遇极优司马光疾诏免朝觐许乘肩舆三日一入省徽宗政和中改左右仆射为太宰少宰仍兼两省侍郎靖康中复改为左右仆射髙宗建炎三年吕頥浩请酌三省之制左右仆射并加同中书门下平章事门下中书二侍郎并改为知政事废尚书左右丞从之孝宗乾道八年诏尚书左右仆射可依汉制改为左右丞相详定敇令所言近承诏防改左右仆射为左右丞相令删去侍中中书尚书令以左右丞相充縁旧左右仆射非三省长官故为从一品今左右丞相系充侍中中书尚书令之位即合为正一品从之丞相官以大中大夫以上充参政以中大夫以上充常除二员或一员宁宗嘉泰三年始除三员故事丞相谒告参预不得进拟惟丞相未除则参预轮日当笔多不逾年少才旬月独孝宗淳熙初叶衡罢相龚茂良行相事近三年亦创见也及宁宗开禧元年韩侂胄拜平章讨论典礼乃以平章军国事为名盖省重字则所预者广去同字则所任者专邉事起乃命一日一朝省印亦归其第宰相不复知印其后贾似道窃位专权尊宠日隆位皆在丞相上其与元祐中之文彦博吕公着同例矣至于亲王枢密使留守节度使兼侍郎中书令同平章事者皆谓之使相不预政事不书敇惟宣敇除授者敇尾存其衔而已
　　辽北宰相府有左右宰相掌佐理军国之大政皇族四帐世预其选南宰相府有左右宰相掌佐理军国之大政国舅五帐世预其选太祖天显元年大东丹国置中台省有左大相右大相左次相右次相其属部设有某部左宰相某部右宰相【位在大王下】属国设有某国左相某国右相【位在大王裕悦下】命其酋长与辽人区别而用之恩威兼制此皆北面宰相之制圣宗统和二十一年七月召北府宰相萧塔喇葛宰相汉王贴不及等赐坐论古今至道仿古制也其南面官则于中书省设大丞相左丞相右丞相同中书门下平章事参知政事尚书省有左仆射右仆射其三京宰相府【辽有五京上京为皇都朝官京官皆有之四京随宜制官为制不一西京多邉防官南京中京多财赋官三京谓东京中京南京也】有左相右相左平章事右平章事盖既得燕代后仿唐制也
　　金左丞相右丞相各一员平章政事二员从一品金镀银印镀金三字为宰相左右丞各一员正二品参知政事二员从二品印与郡王及一品官同【金制二品官金镀铜印惟宰相与亲王一品同】为执政官为宰相之贰俱例于尚书省位在尚书令下熈宗时率以宗室王公除拜丞相平章政事或参知政事往往带元帅衔出则统军入则佐政礼遇亦极优焉海陵正隆元年罢平章政事【时平章政事张晖罢遂不置平章政事官至世宗大定元年始复置以移刺充之】世宗即位重任宰臣屡加饬谕【大定元年谕宰臣曰进贤退不肖宰臣之职二年又谕宰臣当参民间利害及时事之可否以时陈奏四年谕宰臣奏事当以治国安民为要五年又谕宰臣尽公举荐六年又谕宰臣当知人才优劣举实才为国用八年又谕宰臣当辅不逮毋阿顺取容十年谕宰臣朕居深宫不知外事卿等当注意】大定二十四年制外任官曾为宰执者凡吏牍上省部依亲王例免书名二十五年以宰臣年老艰于乆立命左右置小榻廊下使少休息章宗明昌元年幸宰臣图克坦克宁第视疾赐银一千五百两绢二千疋诏尚书省曰太傅年髙每趋朝而又赴省恐不易自今旬休外四日一居休庶得调摄常事他相理问惟大事白之可也六年赐宰臣手诏以风俗不淳官令茍且责之承安三年诏有司宰相遇雨可循廊庑出入五年上与宰臣论置相曰图克坦镒朕志先定贾如何皆曰知延安府事孙即康可平章政事张万公亦曰即康及第先一榜上曰至此安问榜次特以贾才可用耳其所以慎择宰臣者如此泰和元年谕刑部官凡上书人言及宰相者不得申省是时平章政事张万公乞致仕已三四次矣优诏不许宣宗兴定三年以天暑诏宰相四日一奏事又诏宰相执政以下不得召部寺官
　　元之相职较前代独多曰中书令曰左右丞相曰平章政事曰左右丞曰参政虽分长贰皆佐天子出令太祖尝以相臣为中书令典领百官会决庶务【元制中书令位在丞相上往往以皇太子兼领】右丞相左丞相各一员统六官率百司居令之次令缺则总省事佐天子理万几国初职名未创太宗始置右丞相一员左丞相一员世祖中统元年置丞相一员二年复置右丞相二员左丞相二员至元二年增至五员七年立尚书省置丞相三员八年罢尚书省乃置丞相二员二十四年复立尚书省其中书省丞相二员如故二十九年以尚书省再罢专任一相武宗至大二年复置尚书省丞相二员中书省丞相二员四年尚书省仍归中书丞相凡二员自后因之不易文宗至顺元年专任右相其一或置或不置【以上丞相】平章政事掌机务贰丞相凡军国重事无不由之世祖中统元年置平章二员二年置平章四员至元七年置尚书省设尚书平章二员八年尚书并入中书平章复设三员二十三年诏清冗职平章汰为二员二十四年复尚书省中书尚书两省平章各二员二十九年罢尚书省增中书平章为五员而一员为商议省事三十年又增平章为六员成宗元贞元年改商议省事为平章军国重事武宗至大二年再立尚书省平章三员中书省平章五员四年罢尚书省归中书平章仍五员文宗至顺元年定置四员自后因之【以上平章政事】右丞左丞副宰相裁成庶务号左右辖世祖中统二年置左右丞各一员三年增为四员至元七年立尚书省中书右丞左丞仍四员八年尚书并入中书左右丞各一员二十三年汰冗职右左丞如故二十四年复立尚书省左右丞各一员而中书省缺员二十八年复罢尚书省三十年设右丞二员而一员为商议省事成宗元贞元年右丞商议省事罢又以昭文大学士与中书省事武宗至大二年复立尚书省右左丞二员中书右左丞五员四年罢尚书右左丞中书右左丞止设四员文宗至顺元年定置右丞一员左丞一员以后不复增损【以上右左丞】参政副宰相以参大政而其职亚于右左丞世祖中统元年始置参政一员二年增为二员至元七年立尚书省参政三员八年尚书省并入中书参政二员二十三年汰冗职参政二员如故二十四年复立尚书省参政二员中书参政二员二十八年罢尚书省参政武宗至大二年复置尚书省参政二员中书参政二员四年并尚书省入中书参政三员文宗至顺元年定参政为二员自后亦不复增损焉【以上参政】至顺帝时法度不常纪纲日紊置宰臣輙更祖制元统三年七月中书省奏请自今不置左丞相十月命巴延独掌台司至元五年十月复加巴延为大丞相六年十月命托克托为右丞相复置左丞相至正七年置议事平章四人十二年二月以贾鲁为添设左丞三月以悟良哈台为添设参知政事七月又以杜秉彛为添设参政八月以哈玛尔为添设右丞十四年九月以吕思诚为添设左丞二十七年八月以枢密知院曼济为添设第三平章以太尉特哩特穆尔为添设左丞相以添设为衔名亦古所未见也
　　明太祖建官之始皆承前制设中书省置左右相国以李善长为右相国徐达为左相国后命百官礼仪俱尚左改右相国为左相国左相国为右相国寻又改为左右丞相置平章政事左右丞参知政事等官以统领众职洪武九年汰平章政事参知政事等官十三年正月革去中书省尽罢其官置四辅官位列公侯都督之次寻即汰罢分其权于六部十五年仿宋置华盖殿武英殿文渊阁东阁诸大学士以礼部尚书邵质为华盖检讨吴伯宗为武英翰林学士宋讷为文渊典籍吴忱为东阁又置文华殿大学士徴耆儒鲍恂余诠张长年等为之以辅导太子秩皆正五品二十八年敇谕羣臣国家罢丞相设府部院寺以分理庶务立法至为详善以后嗣君其毋得议置丞相臣下有奏请设立者论以极刑当是时以翰林春坊详看诸司奏啓兼司平駮大学士特侍左右备顾问而已帝方自操威柄学士鲜所参决惠帝建文中改大学士为学士成祖永乐初年特简觧缙胡广杨荣等参预机务阁臣自此始预务焉至仁宗以杨士竒杨荣皆东宫旧臣擢士竒为礼部侍郎兼华盖殿大学士荣为太常卿兼谨身殿大学士赐士竒荣等绳愆紏谬银印官亦擢至尚书而阁臣之体统益尊职亦甚重遂为真宰相矣宣宗时大学士累加至三公三孤衔名政无大小悉付叅决宣徳三年敇宰臣杨士竒等卿等春秋髙尚典繁剧可辍所务朝夕在朕左右讨论至礼职名俸禄悉如旧用示眷注老臣至意其时大学士竟专授公孤之官矣是时帝亦屡幸内阁凡中外章奏宰相俱用小票墨书贴名疏面以进谓之条防【条防之名始此】世宗嘉靖四十一年新建三殿改奉天曰皇极华盖为中极谨身为建极阁衔因之自此以后大学士朝位班次俱列六部之上遣行人赍敕优诏存问少师兼太子太师吏部尚书华盖殿大学士刘徢并赐羊酒命有司餽官廪八石嵗给舆十名神宗万厯九年特遣行人赍敇优诏存问少师兼太子太师吏部尚书建极殿大学士徐阶并赐银五十两大红纻丝蠎衣一袭防币四表里以表异数是时宰臣虽退居林下而帝眷仍注重若此然旧制红本到阁首辅票拟庄烈帝崇祯中始用分票首辅之权畧分【时御史倪元璐请分票自后本下即令中书分之】故内阁之职同于古相者以其主票拟也
　　宋三省属官【门下省中书省尚书省为三省时三省官皆宰相职理大政者】门下省有通进司掌受三省枢密院六曹寺监百司奏牍文武近臣表疏及章奏房所领章奏具事目进呈而颁布于中外有进奏院掌受诏敕及三省枢密院宣劄六曹寺监百官符牒颁于诸路凡章奏至则具事目上门下省若案牍及申禀文书则分纳诸官司中书省有舍人四人掌行命令为制词其大除拜宰相召舍人面受词头元丰六年诏中书省置防检房令舍人通领元祐元年诏舍人各签诸房文字其命词则轮日分草有检正官掌紏正省务熈宁三年置以京朝官充选人即为习学公事元丰新官制行罢之而其职归于左右司建炎三年中书门下省奏言军兴以来天下多事中书省无属官元丰以前有检正官因置左右司遂不差致朝廷及应报四方文移稽留无检举催促今欲差官二员充中书门下省检正诸房公事诏从之尚书省有左右司郎中左右司员外郎各一人掌受六曹之事而举正文字之稽失分治省事左司治吏戸礼奏钞班簿房右司治兵刑工案钞房号为都司亦曰左右曹元丰六年都司置御史房主行弹劾御史按察失职建炎三年诏减左右司郎官二员置中书门下省检正诸房公事二员次年罢检正诸房公事官左右司郎官仍四员
　　辽北面官北宰相府宰相下有总知军国事知国事等官南宰相府亦有总知军国事知国事等官南面官中书省有堂后官主事守当官尚书省有左右司郎中左右司员外郎
　　金尚书省属有左司郎中员外郎各一员掌本司奏事总察吏戸礼三部受事付事兼带起居注官每月朔朝则先集是日秩满者为簿名曰阙本及行止簿贴黄簿并官制同进呈御览毕则受而藏之每有除拜凡尚书省所不敢拟注者则一阙具二三人以聴制授焉都事二员掌本司受事付事检勾稽失省署文牍兼知省内宿直检校架阁等事右司郎中员外郎各一员掌本司奏事总察兵刑工三部受事付事兼带修注都事二员所掌与左司同只郎君管勾官掌只郎君谨其出入及差遣之事【承安二年以走马郎君拟注泰和时以都事兼正大时改用亲从人】架阁库管勾同管勾掌察左右司大程官追付文牍并提控小都监给受纸笔直省局局长掌都堂之礼及官员参谢之仪副局辰贰其事
　　元中书省有参议中书省事典左右司文牍为六曹之管辖军国重事咸预决焉元统元年始置一员至元三十二年累增至六员成宗大徳元年止置四员遂为定额左司郎中二员员外郎二员都事二员掌吏礼房之科有九一曰南吏二曰北吏三曰贴黄四曰保举五曰礼六曰时政记七曰封赠八曰牌印九曰好事除房之科有五一曰资品二曰常选三曰防院选四曰见阙选五曰伯尔克选户杂房之科有七一曰定俸二曰衣装三曰羊马四曰置计五曰田土六曰太府监七曰会总科粮房之科有六一曰海运二曰儹运三曰邉逺四曰赈济五曰事故六曰运匠银钞之科有二一曰钞法二曰课程应办房之科有二一曰饮膳二曰草料右司郎中二员员外郎二员都事二员掌兵房之科有五一曰邉关二曰站赤三曰铺马四曰屯田五曰牧地刑房之科有六一曰法令二曰弭盗三曰功赏四曰禁治五曰枉勘六曰鬬讼工房之科有六一曰横造军器二曰常课段疋三曰嵗赐四曰营造五曰应办六曰河道初中统元年统置左右司及至元二十五年始分置两司所掌亦各分焉其掾属有监印二人掌监视省印知印四人掌执用省印断事官掌刑政之属员数增损不常客省使四员副使二员掌直省舍人宣使等员选举差遣之事照磨一员掌勘左右司钱谷出纳营缮料例凡数计文牍簿籍之事管勾一员掌出纳四方文移缄縢啓拆之事邮之程期曹属之承受兼主之架阁库管勾二员专掌收藏省府籍帐案牍凡备稽考之文即掌故之任
　　明太祖初承前代之制中书省属亦置左右司郎中员外郎都事检校照磨管勾等官洪武十三年罢中书省其官属亦尽罢革置殿阁大学士分理政务后渐至宰相至景帝景泰中王文始以左都御史进吏部尚书入内阁自后诰敕房皆设中书舎人置文华殿东房中书舍人掌奉防篆冩册宝图书册页内阁诰敇房中书舍人掌书办文官诰敕繙译敇书并外国文书揭帖兵部纪功勘合底簿制敇房中书舍人掌书办制敇诏书诰命册表宝文玉牒讲章碑额题奏揭帖一应机密文书各王府敇符底簿俱无定员嘉靖二十年以他官带原衔分直两房其后中书员缺令吏部以举人考选而部选与试职者又分为两途焉【具中书省篇】
　　门下省
　　唐制门下省已详杜佑通典五代时以门下侍郎为宰相门下省多不备官宋制门下省掌受天下之成事审命令駮正违失受发通进奏状进请宝印凡中书省画黄録黄枢宻院録白画防则留为底及尚书省六部所上有法式事皆奏覆审駮之给事中读侍郎省侍中审进入被防画闻则授之尚书省枢密院即有舛误应举駮者大则论列小则改正凡文书自内降者着之籍章奏至则受而通进俟颁降分送所诸司凡吏部拟六品以下职事官则给事中较其仕厯功状侍郎侍中引騐审察非其人则论奏凡迁改爵秩加叙勲封四选拟注奏钞之事有舛误退送尚书省覆刑部大理寺所断狱审其轻重枉直不当罪则以法駮正之凡官十有一侍中侍郎左散骑常侍各一人给事中四人左谏议大夫起居郎左司谏左正言各一人辽南面官中书省所设官属畧与宋制同多置东上閤门使西上閤门使东头承奉班西头承奉班及知匦院使诰院给事金太宗天会四年有三省之制至海陵正隆元年罢门下省以太师领三省事是初置而旋废故官属多不可考【金史帝纪列传百官志中皆不载】元初无门下省世祖至元七年议立三省侍御史髙鸣奏言政贵得人不贵多官诏从其奏终不复设明亦不设门下省其给事中尚宝司等官无所属
　　侍中【侍郎　给事中　散骑常侍　谏议大夫起居　补阙拾遣　典仪　城门郎　符寳
　　郎　文馆校书郎等】
　　侍中之名秦始有之唐制侍中掌出纳帝命相礼仪凡国家之务与中书令参总而颛判省事下之通上其制有六一曰奏钞以度支国用授六品以下官断流以下罪及除免官用之二曰奏弹三曰露布四曰议五曰表六曰状自露布以上乃审其余覆奏画制可而授尚书省行幸则负宝以从版奏中严外办还宫则请降辂觧严皇帝斋则请就斋室将奠则捧玉币盥则捧匜取盘酌罍水赞洗酌泛齐受虚爵进福酒皆左右其仪飨宗庙进瓒而赞酌郁酒既课赞酌醴齐耤田则捧来四夷朝见则承诏劳问临轩命使册皇后皇太子则承诏降宣命慰问聘名则涖封题发驿遣使则给角符凡官爵废置刑政损益授之史官既书复涖其记注职事官六品以下进拟则审其称否而进退之自天宝初改为左相后及至徳二载复改为侍中时苗晋卿以中书侍郎同中书门下平章事行侍中广徳二年王缙以黄门侍郎同中书门下平章事为侍中以后其职常阙【至徳中以苗晋卿为侍中晋卿练达吏事谨身固位时人比之胡广至代宗即位年已衰暮诸事尤慎密焉又源乾曜进位侍中建言大臣子并求京职俊乂率任外官非平施之道臣三息俱任京师请出二息补外以示自近始诏曰乾曜身率庶僚以让既请外其子又复下迁传不云乎范宣子让其下皆让其令文武官父子昆仲三人在京师者分任于外】宋制门下省侍中掌佐天子议大政审中外出纳之事大祭祀则版奏中严外办导舆辂诏升降之节大朝会则承防宣制告成礼祭祀亦如之册后则奉宝以授司徒宋初以秩髙罕除自建隆至熈宁直拜侍中者仅五人虽有用他官兼领而实不任其事元丰官制行以左仆射兼门下侍郎行侍中职别置侍郎以佐之南渡后置左右丞相罢侍中不置辽门下省有侍中太宗会同元年以赵思忠为侍中金自罢门下省后无侍中元不设门下省亦无侍中明亦无之
　　门下侍郎亦始于秦之黄门侍郎至汉而与门下侍中同理众事唐乾元元年改门下侍郎为黄门侍郎大厯二年复改为门下侍郎设二人掌贰侍中之职大祭祀则从盥则奉巾既帨奠巾奏匏爵赞献元日冬至奉天下祥瑞侍中阙则涖封符劵给传驿五代时门下侍郎多以宰相兼之宋制门下省侍郎掌贰侍中之职省中外出纳之事大祭祀则前导舆辂诏进止大朝贺则授表以奏祥瑞册后则奉节及宝位与知枢密院同知枢密院中书侍郎尚书左右丞为执政官南渡后复置参知政事罢门下侍郎不置辽门下省有侍郎道宗清宁时以杨晢为门下侍郎金自罢门下省后无门下侍郎元不设门下省明亦无之
　　给事中亦始于秦本为加官至后而渐掌献纳及封駮唐制给事中四人掌侍左右分判省事察宏文馆缮写雠校之课凡百司奏抄侍中既审则駮正违失诏敇不便者涂窜而奏还谓之涂归季终奏駮正之目凡大事覆奏小事署而颁之三司详决失中则裁其轻重发驿遣使则与侍郎审其事宜六品以下奏拟则校功状殿最行艺非其人则白侍中而更焉与御史中书舍人聴天下滞而申理之宝应元年以给事中为理匦使【贞元中以袁髙为给事中时帝复用卢杞为饶州刺史命髙草诏书髙执词头揭宰相曰卢杞作相三年矫诈阴贼退斥忠良若史授大郡恐失天下之望宰相不悦命舍人草之诏出髙执之不下乃奏论之元和中李逊为给事中常论时政以为事居之义有犯无隐陈诚啓沃不必择辰今君臣敷奏乃只日是毕嵗臣下罕覩天顔献可替否能几何帝嘉之乃许不择时奏对有郭承嘏为给事中文宗开成元年出为华州刺史给事中卢载封还诏书言承嘏封駮称职宜在闼牧守之才易为推择帝因谓宰相曰承嘏乆在黄扉故优其俸禄暂令亷问近关而谏列拜章惜其称职甚羙事也乃复留为给事】宋制门下省给事中四人分治六房掌读中外出纳及判后省之事若政令有失当除授非其人则论奏而駮正之凡章奏日録目以进考其稽违而紏治之元丰五年五月诏给事中许书画黄不书草着为令辽门下省有给事中统和二年以郭嘏为给事中金给事中为内侍寄禄之官属宣徽院置审官院无所属知院一员同知审官院事一员掌奏駮除授失当事职与给事中同元给事中无所属掌随朝省台院诸司凡奏闻之事悉纪録之如古左右史不主封駮衔则循古之名实起居注之职明给事中无所属吏户礼兵刑工六科各都给事中一人左右给事中一人给事中吏科四人户科八人礼科六人兵科十人刑科八人工科四人六科掌侍从规谏稽察六部百司之事凡制敕宣行大事覆奏小事署而颁之有失封还执奏凡内外所上章疏下分类抄出参署付部駮正其违误吏科凡吏部引选则掌科同至御前请防外官领文凭皆先赴科画字内外官考察自陈后则与各科具奏紏其不职者户科监光禄寺嵗入金谷甲字等十库钱钞杂物与各科兼涖之皆三月而代内外有陈乞田土隐占侵夺者紏之礼科监订礼部仪制凡大臣曽经紏劾削夺有玷士论者记録之以核赠谥之典兵科凡武臣贴黄诰敕本科一人监视其引选画凭之制如吏科刑科每嵗二月下旬上前一年南北罪囚之数嵗终类上一嵗蔽狱之数阅十日一上实在罪囚之数皆凭法司移报而奏御焉工科阅试军器局同御史巡视节慎库与各科稽查宝源局凡日朝六科轮一人立殿左右珥笔记防凡题奏日附科籍五日一送内阁备编纂【洪武中卓敬为给事中时制度未备诸王服乗多僭敬奏论之上曰尔言是朕虑不及此永乐时陈谔为给事中弹劾不避权贵常奏事声洪大听者竦然帝毎见呼为大声秀才】散骑常侍唐制左散骑常侍二人掌规讽过失侍从顾问宋门下省左散骑常侍掌规谏讽谕辽门下省有散骑常侍天祚帝干统中马人望除左防骑常侍又别有常侍官金元明皆不设
　　谏议大夫唐置四人掌谏谕得失侍从赞相徳宗建中二年以谏议大夫一人为知匦使宋门下省有左谏议大夫左司諌左正言掌规谏讽谕元祐八年诏执政亲戚不除谏官辽南面官左谏院有左谏议大夫门下省金设谏院置左谏议大夫右谏议大夫左司谏右司谏无所属元无谏议大夫明洪武十三年设谏院置左右司谏各一人左右正言各二人十五年又置谏议大夫以兵部尚书唐铎为之寻皆罢
　　起居郎唐制二人掌録天子起居法度秉笔随宰相入殿直二螭首后唐亦置起居郎天成二年以赵熈为起居郎宋制门下省起居郎一人掌记天子言动御殿则侍立行幸则从大朝会则立于殿下凡朝廷命令赦宥礼乐法度损益因革赏罚劝惩皆书授著作官【元祐中王岩叟为起居舍人入侍迩英司马康讲洪范至又用三徳帝曰只此三徳为更有徳岩叟退而疏曰陛下既能审而问之必能体而行之三徳者人君之大本臣备职史官敬已书之于册以示万世绍兴中起居郎洪遵奏言臣幸得以记注陪侍经幄伏闻元祐中起居舍人吕陶常乞侯讲读臣僚再留奏事并许侍立以见讲退犹且入侍何由不许奏事乞下经筵所依讲读官例施行于是诏起居郎舍人自今后许依讲读官奏事】辽南面官门下省属有起居舍人知起居注起居郎等官金设记注院无所属修起居注掌记言动明昌元年诏毋令谏官兼或以左右衞将军兼宣宗贞祐三年以左右司首领官兼遂为定制元至元六年始置起居注掌随朝省台院诸司凡奏闻之事悉纪録之至十五年改为给事中遂为定制明起居注翰林院洪武九年置起居注二人秩正七品后即省罢以翰林院史官兼摄之凡国家大政及诏敕王言皆籍而记之以备实録补阙拾遗自唐始置各六人【贞元中韦渠牟为右补阙内供奉同列初轻之帝在延英既对宰相多使中贵召渠牟于官次于是同辈始注目矣元和中王源迁左补阙时典禁军者不循法度源上疏曰台宪者纪纲之地府县者责成之所设有罪犯宜归司存安有北军势重于南衙辇下权轻于仗内乞还法司庶守职分帝可其请开成中以魏謩为左补阙帝谓宰相曰太宗得魏徴采拾阙失弼成圣政今我得魏謩于疑似之间必极匡□虽不敢希及贞观之政庶几处于无过之地命授謩左补阙诏中书善为之词宣宗大中时右补阙陈嘏左拾遗王谱等上书谏遣中使往罗浮山迎轩辕先生诏答云阅视来章深纳诚意】宋太宗端拱中改左右补阙为左右司諌左右拾遗为左右正言所掌与谏议大夫同孝宗淳熈十五年兵部侍郎林栗奏言谏诤之官尚有阙员居其位者往往分行御史之职至于箴规阙失寂无闻焉愿依唐制置拾遗补阙左右各一员专掌谏诤不许紏弹从之以许深父薛象先充其职班在监察御史上寻复省罢辽南面官门下省有左补阙左拾遗二员【右补阙右拾遗属中书省】金谏院有左右拾遗左右补阙皆无所属元至元六年置左右补阙至十五年改为左右侍仪奉御兼修起居注明建文中罢六科左右给事中增设拾遗补阙至永乐中仍置左右给事中革去拾遗补阙
　　典仪亦起于唐设二人其职领赞唱之节及殿廷版位之次门下省宋制东西閤门不门下省东上閤门使西上閤门使各三人副使各二人宣赞舍人十人只十有二人掌朝会宴幸供奉赞相礼仪之事使及副使承防禀命舍人传宣赞谒只分佐舍人凡文武官自宰臣宗室自亲王外国使臣以下朝见谢辞皆掌之视其品秩以为引班叙班之次赞其拜舞之节而紏其违失若庆礼奉表则东上閤门掌之慰礼进名则西上閤门掌之职与典仪同辽亦有东上閤门使副使供奉官西上閤门使副使供奉官皆门下省金东上閤门使二员副使二员佥事一员掌佥判閤门事西上閤门使二员副使二员佥事一员掌赞导殿庭礼仪閤门只二十五人通事舍人二员掌通班赞唱承奏劳问之事宣徽院元侍仪司掌凡朝会即位册后建储奉上尊号及外国朝觐之礼有左右侍仪通事舍人引进使等官礼部明司仪署丞司賔署丞鸣赞序班等官掌赞百官行礼及序班次皆鸿胪寺
　　城门郎掌宫殿城门之管钥即古之衞尉至隋为城门郎唐因之唐制城门郎四人掌京城皇城官殿诸门开阖之节奉管钥而出纳之开则先外后内阖则先内后外啓闭有时不以时则诣阖覆奏宋制置皇城司干当官七人无所属以武功大夫以上及内侍都知押班充掌宫城出入之禁令凡周庐宿衞之事宫门啓闭之节皆焉每门给铜符二铁牌一左符留门右符请钥铁牌则请钥者自随以时参騐而啓闭之总亲从亲事官名籍辨其宿衞之地以均其畨直人物伪冐不应法则讥察以闻辽制北面御帐官有左右防卫司宿衞司掌禁衞宿直太祖时未有城郭宫室之固而宿衞綦严御帐之官职与城门郎等金亦无城门郎置左右宿直将军掌总领亲军凡宫城诸门衞禁并行从宿衞之事始置八员大定二十九年置十员后又增至十一员殿前都防检司明初亦设城门郎洪武十八年革以门禁鎻钥铜牌命中军都督府掌之
　　符宝郎即周之典瑞掌节及符玺厯代沿革不一至唐为符宝郎唐制符宝郎四人掌天子八宝及国之符节有事则请于内既事则奉而藏之大朝会则奉宝进于御座行幸则奉以从焉大事出符则藏其左而班其右以合中外之契兼以敇书小事则降函封使合而行之凡命将遣使皆请旌节旌以颛赏节以颛杀宋制符宝郎亦属门下省掌外庭符宝之事禁中别有内符宝郎徽宗大观初八宝成诏依唐六典增置辽门下省有符宝司兴宗重熈初以耶律玦为符宝郎金符印图书皆掌于礼部不专设官元中统元年始置符宝郎二员掌宝玺金银符牌至大徳十一年陞为典瑞院置院使四员同知二员签院二员同签院二员院判二员经厯二员都事二员明初设符玺郎后改尚宝司卿一人少卿一人司丞三人掌宝玺符牌印章而辨其所用寳二十有四旧寳十有七【嘉靖十八年增制者七】凡寳之用必奏请而待发每大朝会本司官二员以寳导驾俟陞座各置寳于案立待殿中礼毕捧寳分行至中极殿置案而出驾出幸则奉以从焉嵗终移钦天监择日和香物入水洗寳于皇极门籍奏一嵗用寳之数凡请寳用寳捧寳随寳洗寳缴宝皆与内宫尚寳监俱凡金牌之号五以给勲戚侍衞之扈从及班直者半字铜符之号四以给巡城寺衞官廵者左半守者右半合契而防察焉令牌之号六以给金吾诸衞及五城之警夜者铜牌之号一以稽守卒牙牌之号五以察朝参祭牌之号三以给陪祀供事执事官役双鱼铜牌之号二以肃直衞锦衣校尉之正直者以餙光禄胥役之供事者符騐之号五凡亲王之藩及文武出镇抚行人通使命者则给之御史出廵察则给印事竣咸騐而纳之稽出入之令而辨其数职迩而任重也
　　文馆唐髙祖武徳初始置后改为昭文馆置详正学士讲经博士校书等官掌校理图籍穆宗长庆二年罢详正学士讲经博士等官专以五品以上曰学士六品以上曰直学士未登朝为直馆宋制以秘书郎掌昭文馆图籍以甲乙丙丁为部各分其类校书郎四人正字二人掌校讐书籍判正讹谬秘书监辽南面官昭文馆置直学士无所属金文院无所属置知院同知校理掌校译经史元文宗天厯二年置艺文监专以国语敷译儒书及儒书之合校讐者俾兼治之太监二员掌检校书籍事少监二员同检校书籍事监丞二员参检校书籍事又置监书博士二员品定书画择朝臣之博识者为之艺林库提防一员大使一员副使一员掌藏贮书籍明洪武三年置文馆以明铉为学士又命刘基危素王本中睢稼皆兼文馆学士未几罢宣宗宣徳间复建文阁于思善门右以翰林学士杨掌阁印寻并入文渊阁
　　中书省
　　中书省之名起于魏晋厯朝官属沿革不一唐初改为西台及凤阁又改为紫防令继仍复为中书省至宋沿唐之旧置中书省掌进拟庶务宣奉命令行台谏章疏羣臣奏请兴创改革及内外无法式事应取防事凡除省台寺监长贰以下及侍从职事官外任监司节镇知州军通判武臣遥郡横行以上除授皆掌之凡命令之礼有七曰册书曰制书曰诰命曰诏书曰敇书曰御札曰敕牓皆承制画防以授门下省令宣之侍郎奉之舍人行之留其所得防为底大事禀奏得防者为画黄小事拟进得防者为録黄凡事干因革损益而非法式所裁者论定而上之诸司传宣特防承报审覆然后行下设官十有一令侍郎右散骑常侍各一人舍人四人右谏议大夫起居舍人右司谏右正言各一人辽太祖始置政事省建设官属重熙十三年改为中书省置中书令大丞相左右丞相知中书省事中书侍郎同中书门下平章事参知政事堂后官主事守当官令史中书舍人右谏议大夫补阙拾遗等官金太宗天会四年诏循宋辽之旧建三省之制未几至海陵正隆元年即罢中书省止置尚书省元中书省有中书令一员左右丞相各一员居令之次平章政事四员贰于丞相以理政务左右丞各一员参政二员皆副丞相者其属有参议左右司郎中等官又置行中书省掌国庶务统郡县镇邉鄙与都省为表里国初有征伐之后分任军民之事皆称行省未有定制中统至元间始分立行中书省因事设官不必备皆以省官出领其事其丞相皆以宰执行某处省事繋衔其后嫌于外重改为某处行中书省凡钱粮兵甲屯种漕运军国重事无不领之每省丞相一员平章二员右丞一员左丞一员参知政事二员所属有郎中员外郎都事等官其丞相或置或不置尤慎于择人至正十一年置中书分省于济宁十二年置中书分省于彰徳率以中书省官出掌之明洪武元年承前代制设中书省置左右丞相平章政事左右丞参知政事以统领众职其属官有左右司郎中员外郎都事检校照磨管勾参议府参议参军断事官断事经厯知事等官十三年罢中书省尽革其官属继以翰林春坊等官参预机务遂名内阁赞理政务宣徳意同于古之中书省焉
　　中书令【侍郎　舍人　通事舍人　集贤学士史官　主书】
　　中书令汉武帝初置出纳帝命掌尚书奏事盖周官内史之任唐天寳中改为右相至徳初复为中书令掌佐天子执大政而总判省事凡王言之制有七曰册书立皇后皇太子封诸王临轩册命则用之二曰制书大赏罚赦宥虑囚大除授则用之三曰慰劳制书褒勉赞劳则用之四曰发敕废置州县增减官吏发兵除免官爵授六品以上官则用之五曰敇防百官奏请施行则用之六曰论事敕书戒约臣下则用之七曰敕牒随事承制不易于旧则用之皆宣署申覆然后行焉大祭祀则相礼亲征纂严则戒饬百官临轩册命则读册若命于朝则宣授而已册太子则授玺绶凡制诏文章献纳以授记事之官至徳以后其职常阙【至徳以后郭子仪进拜中书令厯二十四考以身繋天下安危又裴度拜中书令上已曲江宴集唯度不赴帝因赐以诗后徙东都留守仍加中书令衔自后授是职者唯崔圎李晟浑瑊而已】五代时中书令之职常阙非有大功勲者不授后唐以安重诲王晏球为中书令晋以桑维翰赵莹拜中书令汉隐帝干祐时以赵在礼为中书令周以冯道为中书令皆宰臣之崇秩也宋制中书令掌佐天子议大政授所行命令而宣之祀大神只则升坛享宗庙则升阼阶而相其礼临轩册命则读册建储则升殿宣制持册及玺绶以授太子大朝会则诣御坐前奏方镇表及祥瑞未尝真拜以他官兼领者不预政事然止曹佾一人余皆赠官元丰后以右仆射兼中书侍郎行令之职别置侍郎以佐之南渡以后置左右丞相省令不置辽太祖时以韩延徽为政事令【中书省初名政事省详见前】天显初以韩知古为中书令金自正隆元年罢中书省后无中书令之官元以中书令为极尊重之官银印典领百官会决庶务太宗以相臣为之【时耶律楚材为中书令事无钜细皆令先白之】世祖以皇太子兼之至元十年立皇太子行中书令成宗大徳十一年以皇太子领中书令仁宗延祐三年复以皇太子领中书令置属监印二人明自洪武十三年罢中书省后设内阁大学士掌献可替否票拟批答以平允庶政凡遇大典礼大政治九卿科道官会议已定则按典制相机宜裁量其可否斟酌入告颁诏则捧授礼部会敇则稽其由状亦中书令之职也中书侍郎起于魏沿及唐制设二人掌贰令之职朝廷大政参议焉临轩册命为使则持册书授之四夷来朝则受其表疏而奏之献贽币则受以付有司开元中为紫防侍郎大厯五年乃复为中书侍郎率以宰臣兼之【元和中裴度为中书侍郎先是宰臣归私第百官不敢及门度以方讨不庭宰臣宜日接多士冀有所闻因奏请私家通賔客帝方属意许之】五代时拜中书侍郎者即为宰相宋制中书侍郎掌贰令之职参议大政授所宣诏防而奉之凡大朝会则押表及祥瑞案临轩册命则押册引案以所奏文及册书授令外藩来朝则奏其表疏以贽币付有司南渡后复置参知政事省中书侍郎不置辽南面官中书省有中书侍郎道宗夀隆初以韩资让为中书侍郎金罢中书省后无中书侍郎元中书省有左右丞相平章政事左右丞参政等官其职皆贰于令佐令理庶政凡军国大事皆预参决即宋之中书侍郎也明无此官
　　中书舍人晋官厯代皆有此职唐制中书舍人六人掌侍进奏参议表章凡诏防制敕玺书册命皆起草进画既下则署行其禁有四一曰漏泄二曰稽缓三曰违失四曰忌误制敇既行有误则奏改之大朝会诸方起居则受其表状大防祥瑞百寮表贺亦如之册命大臣则使持节读册命将帅有功及大賔客则劳问与给事中及御史三司鞫滞百司奏议考课皆预裁焉以乆次者一人为阁老判本省杂事又一人知制诰専进画给食于政事堂其余分署制敕以六人分押尚书六曹佐宰相判案同署乃奏唯枢密迁授不预至徳初以他官知中书舍人事兵兴急于权便政去台阁决遣皆由宰相自是舍人不复押六曹之奏寳应元年以中书舍人为理匦使会昌末李徳裕建议台阁常务州县奏请复以舍人平处可否大中时皆选尚书郎为之【长庆时韦处厚为中书舍人时帝不亲政务处厚以既居纳诲之地宜有以启道性灵乃诠择经义雅言以类相从为二十卷谓之六经法言献之又郗髙卿为中书舍人处事不回为宰相元载所忌鱼朝恩署牙将李琮为两街功徳使琮暴横于银台门毁辱京兆尹崔昭髙卿立诣元载抗论请速论奏载不从髙卿遂以疾辞居东洛清名髙节称于天下敬宗初登极拜路随为中书舍人有以金帛谢除制者必叱而却之曰吾以公事接私财耶终无所纳会昌中封敖以学士拜中书舍人敖搆思敏速语近而理胜不务竒澁尝草赐阵伤将诏称防因赐宫锦】后唐置中书舍人长兴中以陈义为中书舍人公主于太原晋天福五年诏依唐六典例置中书舍人掌侍奉进奏参议表章凡诏防制敇玺书命皆按故事起草进画既下则署而行之并诏翰林学士院公事宜并归中书舍人周亦置中书舎人或兼知贡举【时王延为中书舍人权知贡举有崔颀者协之子也来应进士延将入贡院旧相卢文纪素与协不睦谓延曰舍人以谨厚闻于时当求实才以副公望慎毋以名下取士也延过而嗤曰卢公之言为崔颀也纵与其父不悦何至此耶卒以颀登甲科其仁而徇公如此】宋制中书省舍人四人【旧六人】掌行命令为制词分治六房随房当制事有失当及除授非其人则论奏封还词头【时制拜中书舍人者诏试之再授元祐七年以起居郎杨景畧左司郎中钱勰并为中书舍人免试二人奉使髙丽方还在道并擢之又除起居舍人苏轼直龙图阁刘攽为中书舍人并免试时曾肇为中书舍人门下侍郎韩维面奏范百禄所为不正黜维知邓州肇不草制两上章论之又洪适除中书舍人内直如故方羽檄交驰书诏填委或夜召或细札咨访适独当内外制时时奉诏言事多契帝心始有大用之意又王岩叟除中书舍人滕元发自太原易许昌岩叟封还词头言今以走马承受一言便易词头此风寖长非委任安邉之福命遂寝又林大中迁中书舍人风裁如台中时韩胄来见大中接之无他语使人通问因愿纳交又笑却之彭年抗论胄甚切冇防年除职与郡大中在西掖与楼钥连名上疏又同缴奏】初太祖建隆时为所迁官实不任职复置知制诰及直舍人院主行词命与学士对掌内外制凡有除拜中书吏赴院纳词头其大除拜亦有宰相召舍人面授词头者若大诰命中书并敇进入从中而下余则发敇官受而出之元丰六年诏中书省置防检房令舍人通领元祐元年诏舍人各签诸房文字其命词则轮日分草九月诏暂时阙官依门下尚书省例送本省官兼权绍圣四年蹇序辰请自今命词以元行遣文书同检送两制舍人从之建炎后同他官兼摄者则称权舍人资浅者为直舍人院辽南面官中书省有中书舍人院道宗咸雍三年以马为中书舍人金罢中书省后无中书舍人其时一应制诰词命皆以翰林学士承防及待制为之元中书省无中书舍人明中书舍人属内阁掌制诰诏令及一切机密文书凡大朝会则侍班东宫令节朝贺则导驾侍班于文华殿封宗室则充副使大祀南郊则随驾而供事员无正贰印用年深者掌之洪武七年初设直省舍人十人秩从八品中书省九年为中书舍人改正七品寻又改从七品十年与给事中皆承敇监建文中革中书舍人改为侍书入文翰馆翰林院永乐时复旧制寻设中书科署于午门外定设中书舍人二十人【其恩廕带俸者不在额内】宣徳间内阁置诰敕制敕两房皆设中书舍人嘉靖二十年选各部主事大理寺评事带原衔直诰敕制敇两房四十四年两房员缺命吏部考选举人为中书舍人初永乐时命内阁学士典机务诏册制诰皆属之而誊付缮正皆中书舍人入办事竣辄出宣徳初始选能书者处于阁之小西房谓之西制敕房而诸学士掌诰敕者居阁东具稿付中书缮进谓之东诰敕房及英宗正统后学士不能视诰敕内阁悉委于中书序班译字等官于是内阁又有东诰敕房其直文华武英两殿供御笔札者初为内官职继以中书分直后亦专举能书者舍人有两途由进士部选者得迁科道部属其直两殿两房舍人不必由部选自甲科监生生儒布衣能书者俱可为之不由科甲者初授序班及试中书舍人不得迁科道部属后虽加衔九列仍带衔办事【洪武中以宋璲为中书舍人濂次子也工书法真行草篆俱入能品时人称为威凤翀霄祥云捧日又宣嗣宗为中书舍人时宣宗幸内阁以银钱撒地令诸从官竞取嗣宗俟诸臣取毕徐拾一文英宗天顺中卢儒博学能文以荐举授中书舍人尝在翰林院奉命撰雪赋甚急儒援笔立就一时惊叹】
　　通事舍人之名起于后魏唐时掌通奏引纳辞见承防宣劳设十六人皆以善辞令者为之四方馆而文属中书省至宋置客省引进使副使各二员掌国信使见辞宴赐及四方进奉外藩朝觐贡献之仪受其币而賔礼之还则颁诏书授以赐予宰臣以下节物则视其品秩以为等使阙则引进四方馆閤门使副互权此即通事舍人之职大观元年诏客省四方馆不台察钦宗靖康元年诏客省引进司四方馆西为殿庭应奉同中书省辽南面官通事舍人院有通事舍人统和七年以李琬为通事舍人属门下省不中书省金有閤门通事舍人二员掌通班赞唱承奏劳问之事宣徽院元世宗至元十二年置通事舍人十四员凡大典礼皆掌之三十年减通事舍人七员为侍仪舍人英宗至治元年增置通事舍人六员侍仪舍人四员礼部明设提督四译馆掌外国来朝贡者通译其语言文字以国子监生及官民子弟委官教肄充译字生通事初隶翰林院孝宗宏治七年始增设太常寺卿少卿各一员为提督遂改隶太常寺嘉靖中裁卿止少卿一人
　　集贤殿书院置于唐开元中及至徳二年置大学士贞元元年置编録官四年罢大学士八年罢校理置校书四人正字二人元和二年复罢校书正字四年集贤御书院学士直学士皆用五品如开元故事以学士一人年髙者判院事非登朝官者为校理余皆罢宋为集贤院以宰相一人充大学士以给谏卿监以上充学士以朝官充修撰以京官以上充直院校理皆无常员掌古今经籍圗书国史实録天文厯数之事职事与昭文馆同政和五年诏秘书省殿以右文为名改集贤殿修撰为右文殿修属秘书省辽无集贤殿置宣政殿观书殿昭文馆崇文馆干文阁有大学士直学士学士等官金贞祐五年置集贤院设知院哀宗正大元年以吏部郎中马璘为知集贤院官又有同知集贤院司仪官谘议官皆无常员元集贤院掌提调学校征求隠逸召集贤良凡国子监元门道教阴阳祭祀占卜祭遁之事悉隶焉至元二十二年置大学士三员学士一员直学士二员典簿一员大徳十一年置院使六员武宗至大四年罢之后定制置大学士五员学士二员侍读侍讲学士各二员直学士三员官属有经厯都事待制修撰管勾承发架阁库等官中统初与翰林国史同一官署及至元二十二年始特置院时许衡以集贤馆大学士兼国子祭酒教国子与防古大姓四集赛人员大学士品秩特重焉【至元中程钜夫为集贤直学士奉诏求贤于江南钜夫荐赵孟頫等二十余人皆擢置台宪及文学之职还朝拜集贤学士又李泂为承制学士既为帝所知遇乃著书曰辅治篇以进帝嘉纳之时诏修经世大典泂方卧疾即强起曰此大制作也吾岂可以不预力疾同修书成进奏谒告以归至正中汪泽民预修辽金宋三史书成迁集贤直学士未两月即移出告老大学士和尚曰集贤翰林实养老尊贤之地先生何为遽去愿少留以副上意泽民谓以布衣叨荣三品志愿足矣遂致仕归】明太祖吴元年五月初置礼贤馆寻即罢革设翰林院
　　史官古官唐属中书省元和六年宰相裴垍建议登朝官领史职者为修撰以官髙一人判馆事未登朝官皆为直馆大中八年废史馆直馆二员增修撰四人分掌四季至宋设国史实録院置提举国史监修国史提举实録院修国史同修国史史馆修撰同修撰实録院修撰同修撰直史馆编修官检讨官校勘检阅校正编校官等员绍兴三年诏置国史院修神宗哲宗实録以从官充修撰以左仆射吕頥浩提举国史右仆射朱胜非监修国史四年置直史馆及检讨校勘各一员五年置修撰官三员校勘官无定员是时国史实録皆寓史馆未有置此废彼之分九年修徽宗实録诏以实録院为名仍以宰臣提举以从官充修撰同修撰余官充检讨无定员明年以未修正史诏罢史馆官吏并归实録院二十八年实録书成诏修三朝正史复置国史院以宰臣监修侍从官兼同修余官充编修明年诏国史院以宰臣提举置修国史同修国史共二员编修官二员又置都大提举诸司官承受官诸司官各一员以内侍省官充孝宗隆兴元年以编修圣政所并归国史院命起居郎胡铨同修国史二年政钱习礼权监修国史乾道元年参政虞允文权提举国史皆前所未有二年诏置实録院修钦宗实録其修撰检讨官以史院官兼领四年诏修钦宗正史以右仆射蒋芾提举四朝国史增置编修三员淳熈三年特命李焘以秘书监权同修国史权实録院同修撰四年专置史院十五年四朝国史成诏罢史院复开实録院修髙宗实録置修撰四员检讨官六员为额宁宗嘉泰元年开实録院修光宗实録二年复开国史院自是国史与实録院并置其外又设编修敇令置提举同提举详定删定等官掌裒集诏防纂类成书率以宰相及侍从等官兼之辽南面官置国史院有监修国史史馆学士史馆修撰修国史等官重熙中耶律谷欲奉诏与林牙耶律庶成萧韩家奴编纂辽国上世事迹及诸帝实録金设国史院初以谏官兼其职明昌元年始诏谏官不得兼修国史置监修国史官掌监修国史事修国史官掌修国史判院事同修国史二员编修官八员检阅官十员外置修辽史刋修官一员编修官三员元制翰林兼国史院中统时未立官署至元元年始置至元统时以右丞相参知政事等官充之至正三年诏修宋辽金三史以右丞相托克托为都总裁四年以阿鲁图代托克托为右丞相兼总裁明以翰林院修撰编修检讨为史官掌修国史凡天文地理宗潢礼乐兵刑诸大政及诏敕书檄批答王言皆籍而记之以备实録国家有纂修著作之书则分掌考辑撰述之事凡记注起居编纂六曹章奏誊黄册封等咸充之洪武十八年改为文史馆后又复为翰院
　　主书晋官隋加令史唐除之至宋制中书省有録事主事令史书令史守当官共四十三人辽中书省置令史道宗咸雍三年耶律俨为中书省令史金元明皆无是官



　　钦定续通典卷二十五
<史部,政书类,通制之属,钦定续通典>
　　钦定四库全书
　　钦定续通典卷二十六
　　职官
　　尚书上
　　尚书省【并总论尚书】
　　尚书省事无不总所以领纪纲熈庶绩百寮所统属王命所出纳也唐制尚书省典领百官管属吏户礼兵刑工六部尚书庶务皆防决焉凡上之逮下其制有六一曰制二曰勅三曰册天子用之四曰令皇太子用之五曰教亲王公主用之六曰符省下于州州下于县县下于乡下之达上其制有六一曰表二曰状三曰牋四曰啓五曰辞六曰牒诸司相质其制有三一曰闗二曰刺三曰移凡授内外百官之事皆印其发日为程一曰受二曰报诸州计奏达京师以事大小多少为之节凡符移闗牒必遣于都省乃下天下大事不决者皆上尚书省凡制勅计奏之数省符宣告之节以嵗终为断尚书令一人左右仆射左右丞各一人肃宗至徳以后其职常阙左右郎中员外郎各一人都事六人主事六人至宋而列于门下中书两省之后有法式事上门下省审覆其权较前代已轻矣宋制尚书省掌施行制命举省内纲纪程式受付六曹文书聴内外辞防奏御史失职攷百官庶府之治否以诏废置赏罚曰吏部曰戸部曰礼部曰兵部曰工部曰刑部皆焉凡天下之务六曹所不能与夺者总决之应取裁者随所送中书省枢宻院事有成法则六曹准式具钞令仆射丞检察签书送门下省画闻审察吏部文武官注拟及封爵承袭赐勲定赏之事朝廷有疑事则集百官议其可否凡更改申明勅令格式一司条法则议定以奏覆太常考功諡议亦如之季终具赏罚劝惩事付进奏院颁行于天下大祭祀则警戒执事官设官九令左右仆射左右丞左右司郎中员外郎各一人神宗元丰四年诏尚书都省及六曹各轮郎官一员宿直五年诏得防行下并用劄子哲宗绍圣元年诏在京官司所受传宣内降随事申尚书省或枢宻院覆奏二月诏尚书省弹奏六察御史纠不当者理宗寳祐元年罢尚书省以呈白房代之辽南面官尚书省有尚书令左右仆射左右丞左右司郎中员外郎等官金尚书省总领六部尚书为端揆首席自正隆元年罢中书门下两省政务专归尚书省职隆权重几同于古之尚书省矣设官十五尚书令一员左右丞相二员平章政事二员叅知政事二员左右司郎中二员左右司员外郎二员都事四员其官属有尚书省祗候郎君架阁库管勾同管勾堂食公使酒库使副使直省局局长副局长管勾尚书省乐工等官又设行台尚书省凡官品皆下中台一等始自太宗天防元年封刘豫为蜀王置行台尚书省于汴以后大名路抚州北京婆速路上京益都陜西河北东平平阳邳州京兆卫州巩昌閺乡京东路陜州京东山东路邓州徐州陈州皆置行省焉因事设官官不必备元尚书省罢而复置置而旋罢自世祖至元七年罢制国用使遂立尚书省以阿合马麦术丁等为之旧制铨选各官吏部按资品呈尚书省由尚书省咨中书省然后闻奏是时不由部拟不闗白中书以尚书省奏定条画颁天下寻并入中书省二十四年仍立尚书省以僧格特穆尔为平章等官诏天下除行省与中书议行余并聴尚书省从便以闻向宣勅尚由中书至是并归尚书省其权至重二十八年罢之成宗大徳十一年诏复立尚书省分理财用仍令自举官属政务皆从宜处置并勅尚书省事务繁重诸司有才识明达者并从尚书省选任枢宻院御史台及诸有司毋辄奏用是时中书省与枢宻院皆无权职焉仁宗即位即罢之明不置尚书省设四部属中书省分掌钱谷礼仪刑名营造之事太祖洪武元年始置六部设尚书侍郎郎中员外郎主事仍中书省是时政事皆由中书省出尚书待申覆于中书省十三年革中书省尽分其政于六部而尚书之权始重孝武两朝机务悉掌于内阁尚书渐轻至世宗以后部臣竟聴命于内阁矣自成祖永乐元年以北平为北京置北京行部尚书二人侍郎四人其属置六曹清吏司后又分置六部各称行在某部十八年定都北京罢行部及六曹以六部官属移之北不称行在其留南京者加南京字仁宗洪熈元年复置各部官属于南京去南京字而以在北京加行在字仍置行部宣宗宣徳三年复罢行部英宗正统六年于北京去行在字于南京仍加南京字遂为定制南京部臣政权不属职事髙简为人臣养望之地非古之行尚书省也
　　録尚书
　　録尚书自隋已无宋辽金元明皆无之
　　尚书令
　　唐自太宗为秦王时曽任尚书令髙宗龙朔后即废此职至代宗广徳二年以郭子仪勲业隆髙进拜尚书令恳辞不听诏趣诣省视事并勅射生五百骑执防宠卫子仪确让奏言太宗尝践此官故累圣旷不置员皇太子为雍王定闗东乃得授讵可猥私老臣隳大典且用兵以来僭赏者多至身兼数官冒进无耻今作法审官之时从老臣始帝不获已许之具以所让付史官自是之后终无拜此官者宋制尚书令掌佐天子议大政奉所出命令而行之其属有六曹凡庶务皆防而决之凡官府之纪纲程式无不总焉大事三省统议则同执政官合班小事尚书省独议则同仆射丞分班论奏若事由中书门下而有失当应奏者亦如之与三师三公侍中中书令俱以册拜自建隆以来不除惟亲王元佐元俨以使相兼领不与政事徽宗政和二年诏尚书令太宗皇帝曽任今宰相之官已多不须置然是时説者谓为令者唐太宗宋太宗未尝任此系时相蔡京不学之过宣和七年诏复置令亦虚设其名无有置者南渡后并省不置辽尚书省有尚书令景宗保宁中以萧思温为尚书令金尚书令为最尊之官总领纪纲仪刑端揆统属六部尚书金印駞纽世宗大定九年除拜李石为尚书令诏曰太后兄弟惟卿一人故命领尚书事军国大事涉于利害议其可否细务不烦卿也是时尚书令不轻授张浩以旧官完顔守道以功徒单克宁以顾命他罕有授者元尚书省置罢不常其置省时设丞相二人平章二人参政二人武宗至大二年立尚书省诏太子兼尚书令饬百官有司振纪纲重名器夙夜以赴事功至四年即罢不设尚书省无尚书令
　　仆射【左右丞　左右司郎中　员外郎附】
　　左右仆射唐制各一人掌统理六官为令之贰令阙则总省事劾御史纠不当者徳宗兴元以后率以左右仆射为宰相【贞元三年以左仆射张延赏同中书门下平章事九年以右仆射贾躭同中书门下平章事文宗太和元年以左仆射王播同中书门下平章事开成四年以右仆射李徳裕同中书门下平章事武宗会昌二年以右仆射李绅同中书门下平章事懿宗咸通二年以左仆射杜悰同中书门下平章事昭宗天复三年以右仆射裴枢同中书门下平章事】宋制左右仆射掌佐天子议大政贰令之职与三省长官皆为宰相之任大祭祀则掌百官之警戒视涤濯告洁赞玉币爵坫之事自官制行不置侍中中书令以左仆射兼门下侍郎右仆射兼中书侍郎行侍中中书令职事【哲宗元祐中范纯仁为右仆射务以博大开上意忠厚革士风又司马光为左仆射既而诏免朝觐许乗肩舆三日一入省每过阙廷卫士皆以手加额又李沆为右仆射日取四方水旱盗贼之事奏之王旦以为细事不足烦帝聴沆曰人主少年当使知四方艰难不然恐留意声色也达者服其逺见】政和中诏曰昔我神考训迪厥官有司不能奉承仰惟前代以仆臣之贱充宰相之任可改左仆射为太宰右仆射为少宰钦宗靖康元年诏依元丰旧制复为左右仆射南渡后置左右丞相省仆射不置辽尚书省置左右仆射大祖神册三年以韩知古为左仆射太宗防同元年以烈束为右仆射太祖初以康黙记为左尚书金尚书省不设仆射置左丞相右丞相各一员平章政事二员即为丞相掌辅天子平章万机佐尚书令统领庶政职与古之仆射同元置尚书省时有丞相平章叅政等官无仆射之职明亦无仆射之官左右丞唐制各一人掌辨六官之仪劾御史举不当者左丞总吏戸礼三部右丞总兵刑工三部贞元九年卢迈以尚书右丞同中书门下平章事太和四年宋申锡以尚书右丞同中书门下平章事宋制左右丞掌参议大政通治省事以贰令仆射之职仆射轮日当笔遇假故则以丞权当笔知印大祭祀酌献荐馔进熟则受爵酒以授仆射旧班六曹尚书下官制行升其秩为执政元丰五年诏左右仆射丞合治省事南渡后复置叅知政事省左右丞不置辽尚书省置左丞右丞金尚书省置左丞右丞各一员叅知政事二员为执政官为宰相之贰佐治省事元至元二十四年立尚书省置左右丞各一人二十八年即罢至大二年复立尚书省置左右丞各一人四年即罢后不复置明不设尚书省无左右丞
　　左右司郎中左右司员外郎唐制各一人为丞之贰初置驿百人乘传送符至徳后废宋制尚书省有左右司郎中左右司员外郎各一人【所掌见宰相官属】髙宗建炎三年诏减左右司郎官二员四年仍置四员辽尚书省置左右司郎中左右司员外郎金尚书省左右司郎中各一员左右司员外郎各一员【所掌详宰相官属】元尚书省废置不常官属少见其中书省有左司郎中二员员外郎二员右司郎中二员员外郎二员【所掌详宰相官属】明置中书省时有左右司郎中左右司员外郎洪武十三年罢中书省后即不置
　　厯代尚书
　　唐承隋制分为吏部戸部礼部兵部刑部工部为六部每部尚书一人共六人皆属于尚书省宗天寳十一载改吏部曰文部兵部曰武部刑部曰司宪至徳二载复旧宋承唐制分吏部戸部礼部兵部刑部工部为六部每部尚书一人共六人元丰以前皆以他官判部事官制行始令每部尚书一人各掌其事元祐时六曹皆置权尚书以处未应资格之人南渡后六部长贰互置惟吏部尚书不省亦惟吏部官阶独崇于别部焉【吏部以金紫光禄大夫换授戸礼兵刑工以银青光禄大夫换授】辽南面官六部各有尚书员数不可考【按辽史百官志纪六部职名总目祗载开泰元年见吏部尚书刘绩他部俱不详载是时六部为南面之官其职分皆仿唐制大约六部皆置尚书而史仅载某部尚书某人以实之者殆修辽史时已无可考也】金制吏部户部礼部兵部刑部工部为六部各置尚书一人共六人元制吏部户部礼部兵部刑部工部为六部每部置尚书三人共十八人较前代为独多自中统迨至元中増损不一中统元年以吏戸礼为左三部置尚书二人兵刑工为右三部置尚书二人至元元年以吏礼自为一部置尚书三人分立戸部置尚书三人以兵刑自为一部置尚书四人分立工部置尚书四人五年又合为吏礼部尚书仍二人分立戸部尚书一人合兵刑部置尚书二人其工部如旧十三年分置吏部置尚书七人戸部増尚书一人别立礼部置尚书一人别立兵部置尚书一人刑部置尚书一人工部置尚书二人十九年裁吏部尚书二人二十八年定六部尚书员额各二人继即加増一人自后每部各置三人遂为定制以后不易明制分吏部戸部礼部兵部刑部工部为六部各部置尚书一人景帝景泰中吏部尝设二尚书至英宗天顺初复罢其一别立总督仓场户部尚书一人【宣徳中始命官专理粮储不治部事其后或用尚书或用侍郎具户部尚书篇】提督团营兵部尚书一人【景泰中始设是官其后废置具兵部尚书篇】或置或罢沿革不一南京仍置吏部戸部礼部兵部刑部工部六部每部尚书一人【兵部尚书带叅赞机务衔】事权不属职位髙简惟六部中最重吏部以其表率百寮进退庶官铨衡重地其礼数殊异无与并者成祖永乐初选翰林官入直内阁其后大学士杨士竒等加至三孤兼尚书衔其品叙总列吏部尚书蹇义夏原吉下孝宗治六年内宴大学士邱濬遂以太子太保礼部尚书居太子太保吏部尚书王恕之上自后由侍郎詹事入阁者班皆在六部尚书上矣
　　厯代郎官
　　唐制尚书省郎中二人员外郎二人六曹郎中二十四人员外郎二十五人宋尚书省左右司郎中各一人左右司员外郎各一人建炎三年诏减左右司郎官两员四年复旧孝宗乾道七年复添置右司郎官二人六曹郎中二十七人员外郎二十七人时以郎官为重任诏非曽任监司不除郎官郡守以上资任者为郎中通判以下资序者为员外郎除授皆视寄禄官髙一品以上者为行下一品者为守下二品以上者为试自是馆学寺监臣拘碍资格迁除不行郎曹阙员但得兼摄旋即外补间有不次擢用者则自二着躐升二史以至从列其自外召至为郎则资给已髙曽不数月必序进卿少而郎有正员者益少矣辽南面官尚书省有左右司郎中左右司员外郎【按辽南面官六部当皆有郎中员外郎而史未详就所载者刘辉道于大安时为礼部郎中王景运于开泰时为礼部员外郎崔祐于统和时为虞部郎中则知六部之皆设是官矣】金尚书省左右司郎中左右司员外郎【详见前】六曹郎中八人员外郎増省不一海陵贞元二年定左右郎官宫中出身并进士内史三色人内通选三年又定以监察御史相应人取次禀奏不复拟注元尚书省左右司郎中各二人左右司员外郎各二人六曹郎中十二人员外郎共十三人明初设中书省有左右司郎中左右司员外郎洪武十三年罢中书省后尽革六部郎中四十二人员外郎四十二人南京六部郎中四十二人员外郎十八人
　　厯代都事主事令史
　　唐制尚书省都事六人掌受事发辰察稽失监印给纸笔宋尚书省都事三人辽无此官金尚书省左右司都事【详见前】都元帅府都事一人枢宻院都事一人皆掌受事付事兼知宿直之事元中书省左右司都事各二人共四人枢宻府都事四人大都督府都事二人行御史台都事二人大宗正府都事二人大司农司都事二人宣政院都事四人宣徽院都事三人大禧宗禋院都事二人太常礼仪院都事一人典瑞院都事二人太史院都事一人太医院都事一人侍正府都事一人通政院都事一人都防府都事一人大都留守司都事二人行中书省都事二人皆为所司首领明初中书省有都事洪武十三年罢中书省后革去都察院都事一人五军都督府毎府都事一人南京都察院都事一人五军都督府每府都事一人各省布政司都事一人各省都指挥使司都事一人留守司都事一人皆为所司首领掌受发文移
　　唐制尚书省主事六人吏部主事四人司封主事四人司勲主事四人考功主事三人戸部主事四人度支主事二人金部主事三人仓部主事三人礼部主事二人祠部主事二人膳部主事二人主客主事二人兵部主事四人职方主事二人驾部主事二人库部主事二人刑部主事四人都官主事二人比部主事四人司门主事二人工部主事三人屯田主事二人虞部主事二人水部主事二人凡尚书省吏部考功礼部主事其秩悉髙于诸司主事宋尚书省主事六人吏部司勲主事一人辽枢宻院有戸房主事中书省有主事官尚书省无金吏部主事四人掌知管差除校勘行止分掌封勲资考之事惟选事则通署及掌受事付事检勾稽失省署文牍兼知本部宿直检校架阁熈宗皇统四年六部主事始用汉士人世宗大定三年用进士非特防不得授章宗承安五年増女直主事一人戸部主事五人女直司二人通掌尸度金仓等事汉人司三人同员外郎分掌曹事兼提控编附条格管勾架阁等事礼部主事二人兵部主事二人宣宗贞祐五年以承发司管勾兼之刑部主事二人工部主事二人贞祐五年以主事兼同管勾元吏部主事三人戸部主事八人礼部主事二人兵部主事二人刑部主事二人工部主事五人各部皆以主事为首领官明初每部设主事司务各四人为首领官有主事印洪武二十九年改主事为司官乃专以司务为首领每部各设二人凡六部主事缺出率以进士选用【按主事一官自唐宋以来或为首领官或与吏令史同职自洪武时改为司官乃与郎官并列故明代主事员额分载于六部各司之下】
　　唐制三省六部及台监皆有令史及书令史少或四五人多或三四十人宋三省及六部御史台皆有令史或书令史或三四人或数十人辽中书省有令史金尚书省及六部台司皆有令史或三四人或二十余人皆分女直汉人元中书省及六部台院各有令史少或二人多或五六人又置回回令史其数各同明各部院有吏及令史
　　行台省
　　唐元宗开元二年置按察采访处置使有判官兼判尚书行事即行台遗制天寳末又兼黜陟肃宗乾元元年改曰观察处置史宋辽无行省金天防十五年罢刘豫置行台尚书省于汴熈宗天眷元年以河南地与宋遂改燕京枢宻为行台尚书省三年复移置于汴京皇统二年定行台官品皆下中台一等承安二年命戸部侍郎温昉行六部尚书于抚州以胥持宻为枢宻副使行省于北京贞祐二年置大名府路行尚书省三年以左丞相仆散端兼都元帅行省于陜西以侯摰为叅知政事行省于河北宣宗兴定元年以完顔阿里不孙为叅知政事行尚书省元帅府于婆速路蒲察五斤权叅知政事行尚书省元帅府于上京哀宗正大二年以胥鼎平章政事行省于卫州至天兴中行省四出而朝置暮废纷不可纪矣元初设行中书省至元二十四年改行中书省为行尚书省至大二年以尚书省条画诏天下立行工部领行工部三人行工部尚书二人后即废罢明不设行省
　　枢宻院
　　【臣】等谨按唐至徳以前无枢宻院故杜氏通典本无是官代宗永泰元年始设内枢宻使至僖昭时其权渐重五代虽废置不一然皆出纳帝命权并宰相间以宰臣领其事至宋而与中书省号称两府独操兵柄每朝奏事与中书先后上殿建炎以后定制以宰相兼之辽北面官则列在宰相府大王院之前南面官则叙于三省之首金元亦为握兵重任秩皆一品至明则改为大都督府且兵柄悉归于兵部故省罢之今补载于三省之后尚书之前以其位同宰相而秩崇于尚书也
　　枢宻使　知院事【同知院事　枢宻副使　签书院事　同签书院事　都承防副都承防　检详官　计议官编修官　客省使　断事官】
　　枢宻院唐代宗永泰元年始置设内枢宻使以宦者为之职掌内外表奏凡帝有所处分则宣付中书门下施行而已僖宗时杨复恭欲夺宰相权乃于堂状后贴黄指挥公事自是枢宻使始重梁改为崇政院【以敬详为使自后始不用宦者】后唐庄宗同光元年复改崇政院为枢宻院【时以宰臣郭崇韬为使又制院使一人权侔宰相】晋髙祖天福元年复置枢宻院【以桑维翰知枢宻院】四年罢之出帝开运元年复置周亦置枢宻院【世宗显徳六年以范质王溥叅知院事】宋置枢宻院掌军国机务兵防边备戎马之政令出纳宻命以佐邦治凡侍卫诸班直内外禁兵招募阅试选补屯戍赏罚之事皆掌之除授内侍省官及武选官将领路分都监縁边都巡检使以上大事则禀奏其付授者用宣小事则拟进其付授者用劄先具所得防闗门下省应给告者闗中书省命词枢宻使无定员率以宰臣兼之熈宁中陈升之三至枢府神宗欲稍异其礼乃以为知院事官制行定置知院一人【宋初曹彬为枢宻使位兼将相不以等威自异遇士大夫于途必引车避之又王显授枢宻使帝谓之曰卿世家本儒遭乱失学今典朕机务无暇博览羣书能熟军戒三篇亦可免于面墙矣因取是书赐之仁宗庆厯中杜衍为枢宻使范仲淹出衍门下时为叅知政事数争事上前衍无愠色而仲淹亦敬服之又厐籍为枢宻使以近世缮兵之多而国用困竭于是大加简阅拣放为民者六万余人减其衣粮之半者二万人边储由是稍苏焉又文彦博为枢宻使时以陈升之为宰相诏彦博朝廷重臣其令升之位彦博下以称遇贤之意彦博曰国朝枢宻无位宰相上者臣忝知礼义不敢紊朝廷大典固辞乃止又周必大拜枢宻使上诸军升差籍时防召一二察能否主帅悚激无敢容私创诸军典试法其在外解发而亲阅之池州李忠孝自言正将二人不能开弓乞罢军帝曰此枢宻使措置之效也】建炎元年置御营司以宰相为使四年罢以其事归枢宻院机速房仍以宰臣兼枢宻使辽北枢宻院掌兵机武铨羣牧之政有北院枢宻使【南枢宻院掌文铨部属丁赋之政同吏部亦有枢宻使】南面官枢宻院有枢宻使【太宗大同元年以李崧为枢宻使】金枢宻院有枢宻使一人掌武备机宻之事【章宗泰和六年尝改为元帅府后复为枢宻院】元枢宻院掌天下兵甲机宻之务不置枢宻使以知院领之又有行枢宻院有大征伐则置专为一方一事而设官无定员【中统四年置西川成都行枢宻院设官二员至元十年又于重庆别置行枢宻院设官一员十三年并为一院寻复分东川行院十六年罢两川行院二十八年复立四川行院于成都江南行枢宻院山东行院州岳州行院松江行院江西行院江淮行院俱于至元二十八年罢归行省甘肃行院至大四年置后遂罢河南行院泰定帝致和元年置文宗天厯元年罢二年置岭北行枢宻院掌边廷军务故不罢】明初亦置行枢宻院后罢之改为大都督府寻又改为五军都督府【五军都督府系武职应列在武官卷中故不载其官】
　　知院事宋置神宗熈宁时以陈升之三至枢府时文彦博吕公弼为使韩维邵允为副使乃以升之为知院事自后知院与副使并置元丰官制行乃定知院二人为制辽北面官有知北院枢宻使事知北院枢宻院事南枢宻院亦有知南院枢宻使事知南院枢宻院事南面官有知枢宻使事知枢宻院事金无知院事元知院事即枢宻使至元二十八年始置知院一人大徳十年増置二人至大三年置七人仁宗延祐四年以分镇北边増置一人五年定知院员额为六人
　　同知院事宋始置为枢宻使知院事之贰元丰官制行定同知院事为二人【时向敏中同知枢宻院事值西北用兵敏中明敏有才略遇事敏速凡二边道路斥堠走集之所莫不周知乾道中刘珙同知枢宻院珙以职操兵柄于诸将之能否不可不周知乃自诸管军统职官下至禆佐日召数人与语得其才用所宜辄笔记之以待选用又叶颙同知枢宻院事武臣梁俊彦请税沙田芦帝以问颙对曰沙田乃江滨地田随沙涨出没不常芦非臣所知也且辛巳军兴芦田租并复今沙田又不胜其扰矣帝曰诚如卿言是日诏沙田芦并罢税】辽北面官北枢宻院有同知北院枢宻使事南枢宻院亦有同知南院枢宻使事南面官枢宻院有同知枢宻院事【圣宗太平六年以耶律迷离已同知枢宻院事】金无同知枢宻院事元至元七年置同知枢宻院事一人二十八年又以中书平章商量院事大徳十年増至五人至大三年定同知为二人罢议事平章延祐时増同知为四人遂为定额【时康里托克托同知枢宻院事微伯尔率诸王同附诏特设宴于大廷托克托即席陈西北诸藩始终离合之由去逆效顺之义词防明畅聴者悦服】
　　枢宻副使宋初置为枢宻使知院事之贰元丰五年罢之【韩琦为枢宻副使两府合班奏事琦必尽言虽属中书琦亦对上陈其实同列多不悦帝独识之曰韩琦刚直又欧阳修为枢宻副使考天下兵数及三路屯戍多少地里逺近更为图籍凡边防阙屯戍者必加増补又吕公着拜枢宻副使初自河阳入朝士民相庆既受命出殿门武夫卫卒皆懽忭咨叹】辽北面官北枢宻院有北院枢宻副使知北院枢宻副使事南枢宻院有南院枢宻副使知南院枢宻副使事南面官枢宻院有枢宻副使知枢宻副使事【兴宗重熈十二年以杨晳知枢宻院副使事】金枢宻副使一人泰和四年増一人后即罢元中统四年置枢宻副使二员成宗大徳十年増至五人武宗至大三年减至二人后遂为定制
　　签书院事宋初以直学士为签书院事元丰官制行罢之元祐初复置仍以直学士充【胡松年签书枢宻院事首奏八事立规模以定中兴之基振纪纲以尊朝廷之势驭将帅使知畏抚士卒使知劝收予夺之柄察毁誉之言无以小疵弃人才无以虚文废实学】辽北面官北枢宻院有签书北枢宻院事南枢宻院有签书南枢宻院事南面官有枢宻直学士【圣宗统和二年郭嘏为枢宻直学士】金置签书枢宻院事一人元中统四年置签书枢宻事一人大徳十年増至五人至大三年减至一人延祐四年定以二人为额
　　同签书院事宋英宗治平末始置以殿前都虞侯郭逵为之后以逵改除宣徽南院使知郓州即不复置政和六年以内侍童贯带同签枢宻院衔宣抚陜西河东北三路后又改为权领枢宻院髙宗绍兴后仍为同签并为端明殿学士恩数特依执政或以武臣为之亦异典也辽北南面枢宻院皆无同签书之官金同签枢宻院事一人大定十七年増一人寻罢章宗明昌初复増一人寻又罢三年九月复増一人元大徳十年设同签三人至大三年减为一人延祐四年复増一人
　　都承防宋置掌承宣防命通领院务初用院吏熈宁五年以同修起居注曽孝寛兼之叅用儒臣自孝寛始元丰四年以客省使张诚一为都承防用武臣自诚一始其后文武臣并用焉辽北面官北枢宻院有北院都承防南枢宻院亦有南院都承防南面官枢宻院有都承防【圣宗开泰元年以韩绍芳为枢宻院都承防】金无都承防元置院判二人叅议二人亦不置都承防
　　副都承防宋置掌贰都承防文武臣并除辽北面官北枢宻院有北院副承防南枢宻院有南院副承防南面官枢宻院有副承防【重熈中以杨遵最为副承防】金元皆无
　　检详官宋熈宁四年始置稽察文移检正公事元丰初定以三人官制行罢之建炎三年复置二人绍兴二年减一人辽无检详官其北面官北枢宻院有北南枢宻院防检中丞司事总知中丞司事左右中丞同知中丞司事侍御等官南院亦如之南面官枢宻院有吏兵戸四房丞防金置经厯一人都事一人掌受事付事检勾稽失省署文牍兼知宿直之事即宋检详之职元置经厯二人都事四人职掌与金同
　　计议官宋初置建炎四年罢御营使司并归枢宻院为机速房随司减罢属官别置干办官四人诏并改为计议官绍兴十一年罢之辽金皆不设
　　编修官宋初置无定员多以本院官兼之熈宁绍圣之间随事而置绍兴初乃定置二人辽不设金置知法二人掌检断各司取法之事职与编修官畧同元亦不设客省使元置大使二人副使二人属枢宻院
　　断事官元置掌处决军府之狱讼至元元年始置断事官二人八年増置二人十九年又増一人二十年又増一人大徳十年又増四人仁宗皇庆元年省罢二人后定置八人所属经厯一人枢宻院





　　钦定续通典卷二十六
　　钦定四库全书
　　钦定续通典卷二十七
　　职官
　　尚书下
　　吏部尚书【侍郎　郎中　员外　司封中员外郎　司勲郎中　员外郎　考功
　　郎中　员外郎　主事附】
　　唐肃宗至徳二载仍改文部曰吏部尚书一人　侍郎二人为尚书之贰掌文选勲封考课之政以三铨之法官天下之材以身言书判徳行才用劳效较其优劣而定其留放为之注拟其属有四曰吏部曰司封曰司勲曰考功各有郎中员外郎掌其事【自肃代兵兴官员冗滥铨注日淆徳宗建中时太常寺协律郎沈既济建言近世爵禄失之者乆请五品以上及羣司长官宰臣进叙吏部得叅议焉六品以下或僚佐之属听州府辟用则铨择之法委于四方结奏之成归于吏部使接名伪命之徒菲才薄行之人下诏之日随声而废通大数十去八九矣帝善其言而不能用是时吏部数嵗一集选人文簿纷杂吏得因縁为奸士至蹉跌或十年不得官而阙员亦累嵗不补陆贽为相乃惩其弊命吏部内外员三分之计阙集人嵗以为常】　郎中二人掌文官阶品朝集禄赐给其告身假使一人选补流外官　员外郎二人一人判南曹皆为尚书侍郎之贰　司封郎中一人　员外郎一人掌封命朝会赐予之级　司勲郎中一人　员外郎二人掌官吏勲级　考功郎中一人　员外郎一人掌文武百官功过善恶之考法及其行状若死而传于史官諡于太常则以其行状质其当否其欲铭于碑者则防百官宜述者以闻报其家
　　宋制吏部尚书一人掌文武官吏选试拟注资任迁叙防补考课之政封爵防勲赏罚殿最之法【尚书共掌二选曰尚书左选曰尚书右选文臣京朝官以上及职任非中书省除授者左选掌之武臣升朝官以上及职任非枢宻院除授者右选掌之太道至道二年置判部事二人以带职或无职京朝官充哲宗元祐初置权尚书序在试尚书之下时吏部资望重于他部説在厯代尚书篇孝宗乾道九年叶颙权吏部尚书召对便殿赐坐赐茶帝因言吏部条例朕置一通在禁中卿当以何者为先对曰以公忠为先又苏颂前后掌天官四选每选人改官闗陞磨勘吏故为稽滞颂勅吏云某官縁官事当防某处合用某例时称其明允】　侍郎一人为尚书之贰【侍郎共掌二选曰侍郎左选曰侍郎右选自初任至幕职州县官左选掌之自副尉以上至从义郎右选掌之元祐初置权侍郎如未厯给事中中书舍人及待制以上者带权字禄赐比谏议大夫】郎中四人　员外郎四人分尚左尚右侍左侍右参
　　掌选事而分治之旧主判二人以朝官充元丰官制行置郎中员外郎凡郎官并用知府资序以上人充未及者为员外郎【髙宗建炎四年诏权摄添差郎官吏部郎官掌选事其职不轻授初神宗熙宁中刘述为侍御史十一年不奏课帝知具乆次授吏部郎中胡铨亦以奏对称防迁尚书左郎】　司封郎中一人　员外郎一人掌官封叙赠承袭之事凡三师三公以下至升朝官褒赠祖考母妻亲王郡王内外命妇以下保任宗属封爵诸亲皆因其位叙而为之等凡宗室当赐名训具钞拟官凡庶姓孔柴氏折氏之后应承袭者辨其嫡庶旧制司封判事一人初以无职事朝官充凡封爵之制一出于中书本司但掌定諡先期戒本部赴集而已元丰官制行始置郎中员外郎实行本司事　司勲郎中一人　员外郎一人掌勲赏之事孝宗隆兴元年省并以司封郎中兼领淳熙元年复以司农寺丞范仲苞兼司勲未几改除复省　考功郎中一人　员外郎一人掌文武官选叙磨勘资任考课之政令凡命官随所迁以其职事具法于歴给之于其属州若司嵗书其功过应陞迁授者騐歴按法而叙进之有负殿则正其罪罚以七事考监司以四善三最考守令凡应諡者覆太常所定行状报尚书省集议以闻【哲宗绍圣四年河东提刑司徐君平奏乞凡将集议前三日持考功状徧示当议之官使先防绎而后集于都堂以询之庶几有所见者得以自申以称朝廷博谋尽下之意诏从之】旧制判司事一人以带职朝官或无职事朝官充元丰官制行置郎中员外郎实行本司事
　　辽北面官有南枢宻院掌文铨视吏部而部族丁赋之政亦与焉南面官吏部有尚书侍郎郎中员外郎金吏部尚书一人掌文武选授勲封考课出给制诰之政以才行劳效比仕者之能否以行止文册贴黄簿制各阙之机要正七品以上以名上省听制授从七品以下毎至季月则循资格而拟注自八品以上则奏以下则否　侍郎一人为尚书之贰　郎中二人一人掌文武选流外迁用官吏差使行止名簿封爵制诰一人掌勲级酬赏承袭用防循迁致仕考课议諡之事　员外郎分判曹务及叅议事所掌与郎中同【凡内外官之政绩所歴之资考更代之期去就之故秩满皆备陈于解由防以定能否又撮解由之要于铨拟时读之谓之铨头又会歴任铨头而书于行止簿以资考功过章宗泰和四年定考课法凖唐令作四善十七最之制而迁叙之】元吏部尚书三人掌天下官吏选授之政令凡职官铨综之典吏员调补之格勲封爵邑之制考课殿最之法悉以任之世祖中统元年以吏戸礼为左三部尚书二人至元元年以吏礼自为一部尚书三人三年复为左三部五年又合为吏礼部尚书仍二人七年始专立吏部尚书一人八年仍为吏礼部尚书一人十三年又专立吏部尚书增至七人十九年减为二人二十八年增尚书为三人遂为定制【皇庆延祐中由进士入官者仅百之一由吏致位显要者常十之九泰定帝欲以中书参议传岩起为吏部尚书御史韩镛上言吏部掌天下铨衡岩起于法不可用诏从之】侍郎二人为尚书之贰中统元年设左三部侍郎二
　　人至元元年以吏礼自为一部侍郎仍二人五年又合为吏礼部侍郎一人七年专立吏部侍郎一人八年仍合为吏礼部侍郎一人十三年专立吏部侍郎三人十九年定侍郎为一人遂为永制　郎中二人　员外郎二人中统元年设左三部郎中四人员外郎六人五年合为吏礼部郎中员外郎各一人七年专置吏部郎中二人员外郎二人十三年员外郎置四人十九年裁置郎中一人员外郎二人二十三年定郎中员外郎各二人遂为永制　考功郎中一人　员外郎一人元初无是职顺帝至正元年巴延等奏请置吏部考功郎官诏从之
　　明吏部尚书一人掌天下官吏选授勲封考课之政令以甄别人才赞天子治盖古冢宰之职洪武元年始设六部部设尚书中书省六年部设尚书二人十三年罢中书省仿周官六卿之制陞六部秩各设尚书一人而吏部视五部为特重【明制吏部表率百僚进退庶官铨衡重地不轻制授信任特专宣宗宣徳中蹇义为吏部尚书有除官不得善地诉其不公者帝皆斥之王翺为吏部尚书严考察公铨注抑奔竞杜请寄一时任使并称得人上进退大臣时召翺面询可否宪宗成化中李拜冢宰裕感上知遇精白思报每大选先二日于后堂设一木榻上书皇天鉴之与二侍郎傍坐文选司官前立以缺员与选人一一第资格可否注牍至期引奏填牓更无舛错故庶官皆得其人孝宗治中召王恕拜吏部尚书言官谓恕老而贤不当劳以繁剧宜用之内阁备顾问帝曰朕用蹇义王直故事官恕吏部谋议无所不听从何必内阁恕在吏部访海内之士随器荐用马文升迁冢宰明年当大计帝面谕之曰天下觐吏毕集卿其用心采访以彰黙陟文升顿首日陛下图治若此宗社福也敢不仰承乃令中贵人掖之下阶自是汰不职者二千余人世宗嘉靖中唐龙为吏部尚书兼论资望殊劳异能疎逺必用中才不得越次以进有所用舍聚同僚共谋众议合然后署疏以请】　侍郎二人为尚书之贰惠帝建文中改六部尚书为正一品设左右侍中位侍郎上永乐时悉复旧制【吏部侍郎为重任嘉靖时侍郎缺出廷臣以应补者上帝不用谕欲得老成持法者以南京兵部侍郎欧阳铎上乃用之铎佐吏部不携家曰吾敢家此官哉】　文选郎中一人　员外郎一人洪武二十九年置文选郎官即前代之吏部郎中也掌官吏班秩迁陞改调之事以赞尚书凡选法有六咸登资簿厘其流品平其铨注而序迁之　主事一人职掌与郎中员外郎同【按各部郎官终明之世増省不一兹特载其初设者明制选郎职任最重英宗天顺中黄孔昭为都水员外郎郎署无故例不得改调以孔昭贤特奏改文选郎中孔昭持法最慎汲汲以人才为虑凡询访有所得必书于册往往随地量才各得其用嘉靖中屠楷歴文选郎中几职官繁简人才贤不肖咸书之于册以髙下其任先节行后才艺抑奔竞奨亷能每注选因才授职权势请托抗论不从侍郎霍韬见其自任始不能平乆而益信且服之及出部遗以所服寓传衣之意侍郎张邦竒署部事楷乆任当迁邦竒奏留之曰四十年来无此文选云】　验封郎中一人　员外郎一人　主事一人验封即古司封之职掌封爵袭防褒赠吏算之事　稽勲郎中一人　员外郎一人　主事一人稽勲即古司勲之职掌勲级名籍丧养之事　考功郎中一人　员外郎一人　主事一人掌官吏考课之事　南京吏部尚书一人【自成祖初建北京分置六部及定都后以京官属移之北仁宗洪熙元年复置六部官属于南京其时或称行在以别南京或去行在字加南京字以别北京説在尚书省篇】右侍郎一人侍郎自治后始专设右神宗万歴三年俱革十一年复设熹宗天启中每部添设侍郎一人庄烈帝又除之　文选郎中一人　主事一人　騐封郎中一人　稽勲郎中一人　考功郎中一人　主事一人凡南京官六年考察考功掌之不由北吏部
　　户部尚书【侍郎　中　员外　度支郎中员外郎　金部郎中　员外郎　仓部
　　郎中　员外郎　主事附】
　　唐制户部尚书一人掌天下土地人民钱谷之政赋贡之差以佐邦治【元宗间元以后赋法渐坏代宗广徳中始以畆定税敛以夏秋徳宗建中时杨炎作两税法置两税司以总之复遣黜陟使按比诸道已改贞观时租庸调之法矣】　侍郎二人为尚书之贰　郎中二人　员外郎二人掌户口土田赋役贡献蠲免优复婚婣继嗣之事以男女之黄小中丁老为之帐籍以永业口分园宅均其土田以租庸调敛其物以九等定天下之戸以佐尚书侍郎【自宪宗元和以后兵兴悉厚敛以馈饷令诸道节度观察调费取于所治州不足则取于所属州而属州送使之余因其上供者皆输户部至会昌咸通末而制度日更矣】　度支郎中一人　员外郎一人掌天下租赋物产丰约之宜水陆道途之利嵗计而支调之以近及逺与中书门下议定乃奏至徳时率以诸行郎官分判钱谷会昌二年着令以本行郎官分判钱谷时以财赋之任最重故李绅以中书侍郎同门下平章事判度支郑肃卢商皆以中书侍郎同门下平章事判度支自此以后判度支悉归宰臣焉　金部郎中一人　员外郎一人掌天下库藏出纳权衡度量之数建中时罢盐鐡等使天下钱谷皆归金部中书门下拣两司郎官准格式调掌【元和时复制置盐鐡诸使】　仓部郎中一人员外郎一人掌天下库储出纳租税禄粮仓廪之事以木契百合诸司出给之数以义仓常平仓备凶年平谷价
　　宋户部尚书一人掌军国用度以周知其出入盈虚之数凡州县废置户口登耗则稽其版籍若贡赋征税敛散移用则会其数而颁其政令焉太祖建隆时以天下财计归之三司本部无职掌止置判部事一人以两制以上充元丰官制行始并归户部建炎兵兴尝以知枢宻院张慤提领措置户部财用后迁中书侍郎仍兼之五年复以参知政事孟庾提领措置后罢专委户部孝宗淳熙十年诏左藏南库拨户部【自罢三司后寺监兼理财用元祐元年司马光奏言户部尚书宜兼领左右曹而旧散在五曹寺监者宜并归户部则利权归一乃诏尚书省立法李常为户部尚书作元祐会稽録三十卷韩忠彦为户部尚书因会稽録初成入狭而用广因言敛财节用遂栽冗费置属于户部】　侍郎二人为尚书之贰建炎时止除长贰各一员绍兴四年诏置户部侍郎二员通治左右曹自此相承不改【侍郎分左右曹右曹侍郎兼水利元祐五年主议者执开河减水之防户部侍郎苏辙上疏谏曰臣为右曹户部休戚计在此河若复缄黙谁当言者惟断在圣心尽罢其议】　郎中二人　员外郎二人分左右曹各治其事建炎三年诏省并郎曹惟户部以职事繁剧不并仍各置一员绍兴中专置提举帐司总天下帐状以戸部左曹郎官兼之右曹嵗具常平钱物总数每秋季具册以闻初置主管左右曹总称戸部郎官绍兴七年阎彦昭以太府寺丞兼左曹郎官绍兴三十二年徐康正除左曹郎官自是相承不改是年又诏户部事有可疑难裁决者许长贰与众郎官聚议文字皆令连书有定议然后付本曹行遣度支郎中一人　员外郎一人掌计度军国之用量
　　贡赋税租之入以为出凡军需边备防其盈虚而通其有无嵗终则会诸路财用出入之数奏于上而以其副申尚书省乾道四年置会稽都籍度支掌之　金部郎中一人　员外郎一人掌天下给纳泉币计其嵗之所输归于受藏之府以待邦国之用　仓部郎中一人员外郎一人掌国之仓庾储积及其给受之事元祐元年省郎官一员后复置建炎三年罢司农寺以所司皆归仓部
　　辽北面官有北南大王二院掌部族军民之政视户部南面官有户部尚书侍郎郎中员外郎并同吏部金户部尚书一人掌土田财赋之事【世宗大定以后重理财官是时命伊喇道为户部尚书帚曰朕初即位卿为户部员外郎闻孳孳为善进卿郎中果有可称及贰京尹亦能善治户部经理□用卿其勉之道顿首谢又马琪拜户部尚书帝称之曰琪不肯欺官亦不肯害民真可用也泰和中髙汝砺拜户部尚书时钞法不能流转汝砺随事上言多所更定帝皆从其议民甚便之】　侍郎二人为尚书之贰章宗泰和七年减一人承安二年复置二人　郎中二人海陵天徳二年置五人泰和中省二人又増至四人宣宗贞祐四年増至八人五年减至六人后定为二人一人掌户籍物力婚婣继嗣田宅财业盐铁酒麴香茶锡丹粉坑冶市易等事一人掌度支国用俸禄恩赐钱帛寳货贡赋租税府库仓廪积贮权衡度量法式给授职田拘收官物并照磨计帐等事　员外郎三人佐郎中分掌曹事泰和中置二人后増一人贞祐四年增置八人五年减四人后定为三人元户部尚书三人掌天下户口钱粮田土之政令凡田赋出纳之经金币转通之法府藏委积之实物货贵贱之直敛财准驳之宜悉以任之中统元年以吏戸礼为左三部尚书二人至元元年特置户部尚书三人三年复为左三部五年复分为户部尚书一人十三年增置尚书一人二十三年定为二人明年増二人成宗大徳五年减一人　侍郎二人为尚书贰中统元年设左三部侍郎二人至元元年特立户部侍郎四人七年始立六部员额定侍郎二人【至元中杨湜拜户部侍郎兼交钞提举时用壬子旧籍定民赋役之髙下湜言贫富不常嵗乆浸易其可以昔时之籍而定今之赋役哉廷议善之俾第其轻重人以为平】郎中二人　员外郎三人中统元年设左三部郎中
　　四人员外郎六人至元元年特立户部郎中四人员外郎三人十九年郎中员外郎俱増至四员大徳五年定郎中二人员外郎三人【时户部条例繁剧桂山为戸部郎中老成练达刚介不阿部务繁剧剖决不遗】
　　明户部尚书一人掌天下户口田赋之政令稽版籍嵗会赋役实徴之数以下所司天子耕耤则尚书进耒耜统属十三司凡所司各掌其分省之事兼领所分两京直贡赋及诸卫所禄俸边镇粮饷并各盐课钞闗之事【时财计皆归户部别无司监分领嘉靖时尚书缺出廷臣上议言司徒乃国计大臣总领财赋得人实难惟梁材操心亷直终始不渝且综理既闭出纳有执实人才之望帝乃用之】　侍郎二人为尚书之贰【洪武时郁新为户部侍郎每奏事廷中帝问以天下地理隂阳户口漕运之数民间利害无钜细皆响应无所遗谬谢琏陞户部侍郎防尚书杨公致政琏独主部事夙夜勤劳厘奸剔蠧创便宜六事为经乆可继之规端正严直最有大臣风度】　总督仓尚书一人掌督在京及通州等处仓粮储洪武时置军储仓二十所各设官司其事永乐中迁都北京置京仓及通州诸仓以户部司员经理之宣徳五年始命李昶为户部尚书专督其事后或不置尚书专置侍郎一人理之嘉靖十五年又命兼督西苑农事　督饷侍郎一人始于万歴四十七年至崇祯间有督辽饷冦饷宣大饷増设至三四人　督理钱法侍郎一人天启五年増置　浙江司郎中一人　员外郎一人　主事二人掌理一省财赋之事【带管在京羽林右留守左龙虎应天龙骧义勇右康陵七卫及神机营】　江西司郎中一人　员外郎一人　主事二人掌理一省财赋之事【带管在京旗手金吾前金吾后金吾左济阳五卫】　湖广司郎中一人　员外郎一人　主事二人掌理一省财赋之事【带管国子监教坊司在京羽林前通州和阳豹韬永陵昭陵六卫及兴都留守司】　福建司郎中一人　员外郎一人　主事二人掌理一省财赋之事【带管顺天府在京燕山左武骧左武骧右骁右虎贲右留守后武成中茂陵八卫五军巡捕勇士四卫各营及北直永平保定河间真定顺徳广平大名七府延庆保安二州大宁都司万全都司并北直所辖各卫所山口永盈通济各仓】　山东司郎中一人　员外郎一人　主事二人掌理一省财赋之事【带管在京锦衣大宁中大宁前三卫及远东都司两淮两浙长芦河东山东防建各盐运司四川广东海北云南黑盐井白盐井安宁五井各盐课提举司陜西灵州盐课司江西南赣盐税】山西司郎中一人　员外郎一人　主事二人掌理一省财赋之事【带管在京燕山前镇南兴武永清左永清右五卫及宣府大同山西各镇】　河南司郎中一人　员外郎一人　主事二人掌理一省财赋之事【带管在京府军前燕山右大兴左裕陵四卫牧马千户所及北直潼闗卫蒲州千户所】陜西司郎中一人　员外郎一人　主事二人掌理
　　一省财赋之事【带管宗人府五军都督府六部都察院通政司大理寺詹事府翰林院太仆寺鸿胪寺尚寳司六科中书舍人行人司钦天监太医院五城兵马司京卫武学文思院皮作局在京留守右长陵献陵景陵四卫神枢随侍二营及延绥宁夏甘肃固原各镇】　四川司郎中一人员外郎一人　主事二人掌理一省财赋之事【带管在京府军后金吾右腾骧左腾骧右武徳神防忠义后武功中武功左武功右彭城十一卫及应天府南京四十九卫南直安庆蘓州松江常州镇江徽州宁国池州太平庐州凤阳淮安州十三府徐滁和广徳四州中都留守司并南京直所辖各卫所】　广东司郎中一人　员外郎一人主事二人掌理一省财赋之事【带管在京羽林左留守中鹰神武左义勇前义勇后六卫蕃牧奠靖二千户所】　广西司郎中一人　员外郎一人主事二人掌理一省财赋之事【带管太常寺光禄寺神乐观牺牲所司牲司太】
　　【仓银库内府十库在京沈阳左沈阳右留守前寛河蔚州左五卫及二十三马房仓各象房牛房仓京府各草埸】云南司郎中一人　员外郎一人　主事二人掌理
　　一省财赋之事【带管在京府军府军左府军右虎贲左忠义右忠义前泰陵七卫及大军仓皇城四门仓并在外临清徳州徐州淮安天津各仓】　贵州司郎中一人　员外郎一人　主事二人掌理一省财赋之事【带管上林苑监寳钞提举司都税司正阳门张家湾各宣课司徳胜门安定门各税课司崇文门分司在京济州防州富峪三卫及蓟州永平宻云昌平易州各镇临清浒墅九江淮安北新州河西务各钞闗】　南京戸部尚书一人　右侍郎一人　总督粮储侍郎一人加都御史衔　浙江司郎中一人　员外郎一人　主事一人江西司郎中一人　员外郎一人　主事一人　湖广司郎中一人　员外郎一人　主事一人　广东司郎中一人　员外郎一人　主事二人穆宗隆庆三年裁革一人　广西司郎中一人　员外郎一人隆庆中裁革　主事二人　福建司郎中一人　员外郎一人主事一人　山西司郎中一人　员外郎一人嘉靖三十七年裁革　主事二人　陜西司郎中一人　员外郎一人嘉靖三十七年裁革　主事一人　云南司郎中一人　员外郎一人隆庆中裁革　主事一人　山东司郎中一人　主事一人　河南司郎中一人　主事一人　四川司郎中一人　主事一人　贵州司郎中一人　主事一人
　　礼部尚书【侍郎　郎中　员外　祠部中员外郎　膳部郎中　员外郎　主客
　　郎中　员外郎　主事附】
　　唐礼部尚书一人掌礼仪祭享贡举之政【穆宗长庆以后率以宰臣兼之如杜元颖牛僧孺李宗闵崔皆以中书门下平章事检校礼部尚书王铎令狐绹裴澈皆以礼部尚书兼中书门下平章事】　侍郎一人为尚书之贰【时制以侍郎掌知贡举职任綦重崔郾为侍郎凡两试贡士平心阅试所擢者无非名士为公辅名卿者十人韦纯为礼部侍郎取士抑浮华先行实尝从容奏曰礼部侍郎重于宰相帝曰侍郎是宰相除安得为重因对曰为陛下徕宰相者得无重乎帝善其言】　郎中一人　员外郎一人掌礼乐学校衣冠符印表疏图书册命祥瑞铺设及百官宫人丧赠之数【至徳以后员外郎已乆不知贡举宣宗大中时许孟容为员外郎有公主之子请补宏文馆诸生孟容举令式不许公主诉于上遣中使问状孟容执奏遂得迁郎中】　祠部郎中一人　员外郎一人掌祠祀享祭天文漏刻国忌庙讳卜筮医药僧尼之事　膳部郎中一人　员外郎一人掌陵庙之牲豆酒膳诸司供奉之事　主客郎中一人　员外郎一人掌二王后诸畨朝见之事
　　宋礼部尚书一人掌礼乐祭祀朝会宴享学校贡举之政令旧制礼仪院掌其事以枢宻使参知政事等官充礼部止设判部一人官制行始设尚书建炎三年诏鸿胪光禄寺悉并归礼部太常国子监亦焉　侍郎一人为尚书之贰奏中严外办同省牲及视馔腥熟之节祭天地则与尚书迭为亚献祀神则与尚书迭为初献建炎中礼部不备官长贰互置诏兴七年置侍郎二人隆兴元年诏除尚书不常置外侍郎常置一人【时吕广问为礼部侍郎老成持重帝尝对廷臣面奬之】郎中一人员外郎一人参预礼乐祭祀朝防宴享学校贡举之事有所损益则审订以次谘决凡庆会若谢掌撰表文与祠部主客膳部并列为四建炎三年并省部曹礼部领主客祠部领膳部隆兴元年复诏礼部祠部一员兼领自是并行四司之事矣【时李焘除礼部员外郎中兴祭典未备焘上言岳镇海渎先农先蚕风雨雷师九祀乃以酒脯代牲牢雨旸失节郡国水哭未必不由于此诏许复旧】　膳部郎中一人　员外郎一人掌牲牢酒醴膳羞之事　主客郎中一人　员外郎一人掌以賔礼待四夷之朝贡凡郊劳授馆宴享赐予辨其等而以式颁之元祐六年兵部奏言畨夷授官向例由主客郎官令畨国进奉人陈乞下主客郎曹看详请今后令主客闗报兵部诏从之　祠部郎中一人员外郎一人掌天下祀典道释祠庙医药之政
　　辽北面官以多啰伦穆腾司掌礼仪视礼部南面官有礼部尚书侍郎郎中员外郎
　　金礼部尚书一人掌凡礼乐祭祀燕享学校贡举仪式制度符印表疏图书册命祥瑞天文漏刻国忌庙讳医卜释道四方使客诸国进贡犒劳张设之事【熙宗天眷中以张浩为礼部尚书谷谷事起台省一空浩行六部事簿书丛委决遣无留人服其才】　侍郎一人郎中一人　员外郎一人
　　元礼部尚书三人掌天下礼乐祭祀朝会燕享贡举之政令凡仪制损益之文符印简册之信神人封諡之法忠孝贞义之褒送迎聘好之节文学僧道之事婚姻继续之辨音艺膳供之物悉以任之中统元年设左三部置尚书二人至元七年分立礼部尚书三人二十三年定为二人成宗元贞元年复増一人领会同馆事【时制大乐诸坊悉礼部库库拜礼部尚书监羣玉内司正色率下每遇公防众伎毕陈库库视之泊如僚佐以下皆肃然许扆除礼部尚书提防太医院事每外国使至必命与之语词理明辨莫不倾服赐日月龙凤文绮衣三袭】侍郎二人为尚书之贰中统元年设左三部侍郎二
　　人至元七年别立礼部侍郎一人二十三年定员额为二人　郎中二人　员外郎二人中统元年设左三部郎中四人员外郎六人至元七年别立礼部郎中二人员外郎四人二十三年定员额郎中仍二人员外郎二人
　　明礼部尚书一人掌天下礼仪祭祀宴飨贡举之政令凡典乐典教内而宗藩外而诸藩上自天官下逮医师膳夫伶人之属靡不兼综职任綦重成化以后率以翰林诸臣为之其由此登公任辅导者最多盖冠于诸部焉【治以后费宏靳贵蒋冕毛纪袁宗皋贾咏张璁李时顾鼎臣张璧徐阶李春芳髙拱陈以勤赵贞吉殷士儋髙仪吕调阳张四维马自强余有丁许国王锡爵赵志皋陈于陛沈一贯沈鲤朱赓于慎行李廷机叶向髙方从哲吴道南沈防何宗彦韩旷朱国祚孙如防顾秉谦朱国祯朱延禧魏广防周如磐黄立拯丁绍轼施凤来张瑞图李国□来宗道杨景厥周道登钱龙锡李标刘鸿训成基命周延儒何如宠钱象坤温体仁吴宗达郑以伟徐光启钱士升王应熊何吾驺黄士俊孔贞运贺逢圣刘宇亮傅冠杨嗣昌方逢年蔡国用姚明恭张四知魏炤乘蒋徳璟黄景昉吴甡皆以礼部尚书入阁为大学士】　侍郎二人为尚书之贰洪武十三年设侍郎一人寻复增置一人【天顺以后为侍郎者多入阁许彬薛瑄李贤陈文刘健李东阳冯铨文震孟张至发范复粹陈演皆以礼部侍郎入阁为大学士】　仪制郎中一人　员外郎一人　主事一人洪武二十九年改仪部为仪制掌礼文宗封学校贡举之事凡诸司之印信领其制度刓弊则换给之　祠祭郎中一人　员外郎一人　主事一人洪武二十九年改祠部为祠祭掌诸祀典及国恤庙讳之事凡有諡则定议以闻　精膳郎中一人　员外郎一人　主事一人洪武二十九年改膳部曰精膳掌宴飨牲豆酒膳之事主客郎中一人　员外郎一人　主事一人掌诸畨
　　朝贡接待给赐之事考稽四夷馆译字生通事之能否置主事一人提督防同馆　南京礼部尚书一人　右侍郎一人　仪制郎中一人　主事一人　祠祭郎中一人　主事一人　精膳郎中一人　主客郎中一人兵部尚书【侍郎　郎中　员外郎　职方郎中员外郎　驾部郎中　员外郎　库部
　　郎中　员外郎　主事附】
　　唐兵部尚书一人掌武选地图车马甲械之政凡将出征告庙授斧钺发兵降勅书于尚书始下文符【至徳以后有九节度恢复大功武夫战卒以功起行阵列为王侯者皆除节度使由是方镇相望兵骄逐帅自择留后以邀命于朝廷天子不能制而姑息之兵制遂渐坏焉】　侍郎二人为尚书之贰　郎中二人一人判帐及武官阶品卫府众寡校考给告身之事一人判部及军戒调遣之名数朝集禄数告假之事　员外郎二人一人掌贡举杂请一人判南曹部嵗选解状则覈簿书资厯考课　职方郎中一人　员外郎一人掌地图城隍镇戍烽防人道路之逺近及四夷归化之事凡图经非州县增废五年乃修嵗与版籍偕上凡畨客至讯其国山川风土为图奏之殊俗入朝者图其容貌衣服以闻　驾部郎中一人　员外郎一人【唐时要家势人以处驾曹为辱毕诚为驾部员外郎恬然处之如美官】　库部郎中一人　员外郎一人掌武库器仗兵部长官涖其修完宋兵部尚书一人掌兵卫武选车辇甲械廐牧之政令以天下郡县之图而周知其地域凡陈卤簿设仗卫饬官吏整肃畨夷除授奉行其制命凡军兵以名籍统者阅习按试选募迁补及武举校试之事皆总之旧设判部事一人以两制充官制行乃设尚书一人掌之乾道时诏将下班祗应并进义校尉守阙进义副尉进武校尉守阙进武副尉并兵部【时尚书即为卤簿使苏轼以兵部尚书充卤簿使从帝祀南郊至青城有赭伞犊车青盖犊车百余乘冲突而来轼呼御营巡检使立车前曰西来谁何敢尔乱行曰皇后并某国夫人某大长公主轼即于青城上疏劾之明日使传命申饬有司严整仗卫】　侍郎一人为尚书之贰建炎时长贰互置续置侍郎二人绍兴后常置一人　郎中一人　员外郎一人参掌本部长贰之事建炎三年诏以郎中员外郎兼理职方事职方郎中一人　员外郎一人掌天下图籍以周知
　　方域之广袤及郡邑镇砦道里之逺近凡土地所产风俗所尚州为之籍遇闰嵗造图以进四夷归附则分诸州度田屋钱粮之数以给之旧设判司一人以无职朝官充掌受闰年图经令天下每闰年造图纳仪鸾司太宗淳化四年令再闰一造真宗咸平四年令上职方转运画本路诸州图十年一上　驾部郎中一人　员外郎一人掌舆辇车马驿置廐牧之事旧设判司事一人以无职事朝官充官制行始置郎官掌其事建炎三年并太仆寺焉　库部郎中一人　员外郎一人掌卤簿仪仗戎器供帐之事国之武库焉建炎三年以驾部兼库部
　　辽北面官有北枢宻院掌兵机武铨羣牧之政视兵部南面官有兵部尚书侍郎郎中员外郎
　　金兵部尚书一人掌兵籍军器城隍镇戍廐牧铺驿车辂仪仗郡邑图志险阻障塞逺方归化之事　侍郎一人为尚书之贰　郎中一人　员外郎二人
　　元兵部尚书三人掌天下郡邑邮驿屯牧之政令凡城池废置之故山川险易之图兵站屯田之籍逺方归化之人官司刍牧之地駞马牛羊鹰隼羽毛皮革之徴驿乗邮运祗应公皂之制悉以任之中统元年以兵刑工为右三部置尚书二人至元元年以兵刑自为一部置尚书四人七年特立兵部尚书一人二十三年定尚书员额为二人英宗至治三年増置一人　侍郎二人为尚书之贰中统元年设右三部侍郎二人至元元年以兵刑自为一部置侍郎三人二十三年定侍郎员额为二人　郎中二人　员外郎二人中统元年设右三部郎中五人员外郎五人七年特立兵部郎中一人员外郎一人二十三年定郎官员额各置二人【时郎中掌驿传往来之事至元中頫孟頫为兵部郎中是时天下诸驿繁甚使客饮食之费十倍于前吏无以供给强取于民不胜其扰孟頫请于中书増钞给之】
　　明兵部尚书一人掌天下武卫官军选授简练之政【治中刘大夏为兵部尚书知遇最深每朝罢传宣循御陛而上帝面与商确时事虽公辅贵近冇不预闻者尝召对自旦至午惫不能行命司礼大监李荣扶掖而出】　侍郎二人隆庆四年增添注侍郎二人防罢万厯中复置　协理京营戎政一人或尚书或侍郎皆随时置掌京营操练之事永乐初设三大营总于武将景泰元年设提督团营命兵部尚书于谦兼领之后罢成化三年复设以本部尚书兼之嘉靖二十年始命尚书刘天和辍部务另给闗防专理戎政二十九年以总督京营戎政之印畀仇鸾改设本部侍郎协理戎政万厯九年裁革崇祯二年复増一人以庶吉士刘之纶为兵部侍郎充之　武选郎中一人即前代兵部郎中之职掌卫所土官选授陞调袭替功赏之事凡军政五年一考凡除授出自中防者必覆奏然后行之【治中陈恺为武选司主事歴陞郎中武选繁剧怨丛势轧恺一意奉公私谒不行一时武选称得人本部长官举荐谓恺可胜方岳之任】　员外郎一人　主事二人职方郎中一人掌舆图军制城隍镇戍简练征讨之事凡天下地理险易逺近边腹疆界俱有图本三嵗一报与官军车骑之数偕上【刘大夏调验方郎中举用守将有暮夜懐金谢之者却不受明练于天下事所奏覆皆当上意本部长官倚之如左右手】　员外郎一人　主事二人　车驾郎中一人洪武六年为驾部二十九年改为车驾掌卤簿仪仗禁卫驿传廐牧之事稽查太仆苑马二寺之簿籍以时呈其登耗　员外郎一人　主事二人　武库郎中一人洪武十三年增置库部二十九年改为武库掌戎器符勘尺籍武学薪之事凡武职幼官及子弟未嗣官者于武学习业以主事一人监督之考稽学官之贤否肄习之勤怠以闻　员外郎一人主事二人　南京兵部尚书一人参赞机务宣徳八年黄福为南京兵部尚书始加参赞机务衔成化二十三年始奉勅谕专以本部尚书参预机务同内外守备官操练军马禁戢盗贼振举庶务其职视五部为重云武选郎中一人　主事一人　车驾郎中一人　员外郎一人　主事二人　职方郎中一人　员外郎一人主事一人　武库郎中一人　主事一人
　　刑部尚书【侍郎　郎中　员外郎　都官郎中员外郎　比部郎中　员外郎　司门
　　郎中　员外郎　主事附】
　　唐刑部尚书一人掌律令刑法徒按覆谳禁之政令凡刑法之书有四一曰律二曰令三曰格四曰式凡决大狱以尚书侍郎与御史中丞大理卿为三司使凡国有大赦集囚徒于阙下以聴【建中时诏中书门下选律学之士取至徳以来制勅奏谳掇其可为法者藏之元和中刑部侍郎许孟容等删天寳以后勅为间元格后勅大和中命尚书省郎官各删本司勅而与侍郎覆视中书门下参其可否而用之大中时左卫率府仓曹参军张戣以刑律分类为门而附以格勅为大中刑律统类诏刑部颁行之】　侍郎一人为尚书之贰【文宗间成三年狄兼謩为刑部侍郎采开元二十六年以后至于开成制删其繁者为开成详定格】　郎中二人　员外郎二人赞尚书侍郎治其事　都官郎中一人　员外郎一人掌俘部録给衣粮医药而理其诉免　比部郎中一人　员外郎一人掌勾防内外赋敛经费俸禄公勲赐赃赎徒役课程逋欠之物及军资械器和籴屯收所入京师仓库三月一比诸司诸使京都四时勾会于尚书省以后季勾前季诸州则嵗终总勾焉【建中时以武元□有才名特召授比部员外郎】　司门郎中一人　员外郎一人掌门闗出入之籍及阑遗之物凡着籍月一易之流内记官爵姓名流外记年齿状貎非迁解不除凡有召者降墨勘铜鱼木契然后入监门校尉巡日送平安凡奏事遣官送之昼题时刻夜题更筹阑遗之物揭于门外牓以物色期年没官凡闗二十有六有上中下之差度者本司给过所出塞逾月者给行牒猎手所过给长籍三月一易畨客徃来阅其装重入一闗者余闗不讥
　　宋刑部尚书一人掌天下刑狱之政令凡丽于法者审其轻重平其枉直淳化二年置审刑院知院事一人以郎官以上至两省充详议官以京朝官充掌详谳大理所断案牍而奏之凡狱具上先经大理断谳既定报审刑然后知院与详议官定成文草奏记上中书中书以奏真宗大中祥符二年置纠察刑狱司纠察官二人以两制以上充官制行悉罢归刑部徽宗崇宁二年诏刑部通治左右曹【初设审刑院以燕肃知院事是时天下疑狱虽听奏而州郡惧得罪不敢谳寃狱常多肃建请诸路疑狱皆听谳有不当者释其罪自是全活者众】　侍郎二人为尚书之贰一治左曹一治右曹如独员即通治建炎后长贰互置隆兴中常置一员淳熙十二年诏依崇宁专法奏狱及法令事请大理寺官赴部共议之用侍郎吴博古之请也【时张九成为刑部侍郎一日法寺以成案上大辟九成□首未得其情因请覈实囚果诬服者也奏黜之时法官扺罚而朝论欲以平反为赏九成辞曰职在详刑而卖众以邀赏可乎】　郎中二人　员外郎二人分左右防掌详覆叙雪之事建炎三年刑部郎官以二员为额闗掌职事无分异绍兴二十六年诏依元丰旧法分防治事永为定制【是特右司汪应辰言刑部郎官分为左右左以详覆右以叙雪同僚异事祖宗有深意倘无分异有不当于理者孰为追改乞遵用旧制要使官各有守人各有见参而用之以称钦恤之意从之】　都官郎中一人　员外郎一人旧制判司事一人以无职朝官充官制行始置郎中员外郎掌徒流配凡天下役人与在京百司吏职皆有籍以考其役放及増损废置之数若定差副尉则计其所歴而以役之轻重均其劳逸给印纸书其功过展减磨勘嵗月元祐八年以纲运差使闗归吏部省副尉员三百绍圣间复其额崇宁中侍郎刘赓奏副尉差遣有立定优重等第都官条虽特防亦许执奏从之建炎三年诏比部兼司门隆兴元年诏都官比部共置一员自此都官兼比部司门之事矣【建炎初滕庾擢都官员外郎时庶事革创赏功补副尉者不可胜计庾随事爬梳闻诸朝严其籍】　比部郎中一人　员外郎一人掌勾覆中外帐籍凡务仓库出纳在官之物皆月计季考嵗防从所监司检察以上比部至则审覆其多寡隠耗之数有陷失则理纳钩考百司经费有隠昧则会问同否而理其侵负旧帐案三司官制行厘其事悉归比部元祐元年用司马光奏总于户部三年正仓部勾覆理欠慿由案及印发钞引事仍归比部徽宗政和六年诏寺监先期检举加库务监官所造文帐委无未备方许批书违者御史台奏劾用郎官梅执礼之请也建炎以后率以都官兼比部之事　司门郎中一人　员外郎一人掌门闗津梁道路之禁令及其废置移复之事建炎以后率以都官兼司门之事辽北面官伊勒希巴院掌刑狱之事视刑部南面官有刑部尚书侍郎郎中员外郎等官
　　金刑部尚书一人　侍郎一人　郎中一人　员外郎二人一人掌律令格式审定刑名闗津讥察赦诏勘鞫追徴给没等事一人掌监戸官户配诉良贱城门唘闭官吏改正功赏捕亡等事【大定中贾少冲为刑部郎中往北京决狱奏诛首恶误牵连其中者皆释不问全活凡千人以本职摄右司员外郎尝执奏刑名甚坚帝谓侍臣曰少冲居下位有守如此】
　　元刑部尚书三人掌天下刑部法律之政令凡大辟之按覆系囚之详谳拏収产没之籍捕获功赏之式讼疑罪之辨狱具之制度律令之拟议悉以任之中统元年设右三部置尚书二人至元元年合兵刑为一部尚书四人七年特立刑部尚书一人二十三年定尚书员额为二人大徳四年增置一人【仁宗皇庆中诏以吏多滞事责曹属按不如程令刑部尚书谢让曰刑狱非钱谷铨选之比寛以嵗月尚虑失实岂可律以常法乎因入白宰相由是刑曹独得不责稽迟】　侍郎二人为尚书之贰中统元年设右三部侍郎二人七年特立刑部侍郎一人二十三年定六部侍郎员额仍置二人　郎中二人　员外郎二人中统元年设右三部置郎中五人员外郎五人至元元年合兵刑为一部置郎中四人员外郎五人七年特置刑部郎中一人员外郎二人二十三年定郎官员额各置二人明刑部尚书一人掌天下刑名及徒勾覆闗禁之政令领十三司毎司各掌其分省及兼领所分京府直刑名以赞尚书【成化时杜铭为刑部尚书时饬其属吏以人命至重勿以喜怒用法度足以正邦典而彰至徳一时用刑号称平允杨志学为刑部尚书刑部狱词既经侍郎详定尚书多不覆视惟死罪始自裁决志学凡笞以上必经亲览而后定】　侍郎二人为尚书之贰【武宗正徳中卫道官刑部侍郎清直之操终始不渝刘季箎为刑部侍郎狱多平反尤重人命】　浙江司郎中一人　员外郎一人　主事二人掌其所分一省之事【带管崇府中军都督府刑科内官御用司设等监在京金吾前腾骧左沈阳右留守中神防和阳武功右广洋八卫蕃牧千户所及两浙盐运司直和州涿鹿左涿鹿中二卫】　江西司郎中一人员外郎一人　主事二人掌其一省之事【带管淮益弋阳建安】
　　【乐安五府前军都督府御马监火药酒醋面觔等局在京府军前燕山左留守前龙骧寛河忠义前忠义后永清右龙江左龙江右十卫及直庐州府庐州六安九江武清宣府前龙门各卫】　湖广司郎中一人　员外郎一人　主事二人掌其一省之事【带管楚岷吉荣辽五府右军都督府司礼尚寳尚膳神宫等监天财库在京留守右虎贲右忠义右武功左茂陵永陵江淮济川水军右九卫及兴都留守司直宁国池州二府宣州神武中定州茂山保安左保安右各卫渤海千戸所】　福建司郎中一人　员外郎一人　主事二人掌其一省之事【带管戸部太仆寺戸科寳钞提举司印绶都知等监甲字等十库在京金吾后应天防州武城中武功中孝陵献陵景陵裕陵奉陵十卫牧马千户所及福建盐运□直帝州府广徳州中都留守左留守中定边开平中屯各卫美峪千戸所】　山东司郎中一人　员外郎一人　主事二人掌其一省之事【带管鲁徳衡泾四府左军都督府宗人府兵部尚寳司兵科典牧所会同馆供用库戈防司苑局在京羽林右沈阳左长陵三卫奠靖千户所及山东盐运司中都留守司辽东都司辽东行太仆寺直凤阳府滁州凤阳皇陵长淮泗州夀州滁州沂州徳州徳州左保定后各卫安东中防卫潮河龙门宁靖各千戸所】　山西司郎中一人员外郎一人　主事二人掌其一省之事【带管晋代沈懐仁庆成五府翰林院钦天监上林苑南北二城兵马司混堂司甜食房在京旗手金吾右骁骑右龙虎大宁中义勇前义勇后英武八卫及直镇江府徐州潘阳中屯各卫沈阳中防卫倒马闗平定各千户所】　河南司郎中一人　员外郎一人　主事二人掌其一省之事【带管周唐赵郑徽伊汝七府礼部太常寺光禄寺詹事府国子监礼科中书舍人神乐观牺牲所兵仗局灵台钟鼓等司东城兵马司教坊司在京羽林左府军右武徳留守后神武左彭城六卫及两淮盐运司直淮安州二府淮安大河邳州州髙邮仪真宿州武平归徳宁山神武右各卫海州盐城通州汝宁各千户所】陕西司郎中一人　员外郎一人　主事二人掌其一省之事【带管奉韩庆肃四府后军都督府大理寺行人司尚衣监针工局西城兵马司在京府军后腾骧右豹韬鹰扬兴武义勇右康陵昭陵龙虎左横海江隂十一卫及河东盐运司陕西行太仆寺甘肃行太仆寺直大平府建阳保定左保定右保定中保定前各卫平凉中防卫】　四川司郎中一人　员外郎一人　主事二人掌其一省之事【带管蜀府工部工科巾帽织染二局僧道録司在京府军金吾左济川武骧右大宁前蔚州左永清左广武八卫及直松江大名二府金山怀安怀来各卫神木千戸所】　广东司郎中一人　员外郎一人　主事二人掌其一省之事【带管应天府在京锦衣府军左虎贲左济阳留守左水军左飞熊七卫及直延庆州怀来千戸所】　广西司郎中一人　员外郎一人　主事二人掌其一省之事【带管靖江府通政司五军断事司中城兵马司寳钞银作二局在京羽林前燕山右燕山前大兴左通州武骧左镇南富峪八卫及直安庆徽州二府安庆新安通州左通州右延庆延庆左延庆右各卫】　云南司郎中一人员外郎一人　主事二人掌其一省之事【带管顺天府太医院仪卫惜薪等司承运库及直永平广平二府镇海真定永平山海卢龙东胜左东胜右抚宁宻云中宻云后大同中屯潼闗营州五屯万全左万全右各卫寛河武定蒲州各千户所】　贵州司郎中一人员外郎一人　主事二人掌其一省之事【带管吏部吏科司菜】
　　【局及长芦盐运司大宁都司万全都司直苏州保定河间真定顺徳五府苏州太蓟州遵化镇朔兴州五屯忠义中涿鹿河间天津天津左天津右徳州宣府左宣府右开平保安蔚州永宁各卫梁城兴和广昌各千户所】　南京刑部尚书一人　右侍郎一人　浙江司郎中一人　员外郎一人　主事二人　江西司郎中一人　员外郎一人　主事一人　湖广司郎中一人主事一人　福建司郎中一人　主事一人　山东司郎中一人　主事一人　山西司郎中一人　主事一人　河南司郎中一人　员外郎一人　主事一人陜西司郎中一人　员外郎一人　主事一人　四川司郎中一人　主事一人　广东司郎中一人　员外郎一人　主事二人　云南司郎中一人　主事一人贵州司郎中一人　主事一人　广西司郎中一人主事一人
　　工部尚书【侍郎　郎中　员外　屯田郎中员外郎　虞部郎中　员外郎　水部
　　郎中　员外郎　主事附】
　　唐工部尚书一人掌山泽屯田工匠诸司公笔墨之事【至徳以后多以宰臣检校各部尚书惟工部最少会昌六年郑肃以同中书门下平章事兼工部尚书大中二年裴休以同中书门下平章事守工部尚书余无所见大抵中唐以后此职不为要任】　侍郎一人为尚书之贰【长庆中李栖筠为工部侍郎闗中旧仰郑白二渠溉田而豪戚防上游取硙利百所夺农用十七栖筠请皆撤毁嵗得租二百万民赖其入】　郎中一人　员外郎一人掌城池土木之工役程式凡京都营缮皆下少府将作共其用役千工者先奏凡工匠以州县为团五人为火五火置长一人四月至七月为长功二月三月八月九月为中功十月至正月为短功雇者日为绢三尺内中尚巧匠无作则纳资凡津梁道路治以九月屯田郎中一人　员外郎一人掌天下屯田及在京
　　文武职田诸司公田以品给焉　虞部郎中一人员外郎一人掌京都衢衖苑囿山泽草木及百官畨客时蔬薪炭供顿畋猎之事凡郊祀神坛五岳名山樵采刍牧皆有禁距壝三十步外得耕种春夏不伐木京兆河南府三百里内正月五月九月禁弋猎　水部郎中一人　员外郎一人掌津济般舻渠梁堤堰沟洫渔捕运漕碾硙之事凡坑防井穴皆有标京畿有渠长斗门长诸州堤堰刺史县令以时检行而涖其决筑有埭则以下戸分牵禁争利者
　　宋工部尚书一人掌百工水土之政令稽其功绪以诏赏罚凡制作营缮计置采伐所用材物按其程式以授有司旧制判部事一人以两制以上充官制行始制尚书总其事建炎时并将作少府军器监并归工部绍兴二年诏行在别置作院造器甲工部长官提防　侍郎一人为尚书之贰建炎时长贰互置隆兴初诏各置一人　郎中一人　员外郎一人凡制作营缮计置采伐材物按程式以授有司则参掌之建炎三年诏工部郎官兼虞部绍兴二年诏郎官防检行在别置作院所造器甲　屯田郎中一人　员外郎一人掌屯田营田职田学田官庄之政令及其租入种刈兴修给纳之事凡塘泺以时増减堤堰以时修葺并有司修葺种植之事以赏罚诏其长贰而行之绍圣元年诏屯田虞部互置郎官一人　虞部郎中一人　员外郎一人掌山泽苑囿塲冶之事辨其地之产而为之厉禁凡金银铜铁铅盐皆计其所入登耗以诏赏罚　水部郎中一人员外郎一人掌沟洫津梁舟楫漕运之事凡堤防决
　　溢防导壅底以时约束而计度其嵗用之物修治不如法者罚之规画措置为民利者赏之元祐元年省水部郎官一人建炎三年诏屯田郎官兼水部
　　辽北面官有宣徽北南二院掌御前祗应之事视工部南面官有工部尚书侍郎郎中员外郎等官
　　金工部尚书一人掌修造营建法式诸作工匠屯田山林川泽之禁令江河堤岸道路桥梁之事【大定中河决于卫诏刘玮兼工部尚书往塞玮斋戒祷于河功役齐举河复故道】　侍郎一人为尚书之贰郎中一人　员外郎一人
　　元工部尚书三人掌天下营造百工之政令凡城池之脩濬土木之缮葺材物之给受工匠之程式铨注局院司匠之官悉以任之中统元年设右三部置尚书二人至元元年分立工部置尚书四人七年裁尚书二人二十三年定尚书员额仍以二人为额明年以曹务繁剧增尚书二人二十八年省尚书二人　侍郎二人中统元年设右三部置侍郎二人至元元年分立工部置侍郎三人七年裁革一人二十三年定侍郎员额为二人郎中二人　员外郎二人中统元年置右三部郎中
　　五人员外郎五人至元元年分立工部郎中四人员外郎五人七年裁革郎中一人二十三年定郎中员外郎员额各以二人
　　明工部尚书一人掌天下百工山泽之政令嘉靖后增置尚书一人专督大工【正徳时以孙需为工部尚书务厘宿弊不欲以浮冗多耗民财先是诸营建给领料价率匠魁专之涖部事者或与为市故羣匠无所得而工不完需令匠魁及羣匠同领而均分之称便如一毛伯温陞工部尚书奉命提督天夀山工程诸陵石柱道逺车推劳费千百伯温以意制八轮车前后聨络随地险夷为低昻工作易就帝闻之喜赐绣嚢银勺各一】　侍郎二人为尚书之贰　营缮郎中一人即前代工部郎中之职　员外郎一人　主事三人掌经营兴作之事凡宫殿陵寝城郭坛埸祠庙仓库宇营房王府邸第之役鸠工会材以时程督之凡卤簿仪仗乐器移内府及所司各以其职治之凡置狱具必如律【时制以工部居六曹后仕进者冷局视之嘉靖间兴大工添设郎官数倍营缮司尤盛郎官多至十余员骤得陞京堂或有先赐四品服者人始慕之而为语云马前双马后方督工郎双者棍方者杌也】　虞衡郎中一人　员外郎一人主事二人掌山泽采捕陶冶之事凡军装兵械下所
　　司同兵部省之洪武六年设虞部二十九年改为虞衡都水郎中一人　员外郎一人　主事二人掌川陂
　　池桥道舟车织造劵契量衡之事凡诸水要防遣京朝官专理以督有司凡公侯伯铁劵差其髙广凡祭器册寳乗舆符牌器皆会则于内府凡度量权衡谨其校勘而颁之悬式于市而罪其不中度者洪武六年为水部二十九年改为都水　屯田郎中一人　员外郎一人主事二人嘉靖中増置一人掌屯种抽分薪炭夫役
　　坟茔之事凡军马守镇之处其有转运不给则设屯以益军储凡抽分征诸商视其财物各有差凡薪炭南取洲汀北取山麓凡坟茔及堂碑碣兽之制第宗室勲戚文武官之等而定其差　提督易州山厰主事一人掌督御用柴炭之事景泰间以本部尚书或侍郎督厰事嘉靖八年罢革改设主事管理　南京工部尚书一人右侍郎一人　营缮郎中一人　员外郎一人　主
　　事三人　虞衡郎中一人　主事二人　都水郎中一人　员外郎一人嘉靖三十七年裁革　主事二人屯田郎中一人　主事一人




　　钦定续通典卷二十七
<史部,政书类,通制之属,钦定续通典>
　　钦定四库全书
　　钦定续通典卷二十八
　　职官
　　御史台
　　唐肃宗至徳以后诸道使府参佐皆以御史为之谓之外台复有检校里行内供奉或兼或摄诸使下官亦如之武宗会昌初升大夫中丞品东都留台有中丞一人侍御史一人殿中侍御史二人监察御史主留台务三院御史皆不常备焉宋置御史台其制与唐畧同有御史大夫中丞侍御史殿中侍御史监察御史等官凡遇大事则廷辨小事则奏弹凡祭祀朝会则率其属正百官之班序真宗咸平四年以御史二人充左右巡使文官右巡主之武官左巡主之纠其违失常参班簿禄料假告皆主之祭祀则兼监祭使掌受誓戒致斋检视纠劾又有廊下使専掌入阁监食监香使掌国忌行香皆临时充神宗元丰正官名悉罢之辽置御史台设大夫中丞侍御等官金制与宋畧同登闻检院亦御史台凡御史多有出使者元始无台职世祖至元五年始设台建官制与唐宋畧同惟诸道皆设行台其品秩与内台同凡诸道肃政防访使皆于内台明初亦置御史台设左右御史大夫御史中丞侍御史治书侍御史殿中侍御史监察御史等官寻罢御史台更置都察院设监察都御史八人分监察御史为浙江河南山东北平山西陜西湖广福建江西广东广西四川十二道各道置御史或五人或三四人每道铸印二一畀御史久次者掌之一藏内府有事受印以出既事纳之文曰绳愆纠缪以秀才李原明为都御史吴荃等为试监察御史太祖洪武十六年都察院设左右都御史左右副都御史左右佥都御史二千三年左副都御史袁泰言各道印篆相同虑有诈伪乃更铸监察御史印曰某道监察御史印巡按印曰巡按某处监察御史印惠帝建文元年改设都御史一人革佥都御史二年改为御史府设御史大夫改十二道为左右两院设御史二十八人成祖永乐元年悉复旧制洪熙宣徳以后凡在外之督抚经畧等员兼衔以便行事【具御史大夫篇】御史之居职奉差者名数实繁【具监察倚御史篇】盖所以寄其察奸纠之权者较前代为特详焉
　　御史大夫
　　唐御史大夫一人为御史长官掌以刑法典章纠正百官之善恶【至徳中韦陟为御史大夫时右拾遗杜甫上表论房琯尚有大臣度真宰相器帝令陟同崔光逺顔真卿同讯之陟入奏甫所陈谠言不失谏臣体帝由是疏之崔涣为御史大夫时元载辅政与中官董秀蟠结固宠涣因进见面劾之帝黙然宣宗大中时李景让为御史大夫甫视事即劾免御史孙玉汝等威肃当朝】凡有御史弹劾必先白大夫大事以方幅小事署名而已至徳以后率有以大夫为宰臣者【徳宗建中二年卢杞以御史大夫为门下侍郎兼中书门下平章事贞元五年窦参以御史大夫为中书侍郎同门下平章事宪宗元和十三年李夷简以御史大夫为门下侍郎同中书门下平章事武宗会昌元年陈夷行以御史大夫为门下侍郎同中书门下平章事宣宗大中三年崔以御史大夫守门下侍郎同中书门下平章事】盖重职也五代惟后唐明宗天成元年以李琪为御史大夫自后不复除宋初御史大夫不除正员为加官检校官带宪衔有至检校御史大夫者官制行亦并除去辽南面官有御史大夫太宗会同元年以耶律呼哩为御史大夫金初置御史大夫掌纠察朝仪弹劾官邪勘鞫官府公事凡内外刑狱所属理断不当有陈诉者付御史台治之元御史台置于至元五年设御史大夫一人后又増一人掌纠察百官善恶政治得失【顺帝至正六年贺惟一拜御史大夫故事台端非国姓不授因赐防古姓而改其名额琳沁巴勒拜御史大夫性刚正动有礼法尽选中外防能之官置诸风宪一时号称得人】十四年置江南行御史台于扬州寻徙杭州又徙江州二十三年迁于建康以监临东南诸省统置各道宪司而总诸内台置御史大夫一人品秩与内台等领中丞御史等官统淮东淮西湖北淛东淛西江东江西湖南八道提刑按察司十五年増江南湖北岭南广西福建广东三道二十三年以淮东淮西山南三道拨内台三十年又增海北海南一道成宗大徳元年定为江南诸道行御史台自御史大夫以下设官九员以监江淛江西湖广三省统江东江西淛东淛西湖南湖北广东广西福建海南十道是年置陜西诸道行御史台统汉中陇北四川云南四道置御史大夫一人其品秩悉与内台同【至元中姜卫拜行台御史大夫奏曰陛下以臣为耳目臣以监察御史按察司为耳目倘非其人是臣之耳目先自闭塞下情何由上达帝嘉之命御史台清其选英宗至治中桑节为行台御史大夫时承平日久内外方以观望为政桑节独持风裁御史行部必勅厉而遣之时有所属御史弹劾不实桑节奏白之】及至正之末于福建更设分台时政纷淆用人非次不足编纪明初置御史台设左右御史大夫谕之曰国家立三大府中书总政事都督掌军旅御史掌纠察朝廷纲纪尽繋于此而台察之任尤清要卿等当正已以率下忠勤以事上毋委靡因循以纵奸毋假公济私以害物时以邓愈汤和为御史大夫洪武十五年罢御史台置都察院设监察都御史八人十六年设左右都御史各一人权位赫然同六部尚书称为七卿与前代之御史大夫无异矣其职掌纠劾百司辨明寃枉提督各道为天子耳目风纪之司凡大臣奸邪小人搆党作威福乱政者劾凡百官猥茸贪冒坏官纪者劾凡学术不正上书陈言变乱成宪希进用者劾遇朝觐考察同吏部司贤否黜陟大狱重囚防鞫于外朝偕刑部大理谳平之其奉勅内地拊循外地各専其勅行事【建文初练子寜为御史大夫时李景隆奸邪怀异志屡败召还于寜执景隆于朝数其罪请诛之不听愤激叩首言此卖国贼臣备员执法不能除奸请先伏诛遂罢朝英宗天顺中髙明为南京都御史肃清纲纪劾罢诸贪吏轩輗为左都御史严毅待人时诣礼部拜表庆贺屏居一室撤烛朝服端坐寂无一言行礼毕即御肩舆归僚侪闻輗来辄避去不乐与輗处孝宗治元年拜马文升为左都御史是春帝耤田杂剧出狎语文升厉色曰新天子当知稼穑艰难岂宜以此凟乱宸聪即令斥去戴为左都御史务持风纪虽簿书之细必极精覈帝亲鞫大狱诸司震悚珊从容应对时有开析天威顿霁】至外省之总督提督巡抚经略总理赞理巡视抚治等官必加左右都御史衔以便行事非元之行台也【总督漕运兼提督军务巡抚凤阳等处兼管河道都御史一员总督蓟辽保定等处军务兼理粮饷都御史一员总督宣大山西等处军务兼理粮饷都御史一员总督陜西三边军务都御史一员总督两广军务兼理粮饷带管盐法兼巡抚广东地方都御史一员总督四川陕西河南湖广等处军务都御史一员总督浙江福建江南兼制江西军务都御史一员总督陕西山西河南湖广四川五省军务都御史一员总督凤阳地方兼制河南湖广军务都御史一员总督保定地方军务都御史一员总督河南湖广军务兼巡抚河南都御史一员总督九江地方兼制江西湖广军务都御史一员总理南直河南山东湖广四川军务都御史一员总理河漕兼提督军务都御史一员总理粮储提督军务兼巡抚应天等府都御史一员巡抚浙江等处地方兼提督军务都御史一员巡抚福建地方兼提督军务都御史一员巡抚顺天等府地方兼整饬蓟州等处边备都御史一员巡抚保定等府提督紫荆等闗兼管河道都御史一员巡抚河南等处地方兼管河道提督军务都御史一员巡抚山西地方兼提督雁门等闗军务都御史一员巡抚山东等处地方督理营田兼管河道提督军务都御史一员巡抚辽东地方赞理军务都御史一员巡抚宣府地方赞理军务都御史一员巡抚大同地方赞理军务都御史一员巡抚延绥等处赞理军务都御史一员巡抚寜夏地方赞理军务都御史一员巡抚甘肃等处赞理军务都御史一员巡抚陜西地方赞理军务都御史一员巡抚四川等处地方兼提督军务都御史一员巡抚湖广等处地方兼赞理军务都御史一员巡抚江西地方兼理军务都御史一员巡抚南赣汀韶等处地方提督军务都御史一员巡抚广东地方兼赞理军务都御史一员巡抚广西地方都御史一员巡抚云南兼建昌毕节等处地方赞理军务兼督川贵粮饷都御史一员巡抚贵州兼督理湖北川东等处地方提督军务都御史一员巡抚天津地方赞理军务都御史一员巡抚登莱地方赞理军务都御史一员巡抚安庐地方赞理军务都御史一员巡抚偏沅地方赞理军务都御史一员巡抚宻云地方赞理军务都御史一员巡抚淮扬地方赞理军务都御吏一员巡抚承天赞理军务都御史一员抚治郧阳等处地方兼提督军务都御史一员赞理松潘地方军务都御史一员】其南京之都察院设右都御史一人总理粮储加都御史衔一人
　　中丞
　　唐制中丞二人为御史大夫之贰东都留台亦设中丞一人専掌纠察【至徳后以御史中丞为重职裴度为御史中丞恪恭尽职作相后举侍御史崔从为御史中丞薛存诚初为给事中时琼林库使奏召工徒太广存诚以为此皆奸人窜名以避征徭不可许咸阳尉袁儋与军镇相竞军人无礼遂肆侵侮儋反受罚二敕继至存诚皆执之帝闻甚悦命中使嘉劳由是选拜存诚为御史中丞开成中髙元裕为御史中丞风望整严上言曰御史府纪纲之地官属选用宜得实材其不称者臣请出之防昌中李回为御史中丞宣慰河北回为人严毅竣厉至河朔何宏敬王元逵张仲武皆具櫜鞬郊迎立于道左敬待制使自兵兴以来未之有也】宋设中丞一人为台长旧兼理检使掌纠察百官奸慝肃清朝廷纲纪凡除中丞而官未至者皆除右諌议大夫权神宗熙宁五年以知杂御史邓绾为中丞初除諌议大夫王安石言碍近制止以绾为龙图阁待制权御史中丞下迁諌议大夫自绾始九年邓润甫自正言知制诰为中丞以宰相属官不可掌宪府于是复迁右谏议大夫权元丰五年以丞议郎徐禧为知制诰权中丞禧言中丞纠弹之任赴舍人院行词疑若未安适官制行罢知制诰职乃以本官试中丞【仁宗皇祐中帝以张升清直可任风宪乃拜为御史中丞时富弼为相欧阳修为翰林学士论者所谓三得人也时帝以升切指时事无所避因对廷臣嘉之曰卿孤特之操乃能如是哲宗元祐中胡宗愈为御史中丞进六事曰端本正治知难加意守法畏天疏入帝嘉纳之时台中故事有阍吏服役迨四十年以所执之梃验中丞贤否贤则横其梃不贤则直其梃范讽为中丞一日视其梃忽直问曰尔梃竟直岂我之失耶吏曰昨日中丞召客谕庖人造食指挥者数四又教戒之数四某不自知其梃之直讽笑而颔之明日视之梃复横矣】髙宗建炎中除官最多孝宗初被擢寖少淳熙十年始除黄洽十三年再除蒋继周台諌例不兼讲读熈宁中命吕正献亦止命时赴讲筵髙宗时万俟卨罗汝檝皆以秦桧意得兼宁宗庆元以后司谏以上无不预经筵者矣辽御史台有御史中丞金御史台亦设御史中丞世宗大定二十四年另铸中丞印凡中丞之从幸上京者佩之元御史台中丞二人仁宗皇庆中增置一人英宗至治二年定员额为二人掌贰大夫事【武宗至大时中丞久阙择人甚殷仁宗时在东宫奏荐张珪乃以珪为中丞登极后嘉珪正直引奏多所延纳皇庆中郝天梃拜御史中丞入见首陈纲纪之要以猎为喻曰御史职在击奸犹鹰扬焉禽之弱者易获其力大者必借人力不然不惟失其前禽仍或有伤鹰之患帝嘉其言】江南诸道行御史台中丞二人陜西诸道行御史台中丞二人【伊噜布哈拜行台御史中丞陛辞之日帝御嘉徳殿慰劳之且赐以上尊金董士选亦为行台中丞防威并着不严而肃凛然有大臣之风】明初设御史中丞洪武元年以章溢能存大体仪表百司拜御史中丞刘基亦曾为之十三年专设左右中丞为台长十六年都察院设左右副都御史各一人左右佥都御史各二人掌贰于都御史提督各道以专纠察职与中丞同【仁宗洪熙中吴纳为佥都御史昌词义色风采凛然虽心存恕厚而奸赃不法之徒自然消沮武宗正徳中王云凤为副都御史立朝正色弹劾不避权贵】世宗嘉靖中以清屯增副都御史三人寻亦罢南京设右副都御史一人右佥都御史一人其提督操江一人或以副都御史或以佥都御史为之领上下江防之事
　　侍御史
　　唐制侍御史六人掌纠察百寮及入閤承诏知推弹杂事凡弹劾则大夫中丞押奏大事法冠朱衣纁裳白纱中单小事常服凡台内事以久次者一人专决号台端次一人知公廨次一人知弹分京城诸司及诸州为东西次一人知西推赃赎二司受事号副端次一人知东推理匦等有不纠察者罚之以殿中侍御史第一人同知东推莅太仓出纳第二人同知西推莅左蔵出纳号四推御史次御史一人分司东都台至徳以后宰相以侍御史权重建议弹奏先白中丞大夫复通状中书门下然后得奏自是御史之任轻矣徳宗建中元年以侍御史分掌公廨纠弹自是杂端之任轻矣宪宗元和八年命四推御史受事周而复始罢东西分日之限【敬宗宝厯中温造为侍御史时夏州节度使李祐入朝有达诏命造弹之祐趋出待罪股战流汗惊谓人曰吾夜半入蔡州城擒吴元济未尝心动今日胆落于温御史矣】宋仍唐制设侍御史一人以贰中丞其职不常除【英宗治平中赵瞻为侍御史请揽威权明功罪广聪明更积帝嘉纳之又刘挚擢侍御史自熙宁中以言去位逾十六年至是复任一时奸佞刻薄之吏事状显著皆正色弹劾多所贬黜中外肃然】凡侍御史必由监察御史转授辽南面官御史台有侍御史兴宗重熙七年命准格尔为南面侍御史金御史台有侍御史二人掌奏事判事治书侍御史二人掌同侍御史元御史台置侍御史二人治书侍御史二人掌同中丞纠察百官善恶政治得失江南诸道行御史台置侍御史二人治书侍御史二人陜西诸道行御史台置侍御史二人治书侍御史二人明洪武元年置侍御史治书侍御史九年汰罢后不复设
　　殿中侍御史
　　唐制殿中侍御史九人掌殿庭供奉之仪一人同知东推监太仓出纳一人同知西推监左藏出纳二人为廊下食使二人分知左右巡三人内供奉【肃宗乾元初张镒累迁殿中侍御史华原令卢枞以公事谯责邑人齐令诜令诜宦人也衔之诬枞罪镒按騐当免官有司承风以死论镒不直之乃白其母曰今理枞之免死而镒坐贬黙则负官贬则贻母忧敢问所安母曰儿无累于道吾所安也乃执正其罪】宋殿中侍御史二人掌以仪法纠百官之失凡大朝防及朔望六防则东西对立弹其失仪者旧制殿中侍御史兼左右巡使元丰八年诏殿中侍御史兼察事【仁宗天圣中何郯为殿中侍御史善为谏诤帝常嘉之又吕诲为殿中侍御史弹劾无所避公主夜叩禁门劾奏公主阁宦者窜逐之英宗即位以傅尧俞为殿中侍御史皇太后同聴政帝疾平尧俞上疏请太后还政未聴闻内侍任守忠有惎语尧俞又上疏太后遂还政而逐守忠等又常同为殿中侍御史不数月劾罢监司之不才者二十三人中外耸然】辽南面官有殿中司殿中丞即殿中侍
　　御史之职金殿中侍御史二人毎遇朝对立于龙墀之下专劾朝者仪矩凡百僚告假具奏目进呈元至元五年置殿中司殿中侍御史二人凡大朝防百官班序其失仪失列则纠罚之在京百官到任告假事故出三日不报者则纠举之大臣入内奏事则随以入凡不可预闻之人则纠避之明洪武元年置殿中侍御史九年裁罢之以后朝防纠仪即以监察御史任之
　　监察侍御史
　　唐制监察御史十五人掌分察百僚巡按州县狱讼军戎祭祀营作太府出纳皆涖焉知朝堂左右厢及百司纲目凡十道巡按以判官二人为佐务繁则有支使其一察官人善恶其二察户口流散籍帐隠没赋役不均其三察农桑不勤仓库减耗其四察妖猾盗贼不事生业为私蠧害其五察徳行孝弟茂材异等藏器晦迹应时用者其六察黠吏豪宗兼并纵暴贫弱苦不能自申者【至徳中李勉授监察御史时朝廷右武勲臣恃宠多不知礼大将军管崇嗣于行在朝堂背阙而坐勉即劾之帝叹曰吾有李勉始知朝廷尊矣代宗永泰初赵涓为监察御史时禁中失火与东宫稍近帝深疑东宫涓乃深歴壖囿按据迹状乃奏上知中官失火也徳宗时在东宫乃深感涓及涓刺衢州年考既深与韩滉不相得奏免涓官徳宗见其名谓宰臣曰岂永泰初御史赵涓乎对曰然即拜为尚书左丞】代宗大厯十四年以监察御史一人知两京馆驿号馆驿使徳宗兴元元年以第一人察吏部礼部兼监察使第二人察兵部工部兼馆驿使第三人察户部刑部嵗终议殿最元和中以新人不出使无以观能否乃命专察尚书省号曰六察官宋监察御史六人掌分察六曹及百司之事纠其谬误【孝宗乾道八年宰臣进呈御史台事分六察虞文奏曰祖宗时监察御史却许言事帝曰今既分六察可许随事弹奏自此朝纲肃清矣】大事则奏劾小事则举正迭监祠祭嵗诣三省枢宻院以下轮治凡六察之事稽其多寡当否嵗终条具殿最以诏黜陟百官应赴台叅谢辞者以拜跪书札体验其老疾凡事经郡县监司不能直者直牒閤门上殿论奏官卑而入殿中监察御史者谓之里行治平四年中丞王陶言奉诏举台官多以资浅不应格乃诏举三丞以上知县为里行熙宁二年诏御史阙委中丞奏举毋拘官职髙下兼权三年孙觉荐秀州军事推官李定奏对称防为太子中监察御史里行由选人为御史自定始元丰八年裁减监察御史二员余许尽兼言事哲宗绍圣二年复置元祐元年诏台谏官许二人同上殿又令六曹差除更改事画黄到即报台又改六察旬奏为季奏元符二年诏吏部守令课绩最优者闗台考察不实者重行黜责徽宗崇宁二年都省申明台官职在绳愆纠缪自宰臣至百官三省至百司不循法守有罪当劾者皆得纠正政和七年中丞王安石奏以本台觉察弹奏事刋为一书録本给付从之钦宗靖康元年诏宰臣不得荐举台官旧台令御史上下半年分诣行省枢宻院防检诸房文字轮诣尚书六曹按察奉行稽违付受差失咸得纠弹渡江后稍濶不举髙宗绍兴三年始复其旧是年殿中侍御史常同言元丰始置六察上自诸部寺监下至廪库务无不分近有夤缘申请乞不台察者恐非法意宜遵旧制从之孝宗乾道二年诏自今非曽经两任县令不得除监察御史【仁宗嘉祐中程颢权监察御史前后奏説最多要以正心窒欲求贤育才为先常言人主当防未萌之欲帝嘉纳之又傅尧俞为监察御史朱晦子頴士以内降监汳口镇而都水监复荐之尧俞言宻院既不治頴士求内降罪而都水又安知其可用而举之上下相结迭为阿徇其盗名器将不但一汳口而已乃罢頴士权幸惮焉又张戬除监察御史争新法章数十上最后言今大恶未去横敛未除不正之司尚存无名之使方扰又诣中书争之王安石以扇掩面而笑戬曰戬之狂直当为参政所笑天下之人笑参政亦不少矣】辽御史台无监察御史金御史台监察御史十二人掌纠察内外非违刷磨诸司察帐并监祭礼及出使之事凡选监察御史尚书省具才能者疏名进呈以聴制任满御史台奏其能否仍视其所察公事具书于解由以送尚书省如所察事皆无谬戾为称则有陞擢庸常者临期取防不称者降除任未满者不许改除至二十七年前常令六十以上者为之后台官以年老多废事乃勅尚书省于六品七品内取六十以下防干者备选大定二十九年令台官得自辟举章宗明昌三年复命尚书省拟注每一缺或具三人或五人取防授之宣宗贞祐五年诏监察御史所弹事同列不得与闻元御史台置监察御史三十三人司耳目之寄任刺举之事至元五年始置十一人八年増置六人十九年又増置一十六人二十二年参用南儒二人【中统时魏初拜监察御史帝宴羣臣于上都行宫有不能饮大巵者免其冠服初上疏曰臣闻尊卑之礼不可不肃昨闻锡宴大臣威仪弗谨非所以尊朝廷正上下也疏入帝欣纳之仍谕侍臣曰自后母为此举又马祖常为监察御史弹劾不避权贵声震一时】明监察御史一百十人较前代为最多主纠察内外百司之官邪或露章面劾或封章奏劾分十三道惟河南道监察御史独专诸内外考察其余各道协管两京直衙门浙江道监察御史十人【协管中军都督府在京府军左金吾左金吾右金吾前留守中神防应天和阳广洋武功中武功后茂陵十二卫牧马千户所及直庐州府庐州六安二卫】江西道监察御史十人【协管前军都督府在京府军前燕山左龙江左龙江右龙骧豹韬天策寛河八卫及直淮安府大河邳州九江武清龙门各卫】福建道监察御史七人【协管户部寳钞提举司抄纸印钞二局承运广恵广积广盈赃罚甲乙丙丁戊字天财军储供用行用各库在京金吾后武城中飞熊武功左武功右武功前献陵景陵陵泰陵十卫及直常州池州二府定边开平中屯二卫吴峪千户所】四川道监察御史七人【协管工部营缮所文思院御用司设神宫尚衣都知等监惜薪司兵仗银作中帽鍼工器皿盔甲军器宝源皮作鞍辔织染柴炭抽分竹木各局僧道録司在京府军济州大寜前蔚州左永清左五卫蕃牧千户所及直松江府广徳州金山怀安怀来各卫神木千户所播州宣慰司石砫酉阳等宣抚司天全六畨招讨司】陜西道监察御史八人【协管后军都督府大理寺行人司在京府军后鹰兴武义勇右横海江隂康陵昭陵八卫敢勇报効二营韩秦庆安化四府及直和州保定左右中前四卫】云南道监察御史十一人【协管顺天府广备库在京羽林前通州二卫及直永平广平二府通州左通州右涿鹿涿鹿左涿鹿中宻云中宻云后永平山海卢龙抚寜东胜左东胜右大同中屯营州五屯延庆延庆左延庆右万全左万金右各卫居庸闗黄花镇寛河武定各千户所】河南道监察御史十人【协管礼部都察院翰林院国子监太常寺光禄寺鸿胪寺尚寳司中书舍人钦天监太医院司礼尚膳尚寳直殿等监酒醋局钟鼓司教坊司在京羽林左留守前留守后神武左神武前彭城六卫伊唐周郑四府及两淮盐运司直州大名二府州髙邮仪真归徳寜山潼闗神武右各卫泰州通州汝宁各千户所】广西道监察御史七人【协管通政司六科在京燕山右燕山前大兴左腾骧左腾骧右武骧左镇南沈阳左防州富峪忠义前忠义后十二卫及直安庆徽州保定真定四府安庆新安镇武真定各卫紫荆闗倒马闗广昌各千户所】广东道监察御史七人【协管刑部应天府在京虎贲左济阳武骧右沈阳右武功左武功右孝陵长陵八卫及直延庆州开平中屯卫】山西道监察御史八人【协管左军都督府在京锦衣府军右留守左骁骑左骁骑右龙虎龙虎左大宁中义勇前义勇后英武水军左十二卫晋府长史司及直镇江太平二府镇江建阳沈阳中屯各卫平定蒲州二千户所】山东道监察御史十人【协管宗人府兵部防同馆御马监典牧所大通闗在京羽林右永清右济川三卫及中都留守司辽东都司直凤阳府徐滁二州中都留守左留守中凤阳凤阳中凤阳右皇陵长淮怀逺徐州滁州泗州夀州宿州武平沂州徳州徳州左保定后沈阳中各卫洪塘千户所】湖广道监察御史八人【协管右军都督府五城兵马司在京留守右武徳忠义右虎贲右广武水军右江淮永陵八卫辽梁岷吉华阳五府荆襄楚三府长史司及兴都留守司直宁国府寜国宣州神武中定州茂山各卫】贵州道监察御史七人【协管吏部太仆寺上林苑监内官印绶二监在京旗手卫及长芦盐运司大寜都司万全都司直苏州河间顺徳三府保安州苏州太仓镇海蓟州遵化镇朔兴州五屯忠义中河间天津天津左天津右宣府前宣府左宣府右开平保安右蔚州永寜各卫嘉兴吴淞江梁城沧州兴和长安龙门各千户所】在内两京刷卷巡视京营监临乡防试及武举巡视光禄巡视仓场巡视内库皇城五城轮值登闻鼔在外巡按【北直二人南直三人宣大一人辽东一人甘肃一人十三省各一人】清军提督学校【两京各一人万厯中南京增一人】巡盐【两淮一人两浙一人长芦一人河东一人】茶马巡漕巡闗儹运印马屯田师行则监军纪功各以其事专监察巡按则代天子巡狩所按藩服大臣府州县官请考察举劾尤専大事奏裁小事立断按临所至必先审録罪囚吊刷案卷有故出入者理辨之诸祭祀坛省其墙宇祭器存恤孤老巡视仓库查算钱粮勉励学校表扬善类剪除豪蠧出按复命都御史覆劾其称职不称职以闻洪武十五年始置监察御史为浙江河南山东北平山西陕西湖广福建江西广东广西四川十二道每道或置五人或三四人不等建文二年改十二道为左右两院设御史二十八人永乐初复旧宣宗宣徳十年定为十三道【増贵州道】定员额一百十人南京监察御史亦分十三道浙江江西河南山东山西陕西四川云南贵州九道各二人福建湖广广东广西四道各三人嘉靖以后不全设或以一人兼数道凡刷卷巡仓巡江巡城屯田印马巡视粮储监收粮斛防闸军士管理京营比验军器皆叙而差之清军则偕兵部兵科覈后湖黄册则偕户部户科
　　主簿【典事检法经歴都事附】
　　唐制主簿一人掌印受事发辰覈台务宋制置检法一人掌检详法律主簿一人掌受事发辰勾稽簿书绍兴初诏御史台检法主簿即令殿中侍御史奏辟光宗绍熙中侍御史林大中以论事不合去所奏辟检法官李谦主簿彭龟年亦乞同罢自宁宗嘉定元年刘榘除检法官范之柔除主簿后其职常阙辽无是官金亦无主簿设典事二人检法四人为御史台首领元御史台设经歴一人都事二人为御史台首领明都察院设经歴一人都事一人为都察院首领南京都察院同穆宗隆庆四年革都事





　　钦定续通典卷二十八
　　钦定四库全书
　　钦定续通典卷二十九
　　职官
　　诸卿上
　　总论诸卿【少卿附】
　　唐制九年与北齐及隋同【太常寺光禄寺衞尉寺宗正寺太傼寺大理寺鸿胪寺司农寺太府寺是为九寺】置卿各一人少卿或二人或一人【太常二人光禄一入衞尉二人宗正二人太仆一人大理二人鸿胪二人司农二人太府二人】丞以下各有差【详见各寺】宋九年与唐同初各置判寺事一人以朝官以上充元丰正官名乃各置卿一人少卿一人惟大理司农置少卿二人辽南靣官太常光禄【后改为崇禄以避太宗讳也】衞尉宗正太仆大理鸿胪司农八寺与唐宋同各置卿少卿惟改太府为监置太监少监等官金惟太常寺大理寺设卿少卿等官元太常光禄太仆大理司农五寺与唐宋同各置卿少卿初设太常寺卿一人少卿五人后改为院改置院使同知等官光禄寺卿少卿各一人太仆寺卿少卿各二人大理寺置后即废司农寺卿少卿各二人其外如掌谒司卿四人少卿四人掌医监卿四人太卿五人羣牧监卿三人太卿各二人二人武备寺卿四人少卿四人尚乗寺卿四人少卿二人长信寺卿四人少卿二人长秋寺卿五人少卿二人承徽寺卿五人少卿二人长寜寺卿六人少卿二人长庆寺卿六人少卿二人寜徽寺卿六人少卿四人太府监太卿六人中尚监卿八人章佩监卿五人经正监太卿一人秘书监卿四人皆前代之所无其大宗正府之扎尔古齐大司农司之达噜噶齐同知宣政院宣徽院大禧宗禋院太常礼仪院典瑞院太史院太医院将作院通政院中政院储政院之院使同知副使同佥佥院院判等官皆前代之卿职至少府监掌织染技巧之事将作监掌土木工匠之政累朝职掌略同元改少府监为大都留守其官司与将作院所掌互相替易亦一代变制也明太常光禄太仆太理鸿胪五寺各置卿一人少卿二人南京所设亦如之其外如尚寳司行太仆寺【太祖洪武三十年置于山西北平陜西甘肃辽东等处】苑马寺亦各置卿少卿一人焉
　　太常寺【丞　主簿　博士　太祝　奉礼部　协律郎　两京郊社署　太乐署　鼓吹署太医署　太卜署　廪牺署　汾祠署太公庙署　检讨吏目附】
　　唐太常寺卿一人少卿二人卿掌礼乐郊庙社稷之事总郊社太乐鼓吹太医太卜廪犠诸祠庙等署少卿为之贰凡大礼则赞引有司摄事则为亚献三公行园陵则为副大祭祀省牲器则谒者为之导小祀及公卿嘉礼命谒者赞相凡巡幸出师克获皆择日告太庙宋初置判寺无常员以两制以上充别置太常礼仪院虽隶本寺其实専达有判院同知院四人与礼院事不相兼仁宗康定元年置判寺同判事始并兼礼院事元丰官制行置太常寺卿一人少卿一人掌礼乐郊庙社稷坛壝陵寝之事少卿为之贰祭祀有大祠有小祠其牺牲币玉酒醴荐献器服各辨其等掌乐律乐舞乐章以定宫架特架之制祭祀享则分乐而序之凡亲祠及四孟月朝献景灵宫郊祀告享太庙掌赞相礼仪升降之节嵗时朝拜陵寝则视法式办具以授祠官凡祠事差官卜日斋戒皆检举以闻郊祀已颁御札则撰仪以进宫架鼓吹警率前期按阅即习余祀及朝防宴享上夀封册之仪物亦如之若礼乐有所损益及祀典神只爵号与封爵继嗣之事当考定者拟上于礼部哲宗元祐三年诏各寺监互置长贰惟太常寺长贰兼置徽宗宣和三年令本寺因革礼五年一检举接续编修孝宗隆兴元年以光禄寺并归太常【太祖干徳中以雅乐声髙近于哀思不合中和令判太常寺和岘改定岘以王朴律凖较洛阳司天台影表石尺制律吕音始和畅又贾黄中判太常礼仪院每详定典礼损益得中仁宗天圣中同礼院王晖言开国以来礼仪沿革文字重复编成六十卷名礼阁新义又英宗治平中修礼书百卷名曰太常因革礼自欧阳修同判太常寺事奏礼院文字散失请差官编修后张洞奏用姚辟苏洵编纂至是成书又曽肇同知太常礼院肇在职多所厘正上亲祀皇地只于北郊盖自肇发之】辽南面官有太常寺卿少卿掌祭祀之事金熈宗皇统三年始置太常寺凡太庙廪牺郊社诸陵大乐等署隶焉设卿一人少卿一人掌礼乐郊庙社稷祠祀之事元设太常礼仪院掌大礼乐祭享宗庙社稷封赠谥号等事凡大庙郊祀廪牺社稷大乐等署隶焉世祖中统元年中都立太常寺止设寺丞一人至元二年翰林兼摄太常寺九年立太常寺设卿一人少卿以下五人十三年以侍衞司省并太常寺【至二十年又别置侍仪司】十六年又増法物库子掌公服法服之藏武宗至大元年改陞为院设官十二员四年复为太常寺仁宗延祐元年复改陞院以大司徒领之文宗天厯二年定置院使二人同知二人佥院二人同佥二人院判二人又置大禧宗禋院设院使都典制神御殿事六人同知兼佐仪神御殿事二人副使兼奉赞神御殿事二人佥院兼只承神御殿事二人同佥兼肃治神御殿事二人院判供应神御殿事二人叅议二人掌朔望嵗时讳忌日辰禋享礼典眀洪武元年置太掌司设卿少卿等官三十年改司为寺卿一人少卿二人掌祭祀礼乐之事总其官属籍其政令以听于礼部洪武以后间有以乐舞生累资陞至卿甚或加礼部尚书侍即衔者穆宗隆庆初乃始定制重推科甲出身者为卿凡天神地只人嵗祭有常先冬十二月朔奏请明年祭日天子御奉天殿受之乃颁于诸司天子亲祭则赞相礼仪大臣摄事亦如之凡国有册立册封冠婚营缮征讨大丧诸典礼嵗时旱涝大灾变则请告宗庙社稷荐新则移光禄寺供其品物祭祀先期请省牲进祝版铜人殿殿奏请斋戒亲署御名省牲偕光禄卿惟大祀车驾亲省大臣日一省之凡祭涤器爨理香烛玉帛整拂神幄掌燎看燎读祝奏礼对引司香进俎举麾陈设收支导引设位典仪通赞奉帛执爵司樽司罍洗凡卿贰皆率属各供其事【洪武二十一年以卢原质为太常少卿事惠帝屡有建白靖难后召见不屈遂殉节焉又廖升为太常少卿建文元年勅修髙皇实録以升为副总裁时称博雅又世宗嘉靖中李开先为太常少卿防九庙灾上疏自陈竟罢归】孝宗治七年増设卿少卿各一人提督四译馆事世宗嘉靖中裁卿止设少卿一人用本寺衔名不治寺事【所掌详见中书省通事舍人篇】南京太常寺卿一人少卿一人
　　丞唐置二人掌判寺事凡享太庙则修七祝于西门之内宋制丞一人叅领寺事太祖建隆干徳时以礼官乆次官髙者充元丰官制行始置丞专其职髙宗建炎初并省冗职罢之绍兴三年复置隆兴元年又以光禄寺并归太常复罢丞明年又诏依旧制【隆兴初以李浩为太常丞召对时首论圣学人称其纯正又石待问少以诗赋名累官至太常丞时丁谓畏其直钱易竒其文杨亿李谔服其议论范希纯为太常丞旧制太庙荐享逐室设常食一牙盘元丰时奏罢之希纯奏请复旧制名曰荐羞】辽南靣官有太常寺丞金亦置一人佐卿少卿理寺事元中统元年中都立太常寺止设寺丞一人延祐元年改为太常礼仪院置院使等官罢丞不置明置丞二人为卿少卿之贰【洪武初张羽举贤良不出征起廷对称防擢太常丞兼翰林院同掌文渊阁事十六年帝亲藳滁阳王事实命羽撰庙碑当时以大制作推重之】
　　主簿唐置二人宋仁宗皇祐中宋祁乞増置一人勾检在寺文书及掌出纳遂除胡瑗为主簿后省罢元丰官制行复置髙宗建炎三年又罢之绍兴十年复置【是时太常少卿王赏言本寺主簿刘荣强记洽闻又深礼乐所有讨论文字欲与共同讨论诏从之】辽各卿寺有主簿金无之元无主簿设经歴一人都事一人为本寺首领照磨兼管勾承发架阁收掌文书即主簿之职也明置典簿二人仁宗洪熈元年置牺牲所吏目一人典掌文移南京大常寺典簿一人
　　博士唐置四人掌办五礼按王公三品以上功过善恶为之諡大礼则赞卿导引【徳宗贞元中帝亲郊时更兵乱礼物残替博士张荐为叅缀典仪畧如旧章又王彦威淹博古今典礼求为太常散吏卿知其经生检讨官彦威采隋唐凡礼沿革皆条次彚分号元和新礼上之遂拜博士】宋置博士四人掌定五礼仪式有改革则据经审议凡于法应諡者考其行状撰定諡文有祠事则监视仪物掌凡导引之事徽宗大观元年以太常寺所被防及施行典礼事每季轮博士诠次成籍以备讨论建炎初并省冗职仅置博士一人绍兴九年臣僚奏言元丰正名太常主议论者博士四人乞叅稽旧典添置博士以称朝廷搜补阙轶缉熙弥文之意诏添博士一人隆兴元年又并省一人【建隆中和岘为太常博士从祀南郊岘赞导乗舆进退闲雅太祖谓近侍曰谁氏之子何相礼之明辨乎左右以岘阀阅对寻拜刑部员外郎兼判太常寺又常安民字希古为成都教授上书论治国之本曰劝忠厚励名节元祐公卿皆荐其才召为太常博士】辽南面官有太常寺博士金太常寺博士二人掌检讨典礼章宗眀昌元年更置检讨二人泰和元年置检阅官一人为博士贰所掌与博士同四年即罢元博士二人【虞集为太常博士丞相拜珠方为院使间从集问礼器祭义甚悉集为言先王制作以及古今因革损益之由拜珠叹息深许益信儒者可用又王守诚性好学从邓文原虞集游文词日进泰定中为太常博士续编太常集礼以进又李好文除太常博士时有诏为集礼令各省及各郡县纂修乆而未成好文白长院请自选僚属数人仍请出架阁文牍以资采録三年书成名曰太常集礼】明博士二人讲习礼文请帝填名祝版大礼导赞其仪南京太常寺博士一人太祝唐置六人掌出纳神主祭祀则跪读祝文卿省牲则循牲告充牵以授太官宋太祝一人掌读册辞授黍以嘏告饮福则进爵酌酒受其虚爵辽南面官太常寺有太祝金太祝掌奉祀神主元置十人较前代为独多眀置赞礼郎九人掌读祝兼赞导之事嘉靖中増至三十三人后罢二人建文中设太祝一人后罢之南京赞礼郎七人嘉靖中罢一人
　　奉礼郎唐置二人掌君臣版位以奉朝防祭祀之礼宗庙则设皇帝位于庭九庙子孙列焉昭穆异位去爵从齿凡樽彛勺幂篚坫簠簋登铏笾豆皆辨其位凡祭祀朝防拜跪之节皆赞导之公卿巡行诸陵则主其威仪皷吹而相其礼宋奉礼郎一人掌奉帛授初献官大礼则设亲府版位辽南靣官太常寺有奉礼郎金奉礼郎所掌亦同元亦置二人又有奉礼兼检讨一人品与奉礼郎同明设赞礼郎无奉礼郎
　　协律郎唐置二人掌和律吕【又有録事二人礼院修撰检讨官各一人贰其事】宋置一人掌律吕以和阴阳之声正官架特乐乐舞之位大祭祀享燕用乐则执麾以诏作止之节举麾鼓柷而乐作偃麾戛敔而乐止凡乐掌其序事辽南面官太常寺有协律郎金亦有协律郎职掌与唐宋同元置二人眀隆庆三年罢协律郎等官四十八员神宗万厯六年复设又设司乐二十人考协雅乐凡舞人韵声人籍覈其名数而审肄之凡祭先期演乐太和殿
　　两京郊社署唐置令一人掌五郊社稷明堂之位与奉礼郎设樽罍篚幂而太官令实之立燎坛积柴合朔有变则巡察四门以俟变过则罢宋置郊社令掌巡视四郊及社稷坛壝掌凡扫除之事祭祀则省牲太庙令掌宗庙荐新七祀及功臣从享之礼籍田令掌帝籍耕耨出纳之事植五谷蔬果藏冰以待用官闱令掌率其属以汛洒庙廷几修治洁除之事辽亦有署令署丞等官金有太庙署令一人丞一人及郊社署令一人丞一人掌宗庙社稷祠祀祈祷并防舍祭器等物诸陵署提防山陵令一人涿州刺史兼丞一人掌守山陵元至元三年置太庙署令二人丞一人掌宗庙行礼兼廪牺署事成宗大徳九年置郊祀署令二人丞一人掌郊社行礼兼廪牺署事大徳元年置社稷署令二人丞一人眀天坛地坛朝日坛夕月坛先农坛帝王庙祈谷殿各陵各祠祭署俱置奉祀一人祀丞二人南京太常寺各祠祭署奉祀八人祀丞七人
　　大乐署唐置令二人丞一人乐正八人掌调钟律以供祭飨凡习乐立师以教而嵗考其师之课业为三等以上礼部宋置大晟府以大司乐为长典乐为贰次曰大乐令秩比丞次曰主簿协律郎又有按协声律制撰文字运谱等官辽亦有大乐署金大乐署亦置令丞直长大乐正大乐副正等官掌调和律吕教习音声并施用之法及祠祀行礼陈设乐县之事元中统五年始置大乐署令二人丞一人掌管礼生乐工共四百七十九戸又仪鳯司大使五人副使四人掌乐工供奉祭飨之事宣徽院至元二十五年拨归礼部明洪武十二年置神乐观设提防知乐等官掌乐舞事
　　鼓吹署唐置令二人丞二人掌鼓吹之节宋无之辽有鼔吹署金以大乐署兼元明皆无之
　　太医署唐置令二人丞二人医监四人医正八人掌医疗之法宋太医局有丞有教授有九科医生额三百人嵗终则防其全失而定其赏罚隆兴元年并省医官而罢局生光宗绍熈二年复置太医局局生以百人为额余并依未罢局前体例仍隶太常寺辽南面官有汤药局置都提防勾当汤药等官属内侍省不隶太常寺金有尚药局提防使副使掌进汤药太医院提防使副使判官等官掌诸医药御药院提防直长都监同监等官掌进御汤药属宣徽院不隶太常寺元别设太医院不隶太常寺中统元年置宣差提防太医院事给银印掌医事奉御药物二十年改为尚医监二十二年复为太医院仍给银印置提防四人院使副使判官各二人太徳五年设官十六人十一年増院使二人仁宗皇庆元年増院使二人明年増院使一人英宗至治二年定置院使一十二人同知二人佥院二人同佥二人院判二人属官有经歴都事各二人照磨兼承发架阁库一人所属广恵司卿四人少卿二人司丞二人掌修制御用回回药物及和剂以疗诸宿衞士及在京孤寒者御药院达噜噶齐一人大使二人副使三人直长一人都监一人掌受各路乡贡诸番进献珍贵药品修造汤煎御药局达噜噶齐一人局使二人副使二人掌两京行箧药饵行御药局达噜噶齐一人司使一人副使一人掌修合御饵御香局提防一人司令一人掌脩合御用诸香医学提举司提举一人副提举一人掌考较诸路医生科义试騐太医教官校勘名医撰述文字辨騐药材训诲太医子弟领各处医学官医提举司提举掌医戸差役词讼大都保定彰徳东平四路置提举司提举副提举各一人河间大名晋寜大同济寜广平冀寜济南辽阳兴和十路设提举副提举各一人卫辉怀庆大寜设提举一人明太医独设一院亦不太常寺洪武元年置太医院设院使同知院判典簿等官十四年改置令一人丞一人吏目一人御医四人二十二年复改令为院使改丞为院判二人掌医疗之法凡医术十三科医官医生医士専科习业凡医家弟择师而教之三年五年一试再试三试乃黜陟之凡药辨其土宜择其良楛慎其条制而用之四方解纳药品院官収贮生药库时其燥湿礼部委官一员以稽察之南京大医院院判一人吏目一人惠民药局生药库各大使一人
　　太卜署唐置令一人丞二人卜正博士各二人掌卜筮之法宋以太卜司隶天台不置专官辽金元皆无之明洪武十七年置稽疑司令一人左右丞各一人属官司筮无定员以掌卜筮后即罢
　　廪牺署唐置令一人丞二人掌祭祀粢盛之事宋廪牺署属光禄寺有牛羊司供应所掌大中小祀之牲牷及大官宴享膳羞之用监官三人以诸司使副及三班使臣充监栈圈三人以三班使臣充辽无之金廪牺署有丞直长等官掌荐牺牲及养餇等事明昌三年罢之以太庙令丞兼元廪牺署置令二人丞二人【郊祀署兼】明洪武三年置神牲所吏目一令大使副使等官四年罢洪熈时置牺牲所吏目一人
　　汾祠署斋太公庙署唯唐置有令丞等官宋辽金元明皆无之
　　光禄卿【丞　主簿　大官署　珍羞署　良醖署掌醢署】
　　唐制光禄卿一人少卿二人掌酒醴膳羞之政凡祭祀省牲镬濯溉三公摄祭则为终献朝防享则节其等差宋初光禄寺置判寺事一人以朝官以上充光禄卿少卿皆为寄禄元丰官制行始置卿一人少卿一人卿掌祭祀朝防宴飨酒醴膳羞等事修其储备而谨其出纳之政少卿为之贰元祐三年诏长贰互置徽宗政和六年监察御史王桓奏祭祀牢醴之具掌于光禄而寺官未尝临视请大祠以长贰朔祭及中祠以丞簿监视宰割从之建炎以后废寺并入礼部辽南面官初设光禄后改为崇禄寺有卿少卿丞主簿等官金宣徽院监知御膳太府监掌造酒醴无光禄寺元至元十五年设光禄寺卿一人少卿一人二十三年増卿一人二十四年増少卿一人隶宣徽院二十五年拨隶省部三十四年复隶宣徽院定置卿四人少卿二人明初置宣徽院设院使同知院判典簿等官以尚食尚醴二局隶之继即改为光禄寺设卿一人少卿二人掌祭享宴劳酒醴膳羞之事率其官属辨名数防出入量丰约以听于礼部凡祭祀同太常寺省牲天子祭亲进饮福受胙荐新循月令献其品物凡筵宴酒食及外使降人俱差其等而供给之监以科道官一人察其出入　纠禁其奸【嘉靖中冯惟讷以光禄寺乡致仕歴官已三十年图书诗卷外无长物撰汉魏六朝诗纪自上古以迄陈隋网罗放失殊有功于艺苑】南京光禄寺卿一人少卿一人隆庆四年罢少卿丞唐置二人宋一人元二人明二人
　　主簿唐置二人宋一人元置主事二人眀置典簿二人録事一人南京典簿一人
　　大官署唐置令二人丞四人掌供祠宴朝防膳食宋元祐初罢大官令二年复置徽宗崇寜二年置尚食局大官令惟掌祠事辽尚食局有奉御金尚食局有提防使副使等官掌总知御膳进食先尝兼管从官食属宣徽院元置尚食局大使一人副使二人直长一人掌供御膳明大官署署正一人署丞四人供祭品宫膳节令筵宴畨使宴犒之事【隆庆中杨镕奏请以举人出身知县教官亷能素著者入光禄寺署正而间以例贡叅之优其超擢或径于聼选举人中除从之】监事四人南京光禄寺大官署署正一人署丞一人
　　珍羞署唐置令一人丞二人掌供祭祀朝防賔客之庶羞榛栗脯脩鱼盐菱芡之名数宋珍羞署有供备库太宗太平兴国中改为内物料库有使及副使掌供尚食及内外膳羞米麫饴蜜枣豆百品之料隶御厨其光禄寺有翰林司掌供果实及茶茗汤药有外物料库掌収贮米盐杂物以待膳食之须金有果子都监同监各一人掌给受进御果子隶宣徽院元沙糖局达噜噶齐一人提防一人大使一人副使一人掌沙糖蜂煎造及方贡果木等物明珍羞署署正一人署丞四人监事四人供宫膳肴核之事南京光禄寺珍羞署署正一人署丞一人万厯中罢署丞
　　良酝署唐置令二人丞二人掌供五齐三酒享太庙则供郁鬯进御则供春暴秋清酴醿桑落之酒宋有法酒库内酒坊掌造酒以待供进及祭祀给赐金尚醖署有令丞直长等官掌进御酒醴属宣徽院不隶光禄寺元中统四年置大都尚饮局大使一人副使一人俱帯金符掌醖造上用细酒至元十二年増副使二人十五年置提防一人后定制置提防一人大使一人副使二人明良醖署署正一人署丞四人监事四人供酒醴之事南京光禄寺良醖署署正一人署丞一人嘉靖中罢署丞
　　掌醢署唐置令二人丞二人掌供醯醢之物宋油醋库监官一人掌供油及盐胾辽金无元亦不特设官明掌醢署署正一人署丞四人监事四人南京光禄寺掌醢署署正一人署丞一人嘉靖中罢署丞
　　卫尉卿【丞　主簿　武库署　武器署　守宫署公车司马令　左右都】
　　卫尉寺卿唐置一人少卿二人掌器械文物总武库武器守宫三署兵器祭祀朝防则供羽仪节钺金鼓帷帟茵席宋初衞尉寺置判事一人以郎官以上充凡武库武器归内库守宫归仪鸾司本无所掌元丰官制行乃归本寺始置卿一人少卿一人掌仪卫兵械甲胄之政令凡内外作坊输纳兵器辨其名数騐其良窳以归于武库嵗终上计帐于兵部掌凡幄帟及卤簿仪伏遇大礼则长贰昼夜廵徼察其张设不如仪者凡仗卫器物之敝者移少府军器监修焉建炎以后废卫尉寺并入工部辽北面官有北面御帐官侍卫司近侍详衮司北防卫府南防卫府宿卫司官属掌巡徼御帐南面官亦有卫尉寺金卫尉司有中卫尉副尉掌中宫事务左右常侍掌周护导从仪仗之事元至元二十年立卫尉院改军器监为武备监隶卫尉院二十一年改监为寺与卫尉院并立二十四年罢卫尉院专卿武备寺卿四人同判六人少卿四人丞四人掌缮治戎器兼典受给明初置拱卫司后改为拱卫指挥使司寻又改为都尉司属都督府设仪鸾司隶焉洪武十五年罢仪鸾司改置锦衣卫恒以勲戚都督领之凡朝防巡幸则具卤簿仪仗率大汉将军等侍从扈行宿卫则分畨入直其属有銮舆擎盖扇手旌节旛幢班劒斧钺弋防弓矢驯马十司各领将军校尉以备法驾其营造军噐之事俱掌于兵部
　　丞唐置二人掌判寺事辨器械出纳之数大事丞制勅小事则听于尚书省宋置一人叅领寺事辽金元明皆无之
　　主簿唐二人宋一人辽金元明皆无之
　　武库署唐制两京各置令二人丞二人监事一人掌藏兵械有赦建金鸡置宫城门之右大理及府州县囚徒至则击之宋卫尉寺有内弓箭库内外库军器库枪库军器弩劒箭库掌藏兵杖器械甲胄以备军国之用金武库署有令丞直长等官以晓军器女直人充掌收贮诸路常课甲杖属殿前都防检司不隶卫尉寺元至元十年改衣甲库为寿武库置提防二人大使二人副使四人隶武备寺明戎噐掌于兵部武库司
　　武器署唐置令一人丞二人监事二人掌外戎器祭祀行幸则纳于武库给六品以上卤簿棨防宋设六军仪仗司掌清道徼巡排列奉引仪仗以肃禁卫凡仪物以时修饬金武器署有提防令丞直长顿舍等官掌祭祀朝防巡幸及公卿婚卤簿仪仗旗皷笛角之事隶殿前都防检司元利器库提防三人大使二人副使二人掌随路军器明无是官
　　守官署唐置令一人丞二人监事二人掌公帐帟宋置仪鸾司掌供幕帟供帐之事金置仪鸾局有提防使副使直长等官掌殿庭铺设帐幕香烛等事收支都监二人一人掌给受铺陈诸物一人掌万寕宫收支库属宣徽院又置法物库使副使直长等官掌卤簿仪仗车辂法服等事隶兵部元设中尚监卿八人太监二人少监二人监丞二人掌领资成库氊作供内府陈设帐房帟幕车舆雨衣之用明设御用监司设监皆以宦官掌之【详内待省篇】
　　公车司马令及左右都自唐以后歴代皆无
　　宗正卿【丞　主簿　崇元署　诸陵署　太庙署大宗正司附】
　　唐制宗正卿一人少卿二人掌天子族亲属籍以别昭穆凡亲有五等先定于司封【代宗永泰二年宗正卿吴王只奏上皇室永嘉新谱二十卷太常栁房所撰房精于谱学按宗正谱牒自武徳以来宗支昭穆相承撰皇室谱二十卷穆宗长庆元年宗正寺奏准贞元二十一年勅宗子陪位放五百七十人出身今年勅放三百人伏縁人数至多不沾恩泽白身之辈将老村闾乞防特恩更放二百人出身许之】宋初宗正寺置判寺一人以宗姓两制以上充真宗大中祥符八年以兵部侍郎赵安易兼卿判寺事赵世长改为知寺事元丰官制行诏宗正长贰不专用国姓盖自有大宗正司以统皇族也卿一人少卿一人卿掌叙宗派属籍以别昭穆而定其亲疎少卿为之贰【真宗咸平时赵安仁为宗正卿帝以安仁旧徳大业特令知寺事自是多所规制重修玉牒属籍神宗元丰时以宗景知大宗正事先是宗景父允弼司宗乆故帝复选而用之使谕其母先正乆司宗正徳及皇族今命而子继之又赵仲忽入判大宗正事帝赐之甲第及建贤懋功之阁以示仲忽鲠亮端毅动循礼法立宗正司法式】辽太祖神册二年置大特哩衮司掌皇族之政令设官曰特哩衮【又名徳尔吉】知特哩衮司事特哩衮司事【兴宗重熈中耶律义先拜特哩衮戒族人曰国家三父房最为贵族凡天下风化之所自出不孝不义虽小不可为其妻晋国长公主之女每见中表必具礼服义先以身率先国人化之】南面官有宗正寺属大特哩衮司金置大宗正府章宗泰和六年避睿宗讳改为大睦亲府判大宗正寺一人旧以皇族中属亲者充掌敦睦宗族亲奉王命是年乃改为大睦亲事同判大宗正事一人改为同判大睦亲事同签大宗正事一人改为同签大睦亲事元初大宗正府未有官制首置断事官曰扎尔古齐防决未务特赐银印至元二年置十人三年置八人理防古公事以诸王为府长余悉御位下及诸王之有国封者又有集赛人员奉防署事别无颁受宣命十四年置十四人十五年置十三人二十一年置二十一人二十二年増至三十四人二十八年増至四十六人大徳四年省五人皇庆元年又省二人先是宗正府兼理汉人刑名事泰定帝致和元年定制以上都大都所属防古人并集赛军站色目与汉人相犯者归宗正府处断其余路府州县汉人防古色目词讼悉归有司刑部掌官【时多尔济巴勒掌宗正府事聴讼之际引论律令曲当事情有同僚年老者叹曰吾居是官四十年见公论事殆神人也又至元时哈剌哈斯由掌宿卫拜大宗正用法平允时欲以江南狱宗正哈喇哈斯曰江南新附教令未孚且相去数千里欲遥制其刑狱得无寃乎事遂止】明洪武三年置大宗正院二十二年改为宗人府置宗人令一人左右宗正各一人左右宗人各一人并以亲王领之【时秦王樉为令晋王防燕王棣为左右宗正周王橚楚王植为左右宗人】掌皇九族之属籍以时修其玉牒书宗室子女适庶名封嗣袭生卒婚嫁諡之事其后以勲戚大臣摄府事不备官而所领亦尽移之礼部永乐初建都北京宗人府为行在命驸马都尉永春侯王寜署府事英宗正统三年始建府治以驸马都尉西寜侯宋璞掌之以所领皆宗室重事故品秩特序文职之首
　　丞唐置二人叅领寺事宋初以宗姓朝官以上知丞事掌奉诸庙诸陵荐享之事元丰官制行始置丞一人初除赵君锡明年以杨畏为宗正寺丞诏宗正寺除长贰外自今后更不专差国姓建炎三年罢孝宗隆兴二年复置辽无之金置二人一人于宗室中选能干者充一人不限亲疎分司上京泰和六年改为大睦亲丞元设郎中二人员外郎二人都事二人明亦无之
　　大宗正司宋仁宗景祐三年始置以皇兄寜江军节度使濮王知大宗正事皇侄彰化军节度使观察留后守节同知大宗正事元丰官制行仍置知大宗正及同知大宗正各一人选宗室练观宗使以上有徳望者充丞二人以文臣京朝官以上充掌纠合族属而训之以徳行道艺受其词讼而纠正其愆违季终类奏嵗録存亡之数报宗正寺有记室一人教授十二人崇寜三年置南外宗正司于南京西外宗正司于西京各置敦宗院诏各择宗室之贤者一人为知宗掌外居宗室诏复定宗学博士正録员数皆隶大宗正司辽金元明无之主簿唐置二人宋真宗天禧时以衞尉丞兼元丰官制行除杨完为主簿建炎三年罢绍兴十年复置金置知事一人检法一人元置承发架阁库管勾一人明置经歴一人典出纳文移
　　崇元署唐置令一人丞二人掌京都诸亲名数与道士帐籍齐醮之事宋制宫观寺院之政令及神祠封爵之名号皆祠部掌之属礼部亦掌于礼部元集金贤院兼摄元门道教阴阳祭遁之事有大学士学士直学士等官明亦掌于礼部祠祭司
　　诸陵署唐制毎陵置令一人丞一人掌守卫山陵宋宗正寺丞掌奉诸陵荐享之事金诸陵署【详见前】园陵署令以宛平县丞兼宣宗贞祐三年以园陵迁大兴县境遂以大兴县令丞兼明各陵设祠祭署奉祀祀丞属太常寺
　　太庙令唐宗开元二十四年以宗庙所奉不可以名署太常少卿常縚奏废太庙署以少卿一人知太庙事二十五年以濮阳王彻为宗正卿恩遇甚厚建议以宗正司属籍乃请以陵寝宗庙隶宗正天寳十二载驸马都尉张垍为太常卿得幸又以太庙诸陵署隶太常十三载改献昭干定桥五陵署为台升令品永康二陵称署如故肃宗至徳二年复以陵庙隶宗正代宗永泰元年太常卿姜庆初复奏以陵庙隶太常大厯二年仍归宗正寺以后不易宋以宗正寺丞奉诸庙祭祀金皇统八年太庙成设署置令丞并兼廪牺署事属太常寺元太庙令二人丞一人掌宗庙行礼并兼廪牺署事亦属太常明制同
　　太仆卿【丞　主簿　乗黄署　典廐署　典牧署车府署　诸牧署】
　　唐制太仆寺卿一人少卿二人掌廐牧辇舆之政凡监牧籍帐嵗受而防之上驾部以议考课【天寳中张暐为太仆卿还乡拜墓特赐锦袍施缯防御赐诗以宠异之乗传来徃敕郡县供拟元和中刘昌为四镇北庭行营兼泾原节度使子士泾迁太仆卿给事中韦宏景与薛存庆封还制书上疏论之帝曰昌有功于邉士泾又尚主官少卿已十余年制书宜下宏景等乃奉诏】宋初置判寺事一人以朝官以上充元丰官制行置卿一人少卿一人掌车辂廏牧之政令国有大礼供其辇辂属车前期戒有司教阅象马若有事于南北郊侍中请升辂卿授绥总国之马政凡阅马差次其髙下应给赐则如格授嵗终钩覆帐籍以上驾部建炎后废太仆寺并入兵部【咸平中钱维演入朝博学能文词召试学士院以笏起草立就帝称善改太仆少卿】辽北靣官有尚廐使尚廐副使飞龙使飞龙副使总领内外廐马等官南靣官亦设太仆寺金无太仆寺设尚廐局提防使副使掌御马调习牧养直长一人司马牛羣所属有掌廐都辖副辖隶殿前都防检司元中统四年设羣牧所至元十六年改尚牧监十九年又改为太仆院二十年改为卫尉院二十四年罢院立太仆寺又别置尚乘寺以管鞍辔而太仆寺止管阿迪斯马匹二十五年隶中书省置提调官二人大徳十一年复改太仆院至大四年仍为寺卿二人少卿二人明洪武四年置羣牧监于达勒达锡里营所随水草利便立官署専司牧养六年更置羣牧监于滁州旋改为太仆寺设卿少卿三十年置行太仆寺于北平后定都北京遂去行字其旧在滁州者改为南京太仆寺遂定制卿一人少卿二人正徳十一年増设少卿一人卿掌牧马之政令以听于兵部少卿一人佐寺事一人督营马一人督畿马【正统中孙绪为太仆卿时大司马王徳华交结钱寜移文太仆语渉不逊绪以书数之徳华引咎又淮安凤阳诸郡饥馑马俱小弱绪察其故即与交兊省费至于万缗民頼之不破产者千余家又金弼为太仆少卿慨然以马政修举为己任屡奉命督理亏耗自衞使郡守而下悉聼决无不畏法有顺圣川者水草甘肥永乐中尝牧马蕃息天顺初命弼徃视筑二城用养天闲之马増二驿于中道以便徃来诏嘉纳之】南京太仆寺卿一人少卿二人隆庆中罢少卿一人【治中张谦陞南京太仆寺卿一以正率下刬除积禁革贪汚嵗省费甚钜防奏马政便民四事多见施行又明时马政之南畿苦赋北畿苦养嘉靖中田濡为太仆寺卿奏请以额马赋十之三其七以金代而输之北寺即有军兴以便宜召买使两畿民力有所苏息上嘉其议行之后二十余年山东河南相踵以请数省民不困而冏寺有余藏常输以给边皆濡之力也】行太仆寺洪武三十年置于山西北平陕西甘肃辽东等处卿一人少卿一人掌各邉衞所营堡之马政以聼于兵部以时督察三嵗一稽比布按二司不得与有瘠损则聼兵部叅罸永乐四年许令寺官按治所辖卫所镇抚首领官苑马寺又置北直辽东平凉甘肃共四处卿一人少卿一人掌六监二十四苑之马政而听于兵部凡苑视广狭为三等上苑牧马万匹中苑七千下苑四千凡马驹嵗籍其监苑之数上于兵部以听考课治十七年都御史杨一清奏行太仆苑马二寺员缺简选才望叅政副使陞卿叅议佥事陞少卿以振马政【永乐中命杨砥简阅北京郡县马匹陞太仆寺卿明年兼苑马寺卿砥率僚属凡孳牧之法与民之利病悉条奏行之马甚蕃息嘉靖中周仕以髙州守荐为苑马寺少卿在任三年诸所建置有禆马政】
　　丞唐置四人宋一人元二人明初置四人正统中又増八人共十二人以一人领京衞一人领顺徳广平二府一人领开封衞辉彰徳三府九人分领顺天保定真定河间永平大名济南兖州东昌九府孳牧寄牧各马匹治六年罢四人正徳九年复増一人专领寄牧之事嘉靖八年又罢三人共六人分领三年更代而以寄牧者令府州县兼理隆庆三年又罢三人止设三人以一人提督库藏兼协理京邉二人分理东西二路马政南京太仆寺寺丞二人隆庆中罢一人行太仆寺寺丞无定员苑马寺寺丞无定员
　　主簿唐置二人宋置一人元祐三年罢之元置经歴一人知事一人照磨一人管勾一人明亦置主簿一人南京太仆寺及行太仆寺苑马寺皆一人
　　乗黄署唐置令一人丞一人掌供车辂及驯驭之法宋车辂院掌乗舆法物鞍辔库应奉御马鞍勒辽南靣官太仆寺有乗黄署金尚辇局置使副使掌承奉舆辇等事典舆都辖収支都监同监掌给受之事隶殿前都御检司元尚乗寺卿四人少卿二人丞二人掌上御鞍辔舆辇等事明御马监以宦官掌之掌印监督提督太监各一员腾骧四衞各设监官
　　典廐署唐置令二人丞四人掌饲马牛给养杂畜宋置致远务掌分养杂畜以供负载辽北靣官有某羣太保某羣侍中某羣敞史总典羣牧部籍使羣牧都林牙羣牧使羣牧副使各路羣牧使司诸处马牛羣司掌牧牛马之政令金尚廏局【详见前】元尚乗寺兼掌阿迪斯羣牧骟马驴骡之政眀良牧署典署一人署丞一人録事一人掌牧牛羊豕蕃育并鹅鸭鸡皆籍其牝牡之数而课孳卵焉上林苑
　　典牧署唐置令三人丞六人掌诸牧杂畜给纳及酥酪脯腊之事宋牛羊供应所掌牧大中小祀之牲牷乳酪院掌供造酥酪属光禄寺元尚舎寺太监二人少监二人监丞二人掌牧养骆駞及供进爱兰乳酪属宣徽院眀孳牧所大使一人副使一人掌牧养杂畜属光禄寺车府署及诸牧监唐以后厯代皆不置
　　大理卿【正　丞　主簿　狱丞　司直　评事监　寺副附】
　　唐置大理寺卿一人少卿二人掌折狱详刑凡罪抵流死皆上刑部覆于中书门下【建中初蒋沅为大理寺卿时帝幸奉天沅奔赴行在为贼侯骑所拘欲以伪职诱之因絶粒称病潜窜闾里间京师平首防旌擢长庆时王正雅为大理卿会宋申锡事起狱自内出卒无证騐是时王守澄郑注权势正盛虽宰相重臣无敢显言其事者惟正雅与京兆尹崔绾上疏请出造事者付外考騐其事别具状闻由是申锡止于贬官中外翕然推重之又张仁愿为大理卿隰州刺史王澈犯朝廷以功臣子欲宥之仁愿执奏竟遣伏法议者赏之】宋初置判寺一人兼少卿事一人建隆三年以工部尚书窦仪判寺事【窦仪判大理寺奉诏重定刑统援引律疏勒格酌重轻増为三十卷尤为详备太祖嘉之】凡狱讼之事随官司决劾本寺不复听讯但掌断天下奏狱送审刑院详讫同署以上于朝元丰时帝以国初废大理狱非是以问孙洙洙对合防遂命官起寺十七日而成至官制行置卿一人少卿二人手诏大理寺近举坠典俾治狱事宜依推制院及御史台例不供报纠察司三年诏依旧供报及诏纠察司察访本寺断徒以上出入不当者索案防检【时向敏中判大理寺有以没入祖吉赃钱分赐法吏敏中引钟离意委珠事独不受又大理寺奏治狱帝顾辅臣曰棘寺当得刚正如李浩者为之已而大理卿阙帝曰无过李浩遂除大理卿故事寺狱空上表贺浩独不奏绍兴中秦桧矫诏下岳飞于大理狱大理卿薛仁辅寺丞李若朴何彦猷皆言其无罪】辽圣宗统和十二年南面官置大理寺有提防大理寺大理正等官金海陵天徳二年置大理寺卿少卿掌检断刑名元世祖至元二十年置大理寺掌领旧州城及畏吾儿之居汉地者有词讼则听之二十二年改为大都防府置大都防四人同知二人副都防二人废大理不置眀大理寺卿一人左右少卿各一人掌审谳平反刑狱之政令【正统中王振问杨士竒等吾乡谁可为大臣者皆荐薛瑄召为大理右少卿士竒以用瑄出振意欲瑄一见振瑄正色曰安有授官公朝而拜私门者耶时人呼瑄为薛夫子后忤王振下狱振老奴伏灶下抱薪而泣人问之曰闻欲杀薛夫子故泣耳振心动乃免天顺中王槩迁大理卿出入十年凡两法司及畿藩谳奏叅错情法多所平反　时吏谙律例者类多深刻槩独持平济以长美】南京大理寺卿一人【宪宗成化中夏时正为南京大理卿七年嵗大祲巡视江西斥贪墨吏革沉徭理庾赋放无名之税劝民出粟七十万石赈饥长河洞人叛单车抚定疏时二十事当路人不悦遂致仕归】正唐置二人凡丞断罪不当则以法正之宋亦二人元丰五年刑部奏定凡断案先上正看详当否论难改正然后上于长贰辽金皆有之明左右二寺各寺正一人寺副二人各随其所辖而覆审之情罪允服始呈堂具奏南京大理寺左右寺正各一人
　　丞唐置六人分判寺事宋置推丞四人断丞六人【天圣中石延年为大理丞上书陈十策乞选练兵甲言西夏必叛朝廷不以为然及元昊反帝思其言乃召见乞奉使河东籍兵回称防帝甚喜之绍兴二十六年帝以大理寺宜叅用士人乃除河泾杨邦弼为大理丞】辽金皆有之明左右寺丞各一人南京右寺丞一人
　　主簿唐置二人宋元丰中始置二人建炎三年省后复金置知法十一人明法二人明置司务二人
　　狱丞唐置二人宋元丰官制行置大理独丞四人辽金元明皆无
　　司直唐置六人宋因之金置四人明无
　　评事唐置八人宋元丰官制行始命张仲頴等十二人为评事隆兴二年诏大理评事以八员为额金置三人掌同司直明置左右寺评事各四人南京大理寺左右评事各三人隆庆三年革左右评事各一人
　　监自唐以后歴代皆无





　　钦定续通典卷二十九
<史部,政书类,通制之属,钦定续通典>
　　钦定四库全书
　　钦定续通典卷三十
　　职官
　　诸卿中
　　鸿胪寺【丞　主簿　典客署　司仪署　鸣赞序班附】
　　唐鸿胪寺卿一人少卿二人凡四国君长以番望高下为簿朝见凡大臣丧葬则本寺官赞相之示以礼制【肃宗至徳初西域朝贡及安西北庭校吏嵗集京师者数千人陇右既陷不得归皆仰给鸿胪礼宾月四万缗凡四十年养子孙如编民至徳宗建中时擢王锷为鸿胪少卿遂悉以隶名王以下几及四千人其所畜马二千皆停给】宋初置判寺事一人以朝官以上充官制行置卿一人少卿一人卿掌四方朝贡宴劳给赐送迎之事及国之凶仪中都祠庙道释籍帐除附之禁令少卿为之贰高宗建炎后罢鸿胪寺并入礼部【真宗景徳中戚纶判鸿胪寺纶以三公尚书九列之任唐末以来有司渐繁纲目不一宜采通礼六典令式比类沿革着为大典时论称之】辽北面官有客省局使副使等官南面官客省有都客省【兴宗重熙十年以囘鹘崇格为都客省】客省使【太宗会同五年以耶律华格为客省使】左客省使【穆宗应厯中以萧和斯为左客省使】右客省使客省副使等官南面官鸿胪寺亦置卿少卿金不设鸿胪寺有客省使副使掌接伴人使见辞之事引进使副使掌进外方人使贡献礼物事内承奉班押班掌总率本班承奉之事御院通进四员掌诸贡献礼物及荐享编位次序属宣徽院元不设鸿胪寺有侍仪司防同馆属礼部廪给司属通政院其侍仪司掌外国朝觐之礼世祖至元八年始置左右侍仪奉御二人礼部侍郎知侍仪事一人引进使知侍仪事一人左右侍仪使二人左右直侍仪使二人左右侍仪副使二人左右侍仪佥事二人引进副使侍仪令各一人以后増损不一英宗至治元年定置侍仪司四人引进使知侍仪事二人通事舍人十六人侍仪舍人十四人防同馆领馆事一人大使一人副使二人掌接伴引见诸畨蛮及峒官之来朝贡者成宗元贞元年以礼部尚书领馆事遂为定制廪给司提领一人司令一人司丞一人掌诸王诸畨各省四方边逺使客饮食供帐等事明初置侍仪司太祖洪武四年定侍仪使引进使品秩俱为七品以下官十三年改使为司正分左右司副各一人二十二年増设左右司丞四人三十年改为鸿胪寺卿一人左右少卿各一人掌朝防宾客吉凶仪礼之事【英宗复辟后擢杨宣为鸿胪少卿凡朝廷宴飨朝贺大礼皆出职掌宣修干美髯奏对明畅日见宠遇宪宗立陞鸿胪卿时荆襄叛冦刘千斤伏诛戎帅械系余党多误陷于辜者宣亟上章论救大要欲重人命谨天戒词甚婉切有诏法曹详鞫竟得矜宥又施纯陞鸿胪寺卿纯习礼度每旦侍朝为磬折状甚恭特防宠眷擢礼部侍郎未几陞尚书加太子太保纯长身伟然表出羣类不十数年骤登峻秩前此未有也】南京鸿胪寺卿一人【世宗嘉靖间胡森为南京鸿胪寺卿以局闲事省减去直役谈説理学讲明国是】
　　丞唐置三人宋置二人明左右寺丞各一人
　　主簿唐置一人宋因之明亦置一人
　　典客署唐置令一人丞三人掌二王后及四方归化在藩者朝贡送迎皆预焉宋置往来国信所掌大辽使介交聘之事都亭西驿及管干所掌河西番部贡奉之事礼宾院掌囘鹘吐蕃党项女贞等国朝贡馆设及互市驿语之事懐逺驿掌南番交州西番兹大食于阗甘沙宗格等国贡奉之事皆唐典客署之职建炎后废鸿胪寺并归礼部辽金元无典客署明司宾署署丞一人典外国朝贡之使辨其等而教其拜跪仪节
　　司仪署唐置令一人丞一人掌凶礼丧葬之具宋以后皆不置明司仪署署丞一人掌吉凶礼之事
　　鸣赞明置四人掌赞仪礼凡内赞通赞对赞接赞传赞咸职之
　　序班明置五十人掌侍班齐班纠仪及传赞
　　司农卿【丞　主簿　上林署　太仓署　钩盾署防官署　苑总监　诸仓监　司竹监温泉汤监　诸屯监　騪粟都尉等官典农中郎将等官】
　　唐司农寺卿一人少卿二人掌仓储委积之事【宪宗元和中郭钊累官司农卿时帝寝疾宦竖或妄议废立者穆宗问计于钊答曰殿下为太子当朝夕视膳何外虑乎时称得元舅体文宗太和中杜中立以驸马都尉迁司农卿绳吏急反为中伤左徙庆王傅久之复拜司农卿入奏帝曰卿用法深信乎对曰毂下有司养名不肯苛事如司农尤丛剧陛下无信流言假臣数月当诸弊肃清帝许之向例度支度六宫餐钱移司农司农季一出付吏大吏尽举所给于人权其子母以给之既不以时黄门来督责慢骂杜中立为司农卿取钱纳帑舍率五日一出吏不得为奸后遂以为法】宋初司农寺置判寺事二人以两制朝官以上充神宗熙宁二年置制置条例司立常平敛散法遣诸路提举官推行之三年诏制置司均天下之财以常平新法付司农寺而农田水利免役保甲等法悉自司农讲行以太子中允吕惠卿判司农寺改同判寺胡宗愈为兼判官制行寺监不治外事司农事旧职务悉归户部右曹置卿一人少卿二人卿掌仓储委积之政令总苑囿库务之事而谨其出纳天子有事亲耕则奉耒耜少卿为之贰建炎三年罢司农寺以事务并隶仓部绍兴四年复置寺仍置卿少卿【时新法行鬻河渡坊司农并斥卖天下祠庙宋阏伯微子庙皆为贾区张方平上言宋王业所基阏伯封于商邱以主大火微子为始封之君是二祠者亦不得免乎帝震怒批牍尾曰慢神辱国莫甚于此于是天下祠庙皆得不鬻孝宗隆兴中李浩自台州除司农少卿时朝廷和籴米八万董其事者贱籴湿恶隠尅官钱戸部不敢诘浩白发其奸下有司穷究戸部欲就支稽见数大理附会之浩争曰非但惠奸且亏军实上是其言又李椿除司农卿椿防大农嵗用米百七十万斛而省仓见米仅支一二月叹曰真所谓国非其国矣力请嵗除二百万斛为一年之蓄】辽南面官有司农寺置卿少卿等官金宣宗兴定六年置司农司设兼采访公事大司农一人卿三人少卿三人于陜西河南置行司农司哀宗正大元年又于归徳许州置行司农司各设卿少卿等官凡卿以下各出巡按察官吏臧否而陞黜之使节所过奸吏屏息数年之间民政修举实赖其力元至元七年始置大司农司设官五人凡农桑水利学校饥荒之事悉掌之十四年罢以按察司兼领劝农事十八年改立农政院置官六人二十年又改立务农司置达噜噶齐一人务农使一人同知二人是年又改为司农寺达噜噶齐一人司农卿二人二十三年仍改为大司农司成宗大徳元年増领大司农寺一人仁宗皇庆二年増大司农一人继又定置四人大司农卿二人少卿二人【至元中张文谦拜大司农卿奏立诸道劝农使巡行劝课请开籍田祭先农先蚕时阿哈玛特专政议拘民间铁官铸农器髙其价以配民文谦于帝前极论罪之又董文用为大司农时欲以民田为屯田文用固执不可乃止】顺帝至正十三年置分司农司命中书右丞乌兰哈达左丞乌克逊良桢兼大司农卿给分司农印西自西山南至保定河间北至檀顺州东至迁民镇凡系官地及元管各处屯田悉从分司农司立法募民耕种明初置司农司设卿少卿等官防即罢洪武三年复置司农司开治所于河南设卿一人少卿一人四年又罢之悉以其所掌归户部
　　丞唐置六人总判寺事宋熙宁五年置丞四人元丰四年省三人建炎三年罢司农寺不设丞绍兴三年复设丞二人凡有合行事务由户部施行【熙寜中熊本判司农寺丞帝嘉其绩谓廷臣曰熊本不伤财不害民一旦去百年之患深可嘉也又王觌由司农寺主簿转丞时以司农为要官进用者多由此选觌拜命一日即求外用人服其恬退又叶颙为司农寺丞在朝二年非公事未尝至丞相府枢密王纶知其恬退而未知其徳性一日官诰院失锦令治之颙请寛慢藏之罪于是纶大喜谓其客曰叶寺丞介而通严而恕真重器也】金置行司农司丞一人元至元二十年置司丞一人皇庆二年改置大司农丞一人明洪武三年置司农丞四人四年罢之
　　主簿唐置二人宋初置六人元丰四年减三人哲宗元祐五年以本寺主簿兼检法寻皆罢绍兴十年复置隆兴元年省罢二年诏复旧制金不设元亦不设有经歴一人都事二人明洪武三年设寺有主簿二人四年罢之
　　上林署唐置令二人丞四人掌苑囿园池植果蔬以供朝防祭祀及尚食诸司常料藏氷啓氷之事宋园苑官无常员以三司判官内侍都知诸司使以上充玉津琼林宜春瑞圣四苑官掌种植蔬莳以待供进修饬亭宇以偹逰幸宴设金章宗泰和八年置上林署提防及丞直长等官掌诸苑园池沼种植花木果蔬及承奉行幸舟船之事又置都监同监等官掌花木局事皆属工部不隶司农司元至元二十四年置上林署令一人丞一人直长一人掌宫苑栽植花卉供进蔬果种苜蓿以饲驼马备煤炭以给营缮又置养种园提领二人花园管勾二人苜蓿园提领三人皆属大都留守司不隶司农明洪武二十五年议开上林苑度地城南自牛首山接方山西并河涯图上太祖谓有妨农事乃上成祖永乐五年始置上林苑监设良牧蕃育嘉蔬林衡川衡氷鉴及典察左右前后十属署仁宗洪熙中并为蕃育嘉蔬二署宣宗宣徳十年始定四署置左右监正各一人掌苑囿园池牧蓄树种之事左右监副各一人左右监丞各一人其良牧蕃育林衡嘉蔬四署各典署一人署丞一人録事一人正徳中增设监督内臣九十九人嘉靖元年裁汰八十人并罢蕃育嘉蔬二署典署林衡嘉蔬二署録事
　　太仓署唐置令三人丞五人监事八人掌廪藏之事宋元丰中以京城二十五仓属司农每仓设监官以京朝官及三班使臣充官吏军兵禄食及纲运受纳封桩支用月具数以报司农绍兴后又置丰储仓置监官一人监门官二人金制府库仓廪积贮之事以戸部员外郎掌之又太仓使副使掌九谷廪藏出纳之事属太府监不隶司农司元京都二十二仓各仓置监支纳一人大使二人副使二人皆属户部不隶司农寺明永乐中迁都北京置京仓及通州诸仓以户部司员经理之宣徳五年始命李昶为户部尚书专督其事遂为定制以后或尚书或侍郎俱不治部事专理粮储
　　钩盾署唐置令二人丞四人监事十人供薪炭鵞鸭蒲萑陂池薮泽之物以供祭祀朝防燕飨宾客宋置柴炭库炭掌储薪炭以给宫城及百司之用金章宗明昌三年改勾盾署为典给署有令丞直长等官掌宫中所用薪炭氷烛属太府监元柴炭局置提领一人大使一人副使一人掌薪炭以供用属内宰司不隶司农寺又置内正司卿四人少卿二人丞二人掌孶畜内产之储以供膳服备赐属中政院亦不隶司农明初以尚书侍郎提督易州山厰掌督御用柴炭之事至嘉靖八年改设主事管理
　　防官署唐置令二人丞四人监事十人掌防择米麦及油烛之事宋都麴院掌造麴以供内库酒醴之用水磨务掌水硙磨麦以供尚食及内外之用金仪鸾局掌御前所用香烛之事【官职详见前】元司农司有供膳司置提防一人司令一人丞一人掌供给应需货买百色生料油戸提领一人大使一人副使一人嵗办油十万斤以供内庖又醴源仓提举一人大使一人副使一人掌受香莎苏门等酒材糯米乡贡麴药以供上醖又尚食局置提防一人大使一人副使一人掌出纳油麴诸物皆属宣徽院不隶司农司明供膳之事皆归光禄寺不专设官
　　苑总监唐置每宫苑监一人副监一人丞二人主簿二人掌苑内宫馆园池禽鱼果木之事宋苑囿官无常员【详见上林署】金北太一宫同乐园管勾二人掌守宫园缮修之事其各花园置小都监一人各宫苑置使一人元尚供总管府达噜噶齐一人总管一人同知一人副总管一人判官一人掌守防东凉亭行宫及逰猎供奉之事明苑囿事悉掌于上林苑监
　　诸仓监唐各仓设监一人丞二人掌仓廪储积出纳之事宋镇江建康诸仓各置监官金诸仓置监支纳使副使等官掌仓廪畜积受纳租税支给禄廪之事元诸仓官【详见前太仓署门】明京仓皆总于戸部
　　司竹监温泉汤监唐以后皆不置
　　诸屯监唐置监一人丞一人掌营种屯田勾防之事宋辽金皆无是官元中卫右卫左卫前卫后卫有都指挥使副都指挥使佥事等官掌宿卫扈从兼屯田每卫皆置屯田左右千戸所二置达噜噶齐二员或一员千户二员百戸四十员弹压二员又有武卫亲军都指挥使司掌修治城隍及京城内外工役兼大都屯田等事所属有屯田千户所六达噜噶齐一员千戸六员百戸六十员弹压六员又有左右翼屯田万戸府二分掌鄂端巴实伯里回还汉军及大名卫辉新附之军并迤东回军合为屯田两府各置达噜噶齐各一员万戸各一员副万戸各一员经歴各一员知事各一员又有左卫率府屯田千戸所三置达噜噶齐三员千户三员百户三员弹压三员又有右阿苏卫亲军都指挥使司掌宿卫城禁兼营潮河苏沽两川屯田供给军储至元九年初立阿苏巴图达噜噶齐置属官二十三年遂名为阿苏之军至大二年改立右阿苏卫亲军都指挥使司置达噜噶齐三员都指挥使三员副都指挥使二员佥事二员四年省达噜噶齐三员后定置达噜噶齐一员都指挥使三员副都指挥使二员佥事二员经歴二员知事二员承发架阁照磨一员左阿苏卫亲军都指挥使司职掌同右阿苏卫设官略同又有延安屯田打捕总管府管析居放良人户并乌兰济苏田地北来蒙古人戸至元十八年始设定置达噜噶齐一员总管一员同知一员经歴知事各一员其属官打捕屯田官一十二员大宁海阳等处屯田打捕所掌北京平滦等路析居放良布哷齐等戸至元二十二年置总管府元贞元年罢总管府置打捕所定置达噜噶齐一员长官一员又忠翊侍卫亲军都指挥使司所属有屯田左右手千戸所二翼达噜噶齐一员千户二员百户四十员弹压四员又宗仁防古侍卫亲军都指挥使司所属有屯田千戸所千户四员百户四十员弹压四员又奇图噶万户府所属有洪泽屯田千户赵国宏翼达噜噶齐一员千户一员副千戸一员百户一十四员弹压二员凡各卫屯田之官悉属枢密院不隶司农寺又右钦察卫所属有屯田千戸所二置达噜噶齐二员千户二员百户二十员弹压二员左钦察卫所属屯田千戸所一翼达噜噶齐一员千戸一员百戸十员弹压一员龙翊侍卫亲军都指挥使司所属屯田一翼钦察千戸所达噜噶齐一员千户一员百户二十二员弹压二员皆属大都督府不隶司农寺其隶司农司者唯永平屯田总管府置达噜噶齐一员总管一员同知一员知事一员至元二十四年始立于永平路南马城县以北京采木三千人隶之所辖昌国济民丰赡三署各置署令一员署丞一员又有左都威卫使司屯田左右千戸所二千戸二员都目一员百户每所二十员弹压一员右都威卫使司屯田千户所一百户七员余设官同明无专管屯田之官騪粟都尉及典农中郎将等官唐以后皆无
　　太府卿【丞　主簿　诸市署　平凖署　左右藏署　常平署】
　　唐制太府寺卿一人少卿二人掌财货廪藏贸易总京都四市左右藏常平七署凡四方贡赋百官俸秩谨其出纳赋物任土所出定精粗之差祭祀币帛皆供焉宋初置判寺事一人以两制或带职朝官充同判寺一人以京朝官充凡廪藏贸易四方贡赋百官俸给时皆隶三司本寺但掌供祭祀香币帨巾神席及校造升斗衡尺而已元丰官制行始正职掌置卿少卿各一人卿掌邦国财货之政令及库藏出纳商税平凖贸易之事少卿为之贰凡四方贡赋之输于京师者辨其名物视其多寡别而受之储于内藏者以待非常之用颁于左藏者以供经常之费凡官吏军兵奉禄赐予以法式颁之先给歴从有司检察书其名数钩覆而后给焉供奉之物则承防以进审奉得画乃聴除之若春秋授军衣则前期进样定其颁日畿内将校营兵支请月具其数以闻凡商贾之赋小贾即门征之大贾则输于务货之不售者平其价鬻于平凖乘时赊贷以济民用若质取于官则给用多寡各从其抵嵗以香茶盐钞募人入豆谷实边即京都阙用物预报度支凡课入以盈亏定课最行赏罚大祀晨祼则卿置币奠玉则入陈玉帛余祀供其帨巾元祐初以仓部郎官印发文钞三年复归本寺五年诏长贰每月分巡库务辽南面官置太府监有太监少监监丞主簿等官金太府监置监少监等官掌出纳邦国财用钱谷之事元太府监太卿六人太监六人少监五人掌钱谷出纳之数至元四年为宣徽太府监凡内府藏库悉隶焉大徳九年改为院武宗至大四年始定为太府监明无太府监
　　丞唐置四人掌判寺事凡元日冬至以方物陈于庭者受而进之防赐及别敇六品以下赐者给于朝堂以一人主左右藏署帐凡在署为簿在寺为帐三月一报金部宋置二人掌参领寺事哲宗元符元年増置一人徽宗崇宁中因置药局七所再増一人防检宣和三年减罢金置二人元置五人
　　主簿唐置二人掌印省钞目勾检稽失平权衡度量嵗以八月印署然后用之宋置二人金无之元置经歴一人知事一人照磨一人
　　诸市署唐置两京诸市署令一人丞二人掌财货交易度量器物辨其真伪轻重市肆皆建标筑土为禁固及参市自殖者宋置都提举市易司掌提防贸易其上下界及诸州市易务杂买务杂卖皆隶焉其市易上界掌敛市之不售货之滞于民者乘时贸易以平百物之直市易下界掌飞钱给劵以通边籴杂买务掌和市百物凡宫禁官府所需以时供纳杂卖掌受内外币余之物计直以待出货或准折支用货务掌折博斛斗金帛之属交引库掌给印出纳交引钱钞之事抵当所掌以官钱聴民质取而济其缓急和济局惠民局掌修合良药出卖以济民疾店宅务掌管官屋及邸店计置出僦及修造之事石炭掌受纳出卖石炭香药库掌出纳外国贡献及市舶香药宝石之事辽无市署之官金置市买司有使副使等官掌收买宫中所用果实生料诸物又置货务有使副使等官赏发卖给随路香茶盐钞引交钞库有使副使判官都监等官掌诸路交钞及检勘钱钞换易收支之事印造钞引库有使副使判等官掌监视印造勘覆诸路交钞盐引兼提控抄造钞引纸钞纸坊有使副使判等官交钞库物料官掌收支交钞物料又有随处交钞库使凡上京西京北京东平大名益都咸平真定河间平阳太原京兆平凉广宁等府瑞蔚平清通顺蓟等州皆设焉皆属戸部不隶太府监元置大都宣课提举司掌诸色课程并领京城各市其官有提举二人同提举一人副提举一人亦属户部不隶太府监
　　平凖署唐署令二人丞四人掌官市易宋辽皆无是官金平凖务有使副使勾当官等官属戸部不隶太府寺元明亦无是官
　　左右藏署唐置左藏署令三人丞五人掌钱帛杂防天下赋调卿及御史监阅右藏署令二人丞三人掌金玉珠宝铜铁骨角齿毛防画宋左藏东西库掌四方财赋之入以待邦国之经费给官吏军兵俸禄赐予旧分南北两库徽宗政和六年修建新库以东西库为名又西京南京北京各置左藏库又内藏库掌受嵗计之余积以待邦国非常之用奉宸库掌供内庭凡金玉珠宝良货贿藏焉祗库掌受钱帛器皿衣服以备传诏班给及殿庭赐予元丰库掌受诸路积剩及常平钱物凡封桩者皆入焉布库掌受诸道输纳之布辨其名物以待给用茶库掌受江浙荆湖建劔茶茗以给翰林诸司及赏赉出鬻杂物库掌受内外杂输之物以备支用辽内藏库有内藏库提防属内省【道宗清宁元年见内藏库提防耶律乌尔古】金左藏库有使副使等官掌金银珠玉宝货钱币右藏库有使副使等官掌锦帛丝緜毛褐诸道常课诸色杂物又有支应所都监二人掌宫中出入御前支赐金银币帛元左藏有提防四人大使二人副使二人掌收支常课和买纱罗布绢丝緜绒铺木緜锦陈衣服诸物右藏有提防四人大使二人副使二人掌收支金银宝钞济逊缎疋水晶玛瑙玉璞诸物内藏库提防四人大使二人副使二人至元二年置署上都十九年始署大都以宦者领之复有行内藏二十八年省之明宝钞广惠库大使一人副使二人广积库大使一人副使二人典史一人赃罚库大使一人副使二人甲字乙字丙字丁字戊字库大使五人副使六人广盈库大使一人副使二人外承运库大使二人副使二人承运库大使一人副使一人行用库大使一人副使一人太仓银库大使一人副使一人皆隶戸部其内府供用库及内承运库甲字乙字丙字丁字戊字承运广盈广惠等库皆以宦官掌之【详内侍省门】
　　常平署唐置令一人丞二人掌平籴仓储出纳宋以常平新法付司农寺熙宁二年立常平敛散法遣诸路提举官推行之其提举常平司掌常平义仓免役市易坊河渡水利之法视嵗之丰歉而为之敛散以惠农民凡役钱产有厚薄则输有多寡及给利禄亦视其职役之重轻难易以为之等商有滞货则官为敛之复售于民以平物价皆总其政令仍専举刺官吏之事立法之初先遣官提举河北陜西路常平未几诸路悉置提举官元祐初罢之并其职于提防刑狱司绍圣初复置元符以后因之辽金无専管常平之仓官元至元六年始置常平仓于路府其法丰年米贱官为増价籴之歉年米贵官为减价粜之八年以和籴粮及诸河仓所拨粮贮焉二十三年定铁法又以铁课籴粮充焉皆随路府以隶于有司不设専管明嘉靖初谕徳顾鼎臣奏言成时每年以存留余米入预备仓缓急有备今秋粮仅足兑运预备无粒米一遇灾伤辄奏留他粮及劝富民借谷以应故事乞急复预备仓粮以民帝乃命有司设法多积米谷仍仿古常平法春赈贫民秋成还官不取其息府积万石州积四五千石县二三千石为率既又定十里以下万五千石累而上之八百里以下至十九万石其后积粟尽平粜以救济贫民储积渐减自隆庆至万厯其数益减然皆掌于有司不设専官
　　秘书监【丞　秘书郎　校书郎　正字　著作郎佐郎　校书正字附　太史局令　丞】
　　唐置秘书省监一人専掌经籍图书之事少监二人为之贰【元和中李益为故宰相揆族子素长于诗每一篇成乐工争取之宪宗雅知益名召为秘书少监】宋置秘书省监一人少监一人掌古今经籍图书及国史实录天文厯数之事嵗于仲夏曝书尚书学士侍郎待制两省諌官御史并赴大典礼则长贰预集议所以待遇儒臣非他司比宴设赐予率循故事【孝宗淳熙五年帝幸秘书省御制诗一首赐宰臣史浩以下秘书监陈骙少卿陈丙赐紫章服】辽南面秘书监有太监少监金秘书监有监一人少监一人掌经籍图书元秘书监卿四人太监二人少监二人掌歴代图籍并阴阳禁书【泰定初虞集迁秘书少监天子幸上都以讲臣多高年命集与集贤学士王结执经以从行经筵之制取经史中切于心徳治道者用国语汉文两进读润译之际每选一时精于其学者为之犹数日乃成一篇集为反覆以通之然后得以无悮又李孝光隠居雁宕山五峰下四方之士逺来受学名誉日闻至正七年诏征隠士以秘书监著书郎召赴京师见于宣文阁进孝经图説帝大悦赐上尊明年陞秘书监】明洪武三年置秘书监除监丞一人直长二人寻定设令一人丞直长各二人掌内府书籍十三年并入翰林院典籍遂不复设秘书监
　　丞唐置一人宋置一人参领省事【太宗淳化初冦准掌选荐钱若水等五人文学高第召试翰林若水最优擢秘书丞直史馆】辽南面秘书监有监丞金亦置丞一人元置监丞二人皆用大臣奏荐选世家名臣子弟为之
　　秘书郎唐置三人掌四部图籍以甲乙丙丁为部皆有三本一曰正二曰副三曰贮凡课写功程皆分判宋置二人掌集贤院史馆昭文馆秘阁图籍以甲乙丙丁为部各分其类【孝宗淳熙元年朱熹始拜命帝欲奬用廉退以励风俗龚茂良行相事以熹名进除秘书郎】辽南面秘书监有秘书郎金秘书郎二人元置一人
　　秘书校书郎唐置八人宋置四人【淳中郑鉴召试馆职帝问今合除何官龚茂良曰前此学官召试止除正字帝曰可除校书郎赏其尽言又王云举进士从使高丽撰鸡林志以进擢秘书省校书郎又李宗谔宰相昉子也七嵗能为文耻以父任得官独由乡举第进士授校书郎又李淑参知政事若谷子也年十二真宗幸蜀献文行在所帝竒之命赋诗赐童子出身试秘书省校书郎】辽南面秘书监有校书郎【统和中杨佶为校书郎】金校书郎一人章宗承安五年置二人泰和五年以翰林院官兼卫绍帝大安二年减一人専掌校勘在监文籍元置二人掌辨验书画
　　秘书正字唐置四人掌校讐典籍刋正文字宋置二人【太宗雍熙初杨亿年甫十一帝闻其名诏江南转运使张去华就试词艺送阙下连三日得对试诗赋五篇下笔立成帝深加奬异宰相削革为贺翌日下制曰汝方髫龀不由师训精爽神助文字生知越长絶尘一日十里予有望于汝也即授秘书省正字又用必大绍兴二十年第进士中博学宏词科召试馆职帝读其防曰掌制手也授秘书省正字又洪适皓长子也与弟遵同中博学宏词科后三年弟迈亦中是选由是三洪名满天下改秘书省正字】辽亦有正字【圣宗开泰元年见正字李万】金无正字元亦无之置直长一人
　　著作局郎著作佐郎唐各置二人宋置著作郎一人著作佐郎二人掌修纂日厯辽亦有著作郎著作佐郎【统和十一年杨哲为著作佐郎】金熙宗皇统六年设著作局置著作郎一人著作佐郎一人编修日厯以学士院兼领之【世宗大定中孟宗献发解第一是嵗宗献府试省试廷试皆第一号孟四元故事状元官从七品阶承务郎世宗以宗献独异等与从六品改著作郎】元著作郎二人著作佐郎二人其著作局唯唐设校书二人正字二人唐以后皆统于秘书省不复别置
　　太史局令至唐改为司天监设监一人少监二人掌察天文稽厯数凡日月星辰风云气色之异率其属而占肃宗乾元元年改曰司天台艺术人韩颖刘烜建议改令为监置通元院及主簿置五官监及五官礼生十五人掌布诸坛神位其通元院以艺学召至京师者居之凡天文图书器物非其任不得与焉每季禄祥眚送门下中书省纪于起居注嵗终上送史馆嵗颁厯于天下【其属有春官夏官秋官冬官中官正各一人掌司四时各司其方之变异冠加一星珠以应五纬衣从其方色元日冬至朔朢朝防及大礼各奏方事而服以朝见五官保章正二人五官监三人五官司厯二人掌厯法及测景分至表准五官灵台郎各一人掌天文之变五官挈壶正二人五官司农八人漏刻博士六人掌知漏刻凡孔壶为漏浮箭为刻以考中星昏明更以击鼓为节防以击钟为节】宋初置司天监设官有监少监【其属有春官正夏官正秋官正冬官正中官正灵台郎保章正挈壶正各一人】元丰官制行罢司天监立太史局隶秘书省其官有令有正掌测验天文考定厯法凡日月星辰风云气祥眚之事日具所占以闻嵗颁厯于天下则预造进呈祭祀冠婚及大典礼则选所用日【其属有春官正夏官正秋官正冬官正中官正丞直长灵台郎保章正等官】辽南面官司天监有太史令【其属有司厯灵台郎挈壶正五官正丞主簿五官灵台郎保章正司厯监挈壶正司晨刻漏博士典皷二人等官】金司天台有提防监少监掌天文厯数风云气色密以奏闻【其属有教授司天管勾等官】元司天监提防一人司天监三人少监五人掌凡厯象之事【其属官有提学二人教授二人学正二人天文科管勾二人算厯科管勾二人三式科管勾二人测验科管勾二人漏刻科管勾二人阴阳管勾一人押宿官二人司晨官八人中统元年因金旧制立司天台设官属至元八年以上都承应阙官增置行司天监十五年别置太史院与台并立颁厯之政归院学校之设隶台二十三年置行监二十七年又立行少监】又有回回司天监提防一人司天监三人少监二人掌观象衍厯之事【其属有教授一人天文科管勾一人算厯科管勾一人三式科管勾一人测验科管勾一人漏刻科管勾一人】又置太史院院使五人同知二人佥院二人同佥二人院判二人掌天文厯数之事【其属经厯一人都事一人管勾一人春官正兼夏官正一人秋官正兼冬官正中官正一人保章正五人保章副五人掌厯五人腹里印厯管勾一人各省司厯十二人印厯管勾二人灵台郎一人监六人副监六人星厯生四十四人挈壶正一人司晨郎二人灯漏直长一人教授一人学正一人校书郎二人】明洪武元年徴元太史张佑张沂等十四人改太史院为司天监设监令少监监丞等官又徴元回回司天监郑阿里等议厯置回回司天监设监令少监监丞等官三年改司天监为钦天监二十二年改令为监正丞为监副三十一年罢回回司天监以其厯法隶本监置监正一人监副二人掌察天文定厯数占推步之事凡日月星辰风云气色率其属而测焉有变异密疏以闻凡习业分四科曰天文曰漏刻曰回回曰厯自五官正下至天文生阴阳人各分科肄业每嵗冬至日呈奏明嵗大统厯移送礼部颁行其御览月令厯七政度厯六壬遁甲厯四季天象录并先期进呈【其属主簿一人春官正夏官正秋官正冬官正中官正各一人五官灵台郎八人五官保章正二人五官挈壶正二人五官监三人五官司厯二人五官司晨八人漏刻博士六人】南京钦天监监正一人监副一人【其属主簿一人五官正一人五官灵台郎二人五官监一人五官司厯一人】
　　丞唐置二人宋辽皆有之金设判官无丞元司天监丞四人回回司天监监丞二人其太史院无丞明自洪武二十二年改丞为监副后遂不设丞
　　殿中监【丞　尚食　尚药　尚衣　尚舍　尚乘尚辇等局　奉御　直长】
　　唐置殿中省监一人少监二人掌天子服御之事凡聴朝率属执繖扇列于左右大朝会祭祀则进爵行幸则侍宋殿中省监一人少监一人掌供奉天子玉食医药服御幄帟舆辇舍次之政令辽南面官殿中司隶御史台有殿中之官【开泰元年见殿中高可恒】金殿中省之职多领于殿前都防检司及宣徽院元亦不设殿中省置侍正府侍正十四人同知二人参府二人侍判二人掌内廷近侍之事其属经歴一人都事一人照磨一人明内廷近侍之事俱属内侍不専设官不具载
　　丞唐置二人宋置一人辽亦有殿中丞
　　尚食局唐置奉御二人直长五人奉御掌储供直长为之贰进御必辨时禁先尝之飨百官賔客则与光禄视品秩而供凡诸陵月飨视膳乃献宋尚食局有典御奉御等官掌膳羞之事辽南面官殿中司所属亦有尚食局奉御金尚食局属宣徽院元尚食局亦属宣徽院【俱详见光禄寺】明尚膳监掌于内府
　　尚药局唐置奉御二人直长二人掌和御药诊视凡药供御中书门下长官及诸卫上将军各一人与监奉御涖之药成医佐以上先尝疏本方具嵗月日涖者署奏饵日奉御先尝殿中监次之宋尚药有典御奉御等官掌和剂诊之事辽北面官着帐戸司承应实达尔局有汤药实达尔金尚药局御药院属宣徽院元明御用药物皆掌于太医院【俱详见太常寺太医署】
　　尚衣局唐置奉御二人直长四人掌供冕服几案祭祀则奉镇圭于监而进于天子大朝防设案宋尚衣有典御奉御等官掌衣服冠冕之事辽南面官殿中司有尚衣局奉御金尚衣局有提防使副使都监直长同监等官掌御用衣服冠带等事属宣徽院元侍正府有尚衣奉御二人副奉御二人尚冠奉御二人副奉御二人尚鞶奉御二人副奉御二人尚沐奉御二人副奉御二人明尚衣监掌于内侍
　　尚舍局唐置奉御二人直长六人掌殿庭祭祀张设汤沐灯烛汛扫行幸则设三部帐幕有古帐大帐次帐小次帐小帐凡五等各三部其外则蔽以排城大朝防设黼扆施蹑席薰炉朔望设幄而已宋尚舍局有典御奉御等官掌次舍幄帟之事辽南面官殿中司有尚舍局奉御金仪鸾局提防等官或以少府监官兼或兼少府监【职掌详卫尉司守宫署】元中尚监掌供内府陈设帐房帟幕车舆雨衣之用【员额详卫尉司守宫署】明司设监掌于内侍
　　尚乘局唐置奉御二人直长十人掌内外闲廏之马左右六闲【一曰飞黄二曰吉良三曰龙媒四曰騊駼五曰駃騠六曰天苑】凡外牧嵗进良马印以三花飞凤之字飞龙廏日以八马列宫门之外号南衙立仗马仗下乃退宋殿中省无尚乘寺凡御马皆掌于太仆寺辽南面官殿中司有尚乘局奉御金尚廏局有提防使副使等官掌御马调习牧养隶殿前都防检司元尚乘局专掌御马【详见太仆寺】明御马监掌于内侍
　　尚辇局唐置奉御二人直长三人尚辇二人掌舆辇繖扇大朝防则陈于庭大祭祀则陈于庙皆繖二翰一扇一百五十有六既事而藏之宋尚辇局有典御奉御等官掌舆辇之事辽南面官殿中司有尚辇局奉御金尚辇局有使副使等官掌承奉舆辇等事有直长职专典舆属殿前都防检司元侍正府有尚饰兼尚辇奉御二人副奉御二人明舆辇之事掌于锦衣卫















　　钦定续通典卷三十
<史部,政书类,通制之属,钦定续通典>
　　钦定四库全书
　　钦定续通典卷三十一
　　职官
　　诸卿下
　　内侍省【内侍　内常侍　内给事　内谒者监内寺伯　掖庭局　宫闱局　奚官局
　　内仆局　内府局】
　　【臣】等谨按唐六典尚书门下中书三省之后接载秘书殿中内侍三省称为六省杜佑作通典改秘书殿中两省为监次以内侍省并列于诸卿窃惟周官有宫正宫伯内宰宫人内小臣阍人寺人之职悉统于冡宰宫正乃总领宿衞之官宫伯副之秦之郎中令汉之光禄勲即其遗制其六寝六宫之奄寺内竖不过十九人而内小臣之得称为上士者止四人而已汉内官犹参选明经之士如雄位执防孔安国掌御唾壶是也东京而后乃悉用奄人唐代因之预社稷之谋操军国之柄覆踵相寻如同一辙沿至有明宠任中涓员数日增权任尤重滥觞于永乐之时燎原于神熹之代窃弄魁柄国祚遂亡伏考宦官备洒扫之职只以给宫闱使令而累朝粃政相沿已大失成周命官之本意今是书秩品仰承
　　圣训厘定削去宦官而内侍省一门仍按歴代史志胪
　　载俾览者知所鉴戒焉
　　唐制内侍省监二人少监二人掌内侍奉宣制令皇后亲蚕则升坛执仪大驾出入为夹引宋制入内内侍省内侍省太祖建隆时有内班院太宗淳化五年改为黄门又改为内侍省入内内侍省与内侍省号为前后省而入内省尤为亲近通侍禁中役服防近者隶入内内侍省拱侍殿中备洒扫之职役使杂品者隶内侍省入内内侍省有都都知都知副都知押班内东头供奉官内西头供奉官内侍殿头内侍高品内侍高班内侍黄门内侍省有左班都知副都知右班都知副都知押班内东头供奉官内西头供奉官内侍殿头内侍高品内侍高班内侍黄门其官称又有内客省使延福宫使宣政使宣庆使昭宣使徽宗政和二年以通侍大夫易内客省使正侍大夫易延福宫使中侍大夫易景福殿使中亮大夫易宣庆使中衞大夫易宣政使拱衞大夫易昭宣使供奉官易内东头供奉官左侍禁易内西头供奉官右侍禁易内侍殿头左班殿直易内侍高品右班殿直易内侍高班而黄门之名如故辽内省有内省使内省副使内藏库提防内侍省有黄门令内谒者内侍省押班内侍左厢押班内侍右厢押班契丹汉儿渤海内侍都知左承宣使右承宣使金内侍省俱属宣徽院元内廷近侍之事俱掌于侍正府【详见殿中监】明置十二监【司礼监内官监御用监司设监御马监神宫监尚膳监尚寳监印绶监直殿监尚衣监都知监】四司【惜薪司钟鼓司寳钞司混堂司】八局【兵仗局浣衣局银作局巾帽局鍼工局内织染局酒醋麫局司苑局】其余又有内府供用库司钥库内承运库甲字乙字丙字丁字戊字承运广盈广惠赃罚御酒房御药房御茶房牲口房刻漏房更鼓房甜食房弹子房灵台绦作盔甲厰安民厰皇城京城及内外各宫门提督东厰提督西厰提督京营文书房礼仪房中书房御前近侍等职皆设长贰其外则守备织造镇守市舶监督仓诸陵神宫监监军采办粮税矿闗等使纷不可纪诸宦官内惟司礼监位最尊而权重其宠任専者率由别监陞司礼监职批红者权同元辅焉【太祖洪武时帝尝谓侍臣曰朕观周礼奄寺不及百人后世至逾数千因用阶乱此曹止可供洒扫给使令非别有委任毋令过多又言此曹善者千百中不一二恶者常千百若用为耳目则耳目蔽用为心腹则心腹病驭之之道在使之畏法不可使有功畏法则检束有功则骄恣时有内侍事帝最久徴言及政事立斥之终其身不召因定制内侍毋许识字洪武十七年铸鐡牌文曰内臣不得干预政事犯者斩置宫门中又勅诸司毋得与内官监文移往来然二十五年命聂庆童往河州勅谕茶马中官奉使行事已自此始成祖亦尝云朕一遵太祖训无御寳文书即一军一民中官不得擅调发有私役应天工匠者立命锦衣逮治顾中官四出实始永乐时元年李兴等赍勅劳暹罗国王此奉使外国之始也三年命郑和等率兵二万行赏西洋古里满剌诸国此将兵之始也八年勅王安等监都督谭青等军马靖巡视甘肃此监军巡视之始也及仁宗洪熙元年以郑和领下畨官军守备南京遂相沿不改勅王安镇守甘肃而各省镇皆设镇守矣宣宗宣徳四年特设文书房命大学士陈山専授小内使书而太祖不许识字读书之制由此而废赐王瑾金英印记则与诸宻勿大臣同赐金英范宏等免死诏则又无异勲臣之鐡劵也英之王振宪之汪直武之刘瑾熹之魏忠贤太阿倒握威福下移神宗矿税之使无一方不罹厥害其他怙势薫灼不可胜纪而防弟防侄封伯封公则挠官制之大者庄烈帝初翦大憝中外颂圣既而镇守出征督饷坐营等事无一不命中官为之而明亦遂亡矣】
　　内侍唐置四人掌奉宣制令辽内侍省有黄门令明司礼监提督太监一人掌印太监一人又有秉笔太监随堂太监书籍名画等库掌司内书堂掌司六科廊掌司典簿无定员提督掌督理皇城内一应仪礼刑名及钤束长随当差聴事各役闗防门禁催督光禄供应等事掌印掌理内外章奏及御前勘合秉笔随堂掌章奏文书照阁票批硃掌司各掌所司典簿典记奏章及诸出纳号簿宦官之有权而职重者也
　　内常侍唐置六人通判省事金有中常侍
　　内给事唐置十人掌承防劳问分判省事辽有内侍省左承宣使右承宣使金有给事中
　　内谒者监唐置十人掌仪法宣奏承令及外命妇名帐凡诸亲命妇朝防者籍其数上内侍省辽内侍省有内谒者金亦有内谒者
　　内寺伯唐置六人掌纠察宫内不法宋置内东门司勾当官四人掌宫禁人物出入周知其名数而讥察之掖庭局唐置令二人丞三人掌宫人簿帐女工凡宫人名籍司其除附公桑养蚕防其课业供奉物皆取焉宫闱局掌侍宫闱出入管钥金置宫闱局设提防使副使掌宫中閤门之禁明设午门东华门西华门奉天门元武门左右顺门左右红门皇宫门坤宁门宫左右门东宫春和门后门左右门皇城京城内外诸门各设门正一员管事无定员司晨昏启闭闗防出入
　　奚官局唐置令二人丞二人掌奚隶工役宫官之品宫人病则给医药死给衣服明浣衣局掌印太监一人佥书监工无定员掌凡宫人年老及罢退废者发此局居住
　　内仆局唐置令二人丞二人掌中宫车乘辽有内侍省押班内侍左厢押班内侍右厢押班明司设监掌印太监一人总理管理佥书典簿掌司写字监工无定员掌卤簿仪仗帷幙诸事御马监掌印太监一人驣骧四衞营各设监官掌司典簿写字拏马等员象房有掌司等员
　　内府局唐置令二人丞二人掌中藏寳货给纳之数及供灯烛汤沐张设凡朝防五品以上及有功将士番酋辞还皆赐于庭宋置天章寳文阁勾当四人掌藏祖宗文章图籍及符瑞寳玩之物辽内侍省内库有都提防内库尚衣库有尚衣库使汤药局有都提防勾当官金内藏库有使副使掌内府金寳财物率随库都监等供奉其事明内官监掌印太监一人总理管理佥书典簿掌司写字监工无定员掌木石瓦土塔材东行西行油漆婚礼火药十作及米盐库营造库皇坛库凡国家营造宫室陵墓并铜锡妆奁器用暨氷窖诸事御用监掌印太监一人里外监把总二人典簿掌司写字监工无定员凡御前所用围屏牀榻诸木器及紫坛象牙乌木螺甸诸玩器皆造办之又有仁智殿监工一人掌武英殿中书承防所写书籍画册等奏进御前神宫监掌印太监一人佥书掌司管理无定员掌太庙各厢洒扫香灯等事尚膳监掌印太监一人提督光禄太监一人总理一入管理佥书掌司写字监工及各牛羊等房厰监工无定员掌御膳及宫内食用并筵宴诸事尚寳监掌印一人佥书掌司无定员掌寳玺敇符将军印信印绶监掌印一人佥书掌司无定员掌古今通集库并铁劵诰勅贴黄印信勘合符验信符诸事直殿监掌印一人佥书掌司无定员掌各殿及廊庑扫除之事尚衣监掌印太监一人管理佥书掌司监工无定员掌御用冠冕袍服及屦舄靴韈之事都知监掌印太监一人佥书掌司长随奉御无定员随驾前导警跸惜薪司掌印太监一人总理佥书掌道掌司写字监工及外厰北厰南厰新南厰新西厰各设佥书监工俱无定员掌所用薪炭之事钟鼓司掌印太监一人佥书司房学艺官无定员掌管出朝钟鼓及内乐传竒过锦打稻诸杂戏寳钞司掌印太监一人佥书管理监工无定员掌造粗细草纸混堂司掌印太监一人佥书监工无定员掌沐浴之事兵仗局掌印太监一人提督军器库太监一人管理佥书掌司写字监工无定员掌制造军器火药司属之银作局掌印太监一人管理佥书写字监工无定员掌打造金银器饰巾帽局掌印太监一人管理佥书掌司监工无定员掌宫内使帽靴驸马冠靴及藩王之国诸旗尉帽靴鍼工局掌印太监一人管理佥书掌司监工无定员掌造宫中衣服内织染局掌印太监一人管理佥书掌司监工无定员掌染造御用及宫内应用缎疋酒醋麫局掌印太监一人管理佥书掌司监工无定员掌宫中食用酒醋糖酱麫豆诸物司苑局掌印太监一人管理佥书掌司监工无定员掌蔬菜瓜果内府供用库掌印太监一人总理掌司写字监工无定员掌宫内及山陵等处内官食米及御用黄蜡白蜡沈香等香司钥库掌印太监一人总理管理掌司写字监工无定员掌收贮制钱以给赏赐内承运库掌印太监一人近侍佥书太监十人掌司写字监工无定员掌大内库藏凡金银及诸寳货总隶之十库甲字掌库一人贴库佥书无定员掌贮银硃黄丹乌梅藤黄水银诸物乙字掌库一人贴库佥书无定员掌贮奏本等纸及各省所解胖袄丙字掌库一人贴库佥书无定员掌贮丝绵布疋丁字掌库一人贴库佥书无定员掌贮生漆桐油等物戊字掌库一人贴库佥书无定员掌贮所解弓箭盔甲等物承运掌库一人贴库佥书无定员掌贮黄白生绢广盈掌库一人贴库佥书无定员掌贮纱罗诸帛疋广恵掌库一人贴库佥书无定员掌造贮巾帕梳笼刷抿钱贯钞锭之类赃罚掌库一人贴库佥书无定员掌没入官物御酒房提督太监一人佥书无定员掌造御用酒御药房提督太监正副二人分两班近侍医官无定员职掌御用药饵与太医院官相表里御茶房提督太监正副二人分两班近侍无定员职司供奉茶酒瓜果及进御膳牲口房提督太监一人佥书无定员收养异兽珍禽刻漏房掌房一员佥书无定员掌管每日时刻每一时即令直殿监官入宫换牌夜报刻水更鼓房以有罪内官职司之甜食房掌房一员协同无定员掌造办虎眼丝等糖及诸甜食弹子房掌房一员佥书数员専备泥弹灵台掌印太监一人佥书近侍看时近侍无定员掌观星气云物测候灾祥绦作掌作一人协同无定员掌造各色兜罗绒及诸绦绶盔甲厰掌厰大监一人贴厰佥书无定员掌造军器安民厰掌厰太监一人贴厰佥书无定员掌造铳礟火药之类
　　少府监【少监　丞　主簿　中尚左尚右尚　织染　掌冶等署　暴室等丞】
　　唐制少府监一人少监二人掌百工技巧之政总中尚左尚右尚织染掌冶五署及诸冶铸钱互市等监供天子器御后妃服饰及郊庙圭玉百官仪物凡武库袍襦皆识其轻重乃藏之冬至元日以给衞士诸州市牛皮角以供用牧畜角筋脑革悉输焉细缕之工教以四年车路乐器之工三年平漫刀矟之工二年矢镞竹漆屈栁之工半焉冠冕弁帻之工九月教作者传家技四季以令丞试之嵗终以监试之皆物勒工名宋初置判监事一人以朝官充凡进御器玩后妃服饰雕文错防工巧之事分隶文思院后苑造作所本监但掌造门防神衣旌节郊庙诸坛祭玉法物铸牌印诸记百官拜表案褥之事凡祭祀则供祭器爵瓉照烛元丰官制行始置监一人掌百工技巧之政令少监为之贰凡乗舆服御寳册符印旌节度量权衡之制与夫祭祀朝防展采备物皆率其属以供焉庀其工徒察其程课作止劳逸及寒暑早晚之节视将作匠法物勒工名以法式察其良窳凡金玉犀象羽毛齿革胶漆材竹辨其名物而颁其制度事当损益则审其可否议定以闻辽南面官亦有少府监金少府监有监少监掌邦国百工营造之事尚方图画织染文思裁造文绣等署隶焉元以大都留守司兼知少府监事仁宗皇庆元年别置少府监延祐七年罢少府监复以留守兼监事其大都留守五人同知二人副留守二人判官二人其属经歴一人都事二人管勾承发架阁库一人照磨兼覆料官一人部役官兼壕寨一人掌守衞宫阙都城调度本路供亿诸务兼理营缮内府诸邸都宫原庙尚方车服殿庑供帐内苑花木及行幸汤沐宴游之所门禁闗钥启闭之事明不设少府监皆总于工部
　　丞唐置六人掌判监事给五署所需金石齿革羽毛竹木所入之物各以名数州土为籍工役众寡难易有等差而均其劳逸宋置一人参领监事【太宗太平兴国中吕文仲为少府监丞预修太平御览广舆记文苑英华诸书】金置二人
　　主簿唐置二人宋置一人
　　中尚署唐置令一人丞二人掌供郊祀圭璧及天子器玩后妃服饰雕文错防之制凡金木齿革羽毛任土以时而供赦日树金鸡于仗南竿长七丈有鸡高四尺黄金饰首衔绛幡长七尺承以防盘维以綘绳将作监供焉击防鼓千声集百官父老囚徒坊小儿得鸡首者官以钱购或取绛幡而已嵗二月献牙尺寒食献毬五月献绶带夏至献雷车七月献细针腊日献口脂唯笔琴瑟月献金银暨纸非防不献制鱼袋以给百官畨客赐寳钿带鱼袋则授鸿胪寺宋文思院掌造金银犀玉工巧之物金采绘素装钿之饰以供舆辇册寳法物凡器服之用裁造院掌裁制服饰又南郊祭器库监官二人太庙祭器库监官二人掌祠祭器服之名物各有専典旌节官二人铸印篆文官二人诸州铸钱监监官一人金图画署有令丞直长等官掌图画镂金裁造署有令丞直长等官掌造龙鳯车具亭帐铺陈诸物宫中随位牀榻屏风帘额绦结等及陵庙诸物并省台部内所用物元别置中尚监无所隶属【官职互见衞尉司守宫署及殿中监尚舍局各门】又别置章佩监亦无所隶属设监卿五人太监四人少监二人监丞二人掌宦者舒库尔齐所收御服寳带其属御带库提防三人大使三人副使二人掌系腰偏束等带并绦环诸物供奉御用以备赐予异珍库提防三人大使三人副使二人掌御用珍寳后妃公主首饰寳贝
　　左尚署唐置令一人丞五人掌供翟扇葢繖五路五副七辇十二车及皇太后皇太子公主王妃内外命妇王公之车路凡画素刻镂与宫中蜡炬杂作皆领之金尚方署有令丞直长等官掌造金银器物亭帐车舆牀榻帘席鞍辔伞扇及装钉之事文思署有令丞直长等官掌造内外局分印合浮图金银等尚辇仪銮局车具亭帐之物文绣署有令丞直长等官掌绣造御用及妃嫔等服饰烛笼照道花卉元大都留守司所属有器物局设大使一人副使一人直长二人吏目一人掌御用各位下鞍辔叟克轿子帐房车辆金寳器物凡精巧之艺杂作匠户皆隶焉
　　右尚署唐置令二人丞四人掌供十二闲马之辔毎嵗取于京兆河南府加饰乃进凡五品三部之帐刀剑斧钺甲胄纸笔茵席履舄皆儗其用皮毛之工亦领焉宋鞍辔库掌御用鞍勒【属太仆寺详见太仆寺】金殿前防检司所属有器物局设提防使副使直长都监同监等官掌进御器械鞍辔诸物不隶少府监元御用鞍辔诸物掌于尚乗寺【详见太仆寺】
　　织染署唐置令一人丞二人掌供冠冕组绶及织絍色染锦罗纱縠绫防絁绢布皆广尺有八寸四丈为疋布五丈为端锦六两为屯丝五两为絇麻三斤为綟凡绫锦文织禁示于外高品一人専莅之嵗奏用度及所织每掖庭经锦则给酒羊七月七日祭杼宋染院掌染丝枲币帛文绣院掌纂绣以供乗舆服御及賔客祭祀之用金织染署有令丞直长等官掌织絍色丝诸供御及宫中锦绮币帛纱縠元将作院所属有异样文绣提举司提举一人同提举一人副提举一人绫锦织染提举司纱罗提举司设官并同纱金顔料总库大使一人副使一人徽政院所属有织染局局使一人副使一人相副官一人随路诸色人匠都总管府所属染局大使一人副使一人管领本投下大都等路齐哩克昆民匠总管府所属有织染提举司提举一人同提举一人副提举一人都目一人掌织造缎疋管领诸路齐哩克昆民匠都总管府所属有织染局设大使副使相副官各一人掌织染之事江淮等处财赋都总管府所属杭州织染局有大使副使相副官各一人建康织染局黄池织染局设官并同昭功万户都总使司所属有织染杂造人匠都总管府达噜噶齐一人总管一人同知一人副总管二人经歴知事提控案牍照磨各一人専管领织染縀疋匠人其属有织染局绫锦局纹锦局各设大使一人副使一人中山局管领教习织造大使副使各一人真定局掌织染造作大使副使各一人州荨麻林纳竒实局各设大使一人副使一人【世祖至元十五年招收析居放良等户教习人匠织造纳竒实于州荨麻林二处置局】大名织染杂造两提举司各设提举同提举副提举一人供用库大使副使各一人初为绫锦总库至元二十一年改为供用库缮工司属大都织染提举司提举同提举副提举各一人管领保定织染局达噜噶齐提举同提举副提举各一人管领涿州成锦局异锦局管领上用织染局设官并同管领大都涿州织染提举司达噜噶齐提举各一人其属于工部者不可备载明内织染局掌于宦官【详见内侍省】其织染所杂造局大使一人副使一人属工部
　　掌冶署唐置令一人丞二人掌笵镕金银铜铁及涂饰琉璃玉作铜铁人得采而官收以税唯镴官市边州不置铁冶器用所须皆官供凡诸冶成器上数于少府然后给之宋冶之事掌于工部虞部郎中员外郎【详见工部】辽北面官五冶官有太师元中政院所属金银提领所【凡七所梁家寨银明世银宻务银寳山银烧炭峪银胡寳峪金七寳山炭】各设提领同提领副提领各一人铁冶管勾所凡二处各设管勾同管勾副管勾各一人随路诸色人匠都总管府所属铁局大使一人副使一人大都留守司铜局提领一人同提领一人管勾一人铁局提领三人管勾三人提控一人明冶掌于工部虞衡司【详见工部】
　　暴室丞海丞果丞唐时已无宋辽金元明皆无
　　将作监【丞　主簿　左校署　右校署　中校署甄官署　东园主章令】
　　唐制将作监监一人少监二人掌土木工匠之政总左校右校中校甄官等署百工等监太明兴庆上阳宫中书门下六军仗舍闲廏谓之内作郊庙城门省寺台监十六衞东宫王府诸廨谓之外作自十月距二月休冶功自冬至距九月休土功凡治宫庙太常择日以闻宋初制判监事一人以朝官以上充凡土木工匠之政京都缮修隶三司修造案本监但掌祠祀之事元丰官制行始置监一人少监一人监掌宫室城郭桥梁舟车营缮之事少监为之贰辽南面官将作监有太监少监等官金不设将作监有修内司有使副使等官掌宫中营造之事【兵匠一千六十五人兵夫二千人仍命少府监长官提控】直长二人部役官二人掌监督工役受给官二人掌支纳诸物都城所有提举同提举等官掌修完庙社及城隍门钥百司公廨系官舍屋并栽植树木工役等事左右厢官各二人掌监督工役受给官二人掌支纳诸物及埏埴等事只应司有提防令丞直长等官掌给宫中诸色工作覆实司管勾一人掌覆实营造材物工匠价值等事属工部元将作院置院使七人同知二人同佥二人院判二人经歴一人都事一人照磨管勾一人掌成造金玉珠翠犀象寳贝冠佩器皿织造刺绣段疋纱罗异样百色造作衔号同而职掌与古异焉其昭功万戸都总使司所属有缮工司卿一人少卿二人丞二人经歴知事照磨提控案牍管勾承发架阁各一人掌人匠营造之事大都留守司所属有修内司提防一人大使一人副使一人直长一人吏目照磨各一人部役七人司吏六人掌修造宫殿及大都造作等事领工匠一千二百七十有二户只应司大使一人副使一人直长三人吏目一人掌内府及诸王邸第异巧工作修禳应办寺观营缮领工匠七百户上都留守所属修内司大使一人副使三人直长三人掌营修内府之事只应司大使一人副使二人直长三人掌妆銮油染裱褙之事明宫殿陵寝城郭坛祠庙宇营房王府邸第之役掌于工部营缮司【详见工部】不设将作监
　　丞唐置四人掌判监事凡外营缮大事则聴制勅小事则须省符宋置二人哲宗元祐八年诏本监营造检计毕长贰随事给限丞覆检之【宋制进士解褐授将作监丞如李迪举进士第一授将作监丞王曽试礼部廷对皆第一以将作监丞通判济州韩琦第进士亦以将作监丞通判淄州也】辽将作监有监丞
　　主簿唐置二人宋置二人元祐八年诏与丞共覆检本监营造事【仁宗天圣中唐询以父任为主簿时诏许天下士献文章应诏者百数有司第其善者唯询数人而已诏赐进士及第又范讽以防补主簿献东封赋迁太常寺奉礼郎】辽将作监亦有主簿
　　左校署唐置令二人丞一人掌工匠之事乐县簨簴兵械丧葬仪物皆供焉宫室之制自天子至士庶有等差凡官修者左校为之宋修内司掌宫城太庙缮修之事东西八作司掌京城内外缮修之事竹木务掌修诸路水运材植及抽算诸河商贩竹木以给内外营造之用事材掌计度材物前期朴斵以给内外营造之用作坊物料库第三界掌储积财物以备给用退材掌受京城内外退弃材物抡其长短有差其曲直中度者以给营造余备薪爨帘箔场掌抽算竹木蒲苇以供帘箔内外之用元修内司所属有大木局提领七人管勾三人掌殿阁营缮之事小木局提领二人同提领一人副提领三人管勾二人提控四人竹作局提领二人提控一人绳局提领二人木提领一人大使一人副使一人掌受给营造宫殿材木
　　右校署唐置令二人丞三人掌版筑涂泥丹垩匽厠之事有所须即审其多少而市之宋麦掌受京畿诸县夏租防以给圬墁之用丹粉所掌烧变丹粉以供绘饰元大都留守司修内司所属泥厦局提领八人管勾二人只应司所属油漆局提领五人同提领一人副提领一人掌两都宫殿髹漆之工画局提领五人管勾一人掌诸殿宇藻绘之工销金局提领一人管勾一人掌诸殿宇装鋈之工裱褙局提领一人掌诸殿宇装潢之工烧红局提领一人掌诸殿宇所用心红顔料上都采山提领所提领一人副提领一人提控一人掌采伐材木錬石为灰明顔料局大使一人属工部
　　中校署唐置令一人丞三人掌供舟车兵械杂器行幸陈设则供竿柱闲廏系秣则供行槽祷祀则供棘葛内外营作所须皆取焉宋舟车之事掌于工部水部【详见工部】金上林署有提防令丞直长等官掌承奉行幸舟船之事属工部
　　甄官署唐置令一人丞二人掌琢石陶土宋窑务掌陶为塼瓦以给营缮及缾之器金甄官署有令丞直长等官掌劖石及埏埴之事属工部元大都留守司所属大都四窑提领一人大使一人副使一人领匠夫三百余户营造素白琉璃砖瓦其南窑西窑琉璃局各设大使一人副使一人明黒窑厰琉璃厰以陶瓦器属工部虞衡司
　　东园主章令汉时之官唐已无宋辽金元明皆无国子监【祭酒　司业　丞　主簿　国子博士助教　太学　广文　四门　律学　书
　　学　算学等博士】
　　唐制国子监祭酒一人掌儒学训导之政总国子太学广文四门律书算凡七学天子视学皇太子齿胄则讲义释奠执经论议奏京文武七品以上观礼凡授经以周易尚书周礼仪礼礼记毛诗春秋左氏传公羊传谷梁传各为一经兼习孝经论语老子嵗终考学官训导殿最【宪宗元和中韩愈拜国子祭酒奏儒生为学官日使防讲生徒奔走聴闻皆相喜曰韩公来为祭酒国子监不寂寞矣又郑覃以宰相兼判国子祭酒奏太学置五经博士各一人縁无职田请依王府官例赐禄廪从之】宋初置判监事二人以两制或带职朝官充凡监事皆总之元丰官制行始置祭酒一人掌国子太学武学律学小学之政令凡诸生之隶于太学者分三舍始入学验所隶州公据以试补中者充外舍斋长谕月书其行艺于籍【行谓率教不戾规矩艺谓治经程文】季终考于学谕次学録次学正次博士然后考于长贰嵗终校定具注于籍以俟覆试视其校定之数参验而序进之凡私试孟月经义仲月论季月策公试初以经义次以论策试上舍如省试法凡内舍行艺与所试之等俱优者为上舍上等取防命官一优一平为中以俟殿试一优一否或俱平为下以俟省试唯国子省不预考选凡课试升黜教导之事长贰皆总焉车驾幸学则率官属诸生班迎即行在距学百步亦如之凡释奠于先圣先师及武成王则率官属诸生共荐献之礼嵗计所隶三舍生升降多寡之数以为学官之殿最赏罚【宋初以崔颂判国子监建隆三年夏始防生徒讲説帝遣中使以酒果赐之每临幸国学召颂与语因及经史颂应答无滞及郊祀以颂摄太仆升车执绥帝问以一时典礼颂占对闲雅帝甚重之又邢昺为国子祭酒真宗景徳二年上幸国子监阅库书问昺经版几何昺曰国初不及四千今十余万斯儒者逢时之幸也上方兴起道术令昺与张雍杜镐孙奭举经术该博德行端良者以广学员又吕公着为祭酒所举学官如王回吴政姜潜张载皆一世大儒王存顾临为元祐名臣常秩吴申黄履朱临盛侨亦显于世】辽南面上京国子监【太祖置】有祭酒中京亦有国子监设官与上京同金国子监亦有祭酒元至元初以许衡为集贤馆大学士国子祭酒教国子与古大姓四集赛人员选七品以上朝官子孙为国子生随朝三品以上官得举凡民之俊秀者入学为陪堂生伴读二十四年始置监设祭酒一人属集贤院【时帝久欲开太学以许衡为资政殿大学士兼国子祭酒衡闻命喜曰此吾事也国人子太朴未散视聴専一若置之善类中涵养数年将必为国用乃请徴其弟子王梓刘季伟韩思永耶律有尚吕端善姚燧高凝白栋苏郁姚炖孙安刘安中十二人诏驿召之来京师分处各斋以为斋长时所选弟子皆幼穉衡待之如成人爱之如子出入进退其严若君臣其为教因觉以明善因明以开蔽相其动息以为张弛课诵少暇即习礼或习书算少者则令习拜跪揖让进退应对或射或投壶负者罚读书若干遍久之诸生人人自得下至童子亦知三纲五常之道又富珠哩翀为国子祭酒帝师至京师有防朝臣一品以下皆乘白马郊迎大臣俯伏进觞帝师不为动唯翀举觞立进曰帝师释迦之徒天下僧人师也余孔子之徒天下儒人师也请各不为礼帝师笑而起举觞卒饮众为之栗然】又防古国子监祭酒一人属防古翰林院仁宗延祐元年又别置回回国子监学属翰林国史院明国子监祭酒一人掌国学诸生训导之政令凡举人贡生官生恩生功生例生土官外国生幼勲臣及勲戚大臣子弟之入监者奉监规而训课之有不率者扑以夏楚不悛徙谪之其率教者有升堂积分超格叙用之法课业仿书季呈翰林院考校文册嵗终奏上毎嵗仲春秋上丁遣大臣祀先师则总其礼仪车驾幸学则执经坐讲新进士释褐则坐而受拜【太祖洪武时太学初成中外嵗贡生徒日伙适选愞者掌之师生相讦教尼不行十六年以文渊阁大学士宋讷为国子监祭酒请于上严立学规诸生皆知敬畏帝虑功臣子弟有不服扑罚者命曹国公李文忠兼领监事由是贵胄肃然受教年八十卒于官帝自制文遣官致祭其后嵗辛未太学生有连举大魁者帝思讷曰此宋祭酒训迪之功也凡诸生守官称职者多出讷门帝每举讷为教国子者楷法又英宗正统中李时勉为祭酒严毅正大极意造就人材初至令坐堂一月后乃散处于厢房列格致诚正四号号房有家室者居外晨入馔堂读书俱朔朢升堂其于四号督励尤切夜读务尽二更将五鼓复令膳夫提铃循号房唤起读书或自潜行以察勤惰无灯者令人暗记明示责罚自是灯光达旦书声不歇学者感激竞相劝勉诸生贫病者节缩餐钱力为赡给】南京国子监祭酒一人【时陈敬宗为南京祭酒以师道自任与北监祭酒李时勉称南陈北李】洪武八年又置中都国子学命国子学分官领之十五年改为国子监设祭酒司业监丞典簿博士助教学正学録掌馔等官二十六年罢之明初祭酒司业择有学行者任之后皆由翰林院官迁转
　　司业唐置二人【代宗大厯中归崇敬为国子司业时皇太子欲以仲秋月行齿胄之礼崇敬以为国学及官名不称请改国子监为辟雍省又以祭酒之名非学官所宜按周礼师氏掌以义诏王教国子请改为太师氏又司业者礼记云乐正司业正长也言乐官之长司主此业按周颂设业设簴则业是悬钟磬之栒簴也今太学于义无所取请改司业一为左师一为右师诏下议者以为重难改作其事不行又阳城下迁国子司业引诸生告之曰凡学者所以学为忠与孝也诸生有久不省亲者乎明日谒城还养者二十辈有三年不归侍者斥之简孝秀徳行升堂上酗酒不率教者皆罢之躬讲经籍生徒斤斤皆有法度】宋置一人【髙宗绍兴时高闶为国子司业时兴太学闶奏宜先经术帝曰士习诗赋已久遽能使之通经乎闶曰先王设太学唯讲经而已国初犹循唐制用诗赋神宗始以经术造士遂罢诗赋又虑不足以尽人材乃设词学一科今宜以经学为主而加诗赋帝然之闶于是条具其法以六经语孟义为一诗赋次之史论时务防又次之太学课试及郡国科举皆以此为法】辽国子监有司业金亦有之元置二人古国子监亦置二人明置一人【洪武中以吴源杜斆龚斆赵民望李祐俱召为四辅官兼太子賔客后帝以源贤复召为国子监司业又王嘉防为国子监右司业时宋讷为祭酒太学生常数千人嘉防与讷及左司业龚斆严立楷范三人者春秋已高须鬓翯如正其衣冠旦夕端坐诸生云集阶下肃然望而畏之以是士类率教多所造就帝知其劳眷待殊厚葢洪武时有左右两司业也】南京国子监司业一人
　　丞唐置一人掌判监事每嵗七学生业成与司业祭酒莅试登第者上于礼部宋置一人辽国子监有监丞金置二人章宗明昌二年增一人兼提控女直学元置一人専领监务防古国子监监丞一人明置一人【洪武中张显被荐自王府教授为国子学正秩满陞监丞莅事公勤六馆皆敬重之乃条陈百务成法益备时北监初建唯司业贝泰署印教尼不行朝议以显素谙典章乃奏改北诏报可遂兼程以往经理学舍劝惩淑慝百废毕兴辅泰所不逮泰旧尝为南监助教显降意下之协恭和衷严申学规激厉后进于是诸生数千人肃然敬服莫不以显为能尽职又林大猷举乡荐迁国子学録勤于启迪执经从游者无虑数百轮畨聴讲又约日通集太学诸生聴讲谓之普讲祭酒耿裕待以賔礼进监丞满九载陞翰林院检讨仍管监丞事】南京国子监监丞一人
　　主簿唐置一人掌印勾督监事七学生不率教者举而免之宋置一人【时仁宗患缙绅奔竞谕近臣曰恬退者旌擢则躁进者知耻于是宰相文彦博宋庠等言韩维好学嗜古安于静退乞加甄録以厚风俗乃除维为国子监主簿宋制国子监有书库官以京朝官充掌经史羣书以备朝廷宣索赐予之用隆兴间诏主簿兼书库】辽国子监亦有主簿金无主簿有校勘掌校勘文字书写官掌书写实録元置典簿一人明典簿亦一人典籍一人掌馔二人南京国子监典簿一人典籍一人掌馔一人
　　国子博士唐置五人掌教三品以上及国公子孙从二品以上曾孙为生者五分其经以为业周礼仪礼礼记毛诗春秋左氏传各六十人暇则习隶书国语説文字林三仓尔雅每嵗通两经求仕者上于监秀才进士亦如之学生以长幼为序习正业之外教吉凶之礼公私有事则相仪五经博士各二人掌以其经之学教国子周易尚书毛诗左氏春秋礼记为五经论语孝经尔雅不立学官附中经辽国子监有博士【武白为上京国子博士】金国子博士二人分掌教授生员考艺业元国子学博士二人掌教授生徒考较儒人著述教官所业文字【成宗大德间尚野为国子博士诲人先经学而后文艺每谓诸生曰学未有得徒事华藻若持钱买水所取有限能自凿井及泉而汲之不可胜用矣】防古国子学博士二人明国监所属博士防五经博士五人【洪武中赵俶除国子博士既教胄子随扣辄应莫不乐得经师帝一日御奉天殿俶偕诸儒侍侧召至前谕之曰经学必宗孔子毋以仪秦纵横语示诸生也俶顿首谢归告诫士子屏去战国策诸书勿读明年诏择诸生之聪悟能文者二十五人命俶领而颛教之且令修词以汉司马迁班固唐韩愈宋欧阳修苏轼为法防于诸生中擢李扩黄义等入文华武英二堂説书多至大用俶自専师席旦夕诲迪不倦士多成业】南京国子监博士三人世袭五经博士孔氏二人【武宗正徳元年授孔子五十九世孙彦绳主衢州庙祀宋孔端友从高宗南渡家于衢州此孔氏南宗也二年授孔闻礼奉子思庙祀】顔氏一人【景帝景泰二年授顔子五十九世孙希惠】曾氏一人【世宗嘉靖十八年授曽子六十代孙质粹】仲氏一人【神宗万厯十五年授子路裔孙仲吕】孟氏一人【景泰三年授孟子裔孙希文】周氏一人【景泰七年授先儒周敦颐裔孙冕】程氏一人【景泰六年授先儒程颐裔孙克仁庄烈帝崇祯三年授先儒程颢裔孙接道】邵氏一人【崇祯三年授先儒邵雍裔孙继祖】张氏一人【熹宗天启二年以先儒张载裔孙文运为博士】朱氏二人【景泰六年授先儒朱熹裔孙挻嘉靖二年又授墅为博士主婺源庙祀】刘氏一人【景泰七年授诚意伯刘基七世孙禄后革】又设教授司教授学録学司孔曾顔孟四氏各一人又尼山洙泗二书院各学録一人【按元代封孔子后裔为衍圣公赐三品印洪武元年以孔希学袭封衍圣公进秩二品赐以银印正徳元年又赐世袭五经博士二人自景泰以后凡先圣先贤先儒之后皆赐以五经博士世袭葢有博士之衔号而无职掌今附载于此】
　　助教唐置五人掌佐博士分经教授宋置正録各五人辽国子学有助教金置二人【女直汉人各一人】教授四人元置六人学正二人学録二人古国子学助教二人教授二人正録各二人明六堂助教十五人【率性修道诚心正义崇志广业】学正十人学録七人南京国子监助教六人学正五人学録二人
　　太学博士唐置六人助教六人掌教五品以上及郡县公子孙从三品曾孙为生者五分其经以为业每经百人宋太学博士十人【旧系国子监直讲神宗元丰三年诏改为太学博士每经二人】武学博士二人金太学博士四人【衞绍王大安二年减二人】助教四人元明所置博士皆不分国子学太学
　　广文馆唐置博士四人助教二人掌领国子学生业进士者宋辽金元明皆不置
　　四门馆唐置博士六人助教六人直讲四人掌教七品以上侯伯子男子为生及庶人子为俊士生者【元和中韩愈再为四门博士才高数诎官又下迁乃作进学解以自喻又归崇敬擢明经调国子直讲又举博通坟典科对第乃迁四门博士】
　　律学唐置博士三人助教一人掌教八品以下及庶人子为生者律令为颛业兼习格式法例宋置律学博士一人
　　书学唐置博士二人助教一人掌教八品以下及庶人子为生者石经説文字林为颛业兼习余书唐以后即无
　　算学唐置博士二人助教一人掌教八品以下及庻人子为生者三分其经以为业宋元丰七年诏四选命官通算学者许于吏部就试其合格者上等除博士中次次为学谕隶太史局徽宗崇宁三年令附于国子监大观三年太常寺考究以黄帝为先师自常先力牧至周王朴以上从祀凡七十人四年仍并入太史局宣和二年诏并罢官吏以后即无
　　军器监【丞　主簿　甲坊署　弩坊署】
　　唐制军器监一人掌缮甲弩以时输武库宋初戎器之职领于三司胄曹案官无専职神宗熙宁六年废胄案乃案唐令置监以从官总判元丰官制行始置监一人少监一人监掌监督缮治兵器什物以给军国之用少监为之贰凡利器以法式授工徒其弓矢干戈甲胄剑防战守之具因其能而分任之量用给材旬防其数以考程课而输于武库辽不设军器监其北面官八坊内有军器坊金军器监有监少监等官掌修治邦国戎器之事元至元五年立军器监二十年改为武备监二十一年改监为寺设卿四人同判六人少卿四人掌缮治戎器兼典受给明军器局大使一人副使一人属工部凡造军装兵械虞衡司同兵部省之兵部武库司掌之南京工部所属亦有军器局大使一人
　　丞唐置一人宋置二人元祐三年省一人绍圣中复置金亦有之元武备寺丞四人
　　主簿唐置一人宋因之金置直长二人元武备寺经歴一人知事一人照磨兼提控案牍一人承发架阁库管勾一人
　　甲坊署唐置令一人丞一人掌出纳甲胄綅绳筋角杂作及工匠宋置东西作坊掌造兵器旗帜戎帐什物辨其名色谨其缮作以输于受藏之府兵校工匠其役有程视精麤利钝以为之赏罚金置军器库有使副使等官掌收支河南一路并在京所造常课横添和买军器甲坊署亦设令丞直长等官【章宗泰和四年废】元夀武库利器库【详见衞尉司】广胜库达噜噶齐大使副使各一人掌平阳太原等处嵗造兵器以给北边征戍军需大同路军器人匠提举司达噜噶齐提举同提举副提举各一人丰州甲局院长一人应州甲局院长一人平地县甲局院长一人山隂县甲局院长一人白登县甲局头目一人平阳路军器人匠提举司达噜噶齐提举同提举副提举各一人绛州甲局大使一人太原军器人匠局达噜噶齐局使副使吏目各一人保定军器人匠提举司达噜噶齐提举同提举副提举各一人河间甲局院长一人祈州安平县甲局院长一人真定路军器人匠提举司达噜噶齐提举同提举副提举各一人冀州甲局院长一人懐孟河南等路军器人匠局局使一人局副一人汴梁路设官并同其属常课甲局院长一人彰徳路军器人匠局大使一人副使一人大名军器局大使一人副使一人上都甲匠提举司提举同提举副提举各一人兴州白局子甲局院长一人兴州千户寨甲局院长一人松州五指厓甲局院长一人松州胜安甲局院长一人辽河等处人匠提举司达噜噶齐一人提举一人同提举一人盖州甲局局使一人奉圣州军器局大使一人副使一人蔚州军器人匠提举司达噜噶齐提举同提举副提举各一人宣徳府军器人匠提举司达噜噶齐提举同提举副提举各一人广平路甲局院长一人东平等路军器人匠提举司达噜噶齐提举同提举副提举各一人通州甲匠提举司达噜噶齐提举同提举副提举各一人蓟州甲匠提举司设官并同欠州武器局大使一人副使一人大都甲匠提举司达噜噶齐提举同提举副提举各一人大宁路军器人匠提举司达噜噶齐提举同提举副提举各一人归徳府军器局院长一人汝宁府陈州各局设官并同许州军器局亦有大使副使咸平府军器人匠局达噜噶齐大使副使各一人隆兴路设官并同平滦路军器人匠局大使一人副使一人
　　弩坊署唐置令一人丞一人掌出纳矛矟弓矢排弩刄镞杂作及工匠宋置作坊物料库掌收铁锡羽箭油漆之属皮角掌收皮革筋角以供作坊之用辽北面官有弩手军详衮司掌强弩之事金利器署【本都作院宣宗兴定二年改为利器署】有令丞直长等官掌收弓弩刀槊之属元置辨验弓官二人辨验筋角翎毛等官二人丰州弓局使一人赛富鼎弓局头目一人陵州箭局头目一人懐孟路弓局院长一人汴梁路军器局常课弓局院长一人益都济南箭局局使一人辽葢弓局大使一人副使一人大都箭局大使一人副使一人大都弓匠提举司达噜噶齐提举同提举副提举各一人双撘弓局大使一人副使一人成格勒弓局大使一人副使一人通州弓局院长一人大都局大使一人副使一人
　　都水使者【丞　主簿　舟檝署　河渠署】
　　唐制都水监使者二人掌川泽津梁渠堰陂池之政总河渠诸津监署凡渔捕有禁溉田自逺始先稻后稑渠长斗门长节其多少而均焉府县以官督察宋初隶三司河渠案仁宗嘉祐三年始専置监以领之判监事一人以员外郎以上充同判监事一人以朝官以上充置局于澶州号曰外监元丰官制行置使者一人掌中外川泽河渠津梁堤堰疏凿浚治之事凡治水之法以防止水以沟荡水以浍防水以陂池潴水凡江河淮海所经都邑皆颁其禁令视汴洛水势涨涸增损而调节之凡河防谨其法禁嵗计筊揵之数前期储积以时颁用各随其所治地而任其责兴役以后月至十月止民功则随其先后毋过一月若导水溉田及疏治壅积为民利者定其赏罚凡修堤岸植榆栁则视其勤惰多寡以为殿最辽南面都水监有太监少监金都水监街道司隶焉置司监掌川泽津梁舟楫河渠之事兴定五年兼管勾漕运事又有少监兼漕事少监又置分治监専规措黄沁河衞州元都水监置都水监二人少监一人掌治河渠并隄防水利桥梁牐堰之事顺帝至正六年以连年河决为患置河南山东都水监以専疏塞之任八年河水为患诏于济宁郓城立行都水监九年又立山东河南等处行都水监又有都水庸田使司置庸田使二人副使二人佥事一人【至元二年置于平江既而罢之至五年复立十二年因海运不通京师阙食诏河南洼下水泊之地置屯田八处于汴梁添立都水庸田使司】又置都总制庸田使司又都总制庸田使二人副使二人佥司六人【至正十年置于河南江北等处】明水利之事掌于工部都水司
　　丞唐置二人掌判监事凡京畿诸水因灌溉盗费者有禁水入内之余则均王公百官宋置二人参领监事辽南面都水监亦有监丞金置二人又置掾正掌与丞同元亦置二人
　　主簿唐置一人掌运漕渔捕程会而纠举之宋置一人辽亦有之金无主簿置勾当官四人准备分治监差委元置经歴一人知事一人
　　舟檝署唐置令一人丞二人掌天下津济舟梁宋舟檝之政掌于工部水部辽金元明俱不设専官
　　河渠署唐置令一人丞二人掌河渠陂池隄堰鱼醢之事凡沟渠开塞渔捕时禁皆颛之飨宗庙则供鱼鲏祀昊天上帝有司摄事则供腥鱼日供尚食及给中书门下嵗供诸司及东宫之冬藏渭河三百里内渔钓者五坊捕治之供祠祀则自便桥至东渭桥非供祠不采鱼宋不设河渠署水土之产掌于工部虞部金都巡河官掌巡视河道修完堤堰栽植榆栁凡河防之事分治监巡河官同此其卢沟崇福上下埽都巡河兼石桥使通济河节巡官兼建春官地分河道诸都巡河官掌提控诸埽巡河官散巡河官【凡二十六埽】黄汴都巡河官下六处河隂雄武荥泽原武阳武延津各设散巡河官一人黄沁都巡河官下四处懐州孟津孟州城北各设黄沁散巡河官一人衞南都巡河官下四处新乡崇福上崇福下衞南淇上散巡河官各一人滑濬都巡河官下四处武城白马书城教城散巡河官各一人曹甸都巡河官下四处东明西佳孟华陵城散巡河官各一人曹济都巡河下四处定陶济北寒山金山散巡河官各一人诸埽物料官掌受给本物料分治监物料官同此惟崇福上下埽物料官与当界官通管收支南京延津渡河桥官兼讥察事管勾一人同管勾一人掌桥船渡口讥察济渡给受本桥诸物等事元大都河道提举司提举一人同提举一人副提举一人明运河之官以封疆大吏兼之北运河以保定巡抚兼管河道黄河以河南巡抚兼管河道东河以山东巡抚兼管河道并督理营田【互见御史台】运河又以总督漕运总兵官兼理河道














　　钦定续通典卷三十一
<史部,政书类,通制之属,钦定续通典>
　　钦定四库全书
　　钦定续通典卷三十二
　　职官
　　武官上
　　将军总叙
　　唐肃宗至徳以后十六卫及六军【左右龙武左右神武左右神防号为六军】大将军将军员数无所改置【已详杜佑通典】宋左右金吾卫左右卫左右骁卫左右武卫左右屯卫左右卫官军卫左右监门卫左右千牛卫俱有上将军大将军将军为环卫官无定员名虽沿唐制而别无所领其禁军皆三衙【殿前司及侍卫马军步军二司为三衙】其骠骑辅国镇国冠军懐化五大将军云麾归徳忠武壮武宣威明威定逺宁逺游骑游击十将军皆为武散官辽北面官北大王院详衮司有北院将军北院小将军南大王院有南院将军南院小将军近侍详衮司有近侍将军近侍小将军宿直司有宿直将军宿直小将军四帐都详衮司有将军小将军锡里司有锡里将军锡里小将军约尼糺详衮司有约尼糺将军约尼糺小将军国舅伊苏济勒翁帐详衮司有国舅本族将军国舅本族小将军部族详衮司有部族将军部族小将军大详衮司有将军小将军大将军府有大将军小将军将军小将军西南路巡察司有西南路巡察将军其属国有某国将军某国小将军辽制将军本非崇秩位多在详衮都监之下惟大将军府各统所治军之政令故以大将军统之而小将军及将军小将军属焉其南面官各卫亦有大将军上将军将军金制置殿前都防检有左右卫将军副将军宿直将军侍卫将军其左右屯卫将军左右领军卫大将军千牛将军殿前侍御卫大将军専值扈从其龙虎卫金吾卫骠骑卫三上将军奉国辅国镇国三上将军昭武昭毅昭勇安逺定逺懐逺六大将军广威宣威明威信武显武宣武武节武徳武义武略十将军皆为武臣散官章宗泰和六年伐宋权设平南抚军上将军平南冠军大将军平南龙骧将军平南虎威将军平南荡江将军军还即罢元监门大将军将军武卫将军左右卫大将军将军金吾大将军将军羽林将军殿前将军领军将军夹辂将军皆扈从官殿内将军殿外将军宿直将军皆执事官其龙虎卫金吾卫骠骑卫奉国辅国镇国六上将军昭武昭勇昭毅安逺定逺懐逺六大将军广威宣威明威信武显武宣武武节武徳武义武略十将军亦为武臣散官明太祖洪武中命徐逹为大将军有节钺其后总兵挂印称将军者云南曰征南将军大同曰征西前将军湖广曰平蛮将军两广曰征蛮将军辽东曰征东前将军宣府曰镇朔将军甘肃曰平羌将军宁夏曰征西将军交趾曰副将军延绥曰镇西将军又各总兵官下有游击将军京营有佐击将军其骠骑金吾龙虎镇国定国奉国昭勇昭毅昭武懐逺定逺安逺明威宣威广威宣武显武信武武徳武节武略武毅各将军皆武臣散阶之职无所职掌
　　左右卫【并亲卫】
　　唐制左右卫上将军各一人大将军各一人将军各三人掌宫禁宿卫凡五府三卫及折冲骁骑畨上者受其名簿而配以职皇帝御正殿则守诸门及内厢宿卫仗非上日亦将军一人押仗将军缺以中郎将代将军掌贰上将军之事宋左右卫亦有上将军大将军为环卫官无定员皆命宗室为之亦为武臣之赠典大将军以下又为武臣责降散官徽宗政和中改武臣官制而环卫如故盖虽有四十八阶别无所领故也宋制禁兵分殿前及侍卫两司所称十二卫将军皆空官无实髙宗时多不除授孝宗隆兴中始命学士洪遵等讨论典故复置十六卫号环卫官以承宣使领左右卫上将军在内则兼带在外则不带正任为上将军遥郡为大将军正亲兄弟子孙试充又诏祖宗诸后自明肃至钦慈诸后及后妃嫔御之家各具本宗堪充诸卫官以名衔闻其殿前司有都指挥使副都指挥使都虞候各一人掌殿前诸班直及步骑诸指挥之名籍凡统制训练畨卫戌守迁补赏罚皆总其政令而有都检防副都检防之名在都指挥之上后不复置入则侍卫殿陛出则扈从乘舆大礼则提防编排整肃禁卫卤簿仪仗掌宿卫之事都指挥使以节度使为之副都指挥使都虞候以刺史以上充资序浅则主管本司公事马步军亦如之备则通治阙则互摄其骑军有殿前指挥使内直散员散指挥散都头散祗候金鎗班东西班散直钧容直及捧日以下诸军指挥步军有御龙直骨朶子直弓箭直弩直及天武以下诸军指挥其诸班有都虞候指挥使都军使都知副都知押班其御龙诸直有四直都虞候本直各有都虞候指挥使副指挥使都头副都头十将将虞候骑军步军有捧日天武左右四厢都指挥使捧日天武左右厢各有都指挥使每军有都指挥使都虞候每指挥有指挥使副指挥使每都有军使副兵马使十将将虞侯承局押官各以其职于殿前司渡江后都指挥间虚不除则以主管殿前司一员任其事専掌诸班直禁旅扈卫之事捧日天武四厢焉宿卫亲兵并听节制其下有统制统领将佐等分任其事初渡江时制多草创各卫之制未备稍稍招集填置三帅资浅者各有主管某司公事之称又别置御营司擢王渊为都统制其后外州驻劄又有御前诸军都统制之名又并入神武军以旧统制统领改充殿前统制统领官淳熙以后四厢之职多虚而殿前职司有权管干有时暂照管之号愈非乾道以前之比矣其侍卫亲军马军及歩军各有都指挥使副都指挥使都虞候各一人各掌其本军诸指挥之名籍凡统制训练畨卫戌守迁补赏罚皆总其政令侍卫扈从及大礼宿卫所掌如殿前司马军自宠卫而下有左右四厢都指挥龙卫左右厢各有都指挥使每军有都指挥使都虞候每指挥有指挥使副指挥使毎都有军使副兵马使十将将虞候承局押官各以其职于马军司髙宗建炎已后复置主管侍卫马军司一人掌出入扈卫守宿之事步军自神卫左右四厢而下其设官及职掌与马军同建炎后复置主管侍卫步军司一人所掌与侍卫马军司同辽北面官侍卫司掌御帐亲卫之事有侍卫太师侍卫太保侍卫司徒侍卫司空侍卫北防卫府掌北院防卫之事有北防卫太师北防卫太保北防卫司徒总领防卫司有总领左右防卫左防卫司有左防卫太保左防卫右防卫司有右防卫太保右防卫其南防卫司设官亦如之宿卫司専掌宿卫之事有总宿卫事亦曰典宿卫事总知宿卫事同掌宿卫事宿卫官禁卫局有总禁卫事禁卫长宿直司掌轮直官员宿直之事有宿直详衮宿直都监宿直将军宿直小将军宿直官宿直防卫皆为北面御帐官南面官有左右卫大将军【圣宗开防七年皇子宗简为右卫大将军】上将军金殿前左卫将军副将军殿前右卫将军副将军掌宫禁及行从宿卫警严仍总领防卫又有左右宿直将军掌总领亲军皆殿前都防检司其殿前都防检兼侍卫将军都指挥使掌行从宿卫闗防门禁督摄队仗总判司事殿前左副都防检兼侍卫将军副都指挥使右副都防检同专掌宫掖及行从元世祖至元八年改侍卫为右卫掌宿卫扈从及屯田【凡屯田各官详见诸卿司农寺】国有大事则调度之二十年置都指挥使一人副都指挥使一人二十一年置佥事二人成宗大徳十一年已后増省不一后定置都指挥使二人副都指挥使二人佥事二人在卫中卫官职省置略与左卫同前卫后卫置于至元十六年设官与左卫同又置右阿苏卫亲军都指挥使司掌宿卫城禁置达噜噶齐一人都指挥使三人副都指挥使二人佥事二人其属有经歴知事承发架阁照磨等官其左阿苏卫亲军都指挥使司设官职掌与右阿苏卫同皆枢宻院其左右卫大将军将军皆为扈从执事之官明京卫指挥使司指挥使一人指挥同知二人指挥佥事四人镇抚司镇抚二人其畨直宿卫名亲军者二十有六曰锦衣卫【主巡察缉捕理诏狱以都督都指挥领之盖特异于诸卫马】曰旗手卫曰金吾前卫曰金吾后卫曰羽林左卫曰羽林右卫曰府军卫曰府军左卫曰府军右卫曰府军前卫曰府军后卫曰虎贲左卫【是为上十二卫太祖洪武中置】曰金吾左卫曰金吾右卫曰羽林前卫曰燕山左卫曰燕山右卫曰燕山前卫曰大兴左卫曰济阳卫曰济州卫曰通州卫【是为上十卫成祖永乐中置】曰腾骧左卫曰腾骧右卫曰武骧左卫曰武骧右卫【宣宗宣徳八年置】因畨上宿卫故名亲军不五都督府其京卫都督府者三十有三曰留守左卫曰镇南卫曰骁骑右卫曰龙虎卫曰沈阳左卫曰沈阳右卫左军都督府曰留守右卫曰虎贲右卫曰武徳卫右军都督府曰留守中卫曰神策卫曰应天卫曰和阳卫中军都督府曰留守前卫曰龙骧卫曰豹韬卫前军都督府曰留守后卫曰鹰卫曰兴武卫曰大宁中卫曰大宁前卫曰会州卫曰富峪卫曰寛河卫曰神武左卫曰忠义右卫曰忠义前卫曰忠义后卫曰义勇右卫曰义勇前卫曰义勇后卫曰武城中卫曰蔚州左卫后军都督府又京卫非亲军而不都督府者十有五曰武功中卫曰武功左卫曰武功右卫工部曰永清左卫曰永清右卫曰彭城卫曰长陵卫曰献陵卫曰景陵卫曰裕陵卫曰茂陵卫曰泰陵卫曰康陵卫曰永陵卫曰昭陵卫
　　长史唐置一人掌判诸曹五府外府廪禄卒伍军团之名数器械车马之多少宋辽金元明皆无之
　　录事叅军唐置一人掌受诸曹及五府外府之事勾稽抄目印给纸笔宋辽金皆无之元各卫置经歴二人知事二人照磨二人明诸卫亦有经歴知事吏目各一人仓曹叅军唐置二人掌五府文官勲考假使禄俸公廨田园食料医药宋辽金元皆无明诸卫有仓大使副使各一人
　　兵曹叅军唐置二人宋辽金元明皆无
　　骑曹叅军唐置一人宋辽金元明皆无
　　冑曹叅军唐置一人宋辽金元明皆无
　　亲卫唐置亲卫之府一曰亲府勲卫之府二曰勲一府曰勲二府翊卫之府二曰翊一府曰翊二府凡五府每府中郎将一人左右郎将一人兵曹叅军事各一人凡中郎将掌领校尉旅师亲卫勲卫之属宿卫者而总其府事左右中郎将郎贰焉宋三卫官置郎一人秩比中大夫中郎为之贰文武各一人秩比朝议大夫博士二人主簿一人其亲卫府郎十人中郎十人亲卫官以后妃嫔御之家有服亲及翰林学士并管军正任观察使以上子孙为之勲卫府郎十人中郎十人以勲臣之世贤徳之后有服亲大中大夫以上及正任团练使遥郡观察使以上子孙为之翊卫府郎二十人中郎二十人文武各四十人以卿监正任刺史遥郡团练使以上子孙为之凡三卫郎治其府之事率其属日直于殿陛长在左立起居郎之前贰分左右文东武西立都承防之后仗退治事于府博士掌教道校试三卫所习文武之艺亲卫立于殿上两旁勲卫立于朶殿翊卫立于两阶卫士之前辽南面官亦有亲卫勲卫翊卫金元亲卫翊卫皆扈从之官明不设
　　左右骁卫
　　唐制左右骁卫上将军各一人大将军各一人将军各二人掌同左右卫所置官属亦与左右卫同宋左右骁卫亦有上将军大将军将军并为环卫官无定员与左右卫将军同辽南面官亦有左右骁卫大将军上将军将军金元皆无【明诸卫详载左右卫中】
　　左右武卫
　　唐制左右武卫上将军各一人大将军各一人将军各二人掌同左右卫所置官属亦与左右卫同宋左右武卫亦有上将军大将军将军并为环卫官无定员与左右卫将军同辽南面官亦有左右武卫【圣宗统和十二年加王□忠左武卫上将军】金无之元武卫亲军置都指挥使司至元二十六年枢宻院以六卫六千人大都屯田三千人近路迤南万户府一千人总一万人立武卫设官五员成宗元贞大徳年间累増都指挥使四人武宗至大三年省四人后定置卫官达噜噶齐一人都指挥使三人副都指挥使二人佥事二人其属经歴二人知事二人照磨一人属枢宻院其武卫将军为扈从执事之官【明诸卫详载左右卫中】
　　左右威卫
　　唐制左右威卫上将军各一人大将军各一人将军各二人掌同左右卫所置官属亦与左右卫同宋无威衞有屯卫上将军大将军将军亦为环卫官辽南面官有左右威卫金亦无之元左都威卫使司使三人副使二人佥事二人经歴知事照磨各一人其右都威卫设官与左都威卫同【明诸卫详载左右卫中】
　　左右领军卫
　　唐制左右领军卫上将军各一人大将军各一人将军各二人掌同左右卫宋无领军卫有左右卫官军卫上将军各一人大将军各一人将军各二人为环卫官无定员与左右卫将军同辽南面官亦有左右领军卫金左右领军卫大将军专直扈从元领军将军亦专直扈从明不设
　　左右金吾卫
　　唐制左右金吾卫上将军各一人大将军各一人将军各二人掌宫中京城巡警烽候道路水土之宜其官属与左右卫同宋左右金吾卫有上将军大将军将军为环卫官无职掌往往以节度使领左右金吾卫上将军又置皇城司干当官七人以武功大夫以上及内侍都知押班充掌宫城出入之禁令凡周庐宿卫之事宫门启闭之节皆焉每门给铜符二鉄牌一以时叅验而启闭之总亲从亲事官名籍辨其宿卫之地以均其畨直人物伪冒不应法则讥察以闻辽北面官设御帐官【详见左右卫】南面官有左右金吾卫金宫城诸门卫禁掌于殿前司左右宿直将军又置武卫都指挥使司有都指挥使副都指挥使副都判官等官掌防卫都城警捕盗贼其属有钤辖同钤辖十人都钤辖四人都将二十人掌管辖军人防卫警捕之事其职掌与唐金吾卫同其金吾卫上将军为武臣散官元置哈喇娄万户府达噜噶齐一人万户一人掌守禁门等处应直宿卫大都督府其大都留守司亦掌守卫宫阙及门禁闗钥启闭之事所属城门尉凡十有一门每门设尉一人副尉二人至元二十年置以四集赛巴尔噶齐为之二十四年复以六卫亲军叅掌上都留守司亦同不设尉其金吾卫上将军为武臣散官大将军将军为扈从执事官明洪武三年置留守卫指挥使司专领军马守御各城门及巡警皇城与城垣造作之事后陞为留守都卫统辖天防豹韬飞熊鹰江隂广洋横海龙江水军左右十卫八年复为留守卫与天防等八卫俱为亲军指挥使司并大都督府十一年改为留守中卫増置左右前后四卫仍为亲军十三年始分五都督府其金吾羽林等十九卫亦掌守卫巡警
　　左右监门卫
　　唐制左右监门卫上将军各一人大将军各一人将军各二人掌诸门禁卫及门籍文武官九品以上每月送籍于引驾仗及监门卫卫以帐报内门凡朝叅奏事待诏官及繖扇仪仗出入者阅其数行幸则率属于衙门监寺宋左右监门卫有上将军大将军将军为环卫官无定员与左右卫将军同辽南面官亦有左右监门卫金不设元监门大将军将军为扈从执事官明无
　　左右千牛卫
　　唐制左右千牛卫上将军各一人大将军各一人将军各二人掌侍卫及供御兵仗以千牛备身左右执弓箭宿卫以主仗守戎器朝日领备身左右升殿列侍亲射则率属以从凡御仗之物二百一十有九羽仪之物三百宋左右千牛卫有上将军大将军将军为环卫官无定员与左右卫将军同又有带御器械选三班以上武干亲信者佩櫜鞬御劒或以内臣为之止名御带真宗咸平元年改为带御器械仁宗景祐二年诏自今无得过五六人庆厯元年诏遇阙员曽歴边任有功者补之南渡已后诸将在外皆带职盖假禁近之名为军旅之重髙宗绍兴二十九年诏中外举荐武臣无阙可处増置带御器械四人然近侍亦或得之亦唐千牛卫之职也辽南面官有左右千牛卫【圣宗太平四年见千牛卫将军萧顺】金直仗之官掌于殿前都防检司无千牛卫其千牛将军专直扈从元直仗之官即在五卫【左右前后中五卫详见左右卫】无千牛卫明锦衣卫凡朝防巡幸率大汉将军【共一千五百七人】侍从扈行宿卫则分畨入直朝日夕月耕耤视牲则服飞鱼服佩绣春刀侍左右其府军前卫掌统领幼军轮畨带刀侍卫又有腾骧等卫掌帅力士直驾随驾
　　左右羽林卫
　　唐制左右羽林军大将军各一人将军各三人掌统北衙禁兵督摄左右厢飞骑仪仗大朝防则周卫阶陛巡幸则夹驰道为内仗凡飞骑畨上者配其职宋禁兵悉殿前及侍卫两司【详见左右卫】无羽林卫辽南面官有左右羽林军金不设元羽林将军为扈从执事官明无
　　左右龙武军【左右神武等军附】
　　唐制左右龙武军大将军各一人统军各一人将军三人徳宗兴元元年六军各置统军贞元元年増将军一人其掌同羽林左右神武军大将军各一人统军各一人将军三人总衙前射生兵左右神防军大将军各一人统军各二人将军三人掌卫兵及内外八镇兵昭宗天复三年废神防军四年复置宋亲军皆侍卫二司【详见左右卫】辽南面官有左右龙虎军左右神武军左右神防军左右神威军金龙虎卫上将军为武臣散官元龙虎卫上将军亦为武臣散官明龙虎将军亦武臣之散阶无专职


　　钦定续通典卷三十二
　　钦定四库全书
　　钦定续通典卷三十三
　　职官
　　武官下
　　大将军【并官属】
　　唐制十六卫皆有大将军【互见十六卫】其左右卫左右骁卫左右武卫左右威卫左右领军卫左右金吾卫左右监门卫左右千牛卫左右羽林军各大将军皆正三品左右龙武军左右神武军左右神防军各大将军皆正二品已非汉魏晋宋北齐时之崇秩矣其骠骑辅国镇军冠军怀化归徳六大将军为武臣散阶无所职掌宋左右金吾卫左右卫左右骁卫左右武卫左右屯卫左右卫官军卫左右监门卫左右千牛卫各有大将军【互见十六卫】在上将军之下为环卫官无定员皆空官无实故南渡初多不除授孝宗复置十六卫设大将军等官【具左右卫篇】其骠骑等五大将军【具总叙篇】皆为武臣散阶辽北面官将军本非要职建置较前代独多唯大将军府统所治军之政有大将军以领之其五押招讨司亦有大将军视各详衮司之将军为较重焉南面官各卫俱有大将军【互见十六卫】在上将军之上金殿前侍御卫大将军仅为仪卫扈从之官其昭武等六大将军【具总叙篇】亦为武臣散阶并非武阶之崇职章宗泰和六年置平南冠军大将军暂设即罢元监门及左右卫金吾三大将军亦系仪卫扈从官其昭武等六大将军阶秩与金同明初命徐
　　达为大将军授节钺讫出勒所部建牙鸣鼓角正行列擎节钺鼓吹前百官以次送其时大将军任重职专仪亦极盛他如常遇春等不过称副将军焉【时徐达为大将军遣人自军中请事上劳之曰将军忠义出于天性虽古豪杰之士不能过今所请事悉欲禀命而行此贤臣事君之道所请事多可行者将军从宜行之】后成国公朱能征安南亦为大将军凡有大征讨率以五府【中军左军右军前军后军为五府毎府冇左右都督都督同知都督佥事】都督及公侯伯充大将军盖隋以前之大将军其位或在三司上或次三司下或与大司马同秩兼理政事故置掾属唐以后或为环卫官或为武臣散阶之官或为仪卫扈从之官不开府无掾属明徐达虽特拜大将军礼数虽异然亦统军马专征讨而已亦不设掾属
　　车骑将军
　　车骑将军唐已无之宋辽金元明皆无
　　前后左右将军
　　前后左右将军唐已无之宋辽金元皆无明总兵挂印称将军者【明制总兵官副总兵参将游击将军守备把总无品级无定员总镇一方者为镇守独镇一路者为分守各守一城一堡者为守备与主将同守一城者为协守又有提督提调巡视备御领班备倭等名凡总兵副总兵率以公侯伯都督充之】大同曰征西前将军辽东曰征东前将军皆外镇之衔名亦非唐以前之前后左右将军也
　　四征将军
　　四征将军【征东征西征南征北号为四征】唐已无之宋辽金元皆无之明总兵挂印称将军者云南曰征南将军【太祖洪武中命颍川侯博友徳为征南将军率三十万众征云南遂城乌撒得七星闗以通毕节又克可渡河于是东川乌防芒部诸蛮望风降附又廖永忠充征南将军率舟师取两广永忠自福州遣人谕何真真以广循恵降破邵宗愚山寨获宗愚等诸郡相继降檄谕九真日南朱崖儋耳三十余城皆纳印请吏又顾寰为征南将军镇贵州征五开六洞一百三十七寨悉平又沐璘为征南将军由副指挥陞右都督充总兵官挂将军印继沐琮镇守云南】大同曰征西前将军宁夏曰征西将军【陈懋佩征西将军印为总兵镇守寜夏赐寳镪白粲牛羊以为戒严之费懋至镇号令一新凡降附者抚绥之务得其欢心又周尚文拜征西将军镇守寜夏歴镇山西延绥俱有战功镇大同条上御敌四十余事修补墙堡七百里垦田五万】
　　四镇将军
　　四镇将军【镇东镇西镇南镇北谓之四镇】唐时已无宋辽金元皆无之明挂印总兵官称将军者宣府曰镇朔将军延绥曰镇西将军【其称镇守而不加将军衔者镇守蓟州总兵官一人穆宗隆庆二年改为总理练兵事务兼镇守驻三屯管协守副总兵三人镇守辽东总兵官一人旧设驻广寜隆庆元年令冬月移驻河东辽阳适中之地调度防御应援海州沈阳协守副总兵一人镇守保定总兵官一人孝宗治十八年初设保定副总兵后改为参将武宗正徳九年复为分守副总兵世宗嘉靖二十年改为镇守三十年改设镇守总兵官神宗万厯元年令春秋两防移驻浮图峪遇有警移驻紫荆闗以备入援镇守宣府总兵官一人协守副总兵一人镇守大同总兵官一人协守副总兵一人镇守山西总兵官一人嘉靖二十年改设驻宁武闗防秋移驻阳方口防冬移驻偏闗协守副总兵一人镇守延绥总兵官一人协守副总兵一人镇守寜夏总兵官一人协守副总兵一人镇守甘肃总兵官一人协守副总兵一人分守副总兵一人镇守陜西总兵官一人旧驻防城后移驻固原分守副总兵一人镇守四川总兵官一人隆庆五年添设驻建武所分守副总兵一人镇守云南总兵官一人镇守贵州总兵官一人嘉靖三十二年加提督麻阳等处地方职衔驻铜仁府镇守湖广总兵官一人镇守广西总兵官一人镇守广东总兵官一人旧为征蛮将军两广总兵官嘉靖四十五年分设驻潮州府协守副总兵一人提督狼山副总兵一人镇守浙江总兵官一人镇守福建总兵官一人镇守山东总兵官一人其同为镇守总兵而不称将军者皆非挂印也】
　　四安将军
　　四安将军【安东安西安南安北谓之四安】唐时已无宋辽金元明皆无
　　四平将军
　　四平将军【平东平西平南平北谓之四平】唐宋辽皆无金泰和六年伐宋权设平南抚军上将军平南冠军大将军平南龙骧将军平南虎威将军平南荡江将军军还即罢元不设明总兵挂印称将军者湖广曰平蛮将军甘肃曰平羌将军
　　杂号将军
　　五押招讨【辽西南面有五押招讨大将军】冠军　龙骧　虎威　荡江【皆金泰和六年所设】领军　夹辂　殿前　殿外【皆元时设为仪卫扈从官】佐击　游击【皆明设佐击唯京营有之游击各总兵下皆有】大汉【扈从之官属锦衣卫】平边【王越为平边将军】
　　监军【军师祭酒　理曹掾属附】
　　唐开元后监军之职多以中官为之宋不设辽北面官北院都统军司有北院统军都监北院详衮司有北院都监南院亦如之近侍详衮司有近侍都监四帐都详衮司【掌四帐军马之事】有都监其部族节度使司下有某部族都监北面军官大详衮司有都监诸部署有兵马都监诸指挥使有某军都监北面行军官行军都统所有监军有行军诸部都监有监战南面官诸指挥使司下有某军都监金太宗天防二年置都元帅府有元帅左监军一人元帅右监军一人左都监一人右都监一人元不设明以监察御史为监军亦以宦官为监军不常设无定员
　　军师祭酒理曹掾属唐时无宋辽金元明皆无
　　三署郎官叙
　　三署郎官汉时所置唐之各左右翊中郎府悉属各卫遇将军缺则以中郎将代其职掌亦为上将军大将军将军之贰大率皆供奉仪卫宿直巡警之事宋各卫中郎将郎将皆为环卫其皇城司亦以副使为中郎将使臣为左右郎将较环卫又稍有职掌若金之殄防中郎将殄防郎将専掌兵戎之官暂为武臣之阶军罢即废更非常职自唐以后皆为武官要非前代之三署郎官员额多而率迁他职者可比也
　　中郎将【五官中郎将　左右中郎将】
　　中郎将至唐时皆属十六卫中无五官中郎将及特设左右中郎将其亲卫五府中郎将已附左右卫篇中其左右骁卫左右翊中郎将府中郎将各一人左郎将一人右郎将一人左右武卫左中翊中郎将府中郎将各一人左郎将一人右郎将一人左右威卫左右翊中郎将府中郎将各一人左郎将一人右郎将一人左右领军卫左右翊中郎将府中郎将各一人左郎将一人右郎将一人左右金吾卫左右翊中郎将府中郎将各一人左郎将一人右郎将一人其中郎将掌领府属督京城左右六街铺巡警以果毅二人助巡探入閤日中郎将一人升殿受状卫士六百为大角手六畨阅习吹大角为昏明之节诸营垒以进退左右监门卫左右翊中郎将府中郎将掌涖宫殿城门皆左入右出中郎将各四人左右千牛卫中郎将府中郎将掌供奉侍卫凡千牛及备身左右以御刀仗升殿供奉者皆上将军领之中郎将佐其职有口敕通事舍人承传声不下闻者中郎将宣告左右羽林军左右翊中郎将府中郎将一人左右中郎将一人左右郎将一人宋环卫官左右金吾卫有中郎将郎将左右卫有中郎将郎将左右千牛卫有中郎将郎将徽宗政和五年诏皇城司【所掌详载左右金吾卫】可剏置亲从第五指挥以七百人为额使为将军副使为中郎将使臣以下为左右郎将金元中郎将郎将为仪卫扈从之官辽明不设
　　虎贲中郎将
　　虎贲中郎将唐时已无宋辽金元明皆无
　　四中郎将
　　四中郎将汉时东西南北各置中郎将唐时已无宋辽金元明皆无
　　杂中郎将
　　唐宋辽皆无金泰和六年伐宋置殄防中郎将殄防郎将又有内供奉郎将【仪卫扈从之官】元明皆无
　　折冲府【果毅别将等附】
　　唐制诸卫折冲都尉府毎府折冲都尉一人左右果毅都尉各一人折冲都尉掌领属备宿卫师役则总戎具资粮左右果毅都尉掌贰都尉宋不设辽各卫皆有折冲都尉果毅都尉金泰和六年伐宋置殄防折冲都尉殄冦果毅都尉又有折冲果毅都尉内果毅都尉折冲都尉皆为仪卫扈从之官元折冲都尉果毅都尉金吾折冲金吾果毅亦皆仪卫扈从之官明不设
　　三都尉【奉军　驸马　骑　奉朝请附】
　　唐制奉车都尉掌驭副车有其名而无其人大陈设则他官摄驸马都尉无定员皆尚主者为之秩与奉车都尉同五品上骑都尉骑都尉皆为勲官宋无奉车都尉有驸马都尉其上骑都尉骑都尉为勲官驸马都尉班在上骑都尉之下与骑都尉同其朝请大夫朝请郎为文散官辽北面官有驸马都尉府驸马都尉掌公主帐宅之事无奉车都尉骑都尉金驸马都尉秩正四品其上骑都尉骑都尉亦为勲官无奉车都尉元尚主者皆称驸马都尉封王爵其上骑都尉骑都尉亦为勲官无奉车都尉明亦无奉车都尉其驸马都尉位在伯上凡尚大长公主长公主公主并曰驸马都尉惠成之间驸马都尉有典兵出镇及掌府部事者【惠帝建文时梅殷为镇守淮安总兵官李坚为左副将军成祖永乐时李让掌北京行部事以后沐昕宋琥并守备南京赵辉掌南京左府事】其余唯奉祀孝陵摄行庙祭署宗人府事往往一充其上骑都尉骑都尉并为武臣之勲官凡功臣及外戚之封公侯伯者有流有世其才而贤者充官营总督五军都督府掌佥书南京守备或出充镇守总兵官否则食禄奉朝请而已










　　钦定续通典卷三十三
　　钦定四库全书
　　钦定续通典卷三十四
　　职官
　　东宫官
　　唐制东宫官置诸坊局皆因隋制【详见杜佑通典东宫官总叙】宋东宫官或以他官兼或置或省其制不常有太子太师太傅太保少师少傅少保太子賔客太子詹事左右庶子左右谕徳太子侍读侍讲【侍读侍讲皆前代所无】太子中舍人舍人资善堂翊善赞读直讲説书皇太子宫小学教授资善堂小学教授【翊善赞读直讲皆旧制説书而下南渡后增置】其左右春坊有主管左右春坊事一人以内臣兼同主管左右春坊事二人以武臣兼承受官一人以内侍充辽北面官皇太子特哩衮司有皇太子特哩衮又有皇太子只应司南面官东宫官有太子太师太太保少师少傅少保太子宾客太子詹事少詹事丞主簿太子司直其左右春坊多因唐宋之制金海陵天徳四年置宫师府三师三少詹事院詹事三寺十率府皆焉无左右春坊庶子有左右谕徳赞善元世祖至元十元年立詹事院备左右辅翼皇太子之任置左右詹事各一人副詹事詹事丞院判各二人吏属六十有二人别置宫臣宾客二人左右谕徳賛善各一人校书郎二人中庶子中允各一人三十一年改为徽政院成宗大徳九年复为詹事院寻罢十一年更置詹事院以后复废置不一文宗天厯元年改为储庆使司二年复为詹事院未防改为储政院院使六人同知二人佥院二人同佥二人院判二人至顺帝至正六年立皇太子宫傅府九年立端本堂为皇太子学宫置谕徳一人赞善二人文学二人正字二人司经二人十三年册立皇太子増置賔客二人中庶子中允各一人未几复立詹事院罢宫傅府置詹事三人同知詹事二人副詹事二人丞二人首领官四人中议长史各二人管勾照磨掾史之属员数有差明太祖洪武初置大本堂充古今圗籍其中召四方名儒训导皇太子亲王诸儒専经面授分畨夜直已而太子居文华堂诸儒迭班侍从又选才俊之士入充伴读时时赐宴赋诗商今古评论文学是时东宫官属自太子三少宾客外则有左右詹事同知詹事院事副詹事詹事丞左右率府使同知左右率府事左右率府副使谕徳赞善大夫皆以勲旧大臣兼领其职又有文学中舍正字侍正洗马庶子及赞读等官十五年更定左右春坊官各置庶子谕徳中允赞善司直郎又各设大学士寻定司经局官设洗马校书正字二十二年以官聫无统始置詹事院二十五年改院为府凡坊局皆各有印而事总于詹事府二十九年増设左右春坊清纪郎司諌通事舍人恵帝建文中増少卿寺丞各一人宾客二人又置资徳院资徳一人资善二人其属赞读赞书著作郎各二人掌典籍一人成祖复旧制英宗初命大学士提调讲读官然明时詹事府多由他官兼掌天顺以前或尚书侍郎都御史宪宗成化以后率以礼部尚书侍郎由翰林出身者兼掌之其协理者无常员春坊大学士自景帝景泰间倪谦刘定之而后仅杨廷和一任之后不复设其司直司读清纪郎亦不常置唯世宗嘉靖十八年以陆深为詹事崔诜为少詹事王教罗洪先华察等为谕徳赞善洗马皇甫涍唐顺之等为司直司諌皆天下名儒自明初宋濓诸人后宫僚莫盛于此嗣是出阁讲读毎防别员本府坊局仅为翰林官迁转之阶而已其南京詹事府止设主簿一人
　　太子六傅【三太　三少】
　　唐制太子太师太傅太保各一人掌辅导太子少师少傅少保各一人掌晓三师徳行以谕皇太子奉皇太子以观三师之道徳自太师以下唯其人不必备【泰和初赵宗儒进太子太傅文宗召访政理对曰尧舜之化慈俭而已愿陛下守之帝纳其言又卢钧守太子太师帝元日大飨含元殿钧年八十升降如仪音吐洪畅举朝咨叹】宋太子太师太傅太保太子少师少傅少保皆不常设仁宗升储置三少各一人防政李昉兼掌賔客及升首相遂进少傅此宰相兼官僚之始也丁谓兼少师冯拯兼少傅曹利用兼少保【时丁谓冯拯曹利用皆为太子少傅谓请师傅等十日一赴资善堂賔客以下只日互陪侍讲学上从之】是时实为东宫官余多以前宰执为致仕官若太子太师太傅太保以待宰相官未至仆射者及枢宻使致仕亦随本官髙下除授太子少师少傅少保以待前执政唯少师非经顾命不除若因迁转则递进一官至太师即迁司空真宗天禧末皇太子同聴政乃以首相兼少师自后神宗钦宗孝宗光宗在东宫皆不置宁宗开禧后建置不常多以时宰兼之辽南面官有太子太师【太宗大同元年见太子太师李崧】太子太傅【世宗天禄五年见太子太傅赵莹】太子太保【大同元年见太子太保赵莹】太子少师【圣宗太平十一年见太子少师萧从顺】太子少傅【兴宗重熈中耶律哈里为太子少傅】太子少保【大同元年见太子少保冯玉】金亦有太子太师太傅太保少师少傅少保掌保防东宫导以徳义【石琚于世宗时拜左丞兼太子少师尝请命太子习知故事或谮之曰琚希恩东宫世宗察其无他以此言告之琚对曰臣本孤身防陛下防擢备位执政兼师保之任臣愚以为太子天下本当使知民事遂言及之耳因请解少师】元东宫三师三少不恒有明太子太师太傅太保掌以道徳辅导太子而谨防翼之太子少师少傅少保掌奉太子以观三公之道徳而教谕焉无定员无専授洪武元年太祖有事亲征虑太子监国别设宫僚或生嫌隙乃以朝臣兼宫职李善长兼太子太师徐达兼太子少傅常遇春兼太子少保三年礼部尚书陶凯请选人専任东宫官罢兼领庶于辅导有所责成帝谕以江充之事可为明鉴立法兼领非无谓也由是东宫师傅止为兼官加官及赠官唯永乐间成祖幸北京以姚广孝専为太子少师留辅太子自是以后终明世皆为虚衔于太子辅导之职无与也
　　太子賔客
　　唐制太子賔客四人掌侍从规諌赞相礼仪宋仁宗至道元年建储初置賔客二人以他官兼真宗天禧四年防政任中正枢副钱惟演防政王曽并兼太子賔客执政兼东宫官始此南渡后不置宁宗开禧三年景宪太子立始以执政兼賔客后复省理宗景定元年度宗升储以朱熠皮龙荣沈炎并兼賔客辽南面官太子賔客院有太子賔客金无此官元武宗至大元年仁宗在藩邸开宫师府姚燧年已七十遣正字吕诚如汉四皓故事起燧为太子賔客明太子賔客与三师三少俱为东宫大臣无定员无専授洪武元年太祖有事亲征太子监国以治书侍御史文元吉范显祖兼太子賔客十三年九月置四辅官以王本杜祐龚斆为春官杜斆赵民望吴源为夏官皆兼太子賔客
　　太子詹事【丞　主簿　司直】
　　唐制詹事府詹事一人少詹事一人掌统三寺十率府之政少詹事为之贰宋自仁宗升储置詹事二人神宗钦宗升储并置二人皆以他官兼登位后省孝宗乾道元年庄文太子立置詹事二人逾月诏太子詹事遇东宫讲读日并徃陪侍七年光宗正储位以敷文阁直学士王十朋敷文阁待制陈良翰为太子詹事不兼他官非常制也理宗景定元年度宗升储以杨栋兼詹事辽南面官太子詹事院有太子詹事少詹事金詹事院有太子詹事少詹事掌总统东宫内外庶务【世宗大定初显宗为皇太子选东宫官属张浩荐杨伯雄遂起为少詹事后进左谏议大夫翰林直学士会太子詹事阙宰相复举伯雄上曰伯雄不可一日去朕左右而东宫亦湏辅导遂以太子詹事兼諌议伯雄知无不言匡救甚多后宫僚有诡随者人必称杨詹事以媿之】元世祖至元时立詹事院置左右詹事各一人副詹事各二人【时完顔泽以大臣子选为裕宗王府僚属及宗为皇太子署詹事长入防谋议出掌环卫小心慎宻太子甚重之又王约为太子副詹事仁宗以詹事院诸事循轨大喜尝字而不名谕羣臣曰事未经王彦博议者勿啓又谓中丞托迪曰在詹事而不求赐予者唯彦博与汝二人耳】以后废置不常至文宗天厯中改为储政院置院使六人同知二人佥院二人同佥二人院判二人顺帝至正中复立詹事院増置同知詹事二人掌辅翼皇太子之任明詹事府詹事一人少詹事二人詹事掌统府坊局之政事以辅导太子少詹事佐之凡入侍太子与坊局翰林官畨直进讲尚书春秋资治通鉴大学衍义贞观政要诸书前期纂辑成章进御然后赴文华殿讲读讲读毕率其僚属以朝廷所处分军国重事及抚谕诸畨恩义陈说于太子凡朝贺必先奏朝廷乃具啓本以进其所属府僚暨坊局官与翰林职互相兼试士修书皆与焉【孝宗时张元祯以太常卿兼翰林学士仍侍经筵日讲掌詹事府事上疏劝经筵宜讲太极图西铭东宫兼讲孝经小学孝宗欣然嘉纳亟索太极图以观曰天生斯人以开朕也又吴寛为詹事府詹事孝宗在东宫学少闲寛率僚属上疏曰窃唯东宫讲学自寒暑风雨朔望令节外一嵗之中不过数月一日之内不过数刻况其间又多闲歇人生八嵗出就外傅居宿于外诚欲离近习亲正人也庶民且然况有天下者乎借曰习读于内终不若出就外傅亲近儒臣讲明正道所得为多乎】
　　丞唐置二人掌判府事知文武官簿假使凡勅令尚书省二坊符牒下东宫诸司者皆发焉宋无辽南面官太子詹事院有詹事丞金亦无之元至元时詹事院有詹事丞二人明詹事府亦有府丞二人
　　主簿唐制一人宋无辽南面官太子詹事院有詹事主簿金亦无之元储政院有照磨二人管勾二人明詹事府主簿防主簿一人南京詹事府主簿一人
　　司直唐置二人掌纠劾官僚及率府之兵皇太子朝则分知东西班监国则詹事庶子为三司使司直一人与司议郎舍人分日受理啓状太子出则分察卤簿之内宋无辽南面官太子司直司有太子司直金元皆无明春坊有左司直郎二人左清纪郎一人右春坊亦如之俱不常设掌弹劾宫僚纠举职事文华殿讲读毕诸臣班退有独留奏事及私谒者则共纠之
　　太子庶子【中允　司议郎　中舍人　舍人　通事舍人　谕徳　赞善　崇文馆学士
　　洗马　文学　校书　正字　典膳药藏　内直　典设　宫门等郎】
　　唐制左春坊左庶子二人掌侍从赞相駮正啓奏总司经典膳药藏内直典设宫门六局皇太子出则版奏外办中严入则解严右春坊右庶子二人掌侍从献纳启奏【徳宗时赵宗儒罢相为太子右庶子屏居慎静奉朝请而已迁吏部侍郎帝召见劳曰知卿杜门六年故有此拜】宋左右庶子不常设盖以储闱之建随宜制官以备僚寀多以他官兼领【仁宗出閤帝选僚佐谓宰臣曰翊善记室府属也王皆受拜今王尚少宜以张士逊为友令王答拜于是以户部郎中直昭文馆为夀春王友迁谏议大夫兼太子右庶子改左庶子士逊言诣资善堂升阶列拜而皇太子总跪受宜诏皇太子坐受之帝不许又邵元为頴王府翊善及东宫建为右庶子又髙宗以普安郡王为皇子进封建王诏建王府置直讲赞读各一人史浩兼直讲一日讲周礼言膳夫掌膳羞之事嵗终则防唯王及后世子之膳不防至酒正讲掌饮酒之事嵗终则防唯王及后之酒不防而世子不与焉以是知世子膳羞可以不防世子饮酒不可以无节也王作而谢曰敢不佩斯训及建王为皇太子浩除起居郎兼太子右庶子又梁周翰字元褒真宗在储宫知其名徴为左庶子因令取其所为文章周翰悉纂以献】辽南面官左春坊有太子左庶子右春坊有太子右庶子金无此官元世祖至元时置詹事院有中庶子一人至正时宫傅府同眀左右春坊有大学士及庶子各一人大学士掌太子上奏请下啓笺及讲读之事皆审慎而监省之庶子等各奉其职以从【成祖永乐时周述进左春坊右谕徳兼侍读从皇太子居守南都上谕之曰汝素厚重尤资匡弼太子虽聪明纯谨然智或未逮行或过中必湏尽言庶称朕意仁庙居守中外无失政徳泽洽于人心述力为多宣徳中陞左庶子世宗嘉靖间童承叙为讲官上御文华殿承叙进讲周书立政篇极陈王业艰难周公夹辅之忠词意婉切上改容聴焉及册正储位乃以承叙为左春坊左庶子兼翰林院侍讲慎辅导之选也又邹济擢左春坊左庶子在辅导之职言无不从宠遇殊厚奉令防授皇孙经明于啓迪又呉寛廷对第一侍孝宗于东宫及即位以旧臣进春坊左庶子】
　　中允唐置二人宋东宫官中不设以中允为阶官【太宗太平兴国中和防擢进士第迁光禄寺丞献所着文赋五十轴召试中书擢太子中允又神宗熈宁初程颢以吕公着荐为太子中允监察御史里行前后进説神崇以正心窒欲求贤育才为言务以诚意感动主上】辽南面官左春坊有太子中允【圣宗太平五年见太子中允冯若谷】金无此官元至元中立詹事院有中允一人顺帝至正时宫傅府同明左右春坊左右中允各二人【太祖洪武初赵文授教谕歴任岳州府学教授成祖时诏选老学之士能讲说者尚书蹇义以文名上成祖召至御前面谕授左春坊左中允赐宴俾辅仁宗于东宫文进讲经史敷绎明尽应制有作悉寓箴规睿防嘉奨】
　　司议郎唐置二人掌侍从规諌駮正啓奏宋无此官辽南面官左春坊有太子司议郎金不设元储政院有司议二人明左春坊有左司諌二人右春坊亦如之皆不常设掌箴诲鍳戒以拾遗补过凡有啓事于东宫与司直清纪执笔纪令防规正其伪谬者
　　中舍人唐置二人贰右庶子掌侍从献纳啓奏皇太子监国下令书则画日至春坊右庶子宣中舍人奉行宋至道天禧时置中舍人一人神宗钦宗升储亦置宁宗嘉定初除二人辽南面官右春坊亦有太子中舍人金元明皆无
　　舍人唐置太子舍人四人掌令书表啓宋置一人或二人不常设辽南面官有太子舍人金元明皆无
　　通事舍人唐置八人掌导宫臣辞见承令劳问宋不设辽南面官右春坊有太子通事舍人金元皆无明置詹事府有通事舍人二人
　　左右谕徳唐制左右各一人宋左右谕徳不常设或置一人或二人多以他官兼领【真宗时冯元通五经常召见讲易迁太子中允皇子为夀春郡王王旦又荐元宜讲经资善堂乃擢左正言兼太子右谕徳又仁宗以夀眷郡王开府诏宰相择耆徳方正有学术之士咸荐崔遵度命与张士逊并为王友上作七言诗以宠之储宫建命为左谕徳又神宗出阁简选宫僚韩琦荐齐恢贤乃进左谕徳又孝宗乾道十年诏庶子谕徳轮日入宫】辽南面官左右春坊有左右谕徳金詹事院有左右谕徳掌赞谕道徳侍从文章元至元时立詹事院有左右谕徳各一人【至元时焦养直以集贤院侍讲学士傅太子于宫中啓沃诚至帝闻之大悦陞太子谕徳又李好文为谕徳以孝经大学论语孟子中庸摘其要畧释以经义又取史传及先儒论説有闗治体而协经防者仿真徳秀大学衍义之例为书十一卷名曰端本堂经训要义奉本以进诏付端本堂命太子习焉】明左右春坊谕徳各一人
　　赞善唐置左右赞善大夫各五人宋有资善堂翊善【髙宗时范冲厯官侍读防皇子建国公出就傅命冲以徽猷阁待制为资善堂翊善而朱震兼赞读时冲震皆名徳老人极天下之选一时号称得人】辽南面官左右春坊有左右赞善大夫金亦有左赞善右赞善掌同谕徳元詹事院亦有左右赞善各一人至正时宫傅府同明左右赞善各二人崇文馆学士唐置二人宋无辽南面官左春坊文学馆有崇文馆学士崇文馆直学士金元明皆无
　　洗马唐置司经局洗马二人掌经籍出入侍从图书上东宫者皆受而藏之宋无此官辽南面官左春坊司经局有太子洗马【道宗大安时刘辉为太子洗马】金有司经正副掌经史图籍笔砚等事元无此官明司经局洗马一人掌经史子集制典图书刋辑之事立正本副本以备进览凡天下图册上东宫者皆受而藏之
　　文学唐制三人分知经籍侍奉文章宋无辽南靣官司经局有太子文学金不设元至正时宫傅府置文学二人明亦不设
　　校书唐置四人掌校刋经史宋无辽南面官司经局有太子校书郎【太平五年见太子校书郎张昱】金亦无之元詹事院有校书郎二人明司经局亦有校书二人
　　正字唐置二人宋无辽南面官司经局有太子正字金不元宫傅府置正字二人明司经局正字二人
　　典膳郎唐置典膳局典膳郎二人丞二人掌进膳尝食丞为之贰毎夕更直于厨宋无辽北面官有皇太子只应司金詹事院有典食令丞承奉膳羞掌饮令丞承奉茶及酒果之事元太子饮膳之事掌于家令明无药藏郎唐置药藏局郎二人丞二人掌和医药丞为之贰皇太子有疾侍医诊议方药将进宫臣涖尝如尚药局之职宋辽皆无金詹事院有侍药奉药承奉医药元储政院置典医监达噜噶齐二人卿三人太监二人少监二人丞二人经厯知事各一人领东宫太医修合供进药饵其属广济提举司达噜噶齐一人提举同提举副提举各一人行典药局达噜噶齐一人大使副使各二人典药局达噜噶齐一人大使副使直长各二人明无
　　内直郎唐置内直局内直郎二人丞二人掌符玺衣服繖扇几案笔砚垣墙宋辽皆无金掌寳二人掌奉宝谨其出入侍正侍丞掌冠带衣服给使之事又有内直郎元典寳监卿太监少监丞各二人经厯知事各一人明无
　　典设郎唐置典设局典设郎四人承二人掌汤沐灯烛汛扫铺设宋无辽南面官左春坊典设局有典设郎金元明皆无
　　宫门郎唐置宫门郎二人丞二人掌宫门管钥宋无辽南面官宫门局有宫门郎金元明皆无
　　太子家令【丞　主簿　食官署　典仓署　司藏署】
　　唐制家令寺家令一人皇太子出入则乘辂车为导祭祀賔客则供酒食赐予则奉金玉货币凡牀几茵席器物非取于将作少府者皆供焉总食官典仓司藏三署宋有主管左右春坊事二人以内臣兼同主管左右春坊事二人以武臣兼承受官一人以内侍兼辽南面官太子家令寺有太子家令金有家令掌营缮栽植铺设及灯烛之事元家令司家令二人掌太子饮膳供帐仓库又设府正司府正废置不常明无
　　丞唐置二人掌判寺事宋无辽南面官太子家令寺有丞金亦有家丞掌同家令元亦置家丞二人又设府正司府丞废置不常明无
　　主簿唐置一人宋无辽亦有之金无元家令司有典簿二人照磨一人府正司同明无
　　食官署唐置食官署令一人掌饮食酒醴凡四时供送设食皆颛焉供六品以下元日冬至食于家令厨者宋辽金皆无元储膳司卿四人少卿二人丞二人主事二人照磨一人掌皇太子饮膳之事明无
　　典仓署唐置令一人丞二人掌九谷醯醢庶羞噐皿灯烛凡园圃树艺皆受令焉宋辽皆无金置司仓副掌仓廪出纳薪炭等事元明皆无
　　司藏署唐置令一人丞二人掌库藏财货出纳营缮宋辽皆无金置司藏副掌库藏财货出入之事元典用监卿四人太监二人少监二人经厯知事照磨各一人掌供须文成藏珍三库内府供给縀疋寳货等物明无
　　太子率更令【丞　主簿】
　　唐置率更寺令一人掌宗族次序礼乐刑罚及漏刻之政太子释奠讲学齿胄则总其仪出入乘轺车为导居家令之次宋无辽南面官太子率更寺有太子率更令金元明皆不设
　　丞唐置一人宋无辽亦有之金元明皆无
　　主簿唐置一人宋无辽亦有之金元明皆无
　　太子仆【丞　主簿　廐牧署】
　　唐制仆寺仆一人掌车舆乗骑仪仗防太子出则率廐牧令进路亲驭宋无辽南面官太子仆寺有太子仆金有仆正副仆掌车马廐牧弓箭鞍辔器物等事元置资武库提防大使各一人掌军器冀用库提防大使各一人掌鞍辔明无
　　丞唐置一人宋无辽金亦有之元明皆无
　　主簿唐置一人宋无辽亦有之金元明皆无
　　廐牧署唐置令一人丞二人掌车马闲廐牧畜凡羣牧东宫者皆受其职事宋辽金皆无元典牧署卿二人太监二人少监二人丞二人经厯知事各一人掌孳畜之事明无
　　左右卫率府【副率以下官属】
　　唐制太子左右率府率各一人掌兵仗仪卫凡诸曹及三府外府皆焉元日冬至皇太子朝宫臣诸方使则率卫府之属为卫毎月三府三卫及五府超乘番上者配以职宋太子左右卫亦有率府率辽南面官亦有太子左右卫率府金左右卫率府掌周卫导从仪仗元武宗至大元年拨江南行省万户府精锐汉军为东宫卫军立卫率府设官十一员仁宗延祐四年始改为中翊府又改为御临亲军指挥使又以御临非古典改为羽林六年复东宫仍为左卫率府定置率使三人其属有镇抚所镇抚行军弩军屯田各千戸所达噜噶齐千户副千戸百户弹压各员又有防古字儒学阴阳各教授其右卫率置率使二人属亦减于左【属枢宻院不储政院】明洪武初亦有左右率府使同知左右率府事皆以勲旧大臣兼领其职后罢
　　副率唐置二人长史一人【唐置各率府长史以下胄曺以下职掌皆同】宋左右卫皆有副率其各率府皆无官属元左右卫率府皆有副使明洪武初亦有左右率府副使皆以勲旧大臣兼领其职后罢
　　録事防军唐各置一人唐后歴代皆无
　　仓曹防军唐各置一人歴代皆无
　　兵曹防军唐各置一人歴代皆无
　　胄曹防军唐各置一人歴代皆无
　　亲府勲府翊府唐各置中郎将一人左右郎将各一人兵曹防军事一人唐以后歴代皆无
　　左右司御府
　　唐制太子左右司御率府率各一人副率各二人其属官皆与左右卫率府同宋亦有左右司御率府率副率官存而无职司辽南面官亦有太子左右司御率府金元明皆无
　　左右清道率府
　　唐制太子左右清道率府率各一人副率各二人掌昼夜巡警其官属与左右卫率府同省骑曹宋亦有左右清道率府率副率太宗至道元年东宫置左清道率府率副率兼左春坊谒者主赞引真宗即位而省真宗天禧二年又以左清道率郭承庆兼左右春坊谒者仁宗即位复省辽南面官亦有太子左右清道率府金元明皆无
　　左右监门率府
　　唐制太子左右监门率府率各一人副率各二人掌储门禁卫长史録事兵曹与左右卫率府同仓曹胄曹防军事各一人兼领宋亦有左右监门率府率副率南渡后以为环卫官辽南面官亦有太子左右监门率府金亦有左右监门掌门卫禁钥元明皆无
　　左右内率府
　　唐制太子左右内率府率各一人副率各二人掌千牛供奉之事长史録事兵曹与左右卫率府同仓曹胄曹防军事各一人兼领宋亦有左右内率府率府率官存而无职司辽南面官亦有太子左右内率府金元明皆无
　　太子旅贲中郎将
　　唐髙宗永徽三年太子名忠改诸率府中郎将为旅贲郎郎将为翊军郎太子废复旧以后厯代皆无
　　太孙官属附
　　唐至武后天授二年始置皇孙府官宋孝宗淳熈七年皇孙英国公始就傅诏置皇太子宫小学教授一人十二年诏建魏恵宪王府置小学教授二人以馆职兼充掌训皇孙既长趋朝谒则不以小学名而讲习如故元世祖至元二十六年皇孙出镇懐孟帝为选老成练达旧臣防之乃以属王倚陛辞帝目之良乆谓侍臣曰倚修洁人也左右皇孙得人矣及行营幕所在军政肃然明成祖永乐十三年为皇太孙特选防军置府军前卫设官属指挥使五人指挥同知十人指挥佥事二十人卫镇抚十人经歴五人








　　钦定续通典卷三十四
<史部,政书类,通制之属,钦定续通典>
　　钦定四库全书
　　钦定续通典卷三十五
　　职官
　　王侯总叙
　　封建起于黄唐郡县创自秦汉师古者欲复封建宜今者必置郡县唐臣杜佑作王侯总叙虽备陈其利病而终之曰莫可究详曹冏陆机著论谓必宜法古魏徴李百药上疏又力排其议夫救分离之难莫若建诸侯削尾大之势莫若置守宰而今昔异时欲行古道势莫能遵故自唐以迄宋辽金元皆无封建至明初封皇子为诸王置藩府于各直省虽非如三代之分茅胙土得専生杀而防卫甲士为数甚伙其不能谨守藩条者毎足滋生民之扰是以恵帝始立方欲因事削除致有靖难之师且成祖既并取寜藩徙之南昌传世未几宸濠踵而生变徒贻国患古法之不可复泥又其明騐然五等之号歴代不废品秩之差前后各殊史传所载及各朝防典典章集礼所传班班可考爰列叙于左
　　歴代王侯封爵【公主并官属附】
　　唐制爵九等一曰王食邑万戸正一品二曰嗣王郡王食邑五千戸从一品三曰国公食邑三千戸从一品四曰开国郡公食邑二千戸正二品五曰开国县公食邑千五百戸从二品六曰开国县侯食邑千戸从三品七曰开国县伯食邑七百户正四品上八曰开国县子食邑五百户正五品上九曰开国县男食邑三百戸从五品上皇兄弟皇子皆封国为亲王皇太子子为郡王亲王之子承嫡者为嗣王诸子为郡公以恩进者封郡王袭郡王嗣王者封国公凡名山大川及畿内诸县皆不以封至郡公有余爵听回授子孙其国公皆特封凡封户三丁以上为率嵗租三之一入于朝廷食实封者得真户分食诸州其王府传一人谘议防军事一人友一人侍读无定员文宗开成元年改诸王侍读曰奉诸王侍读宣宗大中初复旧文学一人东西閤祭酒各一人长史一人司马一人掾一人属一人主簿一人记室防军事二人録事防军事一人録事一人功仓戸兵骑法士等七曹防军事各一人防军事二人行防军事四人典籖二人自典籖以上为府官郡王嗣王不置长史亲事府典军二人副典军二人校尉五人旅帅队正队副自旅帅以下视亲事多少乃置帐内府典军二人副典军二人自校尉以下员品如亲事府亲王国令一人大农一人尉一人【按杜佑通典作大农二人尉二人兹防新唐志】丞一人学官长丞各一人食官长丞各一人廐牧长丞各二人典府长丞各二人皇姑为大长公主正一品姊为长公主女为公主皆视一品皇太子女为郡主从一品亲王女为县主从二品凡王公十五以上预朝集宗亲女妇诸王长女月防凡公主邑司令一人丞一人主簿一人録事一人宋爵一十二等王嗣王郡王国公郡公开国公开国郡公开国县公开国侯开国伯开国子开国男皇子兄弟封国谓之亲王亲王之子承嫡者为嗣王宗室近亲承袭特防者封郡王遇恩及宗室祖宗后承袭及特防者封国公余宗室近亲并封郡公食邑沿唐制王食五千戸郡王国公三千戸特加者无定数其开国公侯伯子男皆随食邑二千户以上封公一千戸以上封侯七百戸以上封伯五百戸以上封子三百戸以上封男分国三等大国二十七次国二十小国百二十见任前任宰相食邑实封共万戸王为正一品嗣王郡王国公为从一品开国郡公为正二品开国县公为从二品开国侯为从三品开国伯为正四品开国子为正五品开国男为从五品太祖开寳六年诏晋王位望俱崇亲贤莫并宜位在宰相之上太宗太平兴国八年楚王广平郡王出閤令宰相立亲王之上真宗景徳中皇侄武信军节度使惟吉加同平章事时驸马都尉石保吉先为使相史馆引唐制宗室在同品官上遂升唯吉焉凡亲王府有传长史司马谘议参军友记室参军王府教授小学教授传及长史司马有其官而未尝除太平兴国八年诸王出閤楚王府置谘议参军二人翊善一人陈王府置谘议翊善各一人后又置记室及诸王府侍讲一人并以常参官充其后多不置谘议翊善记室或止一员真宗大中祥符九年仁宗初封夀春郡王置友二员亦以常参官充天禧二年进封升王友迁谘议仍置记室一人皇侄皇孙侍教南北伴读无定数凡公主亦分大长公主长公主公主郡主县主皆不置官属
　　辽之封爵唯有国王郡王国公三等率以漆水栁城混同兰陵国名则屡进屡改有加至二国者其初宗室与勲戚无异道宗太康五年十一月诏唯王子封一字王余并削降其爵号大约采唐宋之制其王府北面官有亲王只应司王子院有王子太师王子太保王子司徒王子司空王子班郎君南靣官王傅府有王傅【兴宗重熙十五年萧惟信为燕赵王傅】亲王内史府有内史【道宗太康三年见内史吴嘉努】长史参军诸王文学馆有诸王教授【重熙中姚景行为燕赵国王教授】诸王伴读【圣宗太平八年长沙郡王宗允等奏选诸王伴读】
　　金封爵正从一品曰郡王曰国公正从二品曰郡公正从三品曰郡侯正从四品曰郡伯【旧曰县伯章宗承安二年更】正五品曰县子从五品曰县男凡封王者食邑万戸实封一千戸郡王五千戸实封五百戸国公三千戸实封三百戸郡公二千户实封二百户郡侯一千戸实封一百戸郡伯七百戸县子五百戸县男三百戸凡封王大国之号二十次国三十小国三十封王之郡号十封公主之县号三十其王府官有傅府尉长史司马文学记室参军
　　元爵八等王正一品郡王从一品国公正二品郡公从二品郡侯正三品郡伯正四品亦有从四品县子正五品县男从五品其初宗室驸马通称诸王制度简朴位号无称惟视印章以为轻重后始有国邑之名其制封一字王者金印兽纽两字王者金印螭纽次有金印驼纽金镀银印驼纽金镀银印纽有止用银印纽各分等级有同姓无国邑而称王者但曰宗王诸王官库春布哈太子至齐王位下凡四十五王毎位下各设王傅傅尉司马三员傅尉库春布哈额布根鄂兰乌克三王有之自此以下皆称府尉别于王傅之下司马之上而三员并设又多寡不同或少至一员或多至三员者齐王则又独设王傅一员
　　明太祖洪武三年诏立长子标为皇太子封第二子椿为秦王次防晋王棣燕王櫹吴王桢楚王槫齐王樟潭王杞赵王檀鲁王侄孙守谦靖江王皆授以册寳设置相傅官属及诸礼仪八年定诸王宗人禄米毎嵗亲王五万石靖江王二万石郡王六千石郡王诸子年十五人赐田六十顷为永业除其租九年定王府官制又定诸王及公主嵗供之等十七年更定册寳亲王俱授以金册金寳皇太子之次嫡子及庶子年十嵗皆封郡王授以涂金银册银印亲王嫡长子年十嵗立为王世子授以涂金银册银印次子及庶子年十嵗皆封郡王册印亦如之郡王次子授镇国次孙辅国次曽孙奉国皆将军凡三等次元孙镇国次五世孙辅国次六世孙奉国皆中尉凡三等其王府官属长史司左右长史各一人其属典簿一人审理所审理正一人副一人典膳所典膳正一人副一人奉祠所奉祠正一人副一人典乐一人典寳所典寳正一人副一人纪善所纪善二人良医所良医正一人副一人典仪所典仪正一人副一人伴读四人教授无定员引礼舎人三人仓大使副使各一人郡王府教授一人典膳一人镇国将军教授一人神宗万歴间周府设宗正一人后各府亦渐置郡王府増设教授一人凡王府防卫指挥使司设官如京卫其王府仪卫司仪卫正一人仪卫副二人典仗六人仪卫掌侍卫仪仗防卫掌防御非常防卫王邸有征调则听命于朝凡功臣外戚封爵三等曰公侯伯皆有流有世功臣则给铁劵嵗禄以功为差已封而又有功仍爵或进爵増禄其才而贤者则出司戎政【具三都尉篇】否则食禄奉朝请而已年幼而嗣爵者咸入国子监读书世宗嘉靖八年定外戚封爵毋许世袭其有世袭一二代者出特恩驸马亦有封侯者若恩亲侯李贞永春侯王寜京山侯崔元以恩泽封侯非制也公主亦有大长公主长公主凡尚主者并曰驸马都尉其尚郡主县主郡君县君乡君者并曰仪宾洪武七年公主府设家令一人司丞一人録事一人二十三年改家令司为中使司以内使为之








　　钦定续通典卷三十五
　　钦定四库全书
　　钦定续通典卷三十六
　　职官
　　州郡上
　　司校尉
　　司周官唐时已无元宗开元十七年置京都两畿按察使二十年改曰采访处置使天寳末又兼黜陟肃宗乾元元年改曰观察处置使掌察所部善恶即隋以前司之职也
　　宋沿唐制亦置观察使又置提防开封府界诸县镇公事掌察畿内县镇刑狱盗贼塲务河渠之事
　　辽南面官中京东京上京皆有观察使司又置采访使【太宗防同三年命于固灵为采访使】皆非司之职其五京警巡院有警巡使警巡副使中京有巡逻使司【圣宗开泰中耶律古裕为中京巡逻使】即古司也
　　金诸京置警巡院使掌平理狱讼警巡别部总判院事副一人掌警巡之事判官二人掌检稽失签判院事元上都有警巡院达噜噶齐警巡使各一人副使二人判官二人属留守司大都路兵马都指挥使司有都指挥使二人副指挥使五人知事一人掌京城盗贼奸伪鞫捕之事世祖至元九年以刑剖尚书一人提调司事其属有左右警巡二院置达噜噶齐使各一人副使判官各一人又置大都警巡院达噜噶齐使各一人副使判官二人
　　明有巡视五城御史又置中东西南北五城兵马指挥司各指挥一人副指挥四人吏目一人巡捕盗贼疏理街道沟渠及巡视火禁之事其不职者巡城御史纠劾之又置巡按御史北直二人南直三人所按藩服大臣府州县官诸考察举劾尤専大事奏裁小事立断与汉司唐京畿采访使职位皆同
　　州牧刺史
　　州牧刺史汉以后皆为监郡大臣或统领军事其职在按治所部官吏权位綦重唐髙祖武徳以后罢郡置州改太守为刺史官名虽存职非其旧故唐之采访处置使理于所部之大郡天寳末兼理黜陟即古之州牧刺史也【互见司校尉】乾元元年改曰观察处置使其东都西都北都置牧各一人掌宣徳化嵗巡属员观风俗録囚恤鳏寡
　　宋开封府河南应天府皆置牧次府亦置牧而观察使及诸州刺史皆无定员又置提防刑狱公事掌察所部狱讼兼举刺官吏之事
　　辽南面方州官无牧有某州刺史
　　金诸州置刺史一人其刺史纪纲一州之众务其上京东京等处置按察司纠察贪官汚吏豪猾之人并劝农桑职与唐之采访处置使同
　　元至元三年定一万五千戸之上者为上州六千戸之上为中州六千戸之下为下州二十年既平宋又定其地五万戸之上者为上州三万户之上者为中州不及三万户者为下州毎州置达噜噶齐无刺史其江南诸道行御史台陜西诸道行御史台及各道肃政亷访司职掌监临诸省统制各道宪司【详载御史台门内】亦唐采访使之遗制也
　　明州次于府凡州有二属州则于府直州则视府而秩次于府无刺史之官设总督巡抚提督经略赞理巡视抚治于各省加都御史或副佥都御史衔【详载御史台】赞军务理粮储巡视所部举劾其所属官吏位崇于唐之采访使职亚于古之持节刺史焉
　　总论州佐【别驾　治中　主簿　功曹书佐　部郡国从事　典郡书佐　祭酒从事
　　中正】
　　汉时分天下为十二州州刺史之佐有别驾治中主簿功曹书佐部郡国从事史典郡书佐祭酒从事等官其中正一官始于陈胜为楚王时而晋以后废置不一歴代互相因袭虽小更变而大抵不异至隋以州为郡无复军府州府之吏变为郡官自后皆然故州佐之官别载于郡丞篇今举官之拟于州刺史者胪列其佐职于左
　　唐十五道观察使有副使支使判官掌书记推官巡官衙推随军要籍进奏官各一人
　　金按察使有副使签事判官知事知法等官
　　元行御史台有经歴都事照磨架阁库管勾承发管勾兼狱丞等官其肃政亷访司有经歴知事照磨兼管勾等官
　　都督【总管节度团练都统等使附】
　　唐制大都督府都督一人长史一人司马二人録事防军事一人録事二人功曹防军事仓曹防军事戸曹防军事田曹防军事兵曹防军事法曹防军事士曹防军事各一人防军事五人市令一人文学一人医学博士一人中都督府都督一人别驾一人长史一人司马一人録事防军事一人録事二人功曹防军事仓曹防军事戸曹防军事田曹防军事兵曹防军事法曹防军事士曹参军事各一人参军事四人市令一人文学一人医学博士一人下都督府都督一人别驾一人长史一人司马一人録事参军事一人録事二人功曹参军事仓曹参军事戸曹参军事田曹参军事兵曹参军事法曹参军事士曹参军事各一人参军事三人文学一人医学博士一人都督掌督诸州兵马甲械城隍镇戍粮廪总判府事唐初曰总管后改为都督惟朔方仍称大总管宋大都督府有都督长史左右司马録事参军司戸司法司士司理文学参军助教大都督及长史掌司牧尹与唐制畧相似南渡后以见任宰相充都督次有同都督有督视军马多执政为之虽名称略同然掌总诸路军马督防诸将非旧制比也髙宗绍兴二年吕颐浩以左仆射出都督江淮两浙荆湖诸军事置司镇江其后赵鼎张浚汤思退皆以宰相兼之颐浩还朝孟庾始以参知政事为权同都督代后落权字赵鼎先以知枢宻院事为都督川陜荆襄诸军事其后与浚并相并带兼都督诸路军马入衔未几浚独被防江上视师置都督行府行移文字并依三省体式其召赴行在以其事分三省枢宻院思退初以左相出都督时杨存中即以太傅寜逺军节度使同都督思退不行即以杨存中充都督非宰执而为都督自存中始后叶义问以知枢宻院事督视江淮荆襄军马汪彻以参知政事湖北京西路都督视军马执政为督视于是见焉王之望辞同都督有曰朝廷于两淮前以二大将为招抚使后以二从臣为宣谕使忧其不相统摄则以宰相为都督欲事权归一也此可见朝廷开府之意凡签防文字并依尚书左右司枢宻院检详房体式设属谘议军事防谋参议并以从官充书写机宜文字干办官凖备差遣前后员数不一至开禧用兵或以签枢督视或以元枢代之或以防知政事督视四川军马然皆未有底绩而罢又府州军监有兼都总管者太原府延安府庆州渭州熙州秦州则兼经略安抚使马步军都总管定州真定府瀛州大名府京兆府则兼安抚使马步军都总管葢宋制以文武官防为知州军事各相钤制军监则加是衔非唐之总管也辽防同二年置辽阳大都督府以都督和勒博等关防辽阳东都为南面官其总管北面官则有南京都总管府兴宗重熙四年改为都元帅府又置南京兵马都总管府有兵马都总管有总领南面边事有总领南面军务事有总领南面戍兵等官其南面官则五京皆有都总管府又有诸军兵马都总管府兵马都总管兵马副总管又有兵马都总管府归圣军兵马都总管府五州都总管府【穆宗应歴初耶律苏色为义霸祥顺圣五州都总管】山后五州都管司【圣宗统和四年普努寜为山后五州都管】金海陵正隆六年置左右领军大都督府三十二总管有神防神威神防神鋭神毅神翼神勇神果神略神锋武胜武定武威武安武防武平武成武毅武鋭武武翼武震威定威信威胜威防威烈威毅威震威略威果威勇之号其诸总管府皆载入郡太守篇元文宗天厯二年立钦察亲军都督府后改为大都督府置大都督三人同知二人副都督三人佥事都督二人经歴二人都事二人管勾一人照磨一人其属有左右钦察卫龙翊卫哈喇娄万戸府【官属详载司农卿诸屯监中】其总管府则有管领齐哩克昆诸色民匠都总管府达噜噶齐一人总管同知各一人副总管二人经歴知事提控案牍照磨管勾各一人随路诸色人匠都总管府达噜噶齐一人总管二人同知一人副总管二人经歴知事照磨提控案牍各一人管领大都等路打捕鹰房胭粉人戸总管府达噜噶齐总管首领官各一人管领本投下大都等路齐哩克昆民匠总管府达噜噶齐总管同知副总管各一人管领诸路齐哩克昆民匠都总管府达噜噶齐总管各一人同知副总管各二人经歴知事提控案牍兼照磨各一人汴梁等路管民总管府达噜噶齐总管同知府判各一人经歴知事提控案牍各一人江淮等处财赋都总管府达噜噶齐总管同知各一人副总管二人经歴知事照磨兼提控案牍各一人随路诸色民匠打捕鹰房都总管府达噜噶齐二人都总管同知各一人副总管二人经歴知事提控案牍各一人管领保定等路阿哈探马儿诸色人匠总管府达噜噶齐总管同知副总管各一人知事一人管领打捕鹰房民匠达噜噶齐总管府达噜噶齐总管同知副总管知事各一人管领随路诸色民匠打捕鹰房等戸总管府达噜噶齐总管同知副总管知事各一人管领随路打捕鹰房诸色匠齐哩克昆总管府达噜噶齐总管同知副总管各一人经歴知事提控案牍兼照磨各一人随路打捕鹰房诸色民匠总管府达噜噶齐总管同知副总管知事各一人尚供总管府达噜噶齐总管同知副总管判官一人经歴知事提控案牍各一人云需总管府达噜噶齐总管同知副总管判官各一人经歴知事提控案牍各一人大都路管领诸路打捕鹰房总管府达噜噶齐总管副达噜噶齐同知副总管各一人经歴知事各一人昭功万戸府属管领诸路打捕鹰房纳绵等戸总管府达噜噶齐都总管同知治中府判各一人经歴知事提控案牍各一人诸府所掌率皆帝后诸王鄂尔多位下事务及管领造作采捕诸色人匠或各屯佃戸不治兵马与前代制度稍异其诸路总管府别载于郡太守篇明中军左军右军前军后军五都督府【互见武官上中篇】毎府有左右都督都督同知都督佥事其属有经歴都事都督掌军旅之事各领其都司卫所以达于兵部不开府辟属于外省非唐宋时之都督也亦无总管
　　节度使始于唐有节度使副大使知节度事行军司马副使判官支使掌书记推官巡官衙推各一人同节度副使十人馆驿巡官四人府院法直官要籍逐要亲事各一人随军四人节度使封郡王则有奏记一人兼观察使又有判官支使推官巡官衙推各一人又兼安抚使则有副使判官各一人兼支度营田招讨经略使则有副使判官各一人支度使复有遣运判官巡官各一人节度使掌总军旅颛诛杀初授具帑抹兵仗诣兵部辞见赐双旌双节宋初节度使无职掌无定员思数与执政同以待宗室近属外戚国壻年劳久次者又遵唐制以节度使兼中书令侍中中书门下平章事皆谓之使相以待勲贤故老及宰相久次罢政者随其旧职或检校官加节度使出判大藩通谓之使相徽宗宣和末节度使五六十人议者以为滥南渡后诸将有兼两镇三镇者实为希濶之典其后相承宰执从官及后妃之族拜者不一辽北面官其大郡族有某部节度使副使判官其属国亦有某国某部节度使副使圣宗统和二十九年専置准布国扎拉部诸部别部节度使司南面官上京道怀州等十二军东京道开州等二十一军中京道成州等七军南京道幽州等二军西京道云中等六军皆置节度使副使同知节度使事其属有行军司马军事判官掌书记衙官金诸节镇节度使一人掌镇抚诸军防刺总判本镇兵马之事元明皆无
　　团练使唐肃宗乾元元年置有团练使副使判官推官巡官衙推各一人团练使以安民为上考惩奸为中考得情为下考宋团练使无定员辽各州皆置团练使副使判官又置诸军都团练使司团练使副使判官汉军都团练使司金不设元顺帝至正十八年置奉元延安等处团练安抚劝农使司于耀州巩昌等处团练安抚劝农使司于邠州以行省丞相托多行台大夫鄂勒哲特穆尔领之各设防谋一人毎道置使二人同知副使各二人检督六人经歴知事照磨各二人明无
　　都统置于唐天寳之末代宗大厯八年罢宣宗大中后以康承训讨徐州以王铎讨黄巢皆为都统宋有诸军都统制副都统制统制统领旧制出师征讨诸将不相统一则防一人为都统制以总之未为官称也髙宗建炎初置御营司擢王渊为都统制名官自此始其后神武五军及川陜宣抚使都督府枢宻院皆置辽北面官北大王院有北院都统军司南大王院有南院都统军司北面边防官有东京都统军使司保州都统军司东北路都统军使司【道宗大安六年置有掌法官】南京都统军司东路都统军使司西南面都统军司山西兵马都统军司又北面行军官有行军都统所【有行军都统行军副都统】先锋都统所左右翼及中军都统所御营都统所河南道北道东北面西北面西南面各有行军都统所金正隆六年立三道都统制府元明皆无
　　都防
　　唐制大都防府大都防一人副大都防二人副都防二人长史司马録事参军事各一人録事二人功仓户兵法各曹防军事各一人防军事三人宋辽金皆不设元置都防府【官属聫掌详诸卿大理寺】明不设唯世宗幸承天以郭勲为都防大将军


　　钦定续通典卷三十六
　　钦定四库全书
　　钦定续通典卷三十七
　　职官
　　州郡下
　　京尹【京兆尹　左冯翊　右扶风　河南尹　留守附】
　　唐制西都东都北都各置牧一人尹一人通判府务牧缺则尹行其事【其鳯翔成都河中江陵兴元兴徳府亦各置尹一人】掌宣徳化岁廵属县观风俗録囚恤鳏寡亲王典州则岁以上佐廵县少尹二人掌贰府州之事岁终则更次入计其属司録参军事二人録事四人功曹仓曹戸曹田曹兵曹法曹士曹参军事各二人参军事六人文学一人医学博士一人宋开封府牧尹不常置权知府一人以待制以上充掌尹正畿甸之事以教法导民而劝课之中都狱讼皆受而听焉小事则専决大事则禀奏其属有判官推官四人日视推鞫分事以治而佐其长领南司者一人督察使院非刑狱讼诉则主行以司录参军一人折戸婚之讼而通书六曹之案牒功曹仓曹戸曹兵曹法曹士曹参军各一人视其官曹分职涖事左右军廵使判官各二人分掌京城争鬬及推鞫之事左右厢公事干当官四人掌检覆推问【开封典司毂下自太祖建隆以来为要剧之任至神宗熈宁间增给吏禄禁其受赇省衙前役以寛民力厘折狱讼归于厢官而治事视前日省去十四哲宗元祐元年诏府界捕盗官吏本府与都大提举司同管辖而掌其赏罚置新城内左右二厢三年以罢大理寺狱置军廵院判官一人四年罢新置二厢六年王岩叟言左右防推官公事词状初无通治明文请事繋朝省及奏请通治外余并据号分治绍圣六年知府事钱勰言自祖宗以来并分左右防置推官各一人近年止除推官一人元祐中并令分治请依故事分左右防各除推官一人作两防共治职事又言熈宁中置旧城左右厢元丰初増置于新城内四年罢増置两厢请复置从之寻又诏开封府所荐推官并召对取防徽宗崇宁三年蔡京奏乞罢权知府置牧一人尹一人少尹二人分左右二府之政治牧以皇子领之尹以文臣充在六曹尚书之下侍郎之上少尹在左右司郎官之下列曹郎官之上以士戸仪兵刑工为六曹次序司录二人六曹各二人参军事八人易胥吏之称略依唐六典制度又请移开封府治所于旧尚书省从之五年诏开封府属官并依旧员额大观元年李孝夀乞増置府学博士一人从之二年诏皇子领牧禄令如执政官又仁宗庆厯中贾昌朝言汉唐都雍置三辅内翼京师朝廷都汴而近今诸郡皆属他道制度不称王畿请析京东之曹州京西陈许滑郑皆开封府以四十二县为东畿帝从之】髙宗建炎三年诏改杭州为临安府其守臣带安抚使置知府通判签书节度判官防公事节度推官观察推官观察判官録事防军左右司理防军司戸参军司法防军各一人本府掌畿甸之事籍其户口均其赋役颁其禁令城内外分左右南北厢各置厢官以听民之讼诉孝宗乾道七年皇太子领尹事废临安府通判签判职官置少尹一人日受民词以白太子间日率僚属诣宫禀事置判官二人推官三人九年皇太子解尹事临安府知通签判推判官依旧置【孝宗时张枃以直徽猷阁改知临安府都城浩穰奸盗聚慝杓画分地以警捕夜戸不闭光宗时再为府尹内侍毛伯益冒西河茭地为亭外戚有杀其仆者狱具夤缘宣谕求免枃执奏论如律孝宗观湖枃以弹压伏谒道左孝宗止辇问劳赐以酒炙枃天分高爽吏材敏给所至以治办称南渡以来论尹京者以枃为首】辽南面官五京留守司兼府尹【圣宗统和元年见上京留守行临潢尹事吴王稍】又有某府少尹【太平四年见临潢少尹郑宏节】金大兴府尹一人掌宣风导俗肃清所部总判府事兼领本路兵马都总管府事置同知少尹总管判官府判各一人推官二人【世宗大定初唐古安礼为大兴尹上曰京师好讹言府中奸吏为民患卿虽年少有治才去其宿毋为因仍又章宗时承晖知大兴府事豪民与人争种稻水利不直厚赂元妃兄左宣徽使李仁惠仁惠使人属承晖右之承晖即杖豪民而遣之曰可以此报宣徽矣又宣宗贞祐时胥鼎知大兴府以在京贫民缺食者众宜立法赈救乃奏曰京师官民有能赡给贫人者宜计所赡迁官陞职以劝奬之遂定权宜鬻恩例格入粟草各有数全活甚众】元大都路都总管府达噜噶齐二人都总管一人副达噜噶齐二人同知二人治中二人判官二人推官二人经歴二人知事二人提控案牍四人照磨兼管勾一人国初为燕京路总管大兴府世祖中统五年称中都路至元九年改号大都二十一年始置大都路总管府置都达噜噶齐都总管等官二十七年改为都总管府领府一州十有一凡本府官吏唯达噜噶齐一人及总管推官専治路政其余皆分任供需之事故又号曰供需府焉【成宗大徳中姚天福拜大都路总管兼大兴府尹畿甸大治后之尹京者以天福为称首】明顺天府尹一人府丞一人治中一人通判六人推官一人儒学教授训导各一人经歴知事照磨检校各一人府尹掌京府之政令宣化和人劝农问俗均贡赋节征徭谨祭祀阅实戸口纠治豪强隐恤穷困疏理狱讼务知百姓之疾苦天子耕耤行三推礼则奉青箱播种于后府丞为之贰兼理学校治中参理府事以佐尹丞通判分理粮储马政军匠薪炭河渠堤涂之事推官理刑名察属吏【顺天府即旧北平府太祖洪武二年置北平行省九年改为北平布政司皆以北平为防府成祖永乐初改为顺天府十年陞为府尹设官如应天府王贤为顺天府尹尝以柴炭为民病言于大司空石璞曰京民劳疲极矣今采运夫役与真保诸郡等无乃不可乎石黙然为逓减之又惜薪中贵纵其下非法凌府属叱跪于庭贤闻趋至欲防其人以闻主者固谢乃已景帝景泰间再疏乞休上曰卿年七十礼当致仕然京畿冗繁非尔不治英宗复辟之初顾谓近臣曰府尹如贤者何可得哉】南京应天府府尹一人府丞一人治中一人通判二人推官一人经歴知事照磨检校各一人儒学教授一人训导六人【自洪武三年改应天府知府为府尹秩正三品赐银印】
　　左冯翊右扶风汉时之官职同京兆汉以后皆不置河南尹唐自元宗开元元年改京兆河南府长史复为尹通判府务牧缺则行其事十一年太原府亦置尹及少尹【互载前京兆尹篇内】宋河南应天府亦有牧尹少尹其属官大略与开封府同
　　留守唐自太宗伐高丽置京城留守其后车驾不在京都则置留守以右金吾大将军为副留守开元以后以三都尹为留守少尹为副留守谓之三都留守宋天子廵守亲征则命亲主或大臣总留守事建隆元年亲征泽潞以枢宻使吴廷祚为东京留守其西南北京留守各一人以知府兼之【西京河南南京应天北京大名】留守掌宫钥及京城脩葺弹压之事畿内钱谷兵民之政皆属焉南渡初其东京北京并置留守以开封大名知府兼又以掌兵官为副留守其后河南已复南京西京置留守绍兴四年高宗将亲征以参知政事孟庾为行宫留守辽南面官五京留守司皆兼府尹【互见京兆尹篇中】其某京皆有留守副留守知某京留守事【圣宗开泰二年萧惠知东京留守事】同知某京留守事同签某京留守事【太平四年耶律页为中京同知六年萧廸里同签南京留守事】某京留守判官【世宗天禄中室昉为南京留守判官】某京留守推官【开泰元年见中京留守推官李可举】金车驾廵幸则大兴府置留守同知少尹判官等官其诸京留守司留守一人带本府尹兼本路兵马都总管同知留守事一人带同知本府尹兼本路兵马都总管副留守一人带本府少尹兼本路兵马副都总管留守判官一人都总管判官一人推官一人元大都留守司留守五人同知二人副留守二人判官二人掌守卫宫阙都城调度本路供亿诸务兼理营缮内府诸邸诸宫原庙上方车服殿庑供帐内苑花木及行幸汤沐宴游之所门禁关钥啓闭之事其上都留守司兼本路都总管府品秩职掌如大都留守司而兼治民事车驾还大都则领上都诸仓库之事置留守六人同知二人副留守二人判官二人国初置开平府中统四年改上都路总管府至元三年又给留守司印十九年并为上都留守司至明则廵狩亲征皆命东宫监国以大臣为留守故留守亦不常置非如前代以京尹充居留之职也其所置留守司正留守一人副留守一人指挥同知二人専掌中都兴都守御防防之事洪武二年诏以临濠为中都置留守卫指挥使司鳯阳行都督府十四年始置中都留守司统鳯阳等八卫防防皇陵设留守一人左右副留守各一人世宗嘉靖十八年改荆州左卫为显陵卫置兴都留守司统显陵承天二卫防防显陵设官如中都焉
　　郡太守
　　唐自天宝以后改州为郡刺史为太守肃宗至徳二载十二月敇近日所改百司额及郡名官名一切依故事罢郡为州改太守为刺史上州中州下州各置一人品秩有差【戸四万以上为上州秩从三品戸二万五千以上为中州秩正四品上戸不满二万者为下州正四品下宪宗元和中陆亘为兖州守对延英具陈节度使分兵屯属州刺史不能制故易乱帝因诏屯士得刺史又白居易迁杭州始筑堤捍钱塘潮冲泄其水溉田千顷复浚李泌六井民頼以汲又崔郾守鄂州治尚抚绥经月不笞一人及镇郢则用法严峻一毫不贷又薛珏入为司农卿时诏举堪任刺史县令者且百人延问民间疾苦属吏得失取尤通达者什二宰相欲校以文辞珏曰求良吏不可责以文学宜以上爱人之本为心也宰相多其计所用皆称职又李吉甫为相建言州刺史不得擅见本道使罢诸道歳终廵勾以絶苛敛吉甫连蹇外迁十余年防知闾里疾苦常病方镇强恣至是为帝从容言使属郡刺史自为政则风化可成帝然之出郎吏十余人为刺史又元和三年诏刺史于宣政门谢讫遣之任旧制凡命都督刺史皆临轩册命后虽无册命而牧守覆命便殿召对赐衣服时河南尹裴复求速之任李吉甫为奏请遂有是命非旧制也】宋初革五季之患召诸镇节度防于京师赐第以留之分命朝臣出守列郡号权知军州事【军谓兵州谓民政】其后文武官参为知州军事其二品以上及带中书枢宻院宣徽使职事称判某府州军监诸府置知府事一人州军监亦如之掌总理郡政宣布条教导民以善而紏其奸慝岁时劝课农桑旌别孝弟其赋役钱谷狱讼之事兵民之政皆总焉【其河南应天大名府则兼留守司公事太原延安府庆渭熈秦各州则兼经略安抚使马歩军都总管定州真定府瀛州大名府京兆府则兼安抚使马歩军都总管泸潭广桂雄各州则兼安抚使兵马钤辖颍昌府青郓许邓各州则兼安抚使兵马廵检其余大藩府或沿边州郡或当一道冲要者并带兵马钤辖廵检或带沿边安抚提辖兵甲沿边溪洞都廵检余州军则别其地望之髙下与职务之繁简而置之分曹以理之而总其纲要凡属县之事皆统焉】高宗建炎初诏河北京东西路除帅司外旧差文臣知州去处许通差武臣一次又要郡文臣一员带本路兵马都监武臣一员充副钤辖次要郡文臣一员带本路兵马都监武臣一员充副都监绍兴三年诏守臣罢带路分钤辖都监后帝又以守令皆带劝农公事多不奉职自今有治效显著者可令中书省籍记姓名特加擢用初除授见阙及自外罢任赴阙并令引见上殿孝宗乾道二年令非曽任守臣不得为郎定诸郡合文武臣通差去处并依旧制【张咏知益州时李顺搆乱王继恩上官正总兵攻讨援师不进咏以言激正勉其亲行仍盛为供帐饯之酒酣举爵属军校曰汝曹防国厚恩无以塞责此行当直抵冦垒平荡丑类若老师旷日即此地为尔死所矣正由是决行深入克捷又刘敞徙知郓州郓比易守政不治市邑攘夺公行敞决狱讼明赏罚境内肃然有客行夀张道中遗一囊钱人莫敢取以告里长里长为守视客还取得之又有暮遗物市中者旦往访之犹在又蔡襄以枢宻直学士知福州郡士周希孟陈列陈襄郑穆以行义着襄备礼招延训诸生经学知泉州距州二十里万安渡絶海而济往来畏其险襄立石为梁其长三百六十丈民至今頼之又王大寳知连州代还言连英循惠新恩六州居民才数百非懋迁之地月输免行钱宜蠲减高宗诏大臣曰守臣上殿令陈民事遂得知田里疾苦所陈五六得一可行其利亦不细矣又马亮以工部侍郎徙知杭州先是江涛大溢调兵筑堤而工未就诏问所以捍江之防亮裒诏祷伍员祠下明日潮为之却出横沙数里堤遂成又赵抃加龙图阁直学士出为外守为政善因俗施设猛寛不同于成都尤为世所称道神宗每诏郡守必以抃为言又种世衡知环州畨部有牛家族努额者素倔彊未尝出谒郡守闻世衡至遽郊迎世衡与约明日当至其帐往劳部落是夕大雪深三尺左右曰地险不可往世衡曰吾方结诸以信不可失期遂縁险而进努额方卧帐中谓世衡必不能进世衡蹵而起之努额大惊曰前此未有官至吾部者公乃不疑我耶率其族罗拜聴命其后百余帐皆自归莫敢贰又真徳秀进徽猷阁待制复知泉州迎者塞路深邨百岁老人亦扶杖而出城中欢声动地徳秀涖任以后凡决讼自卯至申未巳或劝其啬养精神徳秀曰无力惠民唯有政平讼理自当勉耳又蒋元振知亷州清苦励节家属悉寄住潭州在任啜粥饮水自奉甚薄为政简易民甚爱之又王十朋守泉初至任防七邑宰劝酒厯告以爱民之意出诗示之曰九重天子爱民深令尹宜懐恻隐心今日黄堂一杯酒使君端为庶民斟又陆九渊知荆门军其境内官吏之贪亷民俗之习尚善恶皆素知之郡以为神逾年政行令脩民俗为变诸司交荐丞相周必大尝称荆门之政以为躬行之效焉又陈希亮代还执政以为大理少卿希亮愿得一郡以自效乃以知宿州州跨汴为桥水与桥争常壊舟希亮始作飞桥无柱以便往来诏赐缣以褒之仍下其法自畿甸以至泗州皆为飞桥又神宗召赵抃知谏院帝曰闻卿匹马入蜀以一琴一鹤自随为政简易亦如是乎又欧阳修在滁州自号醉翁晚更号六一居士凡歴数郡不见治迹不求声誉寛简而不扰故所至民便之或问为政寛简而不弛废何也曰以纵为寛以略为简则政事弛废而民受其吾所谓寛者不为苛急简者不为烦碎耳又曾巩为知州务去民疾苦急奸盗而寛贫弱曰为害者不去则吾民不宁齐俗悍强喜攻刼至是豪宗大姓敛手不敢动冦攘屏迹州即肃清又孙甫知邓州有惠政庆歴中范仲淹洎甫相继守郡皆号良吏】辽南面官黄龙府有知黄龙府事【兴宗重熈十三年见知黄龙府事耶律乌鲁斯】兴中府有知兴中府事【道宗咸雍元年有知兴中府事杨绩】其某州亦有州刺史【萧文知易州兼西南安抚使高阳土沃民富吏其邑者每黩于货民甚苦之文至悉去旧弊务农桑崇礼教民皆化之时大旱百姓忧甚文祷之輙雨属县又蝗反躬自责蝗尽飞去遗者亦不食苖散在草莽为乌鹊所食霪雨不止复祷而霁是嵗大熟】金诸总管府则府尹兼领都总管其诸府【非总管府】则置尹一人诸防御州则置防御使一人诸州则置州刺史一人其掌皆同府尹【翟永固以尚书左丞罢为真定尹尚书省奏固自执政出为尹其繖盖当用何制度上曰用执政制度遂着为令】元至元初置诸路总管府二十年定十万戸之上者为上路十万戸之下者为下路当冲要者虽不及十万戸亦为上路置达噜噶齐一人总管一人兼管劝农事江北则兼诸军鄂啰秩各有差【上路逹噜噶齐总管皆正三品下路皆从三品】其散府【秩正四品】则置逹噜噶齐一人知府或府尹一人领劝农鄂啰其诸州亦有达噜噶齐州尹【顺帝至正时朝廷慎选守令参知政事魏中立言于帝当今欲得贤守无如韩镛者乃特署镛名授饶州路总管饶俗尚鬼有觉山庙者自昔为妖以祸福人为盗贼者事之尤至将为必卜之镛至即撒其祠宇沈土偶人于江人初大骇已而叹服又董文用出为卫辉路总管十六年受代归里茅茨数椽仅蔽风雨读书赋诗怡然燕居人皆服其亷洁】明改诸路为府每府置知府一人【自宣宗宣徳以后统计天下府凡一百五十有九】掌一府之政宣风化平狱讼均赋役以教养百姓每三岁察属吏之贤否上下其考以达于省上吏部凡朝贺吊祭视布政司直府则专达【宣德初以雄剧十郡慎选良牧尚书胡濙举况钟典苏郡请赐敇以行钟始以吏起家洞灼郡弊涖任后吏胥抱牍请署欲以尝钟钟黙然若无能为者既三日复请署钟乃歴举前牒中之故为出入隐窜颠倒者立扑杀之僚属震栗因并举僚属之贪虐庸懦者立黜之置善恶二簿察民善恶籍其名以示劝惩民咸感化凡奏减正赋田粮及停徴渰没旧欠粮草共数百万辨明诬入军籍者千八百余家苏人语减三分粮当一代军民到于今受其赐述职日上锡宴赐诗英宗正统五年九载满去郡民赴阙乞留者百万余人遂再遣还任终于官又何文渊为温州守入为少司冦特荐侍御刘谦代已治郡九年善政甚多尝语人曰守与令虽官阶不同皆职民牧赫赫为威民不近也察察为明民罔容也平易近民守令之道也人以为名言又郁山为温州守时元辅张孚敬虽归上眷犹厚部使以下望风争趋山独处之以礼孚敬建宝纶楼大治第宅又广求基地强买不休山自往止之曰夫居第当遗之子孙公今移易几何家匝垣已里余矣而意犹未足殆非所以善后计也且公居朝尝喜称伊传周召之为相奈何所以处家者顾出萧何李沆下哉张怒作色山不顾而出自后地不再广】其直州各州置知州一人【明制有直州有属县视府其品秩虽与散州同而职实知府也计天下州凡二百三十有四】
　　总论郡佐【郡丞　别驾　长史　司马　録事防军　司功　司仓　司戸　司兵　司法　司士　防军事　经学博士　医博士　中正　通守　五官掾　督邮
　　郡尉】
　　唐制诸州郡有别驾长史录事参军事司功司仓司戸司田司兵司法司士各参军事市令丞文学医学博士等官其上州中州下州皆同宋诸州郡有通判及幕职官诸曹官教授等官太祖建隆四年诏知府公事并须长史通判签议连书方许行下其诸曹官与唐制略同辽南面官黄龙府兴中府皆有同知判官博士助教等官金诸总管府诸府诸州皆有同知判官推官等官元诸路诸府诸州皆有同知治中判官推官等官明各府皆有同知通判推官各直州皆有同知判官皆无定员视其事之烦简以为差
　　郡丞唐不置有别驾长史元宗天宝以后诸郡皆废别驾下郡置长史一人肃宗上元二年诸州复置别驾徳宗时复省元和长庆之际两河用兵禆将有功者补东宫王府官久次当进及受代居京师者常数十人诉宰相以求官文宗时宰臣韦处厚建议复置两辅六雄十望十州别驾宋诸州皆置通判【卞衮通判宣州太宗淳化间上命采庻僚之亷干者给御书印课最仍赐实俸以旌异之衮与焉又李肃之通判澶州时北使将过郡而楼堞壊圮肃之谓郡守曰吾州为景德破敌之地当示雄强今保障若是且奈何遂鸠工搆城屋凡千区规制一新人皆服其干济又王十朋擢绍兴府签判既至咸以书生易之十朋裁决如神吏奸不行又陈尧佐通判潮州修孔子庙作韩吏部祠以风示潮人又周敦颐为合州判官事不经手吏不敢决虽下之民亦不肯从又张忠恕通判杭州能拨烦理剧拳拳以体国为心】大郡置二人余置一人贰郡政凡兵民钱糓戸口赋役狱讼聴断之事可否裁决与守臣通签书施行所部官有善否及职事修废得刺举以闻南渡后设官如旧入则贰政出则按县既而诸州通判有两员处减一人凡军监之小者不置辽南面官黄龙府兴中府皆有同知判官金诸总管府皆有同知都总管掌通判府事兵马副都总管所掌与同知同总管判官掌纪纲总府众务府判与总管判官同又有推官其职掌亦同诸府亦有府判推官掌纪纲众务诸州有同知通判州事有判官签判防刺州事元诸路总管府有同知治中判官各一人推官二人専治刑狱诸散府有同知判官推官各一人诸州亦有同知判官明知府亦有同知【景泰间彭镜初迁大理同知所隷多土官旧俗谒见有仪防袭有馈镜初一切峻却之滇民尚镜初所至必毁滛祠海上有猎神颇着灵异镜初奉上台命竟往毁之方航海浪高于屋从者胆落独无所怖已至风止水静卒毁而还又施奎调南安同知刑威不用専尚徳化不逾年人吏洽和民悉感其德惠】通判【宣德间戴浩为东昌通判兼徴租陶河之役九载秩满民歌曰戴别驾公实为我侬亷慎忘躬能使年丰又谭让改衢州通判政务尚严厉夜有人书廨壁者曰虎豹在山雷行于天人宜自度不可犯谭谭顾视笑曰为政不能使民无犯而使不可犯耶更治简缓民愈称顺又刘容通判黄州单车赴任布袍蔬食不殊寒士风亷平之誉孚于上下黠吏悍卒相戒敛戢】分掌清军廵捕管粮治农水利屯田牧马等事无常职各府所掌不同延安延绥同知又兼牧民其邉府同知有增至六七员者洪武三年设各府推官理刑名赞计典其各直隶州亦有同知判官司马唐置一人宋辽金元明皆无
　　录事参军唐置一人宋制録事参军掌州院庻务纠诸曹稽违宋以后皆不置
　　司功参军唐上州中州置一人下州不置宋辽金元明皆无
　　司仓参军唐置一人宋有戸曹参军掌戸籍赋税仓库受纳即唐之司仓参军也金诸府以府判分判吏戸礼案事元明皆以同知通判分掌其事
　　司戸参军唐上州置二人中州下州各置一人宋辽金元明皆无
　　司兵参军唐上州中州置一人下州不置宋辽皆无金诸总管府以总管判官分判兵案事诸府以推官判兵刑工案事元明皆无
　　司法参军唐上州置二人中州下州各置一人宋亦有之掌议法断刑又置司理参军掌狱讼勘鞫之事明以推官理之
　　司士参军唐上州中州置一人下州不置唐以后歴代皆无
　　参军事唐上州置四人中州下州逓减一人唐以后皆无
　　经学博士唐置一人宋仁宗景祐四年诏藩镇始立学他州勿听庆厯四年诏诸路州军监各令立学置教授以经术行义训导诸生而掌其课试之事【胡瑗教授苏湖间弟子以千计时尚词赋独湖学以经义及时务故有经义斋治事斋经义斋者择疏通有器局者居之治事斋者人各治一事又兼一事如边防水利之类故天下谓湖学多秀彦其出而筮仕往往取高第及为政多适于用又胡安国除荆南教授正身律物凡所训説务明忠孝之大端又廖徳明为浔州教授为学者讲明心性之要手植三栢于学浔士爱敬之如甘棠】辽南面官黄龙府兴中府皆有博士助教等官金诸府皆有教授元诸总管府诸府诸州有儒学教授学正学録等官又有防古学教授明诸府有教授一人训导四人【胡俨为华亭教谕时年尚少能抗师道训励诸生敦行检讲说经史寒暑不辍又魏骥为松江府学训导汲汲成就人士诸生读书学宫或亲往劳问诸生益感激自满九载诸生杨珙等诣阙乞留】诸州学正一人训导三人学正掌教诲所属生员训导佐之
　　医学博士唐置一人宋辽金皆不置元诸路总管府有医学教授一人恵民药局提领一人明各府有医学正科一人各州有典科一人置于洪武十七年设官不给禄
　　中正通守五官掾督邮郡尉唐时已无宋辽金元明皆无
　　县令
　　唐制各县令一人掌宣导风化察滞聼狱讼凡民田收授县令给之每岁季冬行乡饮酒礼籍帐传驿食库盗贼隄道虽有専官皆通知之其品秩各有差【长安万年洛南洛阳太原晋阳六县谓之京县正五品上京兆河南太原所管诸县谓之畿县正六品下诸州上县从六品上诸州中县正七品上诸州中下县从七品上诸州下县从七品下代宗大歴中诏以郎官宰畿辅韦夏卿授奉天令课为第一改长安令又韩愈为监察御史上疏论宫市贬阳山令有爱在民民生子多以其姓字之又裴行立迁卫尉少卿口陈愿治民试一县令自效除河东令寛猛皆当】宋建隆元年令天下诸县除赤畿外有望上中下掌总治民政劝课农桑平决狱讼有徳泽禁令则宣布于治境凡戸口赋役钱谷赈济给纳之事皆掌之若京朝幕官则为知县事有戍兵则兼兵马都监或监押高宗建炎初多差武臣绍兴中诏専用文臣然沿边溪洞处仍许武臣指射邑大事烦则堂除【冦凖知巴东县其治一以恩信为主后知成安县每期令赋役唯令具乡里姓名掲县门而百姓争赴之无稽违者又蘓颂知江宁县时建业承李氏后税赋图籍一皆无艺每发敛高下出吏手颂因治讯他事互问民间邻里丁产识其详及定戸产民或自知不悉以告颂警之曰汝有某丁某产何不言民骇惧皆不敢隐遂刬剔夙蠧成赋一邑简而易行诸令皆视以为法又范纯仁为襄邑令有牧地卫士牧马践民稼纯仁捕一人杖之牧地初不县主者怒曰天子宿卫令敢尔耶白其事于上劾治甚急纯仁言养兵出于税若使暴民田而不得问税将安出诏释之且听牧地县凡牧地隶县自纯仁始又周敦颐知南昌县南昌人曰是能辨分宁狱者吾属得所诉矣盖以敦颐初为分宁主簿有狱久不决敦颐至一讯立辨邑人惊服故也其时富家大姓黠吏恶少惴惴焉唯恐得罪一时善政最多又程颢迁晋城令凡民以事至县者必告以孝弟忠信乡必有校暇时亲至召父老与语儿童所读书亲为正句读择子弟之秀者聚而教之乡民为社防为立科条旌别善恶有劝有耻在县三岁民爱之如父母又赵方知青阳县告其守史弥逺云催科不扰是催科中抚字刑罚无差是刑罚中教化又陈良翰知遂安县俗号强梗吏治尚严良翰独抚以寛催科不下文符但揭示名物民竞乐输听讼咸得其情或问何术良翰曰无术但公此心如虚堂悬镜耳又叶颙知上虞县凡徭役令民自推排货力甲乙不以付吏民忻然皆以实应催租各尽其数与民约使自持戸租至庭亲视人咸便之又李南公调楚江令郡猾吏恃守以陵县不输负租南公捕系之守怒通判为谢曰能按郡吏健令也卒寘诸法又董文炳以父任为藁城令同列皆父时人轻文炳年少吏亦不之惮文炳严于听断以恩济威未几同列束手下之吏抱案求署字不敢仰视里人亦大化服又李衡知厯阳县専以诚意化民夏秋二税以期日牓县门乡无吏迹而自输送催课先他邑办完又陈希亮以殿中丞徙知鄠县巫觋岁敛民财祭谓之春斋否则有火灾希亮禁之民不敢犯火亦不作毁滛祠数百区勒巫为农者七十余家】辽南面官县皆有令金县各有令品秩有差【大兴宛平为赤县从六品次赤县又曰剧县正七品诸县从七品凡县二万五千戸以上为次赤为剧二万戸以上为次剧在诸京倚郭者曰京县自京县而下以万戸以上为上三千戸以上为中不满三千戸为下中】元诸县置逹噜噶齐一人尹一人品秩各有差【至元三年合并江北州县六千戸以上为上县二千以上为中县不及二千者为下县二十年又定江淮以南三万戸以上为上县秩从六品一万戸以上为中县秩正七品一万戸以下为下县秩从七品吕思诚受蓨县尹差民戸为三等每春行田树育勤敏者赏以农器地无遗力印识文簿令社长藏之季月报县不孝弟不事生产者悉出之罚其输作胥吏至社者何人用饮食若干多者责偿其直又欧阳元调芜湖县尹县多疑狱久不决元察其情皆为平反贡赋徴发必及时民乐趋事又干文传歴长洲乌程两县尹所至俱为善政长洲为文传乡邑徙榻公署无事未尝輙出而亲旧莫敢通私谒】明各县置知县一人掌一县之政秩皆正七品唯顺天府之宛平大兴秩正六品【洪武元年徴天下贤才为府州县职敕命厚赐以励其亷耻又敇谕之至于再三十七年定府州县条例八事颁示天下永为遵守是时天下州府县官亷能正直者必遣行人赍敇往劳増秩赐金仁宣之际犹然英宪而下日罕自后益重内轻外此风絶矣计天下县凡一千一百七十有一范希正举贤良方正拜曹邑令九载考满民懐其惠争持金帛赠遗皆不纳有里长陈彬伺希正独居懐金潜入投于地疾趋而出时无吏卒无能追及明旦出召彬彬不至乃召其父至庭谕之曰大丈夫不为昭昭信节不为冥冥堕行命领其子所遗金去其父赧愧领金而去又御史盛颙以言石亨出知束鹿邑豪士闻其来相戒曰是尝劾石总兵者其人不可犯也颙至变搏击而为拊循吏畏而民安之不复用刑罚有争讼者谕之以理輙听受不复辨邻邑讼多年不决者各来诣颙诉折以片言必心服而去时人有清如水明如镜之謡又徐九思令句容生平不嗜肉惟啜菜佐脱粟又尝图一青菜于堂曰民不可有此色士不可无此味又徐甫为武平令邑当闽越之界山冦蟠结时扰城邑吏无宁廨他吏得此輙不欲往甫拜命欣然擕一仆兼程就道至则拊循其民岁余逺近化之即薮泽诸冦亦皆倾心向化又以计擒他盗薮泽一空台使者奏其绩为一时县令之最】
　　总论县佐【丞　主簿　尉　五百附】
　　唐制各县有丞主簿尉等官员数品秩各有差宋如唐制辽金亦如之元诸县或置或兼视其县之繁简别置典史或二人或一人明亦有丞簿无尉各置典史与元同
　　丞唐制京县二人畿县上县中县中下县下县皆一人贰知县事宋初不置仁宗天圣中因蘓耆请开封两县始各置丞一人于有出身幕职令録内选充神宗熙宁四年诸路州军繁剧县令戸二万以上者増置丞一人【徽宗大观中仇愈调髙宻丞俗尚嚚讼愈摄县事剖决如神事无淹夕又刘清之调万安县丞时江右大祲郡檄视旱徒歩阡陌亲与民接凡所蠲除悉得其实请均境内之地为八俾有粟者分赈其乡官为主之规画防闲使大家得钱细民得米两适其便民甚頼之】建炎元年诏县丞系嘉祐以前员缺并万戸处存留一员余并罢宁宗嘉定后小邑不置丞以簿兼辽南面官各县皆有丞金亦各县置一人掌贰县事元惟上县置丞一人中县下县皆不置明亦各县置丞一人【洪武初周再由进士为新化县丞在官以亷谨闻騐民贫富及丁税多寡第为上中下籍记之遇有赋役随轻重使之故民不扰而事易集由是流民归者益众以课最陞考功主事既而县民诣阙乞令再任上命复以为县丞仍令吏部宴赏而遣之又刘亨为武进县丞有治行惠帝建文三年赐玺书又刘干为长洲县丞每出劝农周行塍垅呼老畯问疾苦慈孺之色溢于顔面所至民欢迎曰父母来矣又陶鲁为新防丞方弱冠时广有猺贼流刦尽雷亷髙肇之境鲁率民守城筑寨堡中立以捍东西冦之冲筑辅城以卫城浚外沟以辅卫城布鐡蒺藜植刺以卫沟立寨分兵相援邑之势如腹心相聨络贼至不得犯父老曰吾等保妻子长子孙皆陶丞之功也】分掌粮马廵捕之事
　　主簿唐于京县置二人余俱一人宋真宗咸平四年王钦若言川陜县五千戸以上请并置主簿其余仍以尉兼从之自后川蜀及江南诸县各増置主簿南渡后置簿掌出纳官物销注簿书辽南面官各县皆有主簿世宗天禄五年诏县主簿政事省差注金各县皆有主簿一人掌同县丞元各县皆有簿一人明亦置一人与县丞分掌粮马廵捕之事
　　尉唐制京县六人畿县上县俱二人中县中下县下县皆一人分判众曹收率课调宋建隆三年每县置尉一人后开封祥符増置一人掌阅习弓手戢奸禁暴南渡后沿边诸县间以武臣为尉辽南面官各县皆有尉金赤县置四人各县皆置一人元各县亦有之主捕盗之事别有典史或二人或一人明无尉有典史一人典文移出纳
　　五百本为执楚导引之人各代皆不特置唐以后皆无此职名
　　乡官
　　乡官自宋迄明皆不置止为职役
　　镇戌关市官
　　唐制上镇将一人镇副二人中镇将一人镇副一人下镇将一人镇副一人上戍主一人戍副一人中戍主一人下戍主一人掌捍防守御上关令一人丞二人中关令一人丞一人下关令一人掌禁末游察奸慝宋有镇砦官无定员辽南面边防官有安抚使司招安使廵检使金有诸知镇知城知堡知寨潼关关使兼讥察官掌关禁讥察奸伪及管钥啓闭副讥察掌任使之事其居庸关紫荆关通防关防安及他关皆设使大庆关管勾河桥官兼讥察事一人掌解系浮桥济渡兼管讥察奸伪同管勾一人孟津渡讥察一人副讥察一人掌讥察奸伪又有提举秦蓝两关提举同提举提举三门集津南北岸防淮讥察使其诸边将正将一人副将一人部将一人掌廵守边境元各处置托克托和斯正一人副一人掌辨使臣奸伪明洪武二年以广西地接猺獞始于关隘冲要之处设廵检司以警奸盗后遂増置各处十三年二月特赐敇谕寻改为杂职【按杜佑通典云关令古官戍主宋之显职镇将后周之通班以唐所置卑贱与隋制同故举隋而已今考金之各关使讥察官提举官及诸知镇知城知堡知寨并各边将皆六七八品官元之托克托和斯为从五品明之廵检为从九品均非显职惟辽之安抚招安廵检诸使则莫能知其品秩也】
　　致仕官
　　唐制致仕之官五品以上及解官充侍者各给半禄宋凡文武朝官内职引年辞疾者多増秩从其请或加恩其子孙太祖干德元年太子太师致仕侯益来预郊祀帝优待之因诏曰羣臣列位自有通规旧徳来朝所宜加礼且表优贤之意用敦尚齿之风自今一品致仕官曾带平章政事者每遇朝防宜缀中书门下班二年令藩镇带平章政事求休致者亦如之真宗咸平五年诏文武官年七十一以上求退者许致仕景徳元年三月诏凡升朝官遇庆恩父在者授致仕官仁宗景祐三年诏致仕官如大两省大卿监正刺史閤门使以上岁时赐羊酒米麫令所在长吏常加存问侍御史司马池言文武官年七十以上不自请致仕者许御史台纠劾以闻神宗元丰三年诏自今致仕官遇诞节及大礼许缀旧班徽宗政和中提督广东学事孙璘言诸州致仕官居乡者乞许令赴贡士宴从之明唯宰臣致仕在籍或遣行人赐敕谕存问或赐白金防币然终明之世亦不过数人而已











　　钦定续通典卷三十七
<史部,政书类,通制之属,钦定续通典>
　　钦定四库全书
　　钦定续通典卷三十八
　　职官
　　文散官
　　开府仪同三司
　　唐制开府仪同三司秩从一品为文散官不带职事官者朝防禄俸并同职事仍吏部宋开府仪同三司亦为文散官秩从一品【潘美初为北院使太宗大平兴国中改南院使三年加开府仪同三司又徽宗时以观文殿大学士召范纯仁纯仁乞归养疾帝许之后赠开府仪同三司御书碑额曰世济忠贞又赵雄宇温叔孝宗时拜右丞相改知江陵府光宗将受禅召雄雄上万言书陈修身齐家以正朝廷之道甚刘切诏授宁武军节度使开府仪同三司又韩世忠平湖南授太尉赐带笏仍勅枢宻以功颁示内外诸将帅髙宗建炎三年进开府仪同三司又安丙镇蜀授开府仪同三司遣閤门舍人致锡命锡旌节金印衣带鞍马】辽北面官南面官皆以此为散阶金文阶从一品上曰开府仪同三司中曰仪同三司【韩时为礼部尚书在职七年是时朝廷方议礼制度或因或革故时在礼部兼领太常甚久熙宗皇统间乞致仕仍加开府仪同三司又豫王永成世宗子风姿竒伟博学善属文世宗尤爱重之大定二十五年命留守中都判吏部尚书进开府仪同三司】元文散官开府仪同三司仪同三司皆正一品明无此官
　　特进
　　唐制文散官正二品曰特进宋因唐制【神宗元丰三年王安石复拜左仆射观文殿大学士换特进又张浚以却敌功除特进赵葵辞右丞相以观文殿学士判潭州湖南安抚使加特进】辽无此官金从一品文散阶中次曰特进下曰崇进元亦有特进崇进皆正一品明文散官正一品初授特进荣禄大夫陞授特进光禄大夫【武宗正徳间杨廷和梁储同在内阁皆特进张居正父亦由少保少师加特进刘健亦加特进】
　　光禄大夫以下
　　唐制文散官从二品曰光禄大夫正三品曰金紫光禄大夫从三品曰银青光禄大夫【裴度平淮西策勲进金紫光禄大夫宏文馆大学士晋国公】宋文散官光禄大夫金紫光禄银青光禄品秩皆与唐制同【元丰官制行王珪由礼部侍郎超授银青光禄大夫及哲宗立进金紫光禄大夫又庆元内使王徳谦建节谢深甫三疏力陈不可蹈大观覆辙乃斥徳谦进深甫金紫光禄大夫拜右丞相累乞避位宁宗曰卿能为朕守法度惜名器不可以言去】辽无此官金文散官正二品上曰金紫光禄大夫下曰银青光禄大夫从二品上曰光禄大夫下曰荣禄大夫元文散官正一品曰金紫光禄大夫银青荣禄大夫从一品曰光禄大夫荣禄大夫【巴延进金紫光禄大夫知枢宻院事又仁宗延祐元年李孟进金紫光禄大夫又李好文为翰林学士承防皇太子深敬礼之屡引年乞致仕至再三遂拜光禄大夫河南省平章事仍以一品禄终其身又尚文为尚书右丞武宗仁宗之世屡延致访以国事进阶自光禄大夫转银青光禄大夫】明文散阶从一品初授荣禄大夫陞授光禄大夫【太祖洪武三年大封功臣常茂冯胜李文忠邓愈皆荣禄大夫】
　　唐制正四品上曰正议大夫下曰通议大夫皆文散官宋正四品上曰正奉大夫下曰中奉大夫辽无金正三品上曰资徳大夫中曰资政大夫下曰资善大夫【皆唐宋所无】从三品上曰正奉大夫中曰通奉大夫下曰中奉大夫正四品上曰正议大夫中曰通议大夫下曰嘉议大夫元正二品曰资徳大夫资政大夫资善大夫从二品曰正奉大夫通奉大夫中奉大夫正三品曰正议大夫通议大夫嘉议大夫明正二品初授资善大夫陞授资政大夫加授资徳大夫从二品初授中奉大夫陞授通奉大夫加授正奉大夫正三品初授嘉议大夫陞授通议大夫加授正议大夫
　　唐制从四品上曰太中大夫下曰中大夫宋从四品上曰太中大夫下曰中大夫辽无金从四品上曰大中大夫中曰中大夫下曰少中大夫元从三品曰太中大夫中大夫亚中大夫【旧承金制曰少中延祐时改亚】明从三品初授亚中大夫陞授中大夫加授大中大夫
　　唐制正五品上曰中散大夫下曰朝议大夫从五品上曰朝请大夫下曰朝散大夫宋正五品上曰中散大夫下曰朝奉大夫从五品上曰朝散大夫下曰朝请大夫辽无金正五品上曰中议大夫中曰中宪大夫下曰中顺大夫从五品上曰朝请大夫中曰朝散大夫下曰朝列大夫【旧曰奉徳大夫海陵天徳二年改曰朝列大夫】元正四品曰中议大夫中宪大夫中顺大夫从四品曰朝请大夫朝散大夫朝列大夫正五品曰朝正大夫奉议大夫从五品曰奉直大夫奉训大夫明正四品初授中顺大夫陞授中宪大夫加授中议大夫从四品初授朝列大夫陞授朝议大夫加授朝请大夫正五品初授奉议大夫陞授奉政大夫从五品初授奉训大夫陞授奉直大夫
　　唐制正六品上曰朝议郎下曰承议郎宋正六品曰朝奉郎曰承直郎从六品曰奉直郎曰通直郎辽无金正六品上曰奉政大夫下曰奉议大夫从六品上曰奉直大夫下曰奉训大夫元正六品曰承徳郎曰承直郎从六品曰儒林郎曰承务郎明正六品初授承直郎陞授承徳郎从六品初授承务郎陞授儒林郎吏材干授宣徳郎
　　唐制正七品上曰朝请郎下曰宣徳郎从七品上曰朝散郎下曰宣义郎宋仍唐制改宣义郎曰宣奉郎辽无金正七品上曰承徳郎下曰承直郎从七品上曰承务郎下曰儒林郎元正七品曰文林郎承事郎从七品曰徴事郎从事郎明正七品初授承事郎陞授文林郎吏材干授宣议郎从七品初授从仕郎陞授徴仕郎唐制正八品上曰给事郎下曰徴事郎从八品上曰承奉郎下曰承务郎宋正八品曰给事郎曰承事郎从八品曰承奉郎曰承务郎辽无金正八品上曰文林郎下曰承事郎从八品上曰徴事郎下曰从事郎元正八品曰登仕郎曰将仕郎从八品曰登仕佐郎曰将仕佐郎明正八品初授迪功郎陞授修职郎从八品初授迪功佐郎陞授修职佐郎
　　唐制正九品上曰儒林郎下曰登仕郎从九品上曰文林郎下曰将仕郎宋与唐同辽无金正九品上曰登仕郎下曰将仕郎从九品上曰登仕佐郎下曰将仕佐郎【此二阶世宗大定十四年始创増】元无九品散阶明正九品初授将仕郎陞授登仕郎从九品初授将仕佐郎陞授登仕佐郎
　　武散官
　　骠骑将军
　　唐制武散阶从一品曰骠骑大将军宋与唐同金骠骑卫上将军系正三品与龙虎卫上将军金吾卫上将军同秩其武散官正从一品者皆用文资元骠骑卫上将军正二品其武散官无一品者明骠骑将军为正二品初授之职【顾成为骠骑将军右军都督府佥事佩征南将军印总兵征水西叛冦生擒贼首敬徳斩之余冦悉降又朱荣为骠骑将军败贼于嘉林江】陞授金吾将军加授龙虎将军其一品散官用文资
　　辅国将军
　　唐制正二品曰辅国大将军宋与唐同金辅国上将军系从三品官与奉国上将军同秩元正二品有辅国上将军与奉国上将军同秩明从二品有定国将军奉国将军
　　镇军将军以下
　　唐制从二品曰镇军大将军宋正二品有镇国大将军无从二品武散官金镇国上将军从三品元镇国上将军从二品明从二品初授镇国将军
　　唐制正三品上曰冠军大将军懐化大将军下曰懐化将军宋与唐同【无懐化将军】元正三品曰昭武大将军昭勇大将军昭毅大将军明正三品武散官与元制同唐制从三品上曰云麾将军归徳大将军下曰归徳将军宋与唐同【无归徳大将军】元从三品曰安逺大将军定逺大将军怀逺大将军明从三品初授怀逺将军陞授定逺将军加授安逺将军
　　唐制正四品上曰忠武将军下曰壮武将军怀化中郎将宋与唐同【无怀化中郎将】金正四品上曰昭武大将军中曰昭毅大将军下曰昭勇大将军元正四品有广威将军宣威将军明威将军明与元同
　　唐制从四品上曰宣威将军下曰明威将军归徳中郎将宋与唐同【无归徳中郎将】金从四品上曰安逺大将军中曰定逺大将军下曰怀逺大将军元从四品曰显武将军宣武将军明与元同又有信武将军
　　唐制正五品上曰定逺将军下曰宁逺将军懐化郎将宋与唐同【无懐化郎将】金正五品上曰广威将军中曰宣威将军下曰明威将军元正五品有武节将军武徳将军明与元同
　　唐制从五品上曰逰骑将军下曰逰击将军归徳郎将宋与唐同【无归徳郎将】金从五品上曰信武将军中曰显武将军下曰宣武将军【其正六品上曰武节将军下曰武徳将军从六品上曰武义将军下曰武略将军唐宋六品武阶无将军元明六品武阶亦无将军】元从五品有武义将军武略将军明与元同惟改武义为武毅
　　诸校尉附
　　唐制诸校尉正六品上曰昭武校尉下曰昭武副尉懐化司阶从六品上曰振威校尉下曰振威副尉归徳司阶正七品上曰致果校尉下曰致果副尉懐化中从七品上曰翊麾校尉下曰翊麾副尉归徳中正八品上曰宣节校尉下曰宣节副尉懐化司戈从八品上曰御侮校尉下曰御侮副尉归徳司戈正九品上曰仁勇校尉下曰仁勇副尉懐化执防长从九品上曰陪戎校尉下曰陪戎副尉归徳执防长自四品以下皆畨上于兵部宋诸校尉名号品秩皆与唐同惟改御侮校尉曰御武【无司阶中司戈执防长等阶】金诸校尉自七品始正七品上曰承信校尉下曰昭信校尉从七品上曰忠武校尉下曰忠显校尉正八品上曰忠勇校尉下曰忠翊校尉从八品上曰修武校尉下曰敦武校尉正九品上曰保义校尉下曰进义校尉从九品上曰保义副尉下曰进义副尉元诸校尉正六品曰承信校尉昭信校尉从六品曰忠武校尉忠显校尉正七品曰忠勇校尉忠翊校尉从七品曰修武校尉敦武校尉正八品曰保义校尉进义校尉无九品武散阶明诸校尉沿元制无七品以下武散阶
　　勲官
　　唐制十有二转为上柱国视正二品十有一转为柱国视从二品宋与唐同金亦如之元上柱国为正一品柱国为从一品明与元同易上为左右【张君正父为少保少师加至左柱国刘健亦加左柱国】
　　唐制十转为上防军视正三品九转为防军视从三品宋与唐同金亦如之元上防军为正二品防军为从二品明与元同
　　唐制八转为上轻车都尉视正四品七转为轻车都尉视从四品宋与唐同金亦如之元上轻车都尉为正三品轻车都尉为从三品明与元同
　　唐制六转为上骑都尉视正五品五转为骑都尉视从五品宋与唐同金亦如之元上骑都尉为正四品骑都尉为从四品明与元同
　　唐制四转为骁骑尉视正六品三转为飞骑尉视从六品二转为云骑尉视正七品一转为武骑尉视从七品宋与唐同金亦如之元骁骑尉为正五品飞骑尉为从五品无六品以下勲阶明骁骑尉亦正五品飞骑尉亦从五品其正六品曰云骑尉从六品曰武骑尉无七品以下勲阶
　　内官【命妇附】
　　唐制贵妃恵妃丽妃华妃各一人正一品掌佐皇后论妇礼于内无所不统淑仪徳仪贤仪顺仪婉仪芳仪各一人正二品掌教九御四徳率其属以賛后礼美人四人正三品掌率女官修祭祀宾客之事才人七人正四品掌叙燕寝理丝枲以献歳功【其宫官尚宫局尚宫二人正五品六尚皆如之掌导引中宫凡六尚事物出纳文籍皆涖其印署司记二人正六品二十四司皆如之掌宫内文簿出入录为抄目审付行焉牒状无违然后加印典记佐之典记二人正七品二十四典皆如之掌记二人正八品二十四掌皆如之司言典言各二人掌承敕宣付别钞以授司阍传外掌言二人掌宣传外司附奏受事者司簿典簿掌簿各二人掌女史以上名簿司闱六人典闱掌闱各六人掌诸閤启闭尚仪局尚仪二人掌礼仪起居司籍典籍掌籍各二人掌供御经籍司乐典乐掌乐各四人掌宫县及诸乐司宾典宾掌宾各二人掌宾客朝宴司賛典賛掌賛各二人掌宾客朝宴賛相导引彤史二人正六品尚服局尚服二寳司寳二人典寳掌寳各二人掌寳及符契司衣典衣掌衣各二人掌御服首饰司饰典饰掌饰各二人掌汤沐巾栉司仗典仗掌仗各二人掌仗卫之器尚食局尚食二人司膳二人典膳掌膳各四人掌供膳羞司醖典醖掌醖各二人掌酒醴司药典药掌药各二人掌医药司饎典饎掌饎各二人掌给宫人饩食尚寝局尚寝二人掌燕见进御之次司设典设掌设各二人掌牀帷茵席司舆典舆掌舆各二人掌舆辇繖扇司苑典苑掌苑各二人掌莳植蔬果司灯典灯掌灯各二人掌门閤灯烛尚功局尚功二人掌女工司制典制掌制各二人掌供御衣服裁缝司珍典珍掌各二人掌珠钱货司防典防掌防各二人掌锦防缣帛丝枲司计典计掌计各二人掌给衣服饮食薪炭宫正一人正五品司正二人正六品典正二人正七品掌戒令糺禁讁罚之事】宋内命妇之品五曰贵妃淑妃徳妃贤妃曰大仪贵仪淑仪淑容顺仪顺容婉仪婉容其官告用遍地销金龙五色罗纸昭仪昭容昭媛修仪修容修媛充仪充容充媛曰媫妤曰美人曰才人曰贵人其官告用遍地销金凤子五色罗纸其宫官与唐制略同辽内官亦多采用唐制圣宗开泰二年正月诏以马氏为丽仪耿氏为淑仪尚寝白氏昭仪尚服李氏顺仪尚功艾氏芳仪尚仪孙氏和仪金内命妇品元妃贵妃淑妃徳妃贤妃正一品昭仪昭容昭媛修仪修容修媛充仪充容充媛曰九嫔正二品婕妤正三品美人正四品才人正五品各九员曰二十七世妇寳林正六品御女正七品采女正八品各二十七员曰八十一御妻宣宗贞祐后贵妃下有贞妃淑妃下有丽妃柔妃而无徳妃贤妃九嫔曰媫妤下有丽人才人为正三品顺仪淑华淑仪为正四品尚宫夫人尚宫左夫人尚宫右夫人宫正夫人寳华夫人尚仪夫人尚服夫人尚寝夫人钦圣夫人资明夫人为正五品尚仪御侍尚服御侍尚寝御侍尚正御侍寳符宸侍奉恩令人奉光令人奉徽令人奉美令人为正六品司正御侍寳符御侍司仪御侍司符御侍司寝御侍司饰御侍司设御侍司衣御侍司膳御侍司药御侍仙韶使光训良侍明训良侍遵训良侍从训良侍为正七品典仪御侍典膳御侍典寝御侍典饰御侍典设御侍典衣御侍典药御侍仙韶副使承和良侍承恵良侍承宣良侍为正八品掌仪御侍掌服御侍掌寝御侍掌饰御侍掌设御侍掌衣御侍掌膳御侍掌药御侍仙韶掌音只肃良侍只敬良侍只愿良侍为正九品内官之多前此未有也其宫官六尚二十四司品秩员数皆同唐制其皇后位下别有女职【有司闺一人掌宫中诸事并给散宫俸给食料秉仪一人承仪一人掌左右给事宣传启奏经籍纸笔之事直閤一人司陈一人掌帐幕牀褥舆繖洒扫铺陈薪炭灯烛之事秉衣一人奉衣一人掌衣服首饰器玩诸寳货财裁制缣緑之事掌馔　　一人奉馔一人掌饮食汤药酒醴蔬果之事】元明内官与唐宋略同明宫官六尚二十四司皆用唐制太祖洪武二十二年授宫官敕服劳多者或五载六载得归父母聴婚嫁年髙者许归愿留者聴现授职者皆给与禄六局皆铸印给之成祖永乐后职尽移于宧官其宫官所存者惟尚寳四司而已唐外命妇封号已详杜佑通典其制凡命妇朝防视夫子之品宋外命妇之号曰国夫人曰郡夫人曰淑人曰硕人曰令人曰恭人曰宜人曰安人曰孺人徽宗政和二年诏封母则随所封五等【谓如封南阳县开国男则随其爵称南阳县　　　男令人封魏国公则称魏国公夫人之类】其妇人不因夫子得封号【谓命官非升朝而母年九十以上或士庶人妇女年百歳若回授者】或因子孙得封赠其夫至升朝或非升朝应封赠者并孺人太祖建隆三年诏太皇太后皇太后皇后曽祖母祖母母应封夫人皆加太字金亲王母妻封一字王者旧封王妃为正从一品次室封王夫人章宗承安二年王妃止封王夫人次室封孺人郡王母妻封郡王夫人国公母妻封国公夫人郡公母妻封郡公夫人郡侯母妻旧封郡君承安二年更为郡侯夫人四品文散少中大夫武散懐逺大将军以上母妻旧封县君承安二年改为郡君五品文散朝列大夫武散宣武将军以上母妻旧封乡君承安二年改为县君元一品封国夫人二品封郡公夫人三品封郡侯夫人四品封郡君五品封县君六品封恭人七品封宜人明洪武二十六年定制一品封赠夫人二品亦封赠夫人三品封赠淑人四品封赠恭人五品封赠宜人六品封赠安人七品封赠孺人凡功推封制封某国公者即封某国夫人封某侯者即封某侯夫人伯子男同后又诏封赠公侯伯子男者其公侯夫人各从其爵伯子男夫人止封夫人不得用爵凡命妇因子孙官爵封母并祖母者并加太字追封则否




　　钦定续通典卷三十八
　　钦定四库全书
　　钦定续通典卷三十九
　　职官
　　禄秩【干力　白直　仗身　庶仆　亲事　帐内执衣　防阁　邑士　士力　门夫等并
　　附】
　　唐制禄秩之数至徳以前已详载杜佑通典至徳宗建中三年复减百官料钱以助军李泌为相又増百官及畿内官月俸复置手力资课嵗给钱六十一万六千余缗文官千八百九十二员外官八百九十六员左右卫十将军以下又有六杂给一曰粮米二曰盐三曰私马四曰手力五曰随身六曰春冬服私马则有刍豆手力则有资钱随身则有粮米盐春冬服则有布绢絁防绵射生神策军大将军以下増以鞋比大厯以前制禄又厚矣
　　后唐明宗天成中百官奉钱皆折估自五月给
　　汉隠帝干祐中仍后唐制加其估直
　　周世宗显徳五年诏凡诸色俸户并勒归州县
　　宋禄粟之制宰相叅知政事枢密使同中书门下平章事枢密使副使知院事同知院事及宣徽使签书枢密院事节度观察留后知枢密院事及充枢密副使同知枢密院事并带宣徽使签书检校太保签书及三司使中书门下侍郎尚书左右丞太尉月各一百石枢密使带使相节度使同中书门下平章事以上及带宣徽使并前两府除节度使枢密使副知院事带节度使月各二百石三公三少一百五十石权三司使公事七十石权发遣使三十五石内客省使二十五石节度使一百五十石【管军同知皇族节度使同中书门下平章留事并散节度使及带王爵者并一百石】后后改承宣使观察防御使一百石【管军并两省都知押班诸卫大将军横行遥领者同惟皇族遥领防御使七十石】团练使七十石【管军并皇族及军班除充者同其余正任并五十石若皇族并两省都知押班诸卫大将军将军横行遥领者同】刺史五十石【皇族并军班除充者同其余正任并管军三十石两省都知押班通侍大夫遥领者二十五石诸卫大将军将军遥领者十石横行遥领者全分二十五石减定十石捧日天武左右厢都指挥使龙卫神卫右厢都指挥使带遥郡团练使五十石殿前诸班直都虞龙卫神卫及诸军都指挥使带遥郡刺史二十五石】凡一石给六斗米麦各半【管军支六分米四分麦】赤令七石丞四石京府司録五石诸曹参军四石至三石有二等畿县知县六石至三石有四等主簿尉米麦三石至二石有二等诸州録事五石至三石有三等司理司法四石至三石有二等司戸三石二石有二等诸县令五石至三石有三等【惟河南洛县令随戸口支】簿尉三石二石有二等西京军巡判官四石军监判官防团推官二石司天监丞四石主簿灵台郎保章正二石【以上并给米麦】入内内侍省供奉官至打牧祗应四石至一石五斗不一【以上并给粳米】只殿头至后苑散内品三石云韶部内品一石【以上并给月粮惟云韶内品给细色】内侍省供奉官至黄门三石至一石五斗不一【以上并给粳米】黄门内品至入内小黄门二石至一石不等寄班小底四石【以上并给月粮惟入内小黄门给细色】殿头内侍入内高班各一石【米麦各半】神宗熙宁二年中书门下言天下选人奉薄多少不一不足以劝亷吏欲月増米麦料钱县令録事参军三百七十六员旧请米麦三石者并増至四石司理司法司户主簿县尉二千五百十三员旧请米麦二石者并増至三石防团军事推官军监判官一百七十二员旧请米二石者并増至三石每月通増米三千七十余石从之其禄奉匹帛宰相枢密使月三百千【春冬服各绫二十匹绢三十匹各绵百两】枢密使带使相以下枢密使副知院带节度使以上四百干参知政事以下三司使以上二百千【春冬各绫十匹春绢十匹冬二十匹绵五十两自宰相而下春冬加罗一匹】节度观察留后以下签书枢密院事以上三百千【绫绢罗绵同参知政事】各殿阁大学士直学士学士三师三公百二十千【绫绢诸物递减】东宫三师仆射九十千东宫三少御史大夫尚书六十千门下中书侍郎以下御史中丞以上五十千太子宾客四十五千左右散骑常侍六十千给事中以下詹事以上四十五千谏议四十千权三司使并权发遣公事副使五十千【以上绫绵等物各以次减】左右谕徳至郎中三十五千左右庶子以下赤令以上各三十千丞十五千少詹事二十九千左右正言以下大理正以上各二十千太子率更以下殿中省五尚奉御以上各十八千【以上绫绵等物亦各因其品秩而差等之】司天十五千正十三千秘书郎至大理寺丞各十四千诸寺监丞十二千大理评事十千太祝奉礼八千司天监丞主簿各五千灵台郎三千保章正二千【以上各有绫绢等物惟灵台郎冬随衣钱三千】节度使四百千节度观察留后三百千观察使二百千防御使三百千团练使百五十千【以上春冬各给绫绢罗绵等物各随其职事为差等】六军统军百千诸卫上将军六十千左右金吾卫大将军三十五千诸卫大将军二十五千将军二十千率府率副率中郎将十三千【以上春冬亦各有绫绵等物】内客省使六十千客省使三十七千延福宫及昭宣閤门各使俱二十七千皇城以下诸司使二十五千客省及皇城以下诸司副使二十千内殿承制十七千崇班十四千供奉官十千侍禁七千殿直五千三班奉职借职四千下茶酒班殿侍一千下班殿侍七百【以上各有春冬绫绢绵不给罗】皇亲任诸卫大将军领刺史八千【据宋志原文当有脱字谨阙疑】将军刺史六十千将军三十千率府率二十千副率十五千【其春冬绫绢外加给罗】其入内内侍省及内侍省有职事黄门月给钱自二十五千至五百三百不等【亦有绢绵等物不给绫】各省院堂后官主书令史亦月给钱帛其各省院寺监正任权试各官多一分给钱二分给物外任亦然其在广东川陜者并给见钱元丰官制行又加増减然亦无大损益其武臣奉给在内自殿前司都指挥使下至各班各直各军逐分为等以次差降奉钱多者三十千少者一千禄粟多者十五石少者二石侍卫马军歩军司都虞下至六军诸卫官士奉钱自二十千递降至三百粟自五石至二石各有差在外诸道州府厢军自马步军都指挥使至牢城副都头月给奉钱自十五千至五百凡十有二等【其嵗给春冬服绢油绢而外各加绵布钱有差】太祖干徳四年诏曰州县官奉皆给他物颇闻货鬻不充其直责以亷隅斯亦难矣至有赋于防肆重増烦扰汉干祐中置州县奉户除二税外蠲其他役周显徳中始革其制自今宜遂处置囬易料钱户每本官所受物凡一千分纳两戸恣其贸易户输钱五百蠲役之令悉如汉诏所赋官物令诸州计度充一嵗所给之数与蚕盐同时并给之其万戸县令五万户州録事两京司録旧月奉钱二万者给四十戸率是为差簿尉及戸法掾旧月奉六千者增一千如其所增之数给与奉戸是嵗令西川官全给实钱开宝三年令西川州县官常奉外别给铁钱五千四年十二月诏节度防团副使权知州事节度掌书记自朝廷除授及判别防公事者亦如之副使非知州掌书记奏受而不务者悉如故给以折色太宗太平兴国元年诏曰耕织之家农桑为本奉戸月输缗钱蠢兹庶民不易营置罢天下奉戸其本官奉钱并给以官物令货鬻及七分仍依显徳五年十二月诏増给米麦二年二月诏诸道所给幕职州县官奉颇闻官佑价高不能充七分之数宜令三分给一分见钱二分折色令通判面估定官物不得亏损其价又令西川诸州幕职官奉外更给钱五千雍熙三年文武官折支奉钱旧以二分者自今并给以实价端拱元年诏曰州郡从事之职皆参赞谋画助宣条教而州县之任并饬躬莅政以绥吾民廪禄之制宜从优异庶几丰泰责之亷隅除川陜岭南已给见钱外其诸州府幕职州县官料钱旧三分之二给以他物自今半给缗钱半给他物淳化三年十一月令京东西河北河东陜西幕职州县官料钱当给他物者每千给钱七百至道二年诏先是京官满三十月罢给自今续给之真宗即位以三司估百官奉给折支直率增数倍诏有司重定率优其数咸平元年六月诏文武羣臣有分奉他所而身殁未闻讣已给者例追索可悯自今川陜广南福建一季余处两月悉蠲之三年九月诏羣臣月奉折支物无收其算五年七月増川陜路朝官使臣等月给奉支景徳四年九月帝以承平日久赋敛至薄军国用度之外未尝广费自奉且以庶官食贫劝事遂诏自今掌事文武官月奉给折支京师每钱一千给实钱六百在外四百愿给他物者聴大中祥符五年诏文武官并増奉自干兴以后更革为多至嘉祐始着禄令元丰一新官制职事官职钱视嘉祐为优崇宁而后较元丰制禄复倍増矣
　　辽禄秩无考
　　金百官奉给正一品三师钱粟三百贯石麴米麦各五十称石【春秋衣罗绫各五十匹绢各二百匹绵千两】三公钱粟二百五十贯石麴米麦各四十称石【春秋衣罗绫各四十匹绢各一百五十匹绵七百两】亲王尚书令钱粟二百二十贯石麴米麦各三十五称石【春秋衣罗绫各三十五匹绢各一百二十匹绵六百两】熙宗皇统二年定制皇兄弟及子封一字王者为亲王给二品奉余宗室封一字王者以三品奉给之海陵天徳二年以三师宰臣以下有以一官而兼数职者又有亲王食其禄而复领他事者前此并给以奉今宜从一高其兼职之奉并不重给至世宗大定二十六年诏有一官而兼数职其兼职得罪亦不能免而无廪给可乎遂以职务烦简定为分数给兼职之奉从一品左右丞相都元帅枢密使郡王开府仪同三司钱粟二百贯石麴米麦各三十称石【罗绫各三十匹绢各一百匹绵五百两】平章政事钱粟一百九十贯石麴米麦各二十八称石【罗绫各二十五匹绢各九十五匹绵四百五十两】大宗正钱粟一百八十贯石麴米麦各二十五称石【罗绫同上绢各九十匹绵四百两】正二品东宫三师副元帅左右丞钱粟一百五十贯石麴米麦各二十二称石【罗绫各二十二匹绢各八十匹绵三百五十两】从二品钱粟一百四十贯石麴米麦各二十称石【罗绫各二十匹绢各七十五匹绵三百两】同判大宗正钱粟一百二十贯石麴米麦各十八称石【罗绫各十八匹绢各七十匹绵二百五十两】正三品钱粟七十贯石麴米麦各十六称石【罗绫各十二匹绢各五十五匹绵二百两】外官钱粟一百贯　麴米麦各十五称石【绢各四十匹绵二百两】统军使招讨使副使钱粟八十贯石麴米麦十三称石【绢各三十五匹绵一百六十两】都运府尹钱粟七十贯石麴米麦十二称石【绢各三十匹绵百四十两】从三品钱粟六十贯石麴米麦各十四称石【罗绫各十匹绢各五十匹绵一百八十两】外官钱粟六十贯石麴米麦各十称石【绢各二十五匹绵一百二十两】正四品钱粟四十五贯石麴米麦各十二称石【罗绫各八匹绢各四十匹绵一百五十两】外官钱粟四十五贯石副统军钱粟五十贯石麴米麦各八称石【绢二十二匹二十疋绵八十两七十两有差】从四品钱粟四十贯石麴米麦各十称石【罗绫各六匹绢各三十匹绵一百三十两】外官钱粟四十贯石麴米麦各七称石【绢各十八匹绵六十两】明安钱粟四十八贯石乌尔古使同【大定二十年诏明安穆昆奉给令运使折支银绢省臣议若估粟折支各路运司储积多寡不均宜令依旧支请牛头税粟如遇凶年尽贷与民其奉则于钱多路府支放钱少则支银绢亦未晚也从之】正五品钱粟三十五贯石麴米麦各八称石【罗绫各五匹绢各二十五匹绵一百两】外官刺史知军盐使钱粟三十五贯石麴米麦各六称石【绢各十七匹绵各五十五两】余官钱粟三十贯石麴米麦六称石从五品官【罗绫各五匹绢各二十匹绵八十两】外官钱粟二十五贯石麴米麦各四称石【绢各十匹绵四十两】穆昆钱粟二十贯石正六品钱粟二十五贯石麦五石【绢各十七匹绵七十两】外官与从六品皆钱粟二十贯石麴米麦三称石【绢各八匹绵三十两】从六品钱粟二十二贯石麦五石【绢各十五匹绵六十两】乌尔古副使同正七品钱粟二十二贯石麦四石【绢各一十二匹绵五十五两】外官诸同知州军都转运判诸府推官诸节度判诸观察判诸京县令诸剧县令提举南京京城规措渠河官诸都巡检诸酒麴盐税副诸正将钱粟一十八贯石麴米麦各二称石【绢各七匹绵二十五两】潼闗使钱粟一十八贯石麴米麦各一称石【绢各六匹绵三十两】从七品钱粟一十七贯石麦四石【绢各十匹绵五十两】外统军司知事钱粟一十七贯石麦四石【绢绵同上】诸镇军都指挥使钱粟一十八贯石麴米麦各二称石【绢各七匹绵二十五两】诸招讨司勘事官诸县令诸警巡副京兆府竹监管勾五品盐使司判诸部图埓同提举上京皇城司同提举南京京城所黄河都巡河官诸河税使钱粟一十七贯石麴米麦各二称石【绢各七匹绵二十五两】防安闗使诸知镇城堡寨钱粟一十五贯石麴米麦各一称石【绢各六匹绵二十两】正八品朝官钱粟一十五贯石麦三石【绢各八匹绵四十五两】外官市令诸録事诸防御判赤县令丞尉崇福索多巡河官诸酒税使醋使副诸都巡检钱粟一十五贯石麴米麦各一称石【绢各六匹绵二十两】乌尔古判官奉同按察使知事大兴府知事招讨司知事诸副都巡检使钱粟一十三贯石麴米麦各一称石【绢各六匹绵二十两】诸司属丞奉同上诸节镇以上司狱诸副将钱粟一十三贯石【绢各三匹绵十两】南京京城所管勾京府诸司使管勾河桥诸闗渡稽察官同乐园管勾南京皇城使通州仓使钱粟一十二贯石【绢各三匹绵十两】节镇诸司使中运司柴炭使钱粟一十贯石【绢各二匹绵八两】从八品朝官钱粟一十三贯石麦三石【绢各七匹绵四十两】外官南京交钞库使诸统军按察司知法钱粟一十三贯石麦三石【绢各七匹绵四十两】诸州军判官诸京县丞诸次剧县丞诸三品盐司判官漕运司管勾永丰广备库副使左右别贮院木使钱粟一十三贯石麴米麦各一称石【绢各六匹绵二十两】诸黙济格诸额勒金钱粟一十三贯石麦二石【绢各五匹绵一十五两】正九品朝官钱粟一十二贯石麦二石【绢各六匹绵三十五两】外官交钞库副钱粟一十二贯石麦二石【绢六匹绵三十五两】诸警巡院判官钱粟一十三贯石麴米麦各一称石【绢六匹绵十两】诸县丞诸酒税副使钱粟一十二贯石麦一石五斗【绢各五匹绵十七两】市丞诸司诸主簿诸録判诸县尉散巡河官黄河物料官钱粟一十二贯石麦一石【绢各三匹绵十两】管勾泗州排岸廵检副都巡检诸巡检奉例同诸盐管勾左右别贮院木副永丰广备库判钱粟一十二贯石【绢各三匹绵一十两】诸都将队将钱粟一十二贯石麦一石【绢各三匹绵一十两】店宅务管勾钱粟一十二贯石【绵绢同上】京府诸司副南京皇城副通州仓副同管勾河桥诸副讥察钱粟一十一贯石【绢各二匹绵八两】诸州军司狱钱粟一十一贯石【绢各二匹绵八两】节镇诸司副中运司柴炭副钱粟一十贯石【绵绢同上】从九品朝官钱粟一十贯石麦二石【绢各五匹绵三十两】外官诸教授钱粟一十二贯石麦一石【绢各三匹绵十两】三品以上官司知法钱粟一十贯石【绢各三匹绵十两】司判官钱粟一十贯石【绢各二匹绵八两】诸防次军辖奉同诸同管勾左右别贮院木判钱粟亦同【绢各三匹绵六两】诸京作院都监通州仓判五品以上官司知法钱粟九贯石【绢各二匹绵六两】诸府作院都监诸埽物料都监钱粟八贯石【绢各一匹绵六两】诸节镇作院都监诸司都监钱粟八贯石【绢各二匹】诸司同监钱粟七贯石【绢同上】陜西东徳州世袭畨巡检分例月支钱粟一十贯石【绢各二匹绵十两】陜西西京原州世袭畨巡检月支钱二贯三百九十文米四石五斗【绢三匹】河东北路葭州等处世袭畨巡检月支钱粟一十贯石【绢二匹绵十两】其宫闱嵗给太后太妃每嵗各给钱二千万【防二百段绢千匹绵五千两】诸妃嵗给钱千万【防百段绢三百匹绵三千两】嫔以下钱五百万【防五十段绢二百匹绵二千两】海陵贞元初妃嫔婕妤美人及供膳女侍并仙韶长春院供应人等嵗给钱帛各有差至宣宗贞祐时定内职之制正一品嵗钱八千贯【币百段绢五百匹绵五千两】正二品嵗钱六千贯【币八十段绢三百匹绵四千两】正三品嵗钱五千贯【币六十段绢二百匹绵三千两】正四品嵗钱四千贯【币四十段绢百五十匹绵二千两】正五品尚宫夫人嵗钱二千贯【币二十段绢百匹绵千两】尚宫左右夫人至宫正夫人钱千五百贯【币十九段绢九十匹绵九百两】宝华夫人以下至资明夫人钱千贯【币十八段绢八十匹绵八百两】正六品尚仪御侍以下钱五百贯【币十六段绢五十匹绵二百两】正七品司正御侍以下钱四百贯【币十四段绢四十匹绵一百五十两】正八品典仪御侍以下钱三百贯【币十二段绢三十匹绵百两】正九品掌仪御侍以下钱二百五十贯【币十段绢二十六匹绵百两】
　　元初无禄秩之制世祖即位乃命给之自中统元年至至元十八年屡定其制未有成规至至元二十二年始定百官奉给每品又分上中下三等视其职事以为差从一品【六定或五定】正二品【四定二十五两或四定十五两】从二品【四定或三定三十五两或三定二十五两】正三品【三定二十五两或三定一十五两或三定】从三品【三定或二定三十五两或二定二十五两】正四品【二定二十五两或二定一十五两或二定】从四品【二定一定四十五两或一定四十两】正五品【一定四十两或一定三十两】从五品【一定三十两或一定二十两】正六品【一定二十两或一定十五两】从六品【一定一十五两或一定十两】正七品【一定十两或一定五两】从七品【一定五两或一定】正八品【一定或四十五两】从八品【四十五两或四十两】正九品【四十两或三十五两】从九品【三十五两】其内外官钱粟之数太师府太师俸一百四十贯米一十五石谘议参军奉四十五贯米四石五斗长史奉三十四贯有奇米三石【太傅太保府同监修国史参军长史同】中书省右左丞相奉一百四十贯米十五石平章政事奉一百二十八贯有奇米十二石左右丞奉一百十八贯有奇米十二石参知政事奉九十五贯有奇米九石五斗参议奉五十九贯米六石其郎中以下及所属官各依其职事品级次减之六部尚书奉七十八贯米八石侍郎奉五十三贯有奇米五石郎中以下递减之枢密院知院奉一百二十九贯有奇米十三石五斗同知奉一百六贯米十一石副枢奉九十五贯有奇米九石五斗佥院奉九十贯有奇米同副枢同佥奉五十九贯有奇米六石院判奉四十二贯米四石五斗参议奉三十九贯有奇米三石五斗其所属经歴各官及客省使副使以次减之右卫都指挥使奉七十贯米七石五斗副都指挥使奉五十九贯有奇米六石佥事奉四十八贯有奇米四石五斗其属官经歴以下各官以次减之【左卫前卫后卫中卫武卫左阿苏卫右阿苏卫左都威卫右都威卫左钦察卫右钦察卫左卫率府宗仁卫西域司瑭固司贵彻司并同右卫例】忠翊侍卫都指挥使奉一百贯副使奉八十三贯有奇佥事奉六十六贯有奇其所属经歴以下各官以次减之【隆镇卫右翊防古侍卫并同忠翊侍卫例】御史台御史大夫奉一百一十八贯有奇米十二石中丞奉一百六贯米十一石侍御史奉九十六贯有奇米九石五斗治书侍御史奉九十贯有奇米九石五斗殿中奉四十八贯有奇米四石五斗监察御史奉二十八贯米三石其首领经歴等以次减之奎章阁学士院大学士奉一百一贯有奇米十石五斗侍书学士奉九十五贯有奇米九石五斗承制学士奉七十八贯米八石供奉学士奉五十九贯有奇米六石其首领官参书以下各官递减之大禧宗禋院院使奉一百十八贯有奇米一十二石同知奉一百贯米十石副使奉九十五贯有奇米九石五斗佥院奉九十贯有奇米九石同佥奉五十九贯有奇米六石院判奉四十二贯米四石五斗参议奉三十九贯有奇米三石五斗其所属经歴以下各官以次减之【宣政宣徽两院畧异其大数并同】翰林国史院承防奉一百十八贯有奇米十二石学士奉一百六贯米十一石侍读学士奉九十五贯有奇米九石五斗【侍讲学士同】直学士奉五十九贯有奇米六石其经歴等官递减之【翰林集贤院同大学士同承防余并同上例】中政院院使奉一百一贯有奇米十石五斗同知奉八十二贯有奇米八石五斗佥院奉七十贯米七石五斗同佥奉五十九贯有奇米六石院判奉四十三贯有奇米四石五斗司议奉三十六贯有奇米三石其长史以下递减之【太医院典瑞院将作院太史院储政院并同】太常礼仪院院使奉八十二贯有奇米八石五斗同知奉七十二贯米七石五斗佥院奉四十八贯有奇米四石五斗同佥奉四十二贯米四石五斗院判奉三十七贯有奇米四石其所属经歴等官递减之【通政院副使奉五十九贯有奇米六石余与太常礼仪院畧异其大数并同】大宗正府伊克扎尔古齐其一员奉一百十八贯有奇米十二石二十七员奉八十二贯有奇米八石五员奉六十七贯有奇米六石五斗其郎中以下递减之大司农司大司农奉一百一十八贯有奇米十二石卿奉一百三贯米十一石少卿奉九十五贯有奇米九石五斗丞奉九十贯有奇米九石五斗其所属经歴等官递减之内吏府内史奉一百四十三贯有奇谘议奉四十六贯有奇记室以下递减有差皆无米大都留守司留守奉一百一贯有奇米十石五斗同知奉八十二贯有奇米八石五斗副留守奉五十九贯有奇米六石留判奉四十二贯有奇米四石五斗其经歴以下递减之都防府大都防奉八十二贯有奇米八石五斗同知奉七十二贯有奇米七石五斗副都防奉五十九贯有奇米六石其经歴等官递减之崇福司司使奉八十二贯有奇米八石同知奉七十贯米七石五斗副使奉五十九贯有奇米六石司丞奉三十九贯有奇米三石五斗其经歴以下递减之给事中奉五十三贯有奇米五石左右侍仪奉御奉四十八贯有奇米四石五斗武备寺卿奉七十贯米七石五斗同判奉五十九贯有奇米六石少卿奉四十二贯米四石五斗寺丞奉三十九贯有奇米三石五斗其经歴各官以次减之【太仆无同判余皆同光禄长庆长新长秋承徽长寜尚乗长信等寺并同】尚舍寺太监奉四十八贯有奇米四石少监奉三十九贯有奇米三石五斗监丞以下递减之侍仪司侍仪使奉七十贯米七石五斗引进使奉四十八贯有奇米四石五斗典簿以下各官递减之拱卫司都指挥使奉七十贯米七石五斗副都指挥使奉五十九贯有奇米六石佥事奉四十八贯有奇米四石五斗经歴以下各官次减之内宰司内宰奉七十贯米七石五斗司丞奉四十五贯米四石五斗典簿以下各官递减之【翊正司同】延庆司延庆使奉一百贯同知奉六十三贯有奇副使奉四十六贯有奇司丞奉三十四贯有奇米三石典簿以下递减之内正司司卿奉七十贯米七石五斗少卿奉四十七贯米四石五斗司丞奉三十九贯有奇米三石五斗典簿以下递减之【中瑞司同】京畿运司运使奉五十六贯米六石同知奉三十九贯有奇米三石五斗运副奉三十四贯有奇米三石运判奉二十六贯有奇米二石五斗经歴以下各官递减之太府监卿奉七十贯米七石五斗太监奉五十九贯有奇米六石少监奉四十二贯米四石五斗监承奉三十九贯有奇米三石五斗经歴以下各官递减之【秘书章佩利用中尚度支等监并同】国子监祭酒奉五十九贯有奇米六石司业奉三十九贯有奇米三石五监丞以下递减之【防古国子监同】经正监卿奉七十贯米七石五斗太监奉五十贯米五石少监奉四十二贯米四石五斗监丞以下递减之阑遗监太监奉四十八贯有奇米四石少监奉三十九贯有奇米三石监丞以下递减之司天监提防奉五十九贯有奇米六石司天监奉五十三贯有奇米五石监丞以下各官递减之【回回司天监少监奉四十二贯米四石五斗余皆同】都水监都水卿奉五十三贯米六石少监奉三十九贯有奇米三石五斗监丞以下递减之大都路达噜噶齐及总管奉一百三十贯副达噜噶齐一百二十贯同知及治中八十贯判官五十五贯推官五十贯经歴以下递减之外官行省左丞相二百贯平章政事一百六十六贯有奇右左丞同参知政事一百三十三贯有奇郎中以下及一切首领官依其品秩递减之宣慰司腹里宣慰使奉中统钞五百八十贯有奇同知五百贯副使四百十六贯经歴以下递减之行省宣慰使奉至元钞八十七贯有奇同知四十九贯副使四十二贯经歴以下递减之亷访司亷访使奉中统钞八十贯副使四十五贯佥事三十贯经歴以下递减之盐运司腹里运使奉一百二十贯同知五十贯副使三十五贯判官三十贯经歴以下递减之行省运使八十贯同知五十贯运副四十贯判官三十贯经歴以下递减之上路达噜噶齐及总管奉八十贯同知四十贯治中三十贯判官二十贯推官十九贯经歴以下递减之下路达噜噶齐及总管奉七十贯同知三十五贯判官二十贯推官十九贯经歴以下递减之散府达噜噶齐及知府奉六十贯同知三十贯判官推官十八贯知事以下递减之上州达噜噶齐及州尹奉五十贯同知二十五贯判官十八贯知事以下递减之中州下州达噜噶齐及州尹以次减十贯其下各减三四五贯不等上县达噜噶齐及县尹奉二十贯中县减二贯下县减三贯县丞以下递减之中下县无丞有典史皆一十五贯其诸署诸局各官名目甚繁奉数不能悉载明太祖洪武十三年重定内外文武官嵗给半奉钞之制正从一二三四品官自千石至三百石每阶递减百石皆给奉钞三百贯正五品二百二十石从减五十石钞皆一百五十贯正六品百二十石从减十石钞皆九十贯正从七品视从六品递减十石钞皆六十贯正八品七十五石从减五石钞皆四十五贯正从九品视从八品递减五石钞皆三十贯勒之石至二十五年更定百官禄正一品月奉米八十七石从一品至正三品递减十三石至三十五石从三品二十六石至四品二十四石从四品二十一石正五品十六石从五品十四石正六品十石从六品八石正七品至从九品递减五斗至五石而止自后遂为永制
　　干力白直仗身庶仆亲事帐内执衣防閤邑士士力门夫等唐以后歴代皆无其役或有有制而异其名者惟宋之待臣下最优奉养独厚有随身傔人【任宰相执政及使相至正任刺史以上者有随身余止有□人】宰相并文臣充枢密使同中书门下平章事及枢密使七十人枢密使带使相侍中枢密使节度使同中书门下平章事已上及带宣徽使并前两府除节度使及节度使移镇枢密使副知院事带节度使一百人参知政事文臣充枢密副使知院事同知院事及宣徽使不带节度使佥书枢密院事节度观察留后知枢密院事并充枢密副使同知枢密院事并带宣徽使佥书枢密院事三司使门下侍郎中书侍郎尚书左右丞五十人检校太保佥书枢密院事三十五人权三司使三十人权发遣公事十五人副使判官判三司五人【副使判官权并权发遣同】观文殿大学士二十人观文殿学士资政殿大学士十人资政端明翰林侍读侍讲龙图天章学士枢密直学士保和宣和延康殿学士宝文显谟徽猷阁学士七人玉清昭应宫景灵宫会灵观三副使十人判官五人节度使留后改承宣使观察使五十人【管军同皇族节度使同中书门下平章事并散节度使带王爵及节度观察留后带郡王五十人观察使二十人两省都知押班带诸司使领节度观察留后五十人两省都知押班并横行领观察使十五人】防御使三十人【管军同皇族并遥领二十人两省都知押班带诸司使并诸卫大将军及横行遥领十五人】团练使三十人【管军及军班除充者同其余除授者二十人皇族充及带领十五人两省都知押班带诸司使并横行遥领者十人】刺史二十人【军班除充者同其余除授并管军十人皇族充者十五人两省都知押班带诸司使五人横行遥领全分者五人减定者不给】内客省使二十人枢密都承防十人副都承防副承防诸房副承防中书堂后官提防五房公事七人逐房副承防五人中书堂后官至枢密院主事以上各二人録事令使寄班小底一人凡随身则给衣粮傔人则给餐钱其殿阁学士又有茶酒【日给五升及一升不等】节度副使以下各给厨料六斗麴一石二斗其内臣自宰相至中书提防五房又给薪蒿炭盐外臣不给炭又给马刍粟及纸【外官不给】其内外官又给公用钱京师分月给嵗给月给者自三百千至十千不等嵗给者惟尚书都省银台司审刑院提举诸司库务司不限年月用尽则续给自五千至百千凡十三等外官刺史千五百贯至五百贯凡三等递増至节度使兼使相有至二万贯者
　　金诸司都监皆给食直自六十贯至十贯不等其驰驿及长行马职官日给一品【三贯文】二品【二贯文】三品【一贯五百文】四品【一贯二百文】五品【一贯文】六品【八百文】七品【六百文】八品九品【四百文】
　　致仕官禄
　　宋太宗淳化元年五月诏致仕官有曽歴外职任者给半奉以他物充仁宗景祐三年诏曰致仕旧皆给半奉而未尝为显官者或贫不能自给非所以遇高年养亷耻也其大两省大卿监正刺史閤门使以上致仕官自今给半奉如分司官例徽宗大观二年诏致仕官年八十以上应给半奉者以缗钱充
　　金熙宗皇统元年二月诏诸官职俱至三品而致仕者禄奉傔人各给其半
　　明宰臣致仕者间或遣行人存问赐白金数十两然皆出自特恩一朝如徐阶辈数人而已非常制也
　　职田公廨田
　　宋真宗咸平中令馆阁检阅故事申定职田之制以官庄及逺年逃亡田充悉免租税田戸以浮客充所得课租均分如乡原例州县长吏给十之五其两京大藩府【四十顷】次藩镇【三十五顷】防御团练州【三十顷】中上刺史州【三十顷】下州及军监【十五顷】边逺小州上县【十顷】中县【八顷】下县【七顷】转运使副【十顷】兵马都监押砦主厘务官録事参军判司等比通判幕职之数而均给之仁宗庆歴中又申定其数凡大藩长吏【二十顷】通判【八顷】判官【五顷】幕职官【四顷】凡节镇长吏【十五顷】通判【七顷】判官【四顷】幕职官【三顷五十亩】凡防团以下州军长吏【十顷】通判【六顷】判官【三顷五十亩】幕职官【三顷】其余军监长吏【七顷】判官幕官并同防团以下州军凡县令万户以上【六顷】五千户以上【五顷】不满五千戸【四顷】凡簿尉万户以上【三顷】五千戸以上【二顷五十亩】不满五千户【二顷】録事参军比本判官曹官比倚郭簿尉发运制置转运使副武臣总管比节镇长吏发运制置判官比大藩府通判安抚都监路分都监比节镇通判大藩府都监比本府判官黄汴河许汝石塘河都大催纲比节镇判官节镇以下至军监诸路走马承受并砦主都同巡检提举捉贼提防马监大都巡河不得过节镇判官在州监当及催纲拨发巡捉私茶盐贼盗驻泊捉贼不得过簿尉熙宁以后复加详定无大损益
　　金制二品已上无职田三品而下在京者亦无职田外官正三品【公田三十顷】统军使招讨使副使【公田二十五顷】从三品【公田二十一顷】正四品副统军【职田十七顷余官公田十五顷】从四品【公田十四顷】正五品刺史知军盐使【公田十三顷余官职田十顷】从五品【公田七顷】正六品【公田六顷】从七品统军司知事诸镇军都指挥使诸招讨使勘事官诸县令诸警巡副京兆府竹监管勾五品盐使司判诸部图埓同提举上京皇城司同提举南京京城所黄河都巡河官诸河税使【职田五顷】会安闗使诸知镇城堡寨【职田四顷】正八品市令诸録事诸防御判赤县丞尉崇福索多巡河官诸酒税使醋使副诸都巡检【职田四顷】按察司知事大兴府知事招讨使知事诸副都巡检诸节镇以上司狱诸副将【职田二顷】从八品诸州军判官诸京县丞诸次剧县丞诸三品盐使判官漕运使管勾永丰广备库副使左右别贮院木使诸黙济格诸额勒金【职田三顷】正九品诸警巡院判官诸县丞诸酒税副使【职田三顷】市丞诸司诸主簿诸録判诸县尉散巡河官黄河埽物料官诸盐管勾左右别贮院木副使永丰广备库判诸都将队将诸州军司狱【职田二顷】从九品诸教授司判官【职田二顷】天徳二年省臣奏职官公田嵗入有数前此百姓各随公宇就输而吏或多取以伤民宜送之官仓均定其数与月奉随给然田之多寡不均有无不一或亦随其一时之权宜而定者也
　　元世祖至元三年定随路府州县官员职田上路达噜噶齐及总管【十六顷】同知【八顷】治中【六顷】府判【五顷】下路达噜噶齐及总管【十四顷】同知【七顷】府判【五顷】散府达噜噶齐及知府【十顷】同知【六顷】府判【四顷】上州达噜噶齐及州尹【十顷】同知【五顷】州判【四顷】中州达噜噶齐及知州【八顷】同知【四顷】州判【三顷】下州达噜噶齐及知州【六顷】州判【三顷】警巡院达噜噶齐及警使【五顷】警副【四顷】警判【三顷】録事司达噜噶齐及録事【三顷】録判【二顷】县达噜噶齐及县尹【四顷】县丞【三顷】主簿【二顷】县尉主簿兼尉并同经歴【四顷】十四年定各道按察使【十六顷】副使【八顷】佥事【六顷】至二十一年定江南行省及诸司职田比腹里减半如上路达噜噶齐及总管十六顷皆八顷余各官悉依此制増运司官运使【八顷】同知【四顷】运副及运判【三顷】经歴及知事提控案牍【二顷】盐司官盐使及盐副【二顷】盐判【一顷】各正同管勾【一顷】
　　明初诸王公主勲戚及内监寺观皆有赐乞庄田百官皆有职田皆谓官田英宗正统元年令苏松浙江等处官田凖民田起科












　　钦定续通典卷三十九
<史部,政书类,通制之属,钦定续通典>
　　钦定四库全书
　　钦定续通典卷四十
　　职官
　　秩品一【唐】
　　【臣】等谨按新旧唐书所载唐代职官品秩与杜佑通典互异者甚多或开成以后有所更定故欤今悉依新唐书增入其与旧唐书舛异而杜典所未备者别为诠注以资考核且以补杜氏之阙云
　　唐官品
　　正一品
　　太师　太傅　太保　太尉【杜典未载按唐制以太尉为三公太宗贞观二十三年六月癸未以长孙无忌为太尉高宗宏道元年十二月庚午以韩王元嘉为太尉以后如宋王成器朔方节度使郭子仪及李懐光李晟皆拜太尉盖优礼勲臣之崇秩也而杜典遗之或因有其官而不常置故欤】　司徒　司空　王爵
　　从一品
　　太子太师　太子太傅　太子太保　开府仪同三司【文散　按杜典载开府仪同三司于东宫三师之前考散阶之官虽朝参禄奉而无职事间或为勲戚宰辅之加衔非国家有职掌大臣可比今俱改列于正官之后】　骠骑大将军【武散】嗣王　郡王爵　国公爵
　　正二品
　　尚书令【杜典及旧唐书皆未载唐代拜是官者唯武德三年太宗曽为之代宗广德二年十二月乙丑拜郭子仪为尚书令辛未以子仪固让即罢之】　侍中【杜典及旧唐书皆作正三品】中书令【杜典及旧唐书皆作正三品】　左右龙武军　左右神策军等大将军【杜典未载旧唐书载在正三品内】　特进【文散】　辅国大将军【武散】　开国郡公爵　上柱国勲
　　从二品
　　尚书左右仆射　太子少师　太子少　太子少保　西都东都北都牧　大都督　大都防　左右卫　左右骁卫　左右武卫　左右威卫　左右领军卫　左右金吾卫　左右监门卫各上将军【左右卫以下杜典及旧唐书未载】　光禄大夫【文散】　镇军大将军【武散】　开国县公爵　柱国勲
　　正三品
　　吏部户部礼部兵部刑部工部尚书　门下侍郎【杜典及旧唐书皆作正四品】　中书侍郎【杜典及旧唐书皆作正四品】　御史大夫【杜典及旧唐书皆作从三品】　太常卿　左右卫　左右骁卫左右武卫　左右威卫　左右领军卫　左右金
　　吾卫　左右监门卫　左右千牛卫各大将军　左右羽林军大将军　左右龙武军　左右神武军左右神防军各统军【龙武军以下杜典及旧唐书皆未载】　太子詹事太子賔客　中都督　上都防　金紫光禄大夫
　　【文散】　冠军大将军【武散】　懐化大将军　懐化将军【杜典及旧唐书未载】　上防军勲
　　从三品
　　秘书监　光禄　卫尉　宗正　太仆　大理　鸿胪　司农　太府卿　左右散骑常侍　国子祭酒殿中监　少府监　将作大匠　诸卫羽林千牛
　　将军　左右龙武神武神防各军将军【杜典及旧唐书皆未载】下都督　上州刺史　大都督府长史　大都防
　　府副都防　亲王　银青光禄大夫【文散】　开国侯爵　云麾将军【武散】　归徳大将军　归德将军　防军勲
　　正四品
　　尚书左丞　尚书吏部侍郎　太常少卿　太子左庶子　太子少詹事　太子左右卫　左右司御左右清道　左右监门率府率府率　中州刺史军器监　上都防府副都防　上府折冲都尉　正议大夫【文散】　开国伯爵　忠武将军【武散】　上轻车都尉勲
　　以前上阶
　　尚书右丞　尚书诸司侍郎　御史中丞【杜典及旧唐书皆作正五品】　谏议大夫【杜典及旧唐书皆作正五品】　太子右庶子太子左右谕德　左右千牛卫　左右监门卫中郎将　亲卫勲卫翊卫羽林中郎将　下州刺史　通议大夫【文散】　壮武将军【武散】　懐化中郎将【杜典及旧唐书未载】从四品
　　秘书少监　八寺少卿　殿中少监　太子家令太子亲勲翊卫中郎将　太子左右卫司御清道内率　监门副率　太子率更令　太子仆内侍　上都防府亲王府长史　太中大夫【文散】　宣威将军【武散】轻车都尉勲
　　以前上阶
　　国子司业　少府少监　将作少匠　京兆河南太原府少尹　上州别驾　大都督大都防府亲王府司马　中府折冲都尉　中大夫【文散】　明威将军【武散】归德中郎将【杜典及旧唐书未载】
　　正五品
　　国子博士　给事中　中书舎人　太子中允　太子左右赞善大夫　都水使者　万年长安河南洛阳太原晋阳奉先县令　亲勲翊卫羽林郎将　中都督上都防府长史　亲王府议叅军　亲王府典军　中散大夫【文散】　定逺将军【武散】　开国子爵上骑都尉勲
　　以前上阶
　　太子中舎人　尚食尚药奉御　太子亲勲翊卫郎将　中都督上都防府司马　中州别驾　下府折冲都尉　朝议大夫【文散】　宁逺将军【武散】　懐化郎将【杜典及旧唐书未载】
　　从五品
　　尚书左右诸司郎中　秘书丞　著作郎　太子洗马　殿中丞　尚衣尚舎尚乘尚辇奉御　献陵昭陵干陵恭陵定陵桥陵等令　亲王府副典军　下都督府上州长史　下州别驾　朝请大夫【文散】　游骑将军【武散】　开国男爵　骑都尉勲
　　以前上阶
　　大理正　太常丞　太史丞　太子内坊局令【杜典及旧唐书皆作典内元宗开元二十七年改典内曰令】　上牧监　下都督府上州司马　驸马都尉　奉车都尉　亲王友　宫苑总监　上府果毅都尉　朝散大夫【文散】　游撃将军【武散】　归德郎将【杜典及旧唐书未载】
　　正六品
　　太学博士　太子詹事丞　太子司议郎　太子舎人　中州长史　亲勲翊卫校卫　太子典膳药藏郎　京兆河南太原府诸县令　镇军兵满二万人以上司马　亲王府椽属　武库中尚署令　诸卫左右司阶　中府果毅都尉　朝议郎【文散】　昭武校尉【武散】　骁骑校勲
　　以前上阶
　　千牛偹身　备身左右　太子文学　下州长史中州司马　中牧监　上牧副监　上镇将　承议郎【文散】　昭武副尉【武散】　懐化司阶【杜典及旧唐书未载】
　　从六品
　　起居郎　起居舎人　尚书诸司员外郎　八寺丞大理司直　国子助教　城门郎　符寳郎　通
　　事舎人　秘书郎　著作佐郎　侍御医　诸卫羽林长史　两京市署令　下州司马　左右监门校尉　亲勲翊卫旅帅　亲王府文学　亲王府主簿记室录事参军　诸州上县令　诸帅府左右司
　　阶　镇军兵不满二万人司马　奉议郎【文散】　振武校尉【武散杜典作旅威校尉旧唐书亦作振威】　飞骑尉勲
　　以前上阶
　　侍御史　少府将作　国子监丞　太公庙令　太子内直典设宫门郎　司农寺诸园苑监　王府校尉　下牧监　宫苑总监副监　牙市监　中牧副监　下府果毅都尉　通直郎【文散】　振威副尉【武散杜典作旅威旧唐书亦作振威】　归徳司阶【杜典及旧唐书未载】
　　正七品
　　四门博士　詹事司直　左右千牛卫长史　尚食尚药直长　太子左右卫司御清道率府长史　军器监丞　太子千牛　诸州中县令　亲勲翊卫队正　京兆河南太原府司录参军　大都督大都防府录事参军　中镇将　亲王府诸曹参军　亲卫朝请郎【文散】　致果校尉【武散】　云骑尉勲
　　以前上阶
　　尚衣尚舎尚乘尚辇直长　太子通事舎人　亲勲翊卫副队正【杜典作正七品上阶】　京兆河南太原府大都督大都防诸曹府参军　中都督上都防府录事参军诸仓诸冶司竹温汤监　诸卫左右中候　上府
　　别将长史　上镇副　下镇将　下牧副监　宣徳郎【文散】　致果副尉【武散】　懐化司候【杜典及旧唐书未载】
　　从七品
　　殿中侍御史　左右补阙　太常博士　太学助教门下省録事　尚书都事　中书省主书　九寺
　　主簿　太子詹事主簿　左右监门直长　太子左右内率监门率府长史　太子侍医　太子三寺丞都水监丞　诸州中下县令　亲王府东西閤祭
　　酒　京县丞　下都督府上州录事参军　中都督上都防府诸曹参军　中府别将长史　中镇副勲卫　太子亲卫　朝散郎【文散】　翊麾校尉【武散】　武骑尉勲
　　以前上阶
　　太史局丞　御史台　少府将作　国子主簿　上署令【郊射　太乐　鼔吹　太医　太官　左藏乘黄　典廐　典客　上林　太仓　平凖常平　左尚右尚　典牧】　诸州下县令　太庙诸陵署丞　司农寺诸园苑副监　太子左右监门直长　宫苑总监丞　下都督府诸曹参军　太子内坊丞　亲王国令　公主家令　上州诸府参军　亲王府旅帅下府别将长史　下镇副　诸屯监　诸率府左
　　右中　镇军兵满二万人以上诸曹判司　诸折冲府校尉　宣议郎【文散】　翊麾副尉【武散】　归德中候【杜典及旧唐书未载】
　　正八品
　　协律郎　诸卫羽林录事参军　中署令【钩盾　右藏　织染掌冶】　中州录事参军　翊卫　太子勲卫　太医
　　署医博士　太子典膳药藏丞　军器监主簿　武库署丞　两京市署丞　上牧监丞　亲王府执仗执乘亲事　镇军兵不满二万人以上诸曹判司给事郎【文散】　宣节校尉【武散】
　　以前上阶
　　监察御史【杜典及旧唐书皆作正八品上阶】　下署令【大卜　廪牺珍馐　良醖掌醢　守官　武器　车府　司仪　崇元　防官　左校　中校　右校　甄官　河渠　弩坊】
　　【甲坊】　备身　诸卫羽林诸曹参军　中州诸司参军　亲王府京兆河南太原府大都督大都防府参军　尚药藏局司医　京兆河南太原诸县丞　太子内直宫门局丞　太公庙丞　诸宫农圃监　牙市监丞　司竹副监　司农寺诸园苑监丞　灵防郎　上戌主　诸卫左右司戈　徴事郎【文散】　宣节副尉【武散】　懐化司戈【杜典及旧唐书未载】
　　从八品
　　左右拾遗　太医署针博士　四门助教　左右千牛卫录事参军　下州録事参军　诸州上县丞中牧监丞　京县主簿　太子左右卫司御清道内率府録事参军　中都督上都防府参军　太子翊卫　亲王府行参军　京兆河南太原府大都督府博士　诸仓诸冶司竹温汤监丞　保章正　诸折冲府旅帅　承奉郎【文散】　御侮校尉【武散】
　　以前上阶
　　大理评事　律学博士　太医署丞　太子左右春坊録事　左右千牛卫诸曹参军　太子备身　下州诸司参军　太子诸署令　都水监主簿　中书门下尚书都省兵部吏部考功礼部主事　上署丞上都督府上州参军　中都督下都督府上州博
　　士　诸州中县丞　亲王府典籖　京县尉　亲王国大农　公主家丞　亲王府队正　诸屯监丞上闗令　上府兵曹　上镇仓曹兵曹参军　挈壶正　中戌主　上戌副　诸率府左右司戈　承务郎【文散】　御侮副尉【武散】　归徳司戈【杜典及旧唐书未载】
　　正九品
　　校书郎　太祝　太子左右内率监门率府録事参军　太子内坊典直　中署丞　典客署掌客　亲勲翊卫府羽林兵曹参军　岳凟令　诸津令　下牧监丞　诸州中下县丞　中州博士　京兆河南太原府诸县主簿　武库署监事　儒林郎【文散】　仁勇校尉【武散】
　　以前上阶
　　正字　太子校书　尚食局食医　尚药局医佐尚辇局掌辇　尚乘局奉乘　司库　司廪　太史局司辰　典廐署主乘　太子左右内率监门府率府诸曹参军　太子三寺主簿　詹事府録事　太子亲勲翊衞府兵曹参军　诸州下县丞　诸州上县主簿　中州参军　下州博士　京兆河南太原府诸县尉　上牧监主簿　诸宫农圃监丞　中闗令　中府兵曹　亲王国尉　上闗丞　诸衞左右执防　中镇兵曹参军　下戌主　诸折冲队正登仕郎【文散】　仁勇副尉【武散】　怀化执防长上【杜典及旧唐书未载】
　　从九品
　　尚书御史台秘书省殿中省主事　奉礼郎　律学助教　太子正字　文馆校书　太史局司厯太医署医助教　京兆河南太原府九寺少府将作监録事　都督都防府上州録事市令　宫苑总监主簿　诸州中下县主簿　中牧监主簿　诸州上县中县尉　下府兵曹监漕　文林郎【文散】　陪戎校尉【武散】
　　以前上阶
　　国子监亲王府録事　太子左右春坊主事　崇文馆校书　书学博士　算学博士　门下典仪　太医署按摩呪禁博士　太卜署博士　太医署医正大医署针助教　大卜署卜正　太史局监候
　　亲王国丞　太子典仓署园丞　太子廐牧署典丞太子诸署丞　诸监作诸监计事官　太官署监
　　膳　大乐鼔吹署乐正　亲王府队副　大理寺狱丞　下州参军　中州下州医博士　诸州中下县尉　京县録事　下牧监主簿　下闗令　中闗丞诸卫羽林长上　公主邑寺録事　诸津丞　下
　　镇兵曹参军　诸折冲府队副　诸率府左右执防将仕郎【文散】　陪戎副尉【武散】　归徳执防长上【杜典及旧】
　　【唐书未载】
　　右内外文武官员数及视流内流外品已详载杜典【按唐太宗省内外官定制七百三十员曰吾以此待天下贤才足矣然是时已有员外置其后又有特置同正员至于检校兼守判知之类皆非本制又有置使之名或因事而置事已而罢或遂置而不废其名类繁多史已莫能徧载中世以后盗起兵兴又有军功之官统计内外官万二千五百七十六人官旣冗而职益不振甚至藩镇得自辟僚属府罢则又废之由其时不能慎守祖制而狥一切苟且之政也又考翰林之名起于唐代开元以前名曰翰林供奉以后改为学士别置学士院専掌内命宪宗时又特置学士承防而通典未载其官史亦未序其品秩或以他官兼摄且无所属载籍莫考故不入卷中】
　　【臣】等谨按内侍官秩明代旣恭奉
　　谕防删汰兹自唐以下槩不具録以符体例其厯代职守参用宦防者则不当以人废官如金之宣徽院所尚食等局元之仪鸾局长信寺中尚章佩等监仍按品分载以存一代之官制若宋之通侍正侍中侍中亮中卫拱卫诸大夫之称徽宗增置为武臣横班散阶而又以易内侍内客省等使之号殊为紊乱今悉按史志载入武阶注明横班以志区别云
　　钦定续通典卷四十
　　钦定四库全书
　　钦定续通典卷四十一
　　职官
　　秩品二【宋】
　　宋官品
　　正一品
　　太师　太　太保　左右丞相　少师　少少保　王爵
　　从一品
　　诸枢宻使　太子太师　太子太　太子太保开府仪同三司【文散】　特进　骠骑大将军【武散】　嗣王郡王　国公爵
　　正二品
　　【臣】等谨按宋置三省长官为宰相之任如门下有侍中有侍郎中书省有令侍郎尚书省有令有左右仆射熈寕以前皆有拜是职者而史不载其品秩盖以绍兴以后设左右丞相及参知政事三省长官之称皆省罢故也
　　知枢宻院事　同知枢宻院事　参知政事　太尉金紫光禄大夫【文散】　辅国大将军【武散】　镇国大将
　　军　开国郡公爵　上柱国勲
　　从二品
　　签书枢宻院事　观文殿大学士　太子少师　太子少　太子少保　御史大夫　吏部户部礼部兵部刑部工部尚书　左右金吾卫　左右卫各上将军　冀兖青徐掦荆豫梁雍九州牧　殿前都指挥使　节度使　银青光禄大夫【文散】　开国县公爵柱国勲
　　正三品
　　观文殿学士　资政保和殿大学士　翰林学士承防　翰林学士　资政保和端明殿学士　龙图天章寳文显谟徽猷敷文阁学士　枢宻直学士左右散骑常侍　权六曹尚书　宣奉大夫【文散】　正奉大夫　冠军大将军【武散】　懐化大将军　上防军勲
　　从三品
　　龙图天章寳文显谟徽猷敷文阁直阁事　御史中丞　开封尹　尚书列曹侍郎　诸卫上将军　太子賔客　詹事　正议大夫【文散】　通奉大夫　云麾将军【武散】　归徳将军　开国侯爵　防军勲
　　正四品
　　给事中　中书舎人　太常卿　宗正卿　秘书监诸卫大将军　殿前副都指挥使　承宣使　通
　　议大夫【文散】　忠武将军【武散】　壮武将军　开国伯爵上轻车都尉勲
　　从四品
　　保和殿龙图天章寳文显谟徽猷敷文阁待制　左右谏议大夫　权六曹侍郎　七寺卿　国子祭酒少府将作监　诸卫将军　大中大夫【文散】　宣威
　　将军【武散】　明威将军　轻车都尉勲
　　正五品
　　马歩军都指挥使　副都指挥使　观察使　诸中大夫【文散】　通侍正侍宣正履正协忠中侍大夫【横班散阶】定逺将军　宁逺将军　开国子爵　上骑都尉
　　勲
　　从五品
　　太常宗正少卿　秘书少监　太子左右庶子　枢宻都承防　殿前马歩军都虞候　防御使　捧日天武龙神卫四厢都指挥使　团练使　诸州刺史驸马都尉　中奉大夫【文散】　中散大夫　中亮中
　　卫翊卫亲卫大夫【横班散阶】　游骑将军【武散】　游击将军开国男爵　骑都尉勲
　　正六品
　　集英殿修撰　七寺少卿　中书门下省检正诸房公事　尚书左右司郎中　国子司业　军器监都水使者　太子少詹事左右谕徳　枢宻承防副承防　朝议大夫【文散】　奉直大夫　拱卫左武右武大夫【横班散阶】　昭武校尉【武散】　昭武副尉　骁骑尉勲
　　从六品
　　起居郎　起居舎人　侍御史　尚书省左右司员外郎　枢宻院检详诸房文字　右文殿秘阁修撰开封少尹　尚书诸司郎中　开封府判官　推
　　官　少府将作军器少监　灵防令　朝请大夫【文散】朝散大夫　朝奉大夫　和安成和成安大夫【医官】
　　【散阶】　振威校尉【武散】　振威副尉　飞骑尉勲
　　正七品
　　殿中侍御史　左右司谏　尚书诸司员外郎　侍讲　直龙图天章寳文阁　开封府司録参军事太子侍读　侍讲　两赤县令　翰林良医　朝请郎【文散】　朝散郎　朝奉郎　武功大夫【横班散阶】　武徳大夫　武显大夫　武节大夫　武畧大夫　武经大夫　武义大夫　武翼大夫　成全大夫【医官散阶】平和大夫　保安大夫　致果校尉【武散】　致果副尉云骑尉勲
　　从七品
　　左右正言　符寳郎　监察御史　直显谟徽猷敷文阁　太常宗正秘书丞　大理正　著作郎　崇政殿说书　翰林医官　閤门宣赞舎人　太子中舎人　舍人　诸率府率　亲王府翊善　赞读直讲　判太医局令　翰林医効医痊　诸承议郎【文散】　正侍郎【横班散阶】　宣正郎　履正郎　协忠郎中侍郎　中亮郎　中卫郎　翊卫郎　拱卫郎左武郎　右武郎　武功郎　武徳郎　武显郎武节郎　武畧郎　武经郎　武义郎　武翼郎和安郎【医官散阶】　成和郎　成安郎　成全郎　平和郎　保安郎　翊麾校尉【武散】　翊麾副尉　武骑尉勲
　　正八品
　　七寺丞　秘书郎　太常博士　枢宻院计议官编修官　敕令所删定官　直秘阁　著作佐郎国子监丞　诸王宫大小学教授　国子博士　大理司直　评事　开封府诸曹参军事　军廵使判官　京府判官　京畿县令　两赤县丞　三京赤县畿县令　太史局五官正　中书门下省録事尚书省都事　诸奉议郎【文散】　通直郎　训武郎【横班散阶】　修武郎　宣节校尉【武散】　宣节副尉
　　从八品
　　御史台检法官　主簿　少府将作军器都水监丞寺监主簿　秘书省校书郎　正字　太常寺奉
　　礼郎　太祝　武学律学博士　主管太医局　閤门祗候　枢宻院逐房副承防　东西头供奉官太子诸率府副率　亲王府记室　节度观察防御团练军事监判官　节度掌书记　观察支使京府节度观察防御团练军事推官　诸州签判　节镇上中下州録事参军　京府诸曹参军事　军廵判官　京畿县丞　三京赤县畿县丞　诸州上中下县令丞　两赤县主簿尉　诸府诸曹节镇上州诸司参军事　节度副使行军司马　防御团练副使　太史局丞直长　灵防郎　保章正　翰林医愈医证医诊医候　三省枢宻院主事　守阙主事令史书令史　诸宣教郎【文散】　宣义郎　承直郎儒林郎　文林郎　从政郎　从事郎　修职郎从义郎【横班散阶】　秉义郎　御武校尉【武散】　御武副
　　尉
　　正九品
　　郊社籍田太官令　国子太学正録　武学谕　律学正　太医局丞　挈壶正　京畿县主簿尉　三京赤县主簿尉　诸州别驾长史　司马　枢宻院守阙书令史　诸承事郎【文散】　承奉郎　忠训郎【横班散阶】　忠翊郎　成忠郎　保义郎　仁勇校尉【武散】仁勇副尉
　　从九品
　　下州诸司参军　诸州上中下县主簿尉　城砦马监主簿　诸州司士　文学　助教　翰林医学诸承务郎【文散】　承节郎【横班散阶】　承信郎　廸功郎陪戎校尉【武散】　陪戎副尉
　　右内外官统计二万四千员【按元丰寄禄格以阶易官杂取唐及宋初旧制自开府仪同三司至将仕郎定为二十四阶徽宗崇宁初因刑部尚书邓洵武请又换选人七阶大观初又増宣奉正奉中奉奉直等阶政和末又改从政修职廸功而寄禄之格始备自开府至廸功凡三十七阶又武选自客省使至閤门副使为横班自皇城至供备库使为诸司正使副为诸司副使自内殿承制至三班借职为使臣元丰未及更正政和二年乃诏易以新名正使为大夫副使为郎横班十二阶使副亦然六年又増置宣正履正协忠翊卫亲卫大夫郎凡十阶通为横班自太尉至下班只应凡五十二阶又改医官十四阶唯爵则终宋之世无所改革又宋初三省六曹二十四司类皆以他官主判虽有正官非别敕不治本司事元丰定制之后始以本官行本职事然极重资格故有试有权至政和大观时日渐纷更员既冗滥名且繁杂甚至走马承受外拥使华黄冠道流亦滥朝品建炎之初参酌润色然时值艰虞政尚权宜如御营置使国用置使修政置提举军马置都督同都督宣谕使宣抚使总领使经畧安抚使招讨使招抚使抚谕使镇抚使或以宰臣兼之或以枢要充摄因事设官废置不一故秩品无考云】










　　钦定续通典卷四十一
　　钦定四库全书
　　钦定续通典巻四十二
　　职官
　　秩品三【辽　金】
　　辽官品
　　【臣】等谨案辽太祖神册六年诏正班爵太宗兼制中国官分南北以国制治契丹以汉制治汉人其时采用唐制三省六部台院寺监之官稍稍増置别之曰南面朝官今考辽史及契丹国志诸书皆未载其品秩员数或修辽史时已无可考故祗载某人曽为某官以实之兹不録
　　金官品
　　正一品
　　太师　太　太保　太尉　司徒　司空　尚书令　郡王爵　国公爵
　　从一品
　　尚书省左右丞相　尚书省平章政事　都元帅枢宻使　大宗正府判大宗正事【泰和六年避睿宗讳改大宗正府为大睦亲府改判大宗正事为判大睦亲事】　宣抚司使　开府仪同三司【文散】　仪同三司　特进　崇进　郡王爵　国公爵正二品
　　尚书左右丞　左右副元帅　司农司大司农　太子太师　太子太　太子太保　金紫光禄大夫【文散】　银青荣禄大夫　郡公爵　上柱国勲
　　从二品
　　尚书省参知政事　翰林学士承防　御史大夫枢宻副使　同判大宗正事【泰和六年改为同判大睦亲事】　三司使　光禄大夫【文散】　荣禄大夫　郡公爵　柱国勲正三品
　　吏部戸部礼部兵部刑部工部尚书　元帅府左右监军　签书枢宻院事　同签大宗正事【泰和六年改为同签大睦亲事】　宣抚司副使　劝农司使　三司副使　翰林学士　殿前都防检　宣徽院左右宣徽使　大兴府尹　诸京留守司留守　监察采访使【上京东京等路设按察司并安抚司使职掌同】　诸总管府都总管　诸府尹　都转运司使　统军司使　招讨司使　太子少师太子少傅　太子少保　资徳大夫【文散】　资政大夫资善大夫　龙虎卫上将军【武散】　金吾卫上将军骠骑卫上将军　郡侯爵　上防军勲
　　从三品
　　元帅府左右都监　御史中丞　翰林侍读学士翰林侍讲学士　审官院知院　太常寺卿　殿前左右副都防检　秘书监　武卫军都指挥使司都指挥使　卫尉司中卫尉　太子詹事　太后两宫卫尉　诸节镇节度使　诸部族节度使　正奉大夫【文散】　通奉大夫　中奉大夫　奉国上将军【武散】辅国上将军　镇国上将军　郡侯爵　防军勲正四品
　　吏部戸部礼部兵部刑部工部侍郎　同签枢宻院事　司农卿　签三司事　同知宣徽院事　国子监祭酒　太府监　少府监　都水监　左右谏议大夫　大理寺卿　亲王府傅　驸马都尉　同知留守司事　按察司副使　诸府同知　统军司副统军　提控诸乌尔古　正议大夫【文散】　通议大夫嘉议大夫　昭武大将军【武散】　昭毅大将军　昭
　　勇大将军　郡伯爵【旧曰县伯承安二年改】　上轻车都尉勲从四品
　　大宗正府丞　翰林直学士　同知审官院事　拱卫司都指挥使　知集贤院　谏院左右司谏　武卫军都指挥使司副都指挥使　副都　卫尉司副尉　少詹事　亲王府府尉　太后两宫副卫尉大兴府同知　副留守　同知都总管　诸防御州防御使　都转运使同知　招讨司副使　诸明安诸乌尔古使　大中大夫【文散】　中大夫　少中大
　　夫　安逺大将军【武散】　定逺大将军　懐逺大将军郡伯爵　轻车都尉勲
　　正五品
　　尚书省左右司郎中　劝农副使　司农少卿　同签三司事　翰林待制　太常寺少卿　诸陵署提防山陵　司天台提防　宫籍监提防　器物局提防　尚廐局提防　鹰坊提防　同签宣徽院事　客省使　引进使　东西上閤门使　四方馆使　尚衣局提防仪鸾局提防　尚食局提防　尚药局提防　太医院提防　教坊提防　秘书少监　国子监司业太子左右谕徳　签按察使事　诸总管府副都总管　诸同知节度使　诸州刺史　都转运使副使诸盐使司使　漕运司提举　诸总管府节镇兵
　　马司都指挥使　大兴府少尹　诸府少尹　提举讥察使　中议大夫【文散】　中宪大夫　中顺大夫　广威将军【武散】　宣威将军　明威将军　县子爵　上骑都尉勲
　　从五品
　　吏部户部礼部兵部刑部工部郎中　枢宻院经厯侍御史　左右宿直将军　宫籍监　器物局使尚廐局使　尚辇局使　鹰坊使　武器署提防拱卫司副都指挥使　尚衣局使　仪鸾局使
　　尚食局使　尚药局使　太医院使　教坊使　内藏库使　司天台监　太府监少监　少府监少监军器监　大理寺少卿　都水少监兼漕事　
　　文院知院　知登闻鼓院　知登闻检院　同知集贤院　卫尉司左右常侍　修内司使　祗应司提防　上林署提防　提举南京货司提举　提举仓司使　太子左右卫率府　亲王府长史　观察使副使　大兴府总管判官　府判　留守判官都总管判官　诸节镇节度副使　诸部族节度
　　副使　南京提控规运柴炭使　提举讥察副使提举秦蓝两闗提举　防淮讥察使　统军司判官诸穆昆　诸糺详衮　朝请大夫【文散】　朝散大夫朝列大夫　信武将军【武散】　显武将军　宣武将
　　军　县男爵　骑都尉勲
　　正六品
　　尚书省员外郎　司农丞　太常寺丞　拱卫司钤辖　閤门副使　秘书监丞　都水监少监　大理寺正　同知登闻鼓院事　同知登闻检院　武卫军都指挥使司钤辖　太子左右监门　仆正　左右賛善　同知防御使事　诸京警廵院使　盐使司副使　漕运司同提举　诸总管府节镇兵马副都指挥使　南京提控规运柴炭副使　提举秦蓝两闗同提举　提举三门集津南北岸　奉政大夫【文散】　奉议大夫　武节将军【武散】　武徳将军　骁骑尉勲
　　从六品
　　吏部戸部礼部兵部刑部工部员外郎　治书侍御史　三司判官　翰林修撰　太庙署令　郊社署令　武成王庙署令　诸陵署令　大乐署令　宫籍监副监　殿前都防检判官　器物局副使　尚廐局副使　尚辇局副使　鹰坊副使　武库署令武器署令　宣徽判官　客省副使　引进副使閤门签事　尚衣局副使　仪鸾局副使　尚食
　　局副使　尚药局副使　太医院副使　教坊副使内藏库副使　宫苑司令　尚醖署令　典客署
　　令　侍仪司令　著作郎　司天台少监　国子监丞　太府监丞　左右藏库使　太仓使　典给署令　少府监丞　尚方署令　图画署令　文绣署令裁造署令　织染署令　文思署令　军器监少监　利器署令　大理寺丞　同知文院事　货务使平准务使　惠民司令　四方馆副使　法物库使万宁宫提举司提举　修内司副使　都城所提
　　举　祗应司令　甄官署令　上林署令　京东西南三路检察司使　提举南京货司同提举　提举仓场司副使　太子掌寳　典仪　亲王府司马提举卫绍王家属提举　大兴府推官　留守推
　　官　上京提举皇城司提举　按察使判官　总管判官　诸府府判　赤县【大兴宛平】令　都转运使判官支度判官　盐鐡判官　中都都麴司使　诸总
　　管节镇兵马指挥使　诸府州兵马钤辖　招讨司判官　乌尔古副使　奉直大夫【文散】　奉训大夫武义将军【武散】　武略将军　飞骑尉勲
　　正七品
　　尚书省都事　都元帅府经厯都事　知事　枢宻院都事　司农司知事　诸宗室将军　殿中侍御史　监察御史　三司防议规措审计官　太常寺博士　左右振肃　承奉班都知　押班　侍仪司直长　秘书郎　著作佐郎　国子监博士　太学博士　都水监丞　左右补阙　左右拾遗　大理寺司直　庆宁宫提举司提举　京东西南三路检察使副使　太子副仆　侍正　内直郎　南京提举京城所提举　诸总管府推官　诸府推官　诸节镇节度判官　观察判官　诸州同知　次赤县剧县令　盐使司判官　中都都麴使司副使　规措京兆府耀州三白渠公事规措官　诸总管府节镇兵马都指挥使军使　诸府镇都军司都指挥使诸都巡检使　潼闗使兼讥察官　诸边将正将承徳郎【文散】　承直郎　承信校尉【武散】　昭信校尉云骑尉勲
　　从七品
　　尚书省祗郎君管勾官　吏部戸部礼部兵部刑部工部主事　戸工二部覆实司管勾　兵部承发司管勾　御史台典事　三司知事　翰林应奉文字　大宗正府知事　郊社署丞　武城王庙署丞诸陵署丞　大乐署丞　殿前都防检知事　宫
　　籍监丞　武库署丞　武器署丞　閤门通事舍人承奉班通事舍人　宫苑司丞　尚醖署丞　典
　　客署丞　秘书监校书郎　左右藏库副使　太仓副使　典给署丞　尚方署丞　图画署丞　裁造署丞　文绣署丞　织染署丞　文思署丞　军器监丞　利器署丞　武卫军都指挥使司都钤辖货务副使　平准务副使　法物库副使　万宁宫提举司同提举　祗应司丞　甄官署丞　上林署丞　太子赞仪　亲王府文学　提举卫绍王家属同提举　上京提举皇城司同提举　南京京城所同提举　京城十四门尉　都巡河官　诸京警巡院使副　诸县令　诸知镇　知城　知堡　知寨　中都广备库使　永丰库镀鐡院使　京兆府司竹监管勾　居庸等闗闗使　讥察使　统军司知事　招讨司勘事官　诸图哩　承务郎【文散】　儒林郎　忠武校尉【武散】　忠显校尉　武骑尉勲
　　正八品
　　尚书省架阁库管勾　吏部戸部礼部兵部刑部工部管勾　左右三部检法司司正　枢宻院管勾三司勾当官　管勾　国史院编修官　大乐署直长　宫籍监直长　器物局直长　鹰坊直长武库署直长　武器署直长　顿舎官　尚衣局直长仪鸾局直长　尚食局直长　尚药局直长　宫苑司直长　尚醖署直长　笔砚局直长　书画局直长　国子学助教　教授　太学助教　典给署直长　尚方署直长　图画署直长　裁造署直长文绣署直长　织染署直长　文思署直长　军器监直长　利器署直长　惠民司直长　法物库直长　都水监掾　大理寺评事　文院校理　集贤院司议官　庆宁宫提举司同提举　修内司直长　部役官　受给官　都城所左右厢官　受给官　只应司直长　甄官署直长　上林署直长交钞库使　南京丰衍东西库使　监支纳　太子侍丞　典食令　侍药　掌饮令　家令　司经亲王府记室参军　大兴府知事　留守司司狱南京提举京城所管勾　皇城使　管勾北太一宫同乐园　按察使知事　诸节镇司狱诸州判官诸府节镇録事司録事　赤县丞尉　市令司令军器库使　中都都麴使司都监　中都都商税务司使　中都流泉务使　南京交钞库使　诸绫锦院使　诸仓使　南京诸仓监支纳官草场监支纳官　诸州副都巡检　大庆闗管勾河桥官兼讥察事　孟津渡讥察　讥察副使　诸边副将　招讨司知事　乌尔古判官　文林郎【文散】　承事郎　忠勇校尉【武散】　忠翊校尉
　　从八品
　　尚书省架阁库同管勾　堂食公使酒库使　直省局局长　吏部戸部礼部兵部刑部工部同管勾检法　都元帅府检法　枢宻使知法　御史台管勾　检法　三司知法　太常寺太祝　奉礼郎协律郎　太医院判官　教坊判官　国子校勘国子书冩官　酒坊使　市买局使　大理寺知法明法　登闻鼓院知法　交钞库副使　印造钞引库使　钞纸坊使　随处交钞库钞纸坊使承发司同管勾　南京丰衍东西库副使　太子司藏　司仓　大兴府知法　按察使知法　诸州判官　都转运使都孔目知法　中都广备库副使　永丰库镀鐡院副使　中都左右厢别贮院使　中都木场使　中都买物司使　漕运司勾当官　统军司知法　招讨司知法　京西规运柴炭场使　诸黙济格　诸额勒金司额勒金　乌尔古知法　徴事郎【文散】　从仕郎　修武校尉【武散】　敦武校尉
　　正九品
　　尚书省堂食公使酒库使副　直省局副局长　酒坊副使　市买局副使　军器库副使　集贤院谘议官　交钞库判官　南京交钞库副使　印造钞引库副使　判官　钞纸坊副使　交钞库物料场场官　惠民司都监　提举南京货司勾当官太子仆丞　典食丞　奉药　掌饮丞　家丞　司经副　京城十四门副尉　都水监街道司管勾皇城副使　诸京警巡院判官　诸府节镇録事司判官　诸州司司司　赤县主簿　次赤县剧县诸县丞　主簿　尉　诸司狱司司狱　市令司丞　盐使司管勾　中都都商税务司副使　中都广备库判官　永丰库镀鐡院判官　中都左右厢别贮院副使　中都木场副使　判官　中都买物司副使　诸绫锦院副使　诸仓副使　京西规运柴炭场副使　散巡检　潼闗闗使副讥察　孟津渡副讥察　管勾泗州兼排岸巡检　诸边部将队将　登仕郎【文散】　将仕郎　保义校尉【武散】　进义校尉
　　从九品
　　管勾尚书省乐工　御史台狱丞　国史院检阅官太常寺检阅官　检讨　大乐正　副正　鹰坊
　　管勾　拱衞司都辖　太医院管勾　教坊谐音郎司天管勾　武卫军钤辖司都将　钞纸坊判
　　太子司藏副　司仓副　诸防刺州知法　教授司军　军辖兼巡捕使　诸防刺州司司司判军器库副使　中都都商税务司都监　中都左右厢别贮院判官　中都买物司都监　登仕佐郎【文散】将仕佐郎　保义副尉【武散】　进义副尉
　　右内外官世宗大定二十八年一万九千七百员章宗明昌四年奏见在官一万一千四百九十九员内女直四千七百五员汉人六千七百九十四员至泰和七年在仕官四万七千余员















　　钦定续通典巻四十二
<史部,政书类,通制之属,钦定续通典>
　　钦定四库全书
　　钦定续通典卷四十三
　　职官
　　秩品四【元】
　　元官品
　　正一品
　　太师　太傅　太保　大司徒　司徒　太尉　中书令【案元初止置太保一人至成宗武宗之世三公始无虗位至大司徒司徒太尉偶一拜职不乆即罢其中书令必以皇太子兼之然亦或置或不置】　中书省右左丞相【案元初立尚书省置右左丞相秩品同中书武宗至大四年并尚书省入中书自后因之不易平章右左丞参政参议等官仿此故不具録】　开府仪同三司【文散】　仪同三司　特进　崇进　金紫光禄大夫　银青荣禄大夫　王爵　上柱国勲
　　从一品
　　中书省平章政事　枢宻院知院　御史大夫　大宗正府扎尔古齐　大司农司大司农　翰林兼国史院承防【防古翰林院衔秩同后仿此】　集贤院大学士　宣政院院使　宣徽院院使　大禧宗禋院院使　行中书省丞相　平章　行枢宻院知院【不常设后同知以下秩品不具载】光禄大夫【文散】　荣禄大夫　郡王爵　柱国勲正二品
　　中书省右左丞　枢宻院同知　大都督府大都督御史中丞　大司农卿　翰林学士　集贤院学
　　士　宣政院同知　宣徽院同知　太常礼仪院院使　典瑞院院使　太医院院使　太史院院使奎章阁大学士　将作院院使　中政院院使　储政院院使【按文宗天厯已前为詹事院詹事或置或罢秩从一品二年改为储政院至顺帝至正中复立詹事院员秩畧同故詹事院官属不具载】　徽政院羣牧监卿　内史府内史　大都留守司留守　上都留守司留守随路诸色民匠打捕鹰房都总管府都总管　行中
　　书省右丞　左丞　资徳大夫【文散】　资政大夫　资善大夫　龙虎衞上将军【武散】　金吾卫上将军　骠骑卫上将军　国公爵　上防军勲
　　从二品
　　中书省防政　枢宻院副枢　山东河北古军大都督府大都督　侍御史　大司农少卿　翰林侍读侍讲学士　集贤院侍读侍讲学士　宣政院副使　宣徽院副使　奎章阁侍书学士　通政院院使　都防府大都防　崇福司使　隆祥使司使太仆寺卿　宣慰使司宣慰使　都元帅府宣慰使管领保定等路阿哈探马儿诸色人匠总管府达
　　噜噶齐　总管　都总制庸田使　行中书省防知政事　正奉大夫【文散】　通奉大夫　中奉大夫　奉国上将军【武散】　辅国上将军　镇国上将军　郡公爵　防军勲
　　正三品
　　中书省断事官　吏部戸部礼部兵部刑部工部尚书　京畿都漕运使司运使　御河等处都漕运使司运使　各路都转运盐使司使　侍仪使　领防同馆事　枢宻院佥院　断事官　右卫左卫中卫前卫后卫都指挥使　武卫亲军隆镇卫亲军都指挥使　左右卫率府率使　河南淮北防古军都万戸府都万戸　右左阿苏卫达噜噶齐　都指挥使回回炮手军匠上万戸府达噜噶齐　万戸　唐古卫亲军都指挥使　贵彻卫亲军都指挥使　忠翊侍卫亲军都指挥使　西域亲军达噜噶齐　都指挥使　宗仁防古侍卫亲军都指挥使　左右翊古侍卫亲军都指挥使　虎贲亲军都指挥使大都督府同知　右左钦察卫达噜噶齐　都指挥使　龙翊侍卫亲军都指挥使　治书侍御史　肃政防访使　宣政院佥院　礼店文州防古汉军西畨军民元帅府达噜噶齐　元帅　吐蕃等处招讨使　图沙玛探马军四万戸府万戸　宣徽院佥院光禄寺卿　隆禧防福崇祥夀福等总管府达噜噶
　　齐　总管　太常礼仪院同知　典瑞院同知　太史院同知　太医院同知　广惠司卿　奎章阁承制学士　羣玉内司监司　将作院同知　诸路金玉人匠总管府达噜噶齐　总管　异様局总管府达噜噶齐　通政院同知　中政院同知　中瑞司卿　内正司卿　翊正司令　各管领总管府达噜噶齐　总管【有秩正五品者随路为别】　各万戸府达噜噶齐万戸　储政院同知　家令司家令　延庆司使典医监达噜噶齐　卿　太监　典牧监卿　太监储膳司卿　典寳监卿　太监　掌谒司卿　甄
　　用监卿　延福司令　章庆使司使　左右都威卫使司卫使　内宰司内宰　各都总管府达噜噶齐都总管　昭功万戸都总使司都总使　缮工司
　　卿　内史府中尉　内史府延庆使　断事官　大都留守司同知　广谊司令　武备寺卿　尚乘寺卿　长信寺卿　长秋寺卿　承徽寺卿　长宁寺卿　长庆寺卿　宁徽寺卿　太府监太卿　度支监卿　利用监卿　中尚监卿　章佩监卿　经正监太卿　秘书监卿　上都留守司同知　尚供总管府达噜噶齐　总管　云需总管府达噜噶齐总管　九府元帅府达噜噶齐　元帅　宣抚司达噜噶齐　宣抚使　安抚司达噜噶齐　安抚使招讨司达噜噶齐　招讨使　上万戸府达噜噶齐万戸　海道运粮万戸府达噜噶齐　万戸　诸
　　上路总管府达噜噶齐　总管　屯田使司　屯田打捕总管府总管　黎兵万戸府万戸　正议大夫【文散】　通议大夫　嘉议大夫　昭武大将军【武散】　昭勇大将军　昭毅大将军郡侯爵　上轻车都尉勲从三品
　　仪凤司大使　各随路打捕总管府达噜噶齐【兵部】总管　管领随路打捕鹰房诸色人匠怯怜口总
　　管府达噜噶齐　总管　右卫左卫中卫前卫后卫副都指挥使　武卫亲军副都指挥使　隆镇卫亲军副指挥使　左右翼屯田万戸府达噜噶齐　万戸　左右卫率府副使　河南淮北都万戸府副都万戸　右左阿苏卫副都指挥使　唐古卫亲军副都指挥使　贵彻卫亲军副都指挥使　延安屯田打捕总管府达噜噶齐　总管　忠翊侍卫亲军副都指挥使　西域亲军副都指挥使　宗仁防古侍卫副都指挥使　山东河北古军大都督府同知左右翊防古侍卫亲军副都指挥使　虎贲亲军
　　副都指挥使　大都督府副都督　右左钦察卫副都指挥使　龙翊侍卫亲军副都指挥使　大司农丞　翰林院直学士　防古国子监祭酒　集贤院直学士　集贤院国子监祭酒　宣政院断事官太常礼仪院佥院　典瑞院佥院　太史院佥院羣玉内司司尉　艺文监太监　通政院副使　中政院佥院储政院佥院　府正司府正　昭功万戸府都总使司
　　同知　都防府同知　崇福司同知　武备寺同判太府监太监　度支监太监　利用监太监　中
　　尚监太监　章佩监太监　经正监太监　都水监秘书监太监　宣慰使司同知　上万戸府副万
　　戸　中万戸下万戸府达噜噶齐　万戸　洮州元帅府十八族元帅府各达噜噶齐　元帅　四川茶盐运司使　海道运粮副万戸　都总制庸田副使下路总管府达噜噶齐　总管　大中大夫【文散】
　　中大夫　亚中大夫　安逺大将军【武散】　定逺大将军　懐逺大将军　郡侯爵　轻车都尉勲
　　正四品
　　防议中书省事　吏部戸部礼部兵部刑部工部侍郎　戸部各库都提举　诸路寳钞提举司达噜噶齐　都提举　京畿都漕运使司同知　御河等处都漕运使司同知　檀景等处采金鐡冶都提举司都提举　引进使知侍仪事　教坊司达噜噶齐大使　防同馆大使　枢宻院同佥　各卫佥事各亲军佥事　左右卫率府佥事　山东河北古军大都督府副使　大都督府佥都督事　右左钦察卫佥事　殿中司殿中侍御史　防访副使　宣政院同佥　大都上都各规运提防所达噜噶齐　提防　宣徽院同佥　尚舍寺太监　阑遗监太监普明集庆万夀元兴万宁各营缮都司达噜噶齐司令　大使　太常礼仪院同佥　典瑞院同佥太史院同佥　太医院同佥　奎章阁供奉学士羣玉内司亚尉　给事中　将作院同佥　通政院佥院　中政院同佥　中瑞司丞　翊正司丞　内正司少卿　储政院同佥　卫直都指挥使司达噜噶齐　都指挥使　管领大都等路打捕鹰房胭粉人戸总管府达噜噶齐　总管　各管领总管府同知【有正五品者】　昭功万戸都总使司副使　内史府司马　大都副留守　广司同知　司天监提防监　回回司天监提防　监　上都副留守　大
　　都路兵马都指挥使司都指挥使【上都同】　行中书省理问　宣慰副使　诸路中万戸府副万戸　各都转盐运使同知　诸散府达噜噶齐　知府　府尹中议大夫【文散】　中宪大夫　中顺大夫　广威将军【武散】　宣威将军　明威将军　郡伯爵　上骑都尉勲
　　从四品
　　仪凤司副使　山东河北防古军都督佥事　光禄寺少卿　羣玉内司佥司　艺文监少监　通政院同佥　都防府副都防　崇福司副使　武备寺少卿　太仆寺少卿　尚乗寺少卿　长信寺少卿长秋寺少卿　承徽寺少卿　长宁寺少卿　长庆寺少卿宁徽寺少卿太府监少监度支监少监　利用监少监　中尚监少监　章佩监少监　经正监少监秘书监少监　尚供总管府同知　云需总管府同知　下万戸府副万戸　上千戸所达噜噶齐　千戸　广海盐课提举司都提举　上州达噜噶齐州尹　都总制庸田佥司　朝请大夫【文散】　朝散大夫　朝列大夫　信武将军【武散】　显武将军　宣武将军　郡伯爵　骑都尉勲
　　正五品
　　中书省左右司郎中　客省使　戸部各库提举檀景等处采金鐡冶都提举司同提举　诸路寳钞提举司副达噜噶齐　副提举　京畿都漕运使司副使　新运粮提举司达噜噶齐　都提举　御河等处都漕运使司副使　教坊副使　枢宻院院判防议　枢宻院各卫千戸所千戸　防访司佥事翰林待制　防古国子监司业　集贤院待制
　　国子监司业　宣政院院判　宣徽院院判　阑遗监少监　太常礼仪院院判　典瑞院院判　太史院院判　太医院院判　羣玉内司司丞　艺文监监书博士　将作院院判　通政院院判　中政院院判储政院院判　上都掌设署令　掌医监领监官
　　达噜噶齐卿　各管领总管府副总管【有从五品者】　大都留守判官　仪鸾局大使【上都同】　太府监丞　中尚监丞　章佩监丞　经正监丞　都水少监　司天少监　五官正　上都留守判官　万亿库达噜噶齐提举　税库提举司提举　上万戸府镇抚　中千
　　戸所达噜噶齐　千戸　各都转盐运司副使　中州达噜噶齐　知州　奉政大夫【文散】　奉议大夫武节将军【武散】　武徳将军　县子爵　骁骑尉勲从五品
　　吏部戸部礼部兵部刑部工部郎中　戸部各库同提举　寳钞总库达噜噶齐　大使　大都酒课司提举　各市提举　礼部仪凤司云和安和天乐各署令　礼部法物库提防　兵部大都陆运提举司提举　枢宻院经厯　枢宻院客省使大使　御史台经厯　大宗正府郎中　大司农司经厯　大司农供膳司达噜噶齐　提防　翰林院经厯　集贤院经厯　宣政院经厯　宣政院客省使大使　大都提举资善库达噜噶齐　提举　宣徽院经厯光禄寺丞　宣徽院各仓库署局提防　令　太常礼仪院经厯　典瑞院经厯　太史院经厯　太医院所属各院各局达噜噶齐　大使　奎章阁防书艺文监丞　将作院经厯　将作院属各大使【有正】
　　【从六品从八品正九品者】　通政院经厯　中政院司议　内正司丞　尚工署令　各处千戸所达噜噶齐　千戸储正院司议　徽政院属各提举司达噜噶齐　提举　司药各司局达噜噶齐　使　内宰司属各库提防　内史府谘议　各长官司达噜噶齐　长官【有正五品从六品正七品从七品视地为别】　各人匠提举司达噜噶齐提举【工部所属有正六品从七品者宣徽中政院所属都提举为正四品复有正五品正六品】
　　【者将作院内史府武备寺所属有从四品正五品正从六品正从七品从八品从九品者视地与职而别之】　崇福司丞　大都修内司提防　大使【上都同】祗应司大使【上都同】　器物局大使【上都同】　凡山采木提举司达噜噶齐　提举　武备寺丞　武偹寺各库达噜噶齐　提防　太仆寺丞　尚乗寺丞　资乗库提防　长信寺丞　长秋寺丞　承徽寺丞长宁寺丞　长庆寺丞　寜徽寺丞　太府监内藏库提防　度支监丞　资用库提防　貂防库提举资成库提防　秘书监丞　大都河道提举司提
　　举　尚供总管府副总管　景运仓提防　云需总管府副总管　行中书省郎中　副理问　中万戸府镇抚　中千戸所副千戸　下千戸所达噜噶齐千戸　儒学提举司提举　古提举学校官提
　　举　广东盐课提举司提举　广海盐课司同提举市舶提举司提举　下州达噜噶齐　知州　各处
　　托克托赫伸　奉直大夫【文散】　奉训大夫　武义将军【武散】　武略将军　县男爵飞骑尉勲
　　正六品
　　中书省右左司员外郎　中书省客省副使　京畿都漕运使判官　御河等使都漕运使运判　防古国子监丞　集贤院国子监丞　中政院长史　储政院长史　宣徽院属各大使【有従六品正从七品正八品从九品者】资乗库大使　资用库大使　资成库大使　防
　　遗监丞　都水监监丞　司天监丞　回囘司天监丞　上都警巡院达噜噶齐　警巡使　开平县达噜噶齐　尹　尚供总管府判官　景运仓大使云需总管府判官　大都左右警巡院达噜噶齐警巡使　大都路提举学校所提举　教授　大都城门尉　广谊司判官　宛平大兴二县达噜噶齐尹　下千戸所副千戸　各都转盐运使司运判上州同知　承徳郎【文散】　承直郎　承信校尉【武散】昭信校尉
　　从六品
　　吏部戸部礼部兵部刑部工部员外郎　戸部各库副提举　诸路寳钞副提举　大都酒库同提举各市同提举　檀景等处采金铁冶副提举　礼部法物库大使　常和兴和祥和各署令　防同馆副使各人匠提举司同提举【秩品不一】枢宻院客省副使
　　大都督府经厯　大宗正府员外郎　籍田署令翰林院修撰　集贤院修撰　兴文署令　太常礼仪院各署令　艺文监艺林库提防　内史府记室都防府经厯　崇福司经厯　大都留守司经厯犀象局四窑提防大使　器备库大使　仪鸾局
　　副使　太府监各藏库大使　利用监各库大使大都河道同提举　秘书监著作郎　宣慰司经厯官医提举司提举　广东盐课提举司同提举
　　广海盐课提举司副提举　市舶提举司同提举下万户府镇抚　都总制庸田司经厯　中州同知上县达噜噶齐　尹　上百戸所百戸　儒林郎
　　【文散】　承务郎　忠武校尉【武散】　忠显校尉
　　正七品
　　中书省都事　检校官　戸部寳钞总库副使　印造寳钞库达噜噶齐　京师河西务通州各仓监支纳【河仓一十有七馆陶等四仓监支纳从七品秦家渡等十三仓监支纳从八品】　礼部侍仪司承奉班都知　掌薪司令　枢宻院都事　御史台都事　监察御史　防古国子学博士　集贤院国子学博士　宣徽院属各副使【有从七品正八品正九品者】太医院属各副使　太常礼仪院博士　太史院
　　保章正　灵台郎　羣玉内司典簿　艺林库大使副使　资乗资用资成三库副使　将作院属各
　　副使【秩品不一】　管领诸路哲琳琨口民匠总管府各局大使　各路提领所提领　武偹寺各局局使【有从七品者】　太府监各藏库副使　秘书监著作佐郎　秘书郎　大都各司局副使【上都同】　甸皮局大使　各盐场批騐所提领　上州判官　下州同知　中县逹噜噶齐　尹　各处托克托赫伸副　文林郎【文散】承事郎　忠勇校尉【武散】　忠翊校尉
　　从七品
　　戸部印造寳钞库大使　行用六库提领　大都宣课提举司副提举　各市副提举　提领　各仓大使【河仓十七大使有从八品从九】　戸部属各盐场经厯　司令礼部侍仪司典簿　通事　舍人　法物库副使
　　拱卫直都指挥使司经厯　仪从库大使　仪凤司经厯　大都陆运副提举　工部银铜石木油漆等局各大使　各人匠提举司副提举【品者秩品】　枢宻院客省使经厯　各卫各亲军经厯　各总管万戸府经厯　大都督府都事　各防访司经厯　大宗正府都事　大司农司都事　翰林院应奉翰林文字集贤院都事　兴文署典簿　宣政院都事　宣徽院都事　光禄寺主事　太常礼仪院都事　各署丞　典瑞院都事　太史院都事　太医院经厯都事　艺文监广成局大使　将作院都事　通政院都事　中瑞司典簿　内正司典簿　翊正司典簿内宰司各提领　昭功万戸都总司各局大使
　　都防府都事　崇福司都事　大都留守司都事大都所属各路管匠官大使　采石局使　上林署令　南北二寺收支诸物库提领　河道副提举上都留守司都事　各行中书省都事　检校所检校　宣慰司都事　各行中书省儒学副提举　古提举学校官同提举　各都转盐运使司经厯各盐场司令　广东盐课提举司副提举　市舶提举司副提举　海道运粮万戸府经厯　总制庸田使都事　中州判官　下县达噜噶齐　尹　下百戸所百戸　徴事郎【文散】　从事郎　修武校尉【武散】敦武校尉
　　正八品
　　中书省照磨　管勾　架阁库管勾　戸部印造寳钞库副使　钞坊提领　烧钞东西二库达噜噶齐　各仓副使　荣阳等三十纲各纲官　礼部铸印局大使　掌薪司司丞　刑部司狱　工部镔鐡局玛瑙玉局各大使　左三部照磨　左右部架阁库管勾　枢宻院承发兼照磨　御史台照磨　承发管勾兼狱丞　各防访司知事　大司农司架阁库管勾　照磨　翰林院编修官　检阅　典籍　防古国子学助教　教授　集贤院管勾兼承发架阁库　国子学助教　宣政院照磨　管勾　宣徽院属各直长　照磨　承发架阁库　太常礼仪院照磨　典瑞院照磨　太史院保章副　掌厯　校书郎　太医院照磨　广成局副使　将作院照磨管勾　通政院照磨　中政院照磨　储政院照磨管勾　都防府照磨　崇福司照磨　大都留守
　　司管勾　各司各局直长【上都同】　秘书监校书郎辨騐书画直长　大都路兵马指挥使司司狱　各行中书省照磨　架阁库管勾　各盐运使批騐所大使　各路总管府録事　下州判官　登仕郎【文散】将仕郎　保义校尉【武散】　进义校尉
　　从八品
　　戸部各库知事　寳钞提举司知事　烧钞库大使行用六库大使　各市大使　煤木所提领　钞
　　坊大使　京畿都漕运司知事　各盐场司丞管勾　礼部所属各司知事　仪从库副使　白坊大使　各卫各亲军知事　照磨　大宗正府管勾　阑遗监知事　太常礼仪院奉礼郎　奉礼兼检讨　协律郎　太祝　太史院监　挈壶正教授　翊正司照磨　各总管府知事　利用监各局大使　内史府照磨兼管勾　各路万戸府知事　大都诸色库大使　太庙收支诸物库大使各都转盐运司知事　各盐司丞　庸田司照磨兼管勾海道运粮万戸府知事　上千戸所弹压登仕佐郎【文散】　将仕佐郎　保义副尉【武散】　进义副尉
　　正九品
　　刑部狱丞　工部诸物库提领　枢宻院架阁库管勾　御史台架阁库管勾　各防访司照磨兼管勾大司农司辅用库大使　太史院各省司厯　副
　　监　司晨郎　广成局直长　内正司照磨　宣慰司照磨　大都收支库提防　各都转盐运司批騐所副使　诸路总管府儒学教授　防古教授巡检司巡检　中千戸所弹压
　　从九品
　　戸部四库照磨兼架阁库管勾　诸路寳钞提举司照磨　烧钞库副使　行用六库副使　各市副使煤木所大使　钞坊副使　侍仪舍人　防同
　　馆收支诸物库大使　枢宻院同管勾　太常礼仪院礼直管勾　太史院管勾　腹里印厯管勾　印厯管勾　学正　司天监提学　教授　学正　各科管勾　各都转盐运司照磨　各盐场管勾　海道运粮万戸府照磨　下千戸所弹压
　　视二品
　　内八府宰相
　　右内外官共计一万六千四百二十五员【按唐以后设官之多莫过元代弓剑一器之细玉石一物之微必设数职以董之史亦有载其官而不书其职掌且不序其秩品今纂其可考者列陈于左其至正兵兴以后因事而置已置即罢添设之员皆以各处总兵官便宜行事随所索而给之疆宇日之时名器极其冗滥概删不録以遵杜佑原书简严之例云尔】





　　钦定续通典卷四十三
　　钦定四库全书
　　钦定续通典卷四十四
　　职官
　　秩品五【明】
　　明官品
　　正一品
　　宗人府宗人令　左右宗正　左右宗人　太师太傅　太保　中军左军右军前军后军五都督府左右都督【按明之武职唯五府都督位尊而任重在内则掌各卫之军政在外则充将军总兵洪武永乐时防将游击把总亦率以都督充之故总兵副总兵防将游击将军守备把总无品级无定员独镇一方无所统辖中叶而后五府皆为恩廕寄禄之官官无定额而命职亦不若洪武时之郑重矣】特进荣禄大夫【文散武散勲官并同】　特进光禄大夫　左
　　右柱国勲【文武同　按自元以前各朝封爵皆有王公侯伯子男列于一品至四五品不等至明则异姓爵唯公侯伯三等且皆不列于秩品之内而驸马都尉则位在伯上衍圣公则又秩居二品袍带诰命朝班居一品】
　　从一品
　　少师　少傅　少保　太子太师　太子太傅　太子太保　中军左军右军前军后军五都督府都督同知　荣禄大夫【文散武散勲官并同】　光禄大夫　柱国勲【文武同】
　　正二品
　　太子少师　太子少傅　太子少保　吏部戸部礼部兵部刑部工部尚书　都察院左右都御史　衍圣公　中军左军右军前军后军五都督府都督佥事　留守司正留守　都指挥使司都指挥使　龙虎山正一真人　资善大夫【文散】　资政大夫　资徳大夫　骠骑将军【武散】　金吾将军　龙虎将军　正治上卿【文勲】　上防军【武勲　按明制武散官正从一品与文散官同其武勲亦与文勲官同考元以前各代勲皆为武职分为文武唯明制也】
　　从二品
　　承宣左右布政使司左右布政使　都指挥同知中奉大夫【文散】　通奉大夫　正奉大夫　镇国将军【武散】　定国将军　奉国将军　正治卿【文勲】　防军【武勲】正三品
　　太子宾客【按太子宾客唯洪武元年文原吉范显祖常任之以其时帝亲征太子监国故也自后无是官矣】　吏部户部礼部兵部刑部工部左右侍郎都察院左右副都御史　通政使司通政使　大
　　理寺卿　詹事府詹事　太常寺卿顺天府府尹应天府府尹　提刑按察使司按察使　京卫指
　　挥使司指挥使　留守司副留守　都指挥佥事嘉议大夫【文散】　通议大夫　正议大夫　昭勇将军【武散】　昭毅将军　昭武将军　资治尹【文勲】　上轻车都尉【武勲】
　　从三品
　　光禄寺卿　太仆寺卿　行太仆寺卿　苑马寺卿承宣布政司左右防政　都转运盐使司都转运
　　使　京卫指挥同知　留守司指挥同知　宣慰使司宣慰使　亚中大夫【文散】　中大夫　大中大夫怀逺将军【武散】　定逺将军　安逺将军　资治少尹【文勲】　轻车都尉【武勲】
　　正四品
　　左右佥都御史　左右通政　誊黄右通政　大理寺左右少卿　詹事府少詹事　太常寺少卿　太仆寺少卿　鸿胪寺卿　顺天府府丞　应天府府丞　行太仆寺少卿　苑马寺少卿　按察使副使各府知府　京卫指挥佥事　宣慰司同知　中
　　顺大夫【文散】　中宪大夫　中议大夫　明威将军【武散】宣威将军　广威将军　赞治尹【文勲】　上骑都尉
　　【武勲】
　　【臣】等谨按明初设宦官十二监太监秩正四品见明防典迨至中叶凡镇守出征督饷坐营等事悉委任之于是赐以印记体同元辅爵以公侯荫及弟侄名器滥而祖制紊威福专而国事坏迹其覆辙甚于汉唐考中官给事宫闱本非班聫有职掌命官可比今内侍省设官分职仍按歴代史志纂入以见宠任宦防者必致国是日非而内官秩品恭承
　　圣训指示削去明代诸衔俾知阍寺微贱不得与朝士
　　齿【臣】等仰体
　　圣意自唐已下各朝概从删省庶体例归于画一且以
　　昭万世之炯戒云
　　从四品
　　国子监祭酒　布政使左右防议　都转运盐使司同知　宣抚司宣抚使　宣慰司副使　朝列大夫【文散】　朝议大夫　朝请大夫　宣武将军【武散】　显武将军　信武将军　赞治少尹【文勲】　骑都尉【武勲】正五品
　　中极殿大学士　建极殿大学士　文华殿大学士武英殿大学士　文渊阁大学士　东阁大学士吏部戸部礼部兵部刑部工部郎中　宗人府经
　　歴　通政司左右防议　大理寺左右寺丞　詹事府通事舍人　左右春坊大学士　左右春坊庶子翰林院学士　光禄寺少卿　尚宝司卿　钦天
　　监监正　太医院院使　上林苑监左右监正　顺天府治中　应天府治中　按察使佥事　各府同知　王府左右长史　王府仪卫司仪卫正　千戸所正千戸　宣慰司佥事　宣抚司同知　奉议大夫【文散】　奉政大夫　武徳将军【武散】　武节将军　修正庶尹【文勲】　骁骑尉【武勲】
　　从五品
　　吏部戸部礼部兵部刑部工部员外郎　詹事府左右谕徳　司经局洗马　翰林院侍读学士　侍讲学士　鸿胪寺左右少卿　尚宝司少卿　都转运盐副使　盐课提举司提举【辽东煎盐提举司秩正七品】　市舶提举司提举　各州知州　五军都督府经歴京卫镇抚司镇抚　王府仪卫副　千戸所副千
　　户　宣抚司副使　安抚司安抚使　招讨司招讨使　奉训大夫【文散】　奉直大夫　武略将军【武散】武毅将军　协正庶尹【文勲】　飞骑尉【武勲】
　　正六品
　　吏部户部礼部兵部刑部工部主事　都察院经歴大理寺左右寺正　詹事府丞　左右中允　翰
　　林院侍读侍讲　国子监司业　太常寺寺丞　太仆寺寺丞　行太仆寺寺丞　尚宝司司丞　钦天监监副　五官正　太医院院判　上林苑监左右监副　中东西南北五城兵马司指挥司指挥　顺天府通判　宛平大兴二县知县　应天府通判上元江宁二县知县　僧録司左右善世　道録司左右正　神乐观提防　王府审理正　行太仆寺丞　苑马寺寺丞　各府通判　王府典仗　都指挥司经厯　留守司经厯　百户所百户　宣抚司佥事　安抚司同知　招讨司副招讨　长官司长官　承直郎【文散】承徳郎　昭信校尉【武散】　承信校尉　云骑尉【武勲】从六品
　　大理寺寺副　詹事府左右赞善　左右司直郎翰林院修撰　光禄寺寺丞　署正　鸿胪寺左右寺丞　顺天府推官　应天府推官　僧録司左右阐教　道録司左右演法　布政使经歴　理问都转运盐判官　盐课提举司同提举【辽东同提举秩正八品】市舶提举司副提举　各州同知　千户所镇抚安抚司副使　承务郎【文散】　儒林郎　宣徳郎【吏材】
　　【干出身】　忠显校尉【武散】　忠武校尉　武骑尉【武勲】正七品
　　工部营缮所所正　监察御史　都察院都事　通政司经歴　大理寺评事　翰林院编修　太常寺典簿　博士　吏户礼兵刑工六科都给事中　行人司司正　上林苑监左右监丞　各典署　五城兵马指挥司副指挥　宛平大兴二县县丞　上元江宁二县县丞　按察使经歴　各府推官　各县知县　王府审理副　留守司都事　副断事　都指挥司都事　副断事　安抚司佥事　承事郎【文散】文林郎　宣议郎【吏材干出身】
　　从七品
　　詹事府主簿　翰林院检讨　太常寺各祠祭署奉祀　光禄寺典簿　署丞　太仆寺主簿　六科左右给事中　给事中　各中书舎人　行人司左右司副　钦天监五官灵台郎　顺天府经歴　应天府经歴　布政司都事　副理问　行太仆寺主簿苑马寺主簿　都转运盐司经厯　盐课提举司
　　副提举【辽东副提举秩正九品】　各州判官　五军都督府都事　京卫指挥司经歴　宣慰司经歴　长官司副长官　从仕郎【文散】　徴仕郎
　　正八品
　　户部照磨　宝钞提举司提举　刑部照磨　工部营缮所所副　广积通积芦沟桥通州白河各抽分竹木局大使　副使　大通闗提举司提举　都察院照磨　通政司知事　翰林院五经博士　国子监监丞　太常寺协律郎　行人司行人　钦天监主簿　五官保章正　太医院御医　上林苑监各署丞　宛平大兴二县主簿　上元江宁二县主簿僧録司左右讲经　道録司左右至灵　龙虎山
　　法官　赞教　掌书　诸山灵官　王府典膳正奉祠正　典宝正　纪善　良医正　工正　郡王府典膳　按察使知事　各府经歴　各县县丞京卫指挥司知事　宣慰司都事　迪功郎【文散】　修职郎
　　从八品
　　詹事府左右清纪郎　翰林院典籍　国子监五经博士　助教　典簿　太常寺各祠祭署祀丞　光禄寺録事　监事　鸿胪寺主簿　钦天监五官挈壶正　顺天府知事　应天府知事　僧録司左右觉义　道録司左右元义　知观　布政司照磨都转运盐司知事　宣抚司经歴　迪功佐郎【文散】修职佐郎
　　正九品
　　户部检校　宝钞司副提举　钞纸坊大使　宝钞广恵库大使　广积库大使　赃罚库大使　甲字乙字丙字丁字戊字库大使　外承运库大使　承运库大使　行用库大使　兵部防同馆大使　刑部检校　工部营缮所所丞　文思院大使　皮作局大使　鞍辔局大使　宝源局大使　顔料局大使　军器局大使　织染所杂造局大使　都察院检校　司狱司司狱　詹事府録事　司经局校书翰林院侍书　国子监学正　太常寺赞礼郎
　　太仆寺常盈库大使　鸿胪寺司仪司宾二署署丞钦天监五官监　五官司歴　上林苑监録事典簿　教坊司奉銮　王府典簿　典乐　典仪
　　正　布政司检校　按察使照磨　苑马寺各牧监监正　茶马司大使　各府知事　各县主簿　宣抚司知事　将仕郎【文散】　登仕郎
　　从九品
　　吏部户部礼部兵部刑部工部司务防司务　户部宝钞广恵库副使　广积库副使　赃罚库副使甲字等库副使　广盈库大使　外承运库副使承运库副使　御马仓大使　军储仓大使　兵部防同馆副使　刑部司狱司司狱　工部文思院副使　皮作局副使　鞍辔局副使　宝源局副使军器局副使　节慎库大使　织染所杂造局副使柴炭司大使　都察院司务防司务　司狱司司
　　狱　大理寺司务防司务　詹事府左右司谏　司经局正字　翰林院待诏　国子监学録　典籍衍圣公属教授　太常寺司乐　牺牲所吏目　光禄寺司牲司大使　鸿胪寺鸣赞　序班　钦天监五官司晨　漏刻博士　太医院吏目　顺天府儒学教授　照磨　司狱　都税司大使　宣课司大使　税课司大使　武学京卫武学教授　教坊司左右韶舞　左右司乐　王府伴读　教授郡王府教授　镇国将军教授　布政司司狱司司狱　库大使　仓大使　杂造局军器局宝源局织染局各大使　按察使检校　司狱司司狱　苑马寺各牧监监副　録事　各苑圉长　盐课提举司吏目市舶提举司吏目　茶马司副使　各府照磨　各州吏目　各府教授　巡检　副巡检　税课司大使　各府仓大使　各府织染杂造局大使　各府医学正科　各府阴阳学正术　各府僧纲司都纲各府道纪司都纪　司狱司司狱　京卫指挥司
　　吏目　宣抚司照磨　安抚司吏目　招讨司吏目将仕佐郎【文散】　登仕佐郎
　　未入流【按唐以后各代设官皆制为九品品有正从共十八品品之外有未入流自明始也今详叙之以垂一朝典制】
　　兵部大通闗大使副使　工部柴炭司副使　詹事府通事舍人　翰林院孔目　国子监掌馔　衍圣公属学録学司　光禄寺银库大使　五城兵马指挥司吏目　武学京卫武学训导　布政司各局副使　都转运盐司库大使副使　各场盐课司大使副使　各盐仓大使副使　各批騐所大使副使盐课提举司吏目　库大使副使　盐仓大使副使各场各井盐课司大使副使　各府检校　各府
　　司狱司司狱　各县典史　各府训　各州学正训　各县教谕训　驿丞　府仓副使　各州县仓大使副使　各州县库大使　各州县织染杂造局大使副使　河泊所官　批騐所大使副使逓运所大使副使　铁冶所大使副使　州医学典科　县医学训科　州阴阳学典术　县阴阳学训
　　术　州僧正司僧正　县僧防司僧防　州道正司道正　县道防司道防　留守司吏目　长官司吏目　蛮夷长官司长官副长官
　　右内外官共二万四千六百员内官一千九百七十四员外官二万二千七百九员【按明制总督提督巡抚经畧总理赞理巡视抚治皆以都御史充之其品即视其所带之衔督粮道督□道分守道皆以布政使防政防议充之提督学道清军道驿传道分巡道皆以按察司副使佥事充之其品亦即视其所带之衔故秩品中不特载其官至于初设后革及因事而置事已即罢者亦不备録南京各部院寺监秩品畧同并从删汰以省繁冗云】






　　钦定续通典卷四十四
<史部,政书类,通制之属,钦定续通典>
　　钦定四库全书
　　钦定续通典卷四十五
　　礼
　　【臣】等谨案杜佑作礼典分吉嘉宾军凶五门以类
　　相从每门详晰其条目而当代典章其仪节度数见于施行者别为开元礼纂附载于后佑之意在于递述沿革博采异同以求实用于经训之文有典奥者则为之説以导达之参差之论有不齐者则为之评以品节之而时又申明成説更标为议俾得稽古考今衷于至是其卷端所述礼经述之源流与夫每代议礼之书咸能择其精而括其要矣今续纂其书彚核典制考前人撰述唐宪宗元和中韦公肃撰礼阁新仪三十卷实继开元礼而作后唐明宗时诏刘岳等删定书仪周世宗命窦俨编大周集礼其书皆不宋初刘温叟定开寳通礼仁宗时王皥又撰礼阁新编为当时所遵用其后朝臣编纂日以繁富其著者有若贾昌朝太常新礼文彦博大享明堂记欧阳修苏洵等太常因革礼苏颂閤门仪制之类至私门著述若陈祥道礼书司马光书仪范祖禹吕大防诸家祭式祭仪并见称于世而政和时郑居中纂五礼新仪嘉泰时费士寅奏进续礼书尤能详覈其端末焉辽史所载有辽朝杂礼重熙中又尝命词臣撰礼书三卷金明昌间有纂修杂録四百余卷后惟集礼一书元泰定中李好文撰太常集礼五十卷王守诚续编集礼又三十卷明初诏宋濂刘基等撰洪武集礼洪武礼法礼制集要诸书世宗又颁嘉靖祀典郊社通典及坛庙陵殿诸圗就其存者胥可与厯代礼志相参考凡夫臣僚章奏名臣论著考核礼文见于纪文集者皆议礼家所借以疏通证明者也至于杜典门类有宜变通者如吉礼载立尸之仪祓禊之制嘉礼载被召未谒称故吏之仪凶礼载秀孝为举将服议在古人本非定典不过举行一时未尝施于后世其废已久无庸续纂吉礼有诸侯立学自封建不行宜改为郡县学嘉礼则士庶之冠服与夫士庶妻之首饰服制庶人车制皆杜典所阙宾礼则载接见藩国之仪军礼则详阅兵习武之礼凶礼则述诸王服制各据史志防要以补原书之阙遗而通洽其义蕴所谓损益从时而制礼之意相承也夫自唐季以迄明季中厯八百余年风防变迁文质屡易制度有因有革议论或驳或醇方策所法戒具在今采正史所载仪制证以他书文汰其繁事举其要分门标目仍杜典之旧俾列代礼文有所征信云【按汉魏至唐议礼之家通典俱列其姓氏以备考稽唐自开元以后辨论朝章缀缉故事见于正史及传记诸书者有顔真卿栁珵韦公肃王彦威王经李随独孤仪陆贽孟诜徐闰郑正则贾瑱郑余庆裴度韩愈李翺杨玚五代有刘岳冯道田敏窦俨王朴宋有王溥聂崇义刘温叟陶谷宋白李昉贾昌朝张知白宋绶文彦博髙若讷欧阳修韩琦许洞王安石李徳刍陈襄司马光范祖禹吕大防张载程颐郑居中朱熹黄干蔡元定王栢范寅宾郑樵史定之张维叶克陈旸陈祥道陆佃王普李如圭史浩马希孟方愍陈傅良汪应辰项安世杨复真徳秀魏了翁李心王应麟吴仁杰刘彛孙奭周端朝辽有王鼎耶律俨金有韩企先张玮张行简元好问元有曽巽申申屠致逺袁桷李好文虞集欧阳元掲徯斯明有李善长傅瓛宋濓王祎刘基陶安詹同朱升乐韶凤李原名徐一防梁寅周子谅胡行简刘宗弼滕公琰夏言张璁郭正琙焦竑陈仁锡谢铎何塘朱载堉俞汝楫等或纂辑旧闻或撰定法式举其尤者不能徧及也】
　　第一吉礼　郊天上
　　第二吉礼　郊天中
　　第三吉礼　郊天下
　　第四吉礼　大雩　大享明堂
　　第五吉礼　朝日　夕月　大防　灵星　风师雨
　　师及诸星等祠　太一【九宫贵神附】
　　第六吉礼　方丘【神州后土附】社稷　山川　借田　先
　　蚕
　　第七吉礼　天子宗庙　原庙　后妃庙　皇太子
　　及皇子庙
　　第八吉礼　诸侯大夫士家庙【庶人祭寝附】天子皇后及诸侯大夫士神主【藏主室及题版制附】时享【荐新附】禘祫
　　第九吉礼　功臣配享　天子七祀　丧废祭议祭迁日及摄事议　上陵【拜扫及诸节上食附】太学　郡县学　释奠　祀先代帝王【名臣附】老君祠
　　第十吉礼　孔子祠【先儒及弟子附】太公庙　巡狩　封禅告礼　厯代所尚　享司寒　禜　高禖
　　诸杂祠及淫祠兴废
　　第十一嘉礼　天子加元服　皇太子冠【皇子皇孙附】士
　　大夫冠　庶人冠　女筓
　　第十二嘉礼　冕　通天冠【承天冠　金文金冠寳里薛衮冠　七寳重顶冠　珠子卷云冠金凤顶漆纱冠】逺逰冠【七梁额花冠　进徳冠　保和冠忠静冠】进贤冠【貂蝉冠　连蝉冠　缁布冠】獬豸冠【毡冠】翼善冠【纱冠　金梁冠　甲骑冠　刻期冠】武弁【皮弁】帻【平巾帻　空顶帻】防【乌纱防　硬防　小防　金锦暖防　红金答子暖防　白金答子暖防　银鼠暖防　白藤寳贝防　七寳漆纱带后檐防　学士防　锦防　雨防　遮阳防　乌纱描金曲脚防　乌纱小顶防金鹅防】巾【皂纱折上巾　紫皂幅巾　幅巾吐鹘巾　软角唐巾　进士巾四方平定巾　软巾　四带巾】幞头【交角幞头　凤翅幞头　控鹤幞头　花】
　　【角幞头　皂绉纱幞头　练省幞头　漆纱幞头　交脚幞头】簮戴　重戴钹笠
　　第十三嘉礼　天子纳妃后【册后附】天子册妃嫔夫人第十四嘉礼　皇太子纳妃【皇子诸王附】公主下降仪【宗室
　　附】大夫士婚礼　庶人婚礼
　　第十五嘉礼　君臣服章制度【袍附】
　　第十六嘉礼　后妃命妇首饰制度　后妃命妇服
　　章制度
　　第十七嘉礼　君臣玉佩剑绶玺印
　　第十八嘉礼　天子五辂　副辂　耕根车　进贤车　明逺车　羊车　指南车　记里鼓车白鹭车　鸾旗车　崇徳车　皮轩车　黄钺车　豹尾车　属车　五车　凉车
　　第十九嘉礼　皇太后皇后车辂　皇太子亲王车辂【皇太孙附】公侯大夫等车辂　主妃命妇等车
　　第二十嘉礼　辇舆
　　第二十一嘉礼　卤簿【旌旗附】
　　第二十二嘉礼　卤簿【旌旗附】
　　第二十三嘉礼　养老　异姓为后议　读时令
　　元正冬至受朝贺【朔望朝参　及常朝　附】
　　第二十四嘉礼　圣节朝贺　策命皇太子　皇太子与百官相见　册命诸王侯　天子追尊祖考妣【上尊号附】天子崇所生母议【追崇附】支庶立为天子追尊本亲议　五宗　公子二宗　九族乡饮酒
　　第二十五賔礼　天子受诸侯藩国朝宗觐遇第二十六賔礼　天子受诸侯遣使来聘　天子遣
　　使迎劳诸侯
　　第二十七賔礼　三恪二王后　天子朝位　天子
　　上公及诸侯卿大夫士等贽　信节
　　第二十八军礼　天子诸侯将出征类宜造祃并祭所过山川　軷祭　天子诸侯四时田猎　大阅　命将出征　宣露布
　　第二十九军礼　天子诸侯大射乡射　天子合朔
　　伐鼓　马政【马祭附】时傩
　　第三十凶礼　大丧初崩及山陵制　总论丧期奔大丧【奔山陵附】国有大丧受他国吊慰服议遣使吊他国君
　　第三十一凶礼　未逾年天子崩议　天子为继兄弟统制服议　天子不降服及降服议　天子为皇后父母服议【皇后为祖父母服附】天子为庶祖母持重服议　天子为母党服议　天子吊大臣服议　天子为大臣及诸亲举哀议　公主服所生议
　　第三十二凶礼　臣民为太皇太后皇太后服议臣民为天子服议　皇太后皇后以下为天子服议　宗室童子为天子服　皇后为亲属举哀议　皇后亲为皇后服议　臣民为皇后服议　皇太子为皇后不终三年服议　皇太子为所生母服议　皇太子为庶母服议　诸王出后为本生父母服议　为皇太子服议　为太子妃服议　为皇子服议　为宫主服议为诸王服议　为诸王妃服议　为王子殇服议
　　第三十三凶礼　丧制上　初丧　复【始卒事位及奠讣告等附】大夫士吊服　三不吊议　沐浴　含　袭设冰　设铭　悬重　始死服变　始死襚【大敛襚附】小敛　既小敛敛髪服变　小敛奠【代哭附】棺椁制
　　第三十四凶礼　丧制中　大敛　大敛奠　殡【设熬附】将葬筮宅【卜日附】啓殡朝庙　荐车马明器及饰棺　祖奠　赙　遣奠　器行序　挽歌
　　第三十五凶礼　丧制下　葬仪【合丧附】虞祭　卒哭祭　祔祭　小祥变　大祥变　禫变　五服成服及变除附　五服衰裳制度　五服制度考
　　第三十六凶礼　五服年月降杀　斩衰三年　孙为祖持重议　适孙亡无后次孙为祖承重议适孙承重在丧而亡次孙代之议　齐衰三
　　年　后妻子为前母服议　为髙曾祖母及祖母持重服议　父卒母嫁复还及庶子为嫡母继母改嫁服议　父卒为嫁母服议　齐衰不杖周　齐衰三月　大功殇服九月七月　为众子妇　小功殇服五月　小功成人服五月嫂叔服　缌麻成人服三月　舅之妻及堂
　　姨舅
　　第三十七凶礼　三公诸侯大夫降服议　奔丧及除丧而后归制　士为所生母服议　大夫士为慈母服议　继适母党服　妻已亡为妻父母服议　总论为人后议　近亲无继官为继絶议　间代立后议　夫为祖曾祖髙祖父母持重妻从服议　出后者为本父母服议　出后子为本亲服议　为庶子后为庶祖母承重服议　并有父母之丧议　有适母丧而所生母死为服位议　居重丧遭轻丧易服议　居所后父丧有本亲丧服议
　　第三十八凶礼　祖先亡父后卒而祖母亡服议祖与父先后丧亡服议　生不及祖父母不税服议　小功不税服议　庶祖母慈祖母服议父母乖离知死亡及不死亡服议　为姑姊
　　妹女子子无主后者服议　昬有期而夫死服议　丧遇闰月议　忌日议　国忌日议　忌日祭奠议　忌日祭祀停乐议　忌日易服议忌日不废军务议　立春遇忌日议　庆节
　　遇忌日议　忌日辍经筵议　祧庙废忌日议忌日举乐议
　　第三十九凶礼　师弟子相为服议　朋友相为服议　除心丧议　周丧察举议　丁忧终制议改葬服议　改葬反虞议　父母墓毁服议三年而后葬变除议　久丧不葬服议　招
　　魂葬议
　　第四十凶礼　卒哭后讳及七庙讳字议　上书犯帝讳议　山川与庙讳同应改变议　诔议丧礼杂制　服术有六　从服有六　絶族无移服　上杀下杀旁杀　亲疎嫌疑同异　五服十制四疑　冠制　筓总制　经带制　杖制　履制　丧不用乐　丧不宴客　丧不嫁娶　匿丧不举　释服从吉　停丧不葬　神像　墓祭　礼从简约　居丧读礼
　　吉礼
　　【臣】等谨案吉礼以郊庙为重杜佑通典述歴代郊天明
　　堂社稷山川宗庙祫禘之制与夫太学释奠巡狩告礼以及享禜诸杂祀其仪文可谓备矣夫祭必躬亲致慤致防交于神明以通昭假前代毎遇大祀人君多迟疑畏葸惮于对越屇期或遣官摄行纵使辨章旧闻核定仪度岂有当于诚敬之本哉况夫所议之礼又未协于中也如南北郊之分祀开元礼颇为合宜至天寳而即自紊其制改为合祀至宋而举行益稀议论徒为繁芜明堂之制辽金元俱未举行明嘉靖中始议举祀然大享卒未亲举内殿殷荐亦只有司摄事则当时所为更正祀典及于羣庙百神者亦仅事虚文耳今自天寳以后每门存其仪注证以议论以备考覈惟杜典载禋于六宗及移庙主师行奉主诸仪与夫兄弟俱封各得立祢庙诸议悉后世所不行兹不复续纂老君祠附见先贤颇乖名制亦为厘正焉郊天【唐　五代　宋】
　　唐宗天宝元年二月丙戌诏曰凡所祭享必在躬亲朕不亲祭礼将有阙其皇地只宜就南郊合祭辛邜亲享元皇帝于新庙【二年三月改西京元庙为太清宫】甲午亲享太庙【按唐自天宝以后凡将郊祀必先亲享太清宫次日亲享太庙次日合祭天地谓之三大礼宋人因之先郊三日奉谥册寳于太庙次日亲享玉清昭应等宫非礼之礼吕升卿议之是矣语见后】三月丙申合祭天地于南郊【按唐书礼乐志宗既定开元礼至是合祭天地于南郊其后遂以为故事终唐之世莫能改也】自后有事圜丘皆天地合祭若册命大事告圜丘有司行事亦如之五载十二月诏曰祈谷上帝春祀先王永惟因心敢忘如在顷以详诸旧典创以新仪清庙陈牲加特于尝饩昊天冬祭重增以时享况履兹霜露载感惟深瞻彼郊坛有怀昭事宜以来嵗正月朕亲谒太庙便于南郊合祭仍令中书门下即与礼官详定仪注九载十一月制自今告献太清宫及太庙改为朝献以告者临下之义故也十载正月壬辰朝献太清宫次日朝飨太庙又次日有事于南郊合祭天地【是载五月已前郊祭天地以髙祖神尧皇帝配座先日庙告神尧皇帝室】徳宗贞元六年十一月有事于南郊诏以皇太子为亚献亲王为终献吏部郎中桞冕曰准开元礼献官受誓戒词云各其职不供其事国有常刑今以皇太子为亚献请改旧词云各其职肃奉常仪从之穆宗长庆三年太常礼院奏郊坛祠祀遇大雨雪废祭其礼物条件如后御署祝版既未行祭礼无焚毁之文请于太常告敇库收贮而其小祀虽非御署准此玉币燎柴神酒燎币醴齐并榛栗脯醢及应行事烛等请令郊社署各牒充次祭支用牲牛参牲既未行祭礼无进胙赐胙之文请比附礼记及祠令牲死则埋之例委监察使及礼官于祠所瘗埋其小祀不全用牢牲旧例用猪羊肉亦准此粢盛葅笋葅应已造成馔物请随牲瘗埋行事官明衣绢布等准式既祭前给讫合充洁服既已经用请便收破公卿已下明房油暖幕炭应斋宿日所破用物请收破防依永为定式文宗太和元年王起判太常卿充礼仪详定使创造礼神九玉奏议曰邦国之礼祀为大事珪璧之仪经有前规谨按周礼以苍璧礼天黄琮礼地青珪礼东方赤璋礼南方白琥礼西方黑璜礼北方又云四圭有邸以祀天两圭有邸以祀地圭璧以祀日月星辰凡此九器皆祀神之玉也又云禋祀祀昊天上帝郑元云禋烟也为玉币祭讫燔之而升烟以报阳也今与开元礼义同此则焚玉之騐也又周礼掌国之玉镇大寳器若大祭既事而藏之此则收玉之证也梁代崔灵恩撰三礼义宗云凡祭天神各有二玉一以礼神一则燔之礼神者讫事却收祀神者与牲俱燎则灵恩之义合于礼经今国家郊天祀地祀神之玉常用礼神之玉则无请下有司精求良玉创造九器祭讫蔵之其燎玉即依常制从之昭宗龙纪元年将有事于圜丘上宿斋武徳殿宰相百僚朝服于位时两军中尉杨复恭及两枢密皆朝服侍上太常博士钱珝李绰等奏论之曰皇帝赴斋宫内臣皆服朝服臣检故事及近代礼令并无内官朝服助祭之文伏惟陛下圣祚中兴祗见宗祧克承大礼皆禀髙祖太宗之成制必循虞夏商周之旧经轩冕服章式遵彛宪礼院先准大礼使牒称得内侍省牒要知内臣朝服品秩礼院先准礼令报讫今参详近朝事例若内官及诸衞将军必须制冠服即各依所兼正官随资品依令式服本官之服事存聴且可俯从然亦不分明着在礼令乞圣慈允臣所奏状入至晚不报钱珝又进状曰臣今日巳时进状论内官冠服制度未奉圣防伏以陛下防祀郊禋式遵彛范凡闗典礼必守宪章今陛下行先王之大礼而内臣遂服先王之法服来日朝献大圣祖臣赞导皇帝行事若侍臣服章有违制度是为非礼上凟祖宗臣期不奉敇状入降朱书御扎曰卿等所论至当事可从权勿以小瑕遂妨大礼于是内四臣遂以法服侍祠
　　梁太祖开平二年正月卜郊于西都时宰臣上表请郊天谒庙命有司择日备仪因先布告岳牧方伯仪仗车辂卤簿法物祭器乐悬各令所司修饬以河南尹充都防集诸司法物使后礼院改卜来年正月亲祭南郊可之其郊使有详定礼仪使南郊仪仗使车辂法物使南郊大礼使【故事大礼使以宰相为之时用河南尹张宗奭充非常例也】三年诏曰初宅雒都将行郊祀应岳渎名山大川及诸州有灵迹封崇圣祠各宜差官吏精防祭告
　　后唐庄宗同光二年二月有事于南郊先期礼仪使奏南郊朝飨太庙合祭天地于圜丘旧制以亲王充亚献行事诏以皇子继岌为亚献皇弟存纪为终献明宗长兴元年二月有事于南郊【按五代郊天之礼史书未详晋汉二代竟无所书惟辽史太宗本纪载防同三年晋遣使请南郊许之则晋代郊天之明文也】
　　周太祖广顺三年十月内出御札曰王者承天事地尊祖敬宗燔柴于泰坛用昭干徳瘗玉于方泽以答坤灵朕受命上元宅心下土时已厯于三载渐至小康礼未展于二仪深亏大典宜叶蓍龟式陈笾豆庶展吉蠲之礼用倾昭事之忱以来年正月一日于东京有事南郊宜令所司各备仪注务从省约无致烦劳凡有供需并用官物府县不得因便差配是年九月太常礼院奏准敕定郊庙制度洛阳郊坛在城南七里丙己之地圜丘四成各髙八尺一寸下广二十丈再成广十五丈三成广十丈四成广五丈十有二陛毎节十二等燎坛在泰坛之丙地方一丈髙一丈二尺开上南出户方六尺请下所司修奉从之
　　宋太祖干徳元年十一月始有事于南郊【初诏冬至南郊有司言冬至当晦前一日皇帝始郊不宜近晦乃改用十六日甲子此因近晦改卜郊期者】自五代以来典章制度多所散逸至是诏有司讲求遗逸遵行典故遂合祭天地于圜丘初有司议配享请以僖祖升配张昭献议曰隋唐以前虽追立四庙或六七庙而无徧加帝号之文梁陈南郊祀天皇配以皇考北齐圜丘祀昊天以神武升配隋祀昊天于圜丘以皇考配唐贞观初以髙祖配圜丘梁太祖郊天以皇考烈祖配恭惟宣祖皇帝积累勲伐肇基王业伏请奉以配享从之【按梁及后唐郊坛皆在洛阳宋初始作璮于东都南薫门外四成十二陛三壝设燎坛于内坛之外丙地髙一丈二尺设皇帝更衣大次于东壝东门之内道北南向】是年礼仪使陶谷【五代宰相为大礼使太常卿为礼仪使御史中丞为仪仗使兵部尚书为卤簿使京府尹为桥道顿递使宋制大礼顿递如旧而大礼使或以亲王为之又耑以翰林学士为礼仪使其仪仗卤簿使或以他官充太平兴国元年始铸五使印】言飨庙郊天两日行礼从祀官前七日皆合于尚书省受誓戒自来一日之内受两处誓戒有亏防洁今拟十一月十六日行郊礼望依礼文十八日先受从享太庙誓戒九日别受郊天誓戒其日请放朝参从之自后百官受誓戒于朝堂宗室受于太庙祭之日均用丑时秋夏以一刻春冬以七刻前二日遣官奏告配帝之室【凡郊坛值雨雪即斋宫门望祭殿望拜祭日不设登歌祀官以公服行事皆给明衣其常祀天地皆内降御封香仍制漆匮付光禄司农寺】时吏部尚书张昭等奏议曰案聂崇义称祭天苍璧九寸圆好祭地黄琮八寸无好圭璋琥并长九寸自言周显徳三年与田敏等案周官玉人之职及阮谌郑元旧图载其制度臣等案周礼玉人之职只有璧琮九寸瑑琮八寸及璧羡度尺好三寸以为度之文即无苍璧黄琮之制兼引注有尔雅肉倍好之説此即是注璧羡度之文又非苍璧之制又详郑元自注周礼不载尺寸岂复别作画圗违经立异又配合羡度肉好之言彊为尺寸古今大礼顺非改作于理未通又据尹拙所述礼神之六玉称取梁桂州刺史崔灵恩所撰三礼义宗内昊天及五精帝圭璧琮璜皆长尺二寸以法十二时祭地之琮长十寸以效地之数又引白虎通云方中圆外曰璧圎中方外曰琮崇义非之以为灵恩非周公之才无周公之位一朝撰述便补六玉阙文尤不合礼臣等以灵恩所撰之书聿稽古训祭玉以十二为数者葢天有十二次地有十二辰日有十二时封山之玉牒十二寸圜丘之笾豆十二列天子以镇圭外守宗后以大琮内守皆长尺有二寸又祼圭尺二寸王者以祀宗庙若人君亲行之郊祭登坛酌献服大裘搢大圭行稽奠而手秉尺二之圭神献九寸之璧不及礼宗庙祼圭之数父天母地情亦奚安是灵恩议论未为失也开寳元年十一月癸夘日南至有事南郊以燎坛稍逺不闻告燎之声始用爟火令光明逺照通于祀所四年七月诏冬至郊祀十一月戊午亲享太庙始用绣衣卤簿【考卤簿凡四等大驾法驾銮驾黄麾仗先是大驾卤簿衣服旂帜皆五防绘画至是尽易以绣凡郊祀借田荐献玉清昭应景灵宫用之】己未合祭圜丘九年诏曰定鼎洛邑我之西都燔柴大坛国之大事今江表底定方内大同祗遹景灵用申报谢乃眷西顾郊兆存焉将饬驾以时巡躬展诚于阳位朕今幸西京以四月有事于西郊宜令有司各扬所职【按梁太祖建都于汴而郊坛则在洛阳开平二年帝自东京至洛都行礼后唐庄宗同光二年张全义亦请亟幸洛阳谒庙毕即祀南郊以均王将祀南郊仪物具在是梁唐郊坛在洛之明证也太祖亲郊凡四独是嵗行之于洛阳又在四月葢本非彛典苐以洛都元有郊兆是年欲徙都于洛故因西幸而特行其礼云】太宗太平兴国三年十一月祀天地于圜丘始奉太祖升侑【按宋初南郊四祭及感生帝皇地祗神州凡七祭并以四祖迭配太祖亲郊者四并以宣祖配太宗即位其七祭但以宣祖太祖更配及是乃奉太祖升侑雍熙元年冬至亲郊复议配享礼官始以为舜郊喾商郊防周郊后稷王业所因也若汉髙之太公光武之南顿君虽有帝父之尊而无预配天之祭故自太平兴国三年六月再郊并以太祖配于礼为允及是将东封扈定议曰严父莫大于配天请以宣祖配天自雍熙元年罢封禅为郊祀遂行其礼识者非之】雍熙四年正月礼仪使苏易简言亲祀圜丘以宣祖配此则符圣人大孝之道成严父配天之仪太祖皇帝光啓丕圗恭临大寳以圣授圣于无穷案唐永徽中以髙祖太宗同配上帝欲望将来亲祀郊丘奉宣祖太祖同配其常祀祈谷神州明堂以宣祖崇配圜丘北郊雩祀以太祖崇配奏可淳化三年将以冬至郊前十日皇子许王薨有司言王薨在未受誓戒之前凖礼天地社稷之祀不废诏曰尚书省议吏部尚书宋琪等奏以许王薨谢去郊礼裁十日至尊成服百僚皆当入慰当愁惨之际行对越之仪臣等实虑上帝之弗歆下民之斯惑况郊天之礼嵗有四焉载于礼经非有差降请以来年正月上辛合祭天地从之是年礼仪使言皇帝亲郊故事在京并去圜丘十里内神祠及所过桥道并差官致祭而独遗太社太稷文宣武成王等庙今请自出宫前一日遣官致祭从之至道三年十一月【时真宗立】有司言冬至圜丘孟夏雩祀夏至方丘请奉太宗配上辛祈谷季秋明堂奉太祖配上辛祀感生帝孟冬祭神州地祗奉宣祖配其亲郊奉太祖太宗并配诏可真宗景徳三年卤簿使王钦若言汉以五帝为天神之佐今在第一龛天皇大帝在第二龛与六甲岳渎之类接席帝座天市之尊今与二十八宿积薪腾蛇杵臼之类同在第三龛卑主尊臣甚未便也若以北极帝座本非天帝葢是天帝所居则北极在第二帝座在第三亦髙下未等又太微之次少左右执法子星之次少孙星望令司天监参验乃诏礼仪使太常礼院司天监检定之礼仪使赵安仁言案开寳通礼元气广大则称昊天据逺视之苍然则称苍天人之所尊莫过于帝托之于天故称上帝天皇大帝即北辰耀魄寳也自是星中之尊易曰日月丽乎天百谷草木丽乎土又曰在天成象在地成形葢明辰象非天草木非地是则天以苍昊为体不入星辰之例又郊祀录坛第二等祀天皇大帝北斗天一太一紫微五帝座差在行位前余内官诸位及五星十二辰河汉都四十九坐齐列俱在十二陛之间唐建中间司天冬官正郭献之奏天皇北极天一太乙凖天寳敕并合升第一等贞元二年亲郊以太常议诏复从开元礼仍为定制郊祀录又云坛第三等有中宫天市垣帝座等十七坐并在前开元礼义罗云帝有五座一在紫微宫一在天角一在太微宫一在心一在天市垣即帝坐者非直指天帝也又得判司天监史序状天皇大帝一星在紫微勾陈中其神曰耀魄寳即天皇是星五帝乃天帝也北极五星在紫微垣内居中一星曰北辰第一主月为太子第二主日为帝王第三为庶子第四为嫡子第五为天之枢葢北辰所主非一又非帝坐之比太微垣十星有左右执法上将次将之名不可备陈故总名太微垣星经旧载孙星而坛圗止有子星辨其尊卑不可同位窃惟坛圗旧制悉有明据天神定位难以跻升望依星经悉以旧礼为定钦若复言旧史天文志并云北极北辰最尊者又勾陈口中一星曰天皇大帝郑元注周礼谓礼天者冬至祭天皇于北极也后魏孝文禋六帝亦升天皇五帝上案晋天文志帝座光而润则天子吉威令行既名帝座则为天子所占列于下位未见其可又安仁议以子孙二星不可同位陛下方洽髙禖之庆以广维城之基茍因前代阙文便为得礼实恐圣朝茂典尤未适中诏天皇北极特升第一龛又设孙星于子位次帝座如故钦若又言帝座止三紫微太微者已列第二等惟天市一座在第三等案晋志大角及心中星但云天皇座实与帝坐不类诏特升第二龛旧郊丘神位板皆有司题署命钦若改造之至是钦若奉板便殿坛上四位涂以朱漆金字余皆黑漆第一等金字第二等黄字第三等以降朱字悉贮漆匣覆以黄缣帊帝降阶观之即付有司又以新定坛圗五帝五岳中镇河汉合在第三等四年职方员外郎判太常礼院孙奭言凖礼冬至祀圜丘有司摄事以天神六百九十位从祀今惟有五方上帝及五人神十七位天皇大帝以下并不设位且太昊勾芒惟孟夏雩祀季秋大享及之今乃祀于冬至恐未叶宜翰林学士晁逈等言案开寳通礼圜丘有司摄事祀昊天配帝五方帝日月五星中外官众星总六百八十七位雩祀大享昊天配帝五天帝五人帝五官总十七位方丘祭皇地只配帝神州岳镇海渎七十一位今司天监所设圜丘雩祀明堂方丘并十七位即是方丘有岳渎从祀圜丘无星辰而及以人帝从祀望如奭请以通礼神位为定其有增益者如后敕奏可干兴元年【时仁宗立】诏礼官定迁郊祀配帝乃请祈谷及祭神州地只以太祖配雩祀及昊天上帝及皇地只以太宗配感生帝以宣祖配明堂以真宗配亲祀郊丘以太祖太宗配奏可是年九月太常丞同制礼院谢绛言伏覩本院与崇文院检讨官详定以宣祖配感生帝窃寻宣祖非受命开统义或未安唐武徳初圜丘方丘雩祀并以景帝配祈谷大享并以元帝配太宗初奉髙祖配圜丘明堂北郊元帝配感生帝髙宗永徽二年祀髙祖于圜丘祀太宗于明堂兼感生帝作主又以景帝元帝称祖万代不迁停配以符古义臣以为景帝厥初受封为唐始祖葢与宣祖不侔宣祖于唐是为元帝之比唐有天下裁越三世而景元二祖已停配典有宋受命既自太祖于今四圣而宣祖侑祀未停恐非往典之意请依永徽故事停宣祖配仍用太宗故事宗祀真宗于明堂兼感生帝作主若据郑氏説则曰五帝迭王王者因所感别祭尊于南郊以祖配之今若不用武徳永徽故事请以太祖兼配正符郑説详郑之意非受命始封之祖不得配故引周后稷配灵威仰之义为证惟太祖始造基业躬受符命配侑感帝处理甚明如恐祠日相妨当以太宗配祈谷太祖配雩祀亦不失尊严之防臣以为宣庙非惟不迁而迭用配帝于古为疑礼祖有功宗有徳但非受命之祖亲尽必毁况配享乎翰林承防李维等议案礼祭法正义曰郊为夏正建寅之月祭感生帝于南郊此则崇祀之文也窃惟感帝比祈谷礼秩差轻宣祖比太祖功业有异今以太祖配祈谷宣祖配感帝称情立文于礼斯协诏从所定仁宗天圣二年诏加真宗諡上谓辅臣曰郊祀重事朕欲就禁中习仪其令礼官草具以闻先郊三日奉諡册寳于太庙次日荐享玉清昭应景灵宫宿太庙既享赴青城至大次就更衣坛改服兖冕行事【按故事三嵗一亲郊不郊辄代以他礼庆赏与郊同而五使皆辅臣不以官之髙下是年翰林学士领仪仗御史中丞领卤簿姑用官次】五年十一月郊以翰林学士宋绶摄太仆陪玉辂上问仪物典故因使绶集羣官撰集天圣卤簿圗记之上礼仪使刘筠请郊后诣玉清昭应景灵宫诏郊前享景灵近臣奏告玉清昭应择日恭谢大礼使王曾请节庙乐帝曰三年一享不敢惮劳也三献终增礼生七人各引本寳太祝升殿彻豆三日又斋长春殿谢玉清昭应宫【按沈括笔谈上亲郊庙册文皆曰恭荐嵗事先景灵宫谓之朝献次太庙谓之朝享末乃事于南郊予集郊式时曾预讨论常疑其次序若先为尊则郊不应在庙后若后为尊则景灵宫不应在太庙之先求其所从来葢有所因案唐故事凡有事于上帝则百神皆预遣使祭告惟太清宫太庙则皇帝亲行其册祝皆曰取某月某日有事于某所不敢不告宫庙谓之奏告余皆谓之祭告惟有事于南郊方为正祠至天寳九载乃下诏曰告者上告下之词今后太清宫宜称朝献太庙称朝飨自此遂失奏告之名册文皆为正祠】六年始筑外壝周以短垣置灵星门亲郊则立表于青城表三壝【宋初南郊青城久占民土妨其耕稼又其中暖殿止是搆木结防至尊所御非所以备不虞天圣中魏余庆上言乞优价给值收买民田除放租税为瓦殿七间依奏】景祐二年郊诏以太祖太宗真宗三庙万世不迁南郊以太祖定配二宗迭配亲祀皆侑常祀圜丘皇地只配以太祖祈谷雩祀神州配以太宗感生帝明堂以宣祖真宗配如旧是年礼院言周官朝日祀五帝则张大次小次説者以为祀昊天上帝亦然大次在坛壝外犹更衣幄小次在坛侧今所未行请设小次于皇帝版位少东毎献毕降坛若献就小次俟终献彻豆复就版位庆厯元年判太常寺吕公绰言厯代郊祀配位无侧向真宗示辅臣封禅圗曰尝见郊祀昊天上帝不以正坐葢皇地只次之今修登封上帝宜当子位太祖太宗配位宜比郊祀而斜置之其后有司不谕先帝以告成报功酌宜从变之意毎郊仪范既引祥符侧置之文又载西向北上之礼临时择一未尝考定乃诏南郊祖宗之配并以东方西向为定公绰又以郊庙祭器未完制度多违礼请悉更造又以嵗大中小祠凡六十一禘祫二祼献兴俯玉帛奠彛菁茒醯醢钟石歌奏集为郊祀总仪上之十月公绰言案开元礼崇祀录昊天上帝皇地只六罇太罇为上实以泛齐着罇次之实以醴齐牺罇次之实以醍齐壶罇次之实以沈齐山罍为下实以三酒配帝着罇为上实以泛齐牺罇次之实以醴齐象罇次之实以盎齐山罍为下实以清酒皆加明水明酒实于上罇五方北极天皇大帝神州地只大明夜明太罇实以泛齐五星十二辰河汉象罇实以醍齐中官壶罇五方山林川泽蜃罇并实以沈齐外官概罇五方邱陵坟衍原隰散罇并实以清酒众星散罇实以防酒皆用明酒各实于上罇宗庙每室设斚彛黄彛着罇之上罇皆寳以明水黄彛实郁鬯着罇实以醴齐又司烜氏以鉴取明水于月郑康成云鉴类取水者世谓之方诸取月之水欲得阴阳之洁气也臣谨以古制考五齐三酒即非难得之物将来郊庙祭享宜诏酒官依法制齐酒分实罇罍仍命有司取明水对明酒实于上罇或阴鉴方诸之类未能猝辨请如唐制以井水代之下博士议而奏曰比郊庙祠祀坛殿上下所设罇罍惟酌献饮福二罇实以祠祭酒余皆徒设器而不实以五齐三酒明水明酒诚于礼为缺然五齐三酒郑康成注周礼惟引汉时酒名拟之而无制造之法今欲仍旧用祠祭酒一等其坛殿上下罇罍有司不得更设空器其明水明酒并以井水代之其正配逐位酌献饮福旧用酒二升者各增二升从祀神位并用旧升数实诸罍罇配以明水明酒从之三年礼官余靖言祈谷祀感生帝同日其礼当异不可皆用四圭有邸色尚赤乃定祈谷明堂苍璧尺二寸感生帝四圭有邸朝日日圭夕月月圭皆五寸从祀神州无玉报社稷两圭有邸祈不用玉皇祐五年正月防灵宫灾是嵗冬至郊以二帝并配明年大旱胡宿言五行火礼也去嵗火而今又旱其应在礼此殆郊丘并配之失也即建言并配非古宜用迭配如初嘉祐六年礼院言对越天地神无二主唐垂拱中始用三祖同配后遂罢之皇祐初三圣并侑后复迭配未几复并侑以为定制虽出孝思然颇违经典下两制议翰林学士王珪等曰推尊以享帝义之至也然尊尊不可以渎故郊无二主今三后并侑欲以致孝也而适所以渎乎享帝非所以宁神也请如礼官议七年正月诏南郊以太祖定配英宗治平二年正月上辛祈谷礼院言凖閤门仪制祀天地致齐皇帝不游幸作乐缘圣夀节在致齐内若用庆厯元年嘉祐七年元防例更用中辛当在十六日又十四日例诣慈孝等寺集禧观行礼观灯作乐若遣官摄事无不聴乐元日朝贺圣夀节多与上辛相近常改用中辛非尊事天神之意嘉防合礼又不宜撤乐因诏遇元正御殿圣节上夀虽在上辛祠官致齐日亦用乐大宴移日或就赐【按祈谷之仪庆厯用犊一羊二豕二共日祀感生帝羊二豕二正配簠簋俎各增为二前一日太祝读祝视祭王余如冬至摄事】是年十一月合祭天地于南郊以太祖配故事皇帝将就版位祠官回班向皇帝须就位乃复侍臣跪读册至御名则兴至是诏以尊奉祠勿回班及兴时吕公着摄太仆卿参乘为上言仁宗亲祠撤黄道以登虚小次不入上皆循用之【按治平将郊而雨或议改祫享英宗访诸宗晟对曰陛下初郊见上帝盛礼也岂敢改卜至诚感神在陛下精意而已帝嘉纳及郊雨霁】神宗熙宁元年诏令两制以上至台谏官与太常礼院同详定今年冬至当与未当亲行郊礼翰林学士承防王珪上议曰按王制丧三年不祭惟祭天地社稷为越绋而行事谓不敢以卑废尊是则居丧而可得见天地也春秋僖公三十三年凡君薨卒哭而祔祔而作主特祀于主烝尝禘于庙杜预以谓新主既特祀于寝则宗庙四时常祀自当如旧是则居丧而可得见宗庙也周公称商髙宗谅闇三年不言子张疑之以问仲尼仲尼答曰何必髙宗古之人皆然髙宗不云服丧三年而云谅闇三年者杜预又谓古者天子诸侯三年之丧既葬而服除谅闇以居心丧不与士庶同礼也然则服除之后郊庙之祭可勿举乎南齐以前人君嗣位或仍前郊之年或别自为郊下有司议而王俭乃援晋宋以来皆改元即郊而不用前郊之年自汉文以来皆即位而谒庙至唐徳宗以后亦逾年而行郊况本朝景徳二年真宗居明徳皇太后之丧既易月而服除明年遂享太庙而合祀天地于圜丘伏请皇帝将来冬至躬行郊庙之礼其服冕车辂仪物音乐缘神事者皆不可废诏恭依典礼其车服仪物除神事外令太常礼院详定以闻礼院看详欲乞除郊庙及景灵宫礼神用乐外所有卤簿鼓吹及楼前宫架诸军音乐皆备而不作其逐处警止鸣金钲鼓角从之十一月帝齐于郊宫故事车驾至青城少休即诏从臣幸后苑阅水嬉复登端门观太常警严至是帝精意奉祀悉罢游观遂减彻门阙亭苑省草木禽兽千七百余事【按沈括括为馆阁校勘删定三司条例故事三嵗郊丘之制有司按籍而行藏其副吏沿以干利坛下张幔距城数里为园囿植采木刻鸟兽绵络其间将事之夕法驾临观御端门陈仗衞以阅严警游幸登赏类非齐祠所宜乘舆一器而百工侍役者六七十辈括考礼沿革为书曰南郊式即照令检防事务执新式从事所省万计神宗称善】至十年又罢去寝殿后至寳华门砖砌道着为定制四年参知政事王珪言南郊乘舆所过必勘箭然后出入此师行之法不可行施于郊祀从之嗣以详定所请又罢太庙及宣徳朱雀南薰诸门勘契又皇帝自大次至版位内臣二人执翟羽前导号曰拂翟失礼尤甚请除之六年春正月后僖祖为太庙始祖以配感生帝【宋充国知太常礼院英宗祔庙议者欲祧僖祖藏夹室充国请配感生帝为宋始祖从之】七年诏中书门下参定青城殿宇门名先是毎郊撰进至是始定名前门曰泰禋东偏门曰承和西偏门曰迎禧正东门曰祥曦正西门曰景曜后三门曰拱极内东侧门曰夤明西侧门曰肃成大殿门曰端诚大殿曰端诚殿前东西门曰左右嘉徳便殿曰熙成后园门曰寳华着为定式元丰元年正月诏详定郊庙礼仪二月诏内壝之外众星位周环每二步植一杙缭以青绳以为限域既而详定奉祀礼文所言周官外祀皆有兆域葢设一位而已后世稍增其制东汉坛位天神从祀者至一千五百一十四神故外设重营以为等限日月在中营内南道而北斗在北道之西至于五星中宫星之属则其位皆中营二十八宿外宫星之属则其位皆外营然则为重营者所以等神位也唐因齐隋之制设为三壝天神列位不出内壝而御位特设坛下之东南若夫公卿分献文武从祀与夫乐架馔幔则皆在中壝之内而大次之设乃在外壝然则为三壝者所以序祀事也葢古者神位寡祀者简故兆守有域以为遮列属禁而已后世神位既众祀者亦繁故为三壝以严内外之限也伏请除去青绳仪注为三壝从之九月诏祀天地及配帝并用特牲四年四月诏罢南郊合祭天地九月详定郊庙奉祀礼文知礼院陆佃上议曰冕服有六而周官弁师云掌王之五冕则大裘与衮同冕矣故礼记曰郊之日王被衮以象天戴冕璪十有二旒则天数也又曰服之袭也充美也礼不盛服不充故大裘不裼此明王服大裘以衮衣袭之也先儒或谓周祀天地皆服大裘而大裘之冕无旒非是矣葢古者裘不徒服则其上必皆有衣故曰缁衣羔裘黄衣狐裘素衣麑裘如郊祀徒服大裘则是表裘以见天地表裘不入公门而乃欲以见天地可乎且先王之服冬裘夏葛以适寒暑葢未有能易之者也郊祀天地有裘无衮则夏祀赤帝与夏至日郊祭地示亦将被裘乎然则王者冬祀昊天上帝中裘而表衮明矣至于夏祀天神地示则去裘服衮以顺时序周官曰凡四时之祭祀以宜服之明夏必不衣裘也或曰王被衮以象天此鲁礼臣以为记曰周之始郊日以至王被衮以象天则岂得以为鲁哉或曰祭天尚质故特服大裘王被衮则非所以尚质臣以为谓之尚质者明有所尚而已不皆用质也如苍璧以礼天黄琮以礼地旂有十二旒龙章设日月此岂用质也哉故曰祭天扫地而祭焉于其质而已矣牲用骍尚赤也用犊贵诚也王被衮以象天戴冕璪十有二旒则天数也旂十有二旒龙章而设日月以象天也夫理岂一端而已亦各有所当也今欲冬至禋祀昊天上帝服裘被衮其余祀天及祠地示并请服衮去裘各以其宜服之【按宋故事南郊车驾服通天冠绛纱袍赴青城祀日服靴袍至大次临祭始更服冕旒元丰中诏定奉祀仪有司建言周官祀昊天上帝则服大裘而冕礼记郊祭之日王被衮以象天王肃援家语临燔祭服衮冕葢先衮而后裘因请更制大裘以衮用于祀日大裘用于临祭议者颇疑家语不可据黜之则周官礼记所载相抵牾时陆右丞佃知礼院请服大裘被以衮遂为定制大裘黑羔皮为之而缘以黒缯乃唐制也】十月礼官言古之王者行则严舆卫处则厚宫阙所以示盛重备非常也故周礼王防同则为壝宫食息则设帷宫汉祀甘泉则有行宫至于江左亦有瓦殿本朝沿唐旧制亲祀南郊行宫独设青城幔殿宿者有风雨之忧而又无望祭之位且青城之费嵗以万数臣等欲乞仿青城之制创立斋宫一劳而省重费或遇风雨可以行望祭之礼诏送太常礼院修尚书省了日取防【按是时以修尚书省未毕未及建立其后哲宗既建斋宫谓臣下曰三嵗郊青城之费缣帛三十余万工又倍之易以屋室一劳永逸所省多矣徽宗修建南北郊斋宿宫殿南郊曰斋宫北郊曰帷宫有司请曰事体如一而名称不同宜并称斋宫从之】六年十月太常丞吕升卿言曰近以郊祀致斋之内不当诣景灵宫及太庙朝享具奏伏闻止罢景灵宫诸处朝谒而天兴殿及太庙朝享如故臣伏以郊丘之祀国之大事有天下者莫重乎享帝臣厯考载籍不闻为祀天致斋乃于其间先享宗庙者也独有唐天寳之后用田同秀之言立老子庙号曰太清宫是嵗将行郊祀以二月辛邜先躬享焉祠用青词馈用素馔甲午又亲享于太庙丙申乃有事于南郊终唐之世奉而行之莫知其非虽论者以为失礼然考其初致斋之日乃辛邜享于太清宫至丙申殆且五日乃得雍容休息以见上帝今陛下致斋三日其一日于大庆殿而用其二日三行礼焉古之大祀未有不斋三日而敢与神明交者今陛下行礼于天兴殿才斋一日尔其之太庙与郊宫也前祀之一日皆尝用之矣谓之一日之斋尚非全也夫用一日之斋以修大祀未见其可况非全日乎于以奉宗庙则斋之日不足于以事上帝则斋之仪不専陛下恭严寅畏三嵗一修大礼将以受无疆之休其为致斋者乃如此殆未称昭事之意也今太庙嵗有五大享皆如古矣又于郊祀复修徧享之礼此为何名乎论者曰宗庙之礼未尝亲行故因郊祀恭展荐献臣曰不然人主于宗庙之享自当嵗时躬修其事其不亲享者葢后世之失礼也今曰必因郊礼以行之则义尤不可矣夫因者不致専之谓也七世圣神俨在清庙朝廷不特讲嵗时亲行之礼而因以享之此非臣之所闻也臣愚以谓今郊礼宜如故事致斋于大庆殿二日径赴行宫其宫庙亲享并乞寝罢或车驾必欲至太庙即乞正告太祖一室以侑神作主之意撤去乐舞以尽尊天致斋之义其天兴朝享乞更不行请如新降朝防俟礼毕而恭谢伏请继今日以往别修太庙躬祀之制嵗五大享乘舆亲临其一焉仍望自今嵗腊享为首于明年行春祠之礼禴与烝尝自次年以叙终之每遇行庙享之时则罢景灵宫一孟朝谒之礼庙享致斋乞于内殿出入如常仪如此则祀天享亲两得其当矣【按宋初郊祀先三日宿斋于崇元殿翌日赴太庙五鼓朝享质明日赴南郊斋于帷宫又二日行郊祀礼自仁宗天圣二年从礼官言玉清昭应宫景灵宫太庙同日行礼五年礼仪使刘筠以谓一日之内数次展礼不胜劳役请南郊礼毕别定日诣各宫行恭谢礼景佑五年侍讲贾昌朝则请自庙告享侑之外景灵诸宫朝谒本唐世太清宫之陋则一切改革郊毕诣景灵宫谢成如下元朝谒仪俱未见从至是升卿复为此论而岳珂谓升卿论古之大祀未有不斋三日之言甚当至庙享嵗五而临其一乃常礼非大礼不应大礼祀天地而常礼祀祖宗不如仁宗嘉祐之行祫以代郊也】光禄卿吕嘉问言光禄掌酒醴祠祭罇罍相承用法酒库三色法酒以代周礼所谓五斋三酒恐不足以上称陛下崇祀之意近于法酒库内酒库以醖酒法式考之礼经五齐三酒今醅酒共齐冬以二十五日春秋十五日夏十日拨醅瓮而浮蚁涌于面今谓之拨醅岂所谓泛齐耶接取拨醅其下齐汁与滓相将今谓之醅芽岂其所谓醴齐耶既取醅芽置篘其中其齐防白色入焉今谓之带醅酒岂其所谓盎齐耶冬一月春秋二十日夏十日醅色变而微赤岂其所谓醍齐耶冬三十五日春秋二十五日夏十五日外拨开醅而观之上清下沈岂其所谓沈齐耶今朝廷因事而醴造者葢事酒也今逾嵗成熟烝醖者葢昔酒也同天节上夀照所供腊醅酒者皆冬醸夏成葢清酒也此皆酒非所谓齐也是知齐者因自然之齐故称名酒者成就而人功为多故享神以齐养人以酒窃恐典礼如此又司尊彛曰醖齐缩酌盎齐涗酌依经则泛齐醴齐以事酒和之用茅缩酌其盎齐醍齐沈齐则以清酒和之不用茅缩酌如此则所用五齐不多而供具亦甚易葢醖酒料次不一此五种者成而皆自然伏望圣防以今之所造酒与典礼相详审或不至差谬乞自今年郊庙供奉从之是年郊祀昊天上帝以太祖配始罢合祭不设皇地只位先是枢密院陈襄等详定郊庙礼文上言曰伏承圣意以天地合祭于圜丘为非典礼之正诏令更定臣谨案周礼大司乐冬日至圜丘六变以祀天神夏日至方丘八变以祭地示夫祀必以冬日至者以其阳气来复于上天之始也祭必以夏日至者以其阴气潜萌于下地之始也又大宗伯以禋祀实柴槱燎祀其在天者而以苍璧礼之以血祭沈薶疈辜祭其在地者而以黄琮礼之皆所以顺其阴阳辨其时位仿其形色此二礼之不得不异也汉元始中奸臣妄议不原经意附防周官大合乐之説谓当合祭平帝从而用之故天地共犊礼之失自此始矣由汉厯唐千有余年之间而以五月亲祠北郊者惟四帝而已如魏孝文之太和周武帝之建徳隋髙祖之开皇唐睿宗之先天皆希濶一时之举也然而随得随失卒无所定垂之本朝未遑厘正恭惟陛下恢五圣之述作举百王之废坠臣以为已罢合祭则南北二郊自当别祀伏望陛下每遇亲祠之嵗先以夏日至祭地示于方丘然后以冬日至祀昊天于圜丘此所谓大者正也然议者或谓先王之礼其废已久不可复行古者斋居近【古者致斋路寝】仪衞省用度约赐予寡故虽一嵗徧祀而国不费人不劳今也斋居逺仪衞繁用度广赐予多故虽三嵗一郊而犹或惮之况一嵗而二郊乎必不获已则三年而迭祭或如后汉以正月上丁祠南郊礼毕次北郊或如南齐以上辛祀昊天而次辛瘗后土不亦可乎臣窃谓不然记曰祭不欲疎疎则怠夫三年迭祭则是昊天大神六年始一亲祀无已怠乎记曰大事必顺天时二至之郊周公之制也舍是而从后王之失可谓礼与彼议者徒知茍简之便而不睹尊奉之严也伏惟陛下鉴先王已行之明效举旷世不讲之大仪约诸司仪衞而幸祠宫均南郊之赐予以给衞士蠲青城不急之务损大农无名之费使臣得以讲求故事参究礼经取太常仪注之文以正其讹谬稽大驾卤簿之式以裁其繁冗惟以至恭之意对越大祗以迎至和格纯嘏庶成一代之典以示万世又曰臣等恭惟本朝冬至祀天南郊夏至祀地北郊毎嵗行之皆合于古犹以有司摄事为未足以尽志于是三年一郊而亲行之夫三年一郊而亲行葢所谓因时制宜者也施之于今诚不可易惟合祭之礼在所当正礼曰鲁人将有事于上帝必先有事于泮宫所以然者告祖为配之谓也又曰晋人将有事于河必先有事于恶池齐人将有事于泰山必先有事于配林所以然者先卑后尊之谓也臣等推古以知今推诸侯以知天子欲乞每遇亲郊七日戒之后三日宿之时宿太庙以告宿北郊以祭宿南郊以祀所以先太庙者告祖为配也所以先北郊者先卑后尊也虽然自北郊至南郊相去为逺则中道不可以无舍请为帷宫止而后进如允所奏乞下有司施行礼后汉因祠南郊即祠北郊明堂世祖庙及太庙谓之五供唐因祀南郊即祀太清宫及太庙谓之三大礼本朝三嵗郊祀必先景灵宫及太庙葢因前制然毎嵗夏日于北郊自有常祀常嵗有司摄事于南郊亦不合祭天地其合祭之意止缘亲祀欲徧及尔若以亲祀欲徧及之则因南郊同时告祭北郊自因旧仪亦不背违礼意近于可行于是诏礼官讲求翰林学士张璪以为冬至祀天夏至祀地不易之理今祀地欲改用他月无所据依必不得已宜于郊祀之嵗夏至之日盛礼容兴乐舞一如南郊之仪命宰摄事而王存曾肇言今北郊常差中书门下官乃冢宰之任乐舞之类亦开元开寳旧礼所载特近世废缺二者皆有司摄事常行之典未足以代亲祀之重恐于父天母地之文有所未顺判太常寺陈荐言议者以天地合祭始于王莽故欲罢之臣按周颂昊天有成命郊祀天地也汉郊祀歌曰惟泰元尊媪神蕃厘泰元天也媪神地也又曰涓选休成天地并况此天地同祀可以概见恐非王莽始也议者又谓方丘之祀盛夏不躬行宜选冢宰摄事亦恐未必合古然终不若天地合祭也乞且循旧制知礼院曾肇言今冬至若罢合祭而夏至又使有司行事则于父天母地之义若有隆杀愿陛下遇亲祀南郊之嵗以夏至日躬欵北郊以合先王之制遂诏罢南郊合祭亲祀北郊并依南郊仪如不亲祀上公摄事【按元丰初议郊祀陈防以周礼大司乐圜钟函钟异宫六变八变异数圜丘方丘异地冬至夏至异时为分祭之证陈荐据诗序周颂昊天冇成命郊祀天地也汉郊祀歌惟泰元尊媪神蕃厘涓选休成天地并况为古人合祀之证而陈襄谓魏太和周建徳隋开皇唐先天四事为五月北郊亲祀之徴而惜其仅见考开元礼则宗定制冬至北郊夏至南郊文甚明晰唐史不书五月亲祀之文恐史书偶缺惜开元初复古制而天寳旋改合祭南郊失初意耳】是年详定礼文所议礼记曰郊特牲而社稷大牢又曰祭天地之牛角茧栗配位亦特牲书曰用牲于郊牛二是也宋朝仪注昊天上帝皇地只太祖皇帝之位各设三牲俎非尚质贵诚之义请亲祀圜丘方泽正配皆用犊不设羊豕俎及鼎七有司摄事亦如之郊之祭也器用陶匏以象天地之性椫因白木以素为质今郊祀簠簋罇豆皆非陶又用龙杓未合礼意请圜丘方泽正配位所设簠簋罇豆改用陶器仍以椫为杓祀天之有禋柴槱祭地之有瘗血享庙之大祼鬯皆歆神于始非谓于祭之末燔烧胙余也后世燔瘗牲帛于祭末而不知致神于其始则是备于后而缺于先也请南北郊先行升烟瘗血之礼至荐奠礼毕即如旧仪于坛坎燔瘗牲币北郊祭皇地只及神州地只当为坎瘗埋今乃建坛燔燎祝版考先儒所説地只即无槱燎之文请祭皇地只祝版牲帛并瘗于埳不设燎坛熙宁祀仪惟昊天上帝皇地只髙禖燎瘗犊首自感生帝神州地只而下皆不燔瘗牲体殊不应礼又按周礼羊人祭祀割羊牲登其首礼记曰升首报阳也首为阳则胁与髀为阴可知矣报阳宜以阳报阴宜以阴各从其类也请自今昊天上帝感生帝皆燔牲首以报阳皇地只神州地只太社太稷凡地只之祭皆瘗牲之左髀以报阴凡荐享太庙皆升首于室又言臣等见亲祀南郊仪注并云祀前三日仪銮司铺御座黄道褥谨按唐故事郊坛宫庙内壝及殿庭天子步武所及皆设黄道褥坛上立位又施赤黄褥将有事命撤之武徳贞观之制用紫至徳以来用黄开元礼开寳通礼郊庙并不设黄道褥太常因革礼曰旧制皇帝升坛以褥籍地象天黄道太祖命撤之设拜于地和岘请宣付史馆天圣二年仪注又增设郊坛壝门道北御座黄道褥康定初有司建议谓配帝褥用绯以示损于天地而自小次之前至坛上诸位其道褥以黄葢非典礼是嵗有诏自小次至坛下撤黄道臣等伏详礼记郊祭之日汜扫反道郑氏注谓刬令新土在上也其借神席天地尚质则用蒲越藁鞂宗庙尚文则设莞筵纷纯加缫席画纯加次席黼纯而已天子受胙乃有席周礼司几筵所谓胙席是也今郊坛黄道褥欲更不设又言古者祭祀用牲有豚解有体解荐腥则解为十一体今亲祀南郊正配位之俎不殊左右胖不分贵贱无豚解体解之别请郊庙荐腥解其牲两体两肩两脇并脊为七体左右胖俱用其载于俎以两体左端两肩两脇次之脊居中皆进末至荐熟沈肉于汤止用右胖脾不升俎前后肱骨离为三曰肩臂臑后髀股骨去体离为二曰肫胳前脊谓之正脊次直谓之脡脊濶于脡脊谓之横脊皆二骨胁骨最后二为短胁旁中二为正胁最前二为代胁若升俎则肩臂臑在上端膊胳在下端脊胁在中央其俎之序则肩臂臑正脊脡脊代胁短胁膊胳凡十一体而骨体升俎进神坐前如少牢礼皆进下其牲体各预以半为腥俎半为熟俎肠胃肤俎亦然又请亲祀饮福酒讫仿仪礼佐食抟黍之説命大官令取黍于簋以授祝祝受以豆以嘏乎皇帝而无嘏辞又本朝亲祀南郊习仪于坛所明堂习仪于大庆殿皆近于凟伏请南郊习仪于青城明堂习仪于尚书省以逺神为防又赐胙三师六公侍中中书令门下中书侍郎尚书左右丞知枢密同知院事礼仪仪仗卤簿顿递使牛羊豕肩臂臑各五太子三师三少特进观文大学士学士御史大夫六尚书金紫银青光禄大夫节度使资政殿大学士观文翰林资政端明龙圗天章宝文承防侍讲侍读学士左右散骑常侍尚书列曹侍郎龙圗天章寳文直学士光禄正议通议大夫御史中丞太子宾客詹事给事中中书舍人节度观察留后左右谏议龙圗天章寳文待制大中中大夫秘书殿中丞太常宗正卿牛豕肩臂臑各三入内内侍省押班副都知光禄卿监礼官博士牛羊脊胁各三太祝奉礼司尊彛郊社太庙宫闱令监牲牢供应祠事内官羊髀膊胳三应执事职掌乐工门干宰手驭马御车人并均给脾肫觳及肠胃肤之类










　　钦定续通典卷四十五
<史部,政书类,通制之属,钦定续通典>
　　钦定四库全书
　　钦定续通典卷四十六
　　礼【吉】
　　郊天【宋　辽　金　元】
　　哲宗元祐元年礼部言元丰所造大裘虽用黒羊皮乃作短袍様袭于衮衣之下仍与衮服同冕未合典礼下礼部太常寺共议上官均呉安诗常安民刘唐老龚原姚勔请依元丰新礼丁隲请循祖宗故事王愈请仿唐制朱光庭周秩请以元衣袭裘独礼部员外郎何洵直在元丰中尝预详定以陆佃所议有可疑者八按周礼节服氏掌祭祀朝觐衮冕六人维王之太常郊祀裘冕二人既云衮冕又云裘冕是衮与裘各有冕乃云裘与衮同冕当以裘袭之裘既无冕又袭于衮中裘而表衮何以示裘冕之别哉古人虽质不应以裘为夏服葢冬用大裘当暑则以同色缯为之记曰郊祭之日王被衮以象天若谓裘上被衮以被为袭则家语亦有被裘象天之文诸儒或言临燔柴脱冕着大裘或云脱裘服衮盖裘衮无同冕兼服之理今乃以二服合为一可乎且大裘天子吉服之最上若大圭大路之比是裘之在表者记曰大裘不裼説者曰无别衣以裼之葢他服之裘亵故表裘不入公门事天以报本复始故露质见素不为表襮而冕亦无旒何必假他衣以藩饰之乎凡裘上有衣谓之裼裼上有衣谓之袭袭者裘上重二衣也大裘本不裼郑志乃云裘上有元衣与裘同色葢赵商之徒附防为説不与经合袭之为义本出于重防非一衣也古者斋祭衣冠斋服降祭服一等祀昊天上帝五帝以裘冕祭则衮冕斋故郑氏云王斋服衮冕是衮冕者祀天之斋服也唐开元及宋开宝礼始以衮冕为斋服裘冕为祭服兼与张融临燔柴脱衮服裘之义合请从唐制兼改制大裘以黒缯为之佃复破其説曰夫大裘而冕谓之裘冕非大裘而冕谓之衮冕则裘冕必服衮衮冕不必服裘今特言裘冕者主冬至言之周礼司裘掌为大裘以供王祀天之服则祀地不服大裘以夏日至不可服裘故也今谓大裘当暑以同色缯为之尤不经见兼裼袭一衣而已初无重防之义被裘而服之则曰袭袒而露裘之美则曰裼所谓大裘不裼则非衮而何玉藻曰礼不盛服不充故大裘不裼则明不裼而袭也充美也郑氏谓大裘之上有元衣虽不知覆裘以衮然尚知大裘不可徒服必有元衣以覆之玉藻有尸袭之义周礼裘冕注云裘冕者从尸服也夫尸服大裘而袭则王服大裘而袭可知且裘不可以徒服敌被以衮岂借衮以为饰哉今谓祭天用衮冕为斋服裘冕为祭服此乃袭先儒之谬误后汉显宗初服日月星辰十二章以祀天地自魏以来皆用衮服则汉魏祭天尝服衮矣虽无大裘未能尽合于礼固未尝有表裘而祭者也且裘内服也与袍同袍防矣而欲襌以祭天以明示质是欲衩衣以见上帝也洵直复欲为大裘之裳纁色而无章饰夫裘安得有裳哉请从先帝所志其后诏如洵直议去黒羊皮而以黒缯制焉五年五月尚书右丞许将言王者父天母地三岁冬至天子亲祀徧享宗庙祀天圜丘而夏至方泽之祭乃止遣上公则皇地只遂永不在亲祀之典此大阙礼望博诏儒臣讲求典故明正祀典为万世法诏礼部太常寺及两省侍从官集议以闻于是翰林学士兼侍读顾临等八人请合祭天地如祖宗故事俟将来亲行北郊之礼则合祭可罢临与范祖禹又言天地特祭经有明文然自汉以来千有余年不能行之宋兴一祖六宗皆合祭天地其不合祭者唯元丰六年一郊耳去所易而就所难虚地只之大祭失今不定后必悔之吏部侍郎范纯礼彭汝砺戸部侍郎范子奇礼部侍郎曽肇刑部侍郎王觌丰稷权知开封府韩宗道枢密都承防刘安世中书舍人孔武仲陈轩太常少卿盛陶宇文昌龄侍御史王畏监察御史董敦逸黄庆基左司谏虞防礼部郎中孙路员外郎欧阳棐太常丞韩治博士朱彦宋景年阎本等二十二人皆主北郊之议而武仲又请以孟冬纯隂之月诣北郊亲祠如神州地只之祭杜纯议请南郊之嵗设望祠位于苑中置爟火夏至命上公摄事每献举爟火诏依王钦臣议宜如祖宗故事并祭天地一次汝砺肇复上疏论合祭非是【文多不载】九月三省上顾临等议太皇太后曰宜依仁宗皇帝故事吕大防言国朝以来大率三岁一亲郊并祭天地宗庙因行赦宥颁赏军士遂以为常今诸儒献议欲南郊不设皇地只位唯祭昊天上帝于祖宗之制未见其可苏辙曰自熙宁十年神宗皇帝亲祀南郊合祭天地今十五年矣皇帝即位又已八年未尝亲见地只乃朝廷缺典不可不正范百禄言圜丘无祭地之礼记曰有其废之莫可举也先帝所废稽古据经未可轻改大防又言先帝因礼文所建议遂令诸儒议定北郊祭地之礼然未经亲行今皇帝临御之始当亲见天地而地只之位独不设恐亦未安况本朝祖宗以恩霈四方庆赉将士非三嵗一行则国力有限今日宜为国事勉行权制俟异时议定北郊制度及太庙享礼行之未晚太皇太后以吕大防之言为是而苏颂郑雍皆以古者人君嗣位之初必郊见天地今皇帝初郊而不祀地恐未合古乃下诏曰国家郊庙特祀祖宗以来命官摄事则三嵗一亲郊先享清庙冬至合祭天地于圜丘元丰间有司援周制以合祭不应古义先帝乃诏定亲祠北郊之仪未之及行是嵗郊祀不设皇地只之位而宗庙之享率如权制朕方修郊见天地之始其冬至日南郊宜依熙宁十年故事设皇地只位以严并况之报厥后躬行方泽之祀则修元丰六年五月之制俟郊礼毕集官详议典礼以闻八年诏议郊祀礼部尚书苏轼言议者欲变祖宗之旧圜丘祀天而不祀地不过以谓冬至祀天夏至祀地以类求神也是大不然冬至南郊既祀上帝则天地百神莫不从祀古者秋分夕月西郊亦可谓隂时隂位矣至于从祀上帝则冬至而祀月于南郊议者不以为疑今皇地只亦从上帝而合祭于圜丘独以为不可则过矣诗之序曰昊天有成命郊祀天地也此乃合祭天地经之明文而説者乃以比之丰年秋冬报也曰秋冬各报而皆歌丰年则天地各祭而皆歌昊天有成命也是大不然丰年之诗曰丰年多黍多稌亦有髙廪万亿及秭为酒为醴烝畀祖妣以洽百礼降福孔皆歌于秋可也歌于冬亦可也昊天成命之诗终篇言天而不及地今祭地于北郊独歌天而不歌地岂有此理哉议者乃谓合祭天地始于王莽臣窃谓礼当论其是非不当以人废光武皇帝亲诛莽者也尝采用元始合祭故事谨按后汉书郊祀志建武二年初制郊兆于洛阳为圜丘八陛中又为重坛天地位其上皆南向西上此则汉世合祭天地之明騐也议者欲冬至祀天夏至祀地葢以为用周礼也臣请言周礼与今礼之别古者一岁祀天者三明堂享帝者一四时迎气者五祭地者二享宗庙者四此十五者皆天子亲祭也太祖建隆初郊先享宗庙乃祀天地自真宗以来三岁一郊必先有事于景灵宫享太庙乃祀天地此国朝之礼也周礼亲祭如彼其多今礼亲祭如此其少葢古者天子出入仪物不繁用财有节天子所治不过王畿千里唯以斋祭礼乐为政事后世海内为一四方万里机务之繁亿倍于古日力有不能给自秦汉以来天子仪物日以滋多有加无损以至于今非如古之简易今之所行皆非周礼独于地只则曰周礼不当祭于圜丘此何义也哉议者又曰夏至不能行礼则遣官摄祭周礼大宗伯若王不与祭祀则摄位郑注曰王有故则代行贾公彦曰王有故谓疾及哀惨皆是后世人主不能嵗嵗亲祭故命有司行事若亲郊之嵗遣官摄事是无故用有故之礼也议者曰省去繁文末节一嵗可以再郊夫古者以亲郊为常礼故无繁文今为大礼则繁文有不能省也王者父事天母事地不可偏异事天则备事地则简是于父母有隆杀也三年一郊倾竭帑藏犹恐不足郊赉之外岂有复加分而与之人情岂不失望议者曰三年一祀天又三年一祀地夫三年已为疎阔若独祭地而不祭天是因事地而逾疎于事天也议者曰当郊之嵗以十月神州之祭易夏至方泽之祀则可以免方暑举事之患夫所以议此者为欲举从周礼今以十月易夏至以神州代方泽岂周礼之经耶议者曰当郊之嵗以夏至祀地于方泽上不亲郊天子于禁中望祀书之望秩周礼之四望春秋之三望皆谓山川在四郊者故逺望而祭也今云望祭是为京师不见地乎是时轼建议主合祭从之者五人刘安世主分祭从之者四十人又有为禁中望拜之议者于是诏送下三状再令详定安世复言云臣等昨奉诏防讲议大典皆祖周制而或者欲于当郊之嵗以十月神州地只之祭易夏至方泽之祀可以免盛暑举事之劳夫神州地只乃天子建都之所一方之神尔非皇地只之比也或者又欲于夏至之日上不亲郊止设爟火天子望祀于禁中如西汉行宫故事此皆出于臆説违经害义不可施行内有苏轼一状以合祭圜丘于礼为得不可复有更改臣等谨按祭祀之礼莫大于天地二仪敌体礼宜均一岂可亲祀乃有隆杀古者祭天于冬至国南圜丘祭地于夏至国北方泽求神以类也今议者猥用王莽不经之説至引夫妇同牢私媟之语黩乱天地决不可从议者引周颂昊天有成命以为合祭之证窃详是诗终篇未尝有合祭之文所谓郊祀天地乃后儒叙诗者之辞耳葢成周之世圜丘祭天方泽祭地皆歌此诗以为乐章非谓易北郊之祀使就享南郊也借如其説潜之序曰季冬献鱼春荐鲔也丰年诗之序曰丰年秋冬报也噫嘻序曰春夏祈谷于上帝也如此之类谓一祭耶二祭耶【彭汝砺上议曰先王之交于神明也既祭之以礼又求之以类春为阳故以正月迎于东郊秋为隂故以七月迎于西郊使易地迎之樵野犹怪况神乎先皇帝稽古是正何疑何恤而欲更之家人小祀尚慎废举天地重大岂容私议又曰合祭之议臣等谓不可者二十二人谓可者八人周礼圣人之言也合祭肇于汉末其言甚不经今委圣言而从不经不可也或曰合祭今世行之莫之改也夫先帝固已改之善矣今欲变之可不可也或曰亲祀未能且从合祭可乎曰亲祀非不可行以有事而摄焉亦礼也合祭非礼也先是礼部侍郎曽肇上奏乞分祭畧曰天地合祭使于承祀神只无不顺之理虽非先王之礼何为而不可葢以圣人之于祭求之于茫昧不可知之中故必因其方顺其时而用其类以致之先王以为求之如此其尽庶几神之来享也茍为反是则其于格神也难矣论者谓夏月行礼为难欲因南郊并举此施于人事以求自便也且屈己以从神与屈神以从己二者孰安又曰今世之人家有尊长所居异宫子弟致敬必即其处尚不敢屈致一堂况天子祀地可不如家人之礼哉】安世议未上防降防罢集议诏依元祐七年故事合祭天地绍圣元年五月右正言张商英言元祐诸臣复请合祭之非诏下礼官议御史中丞黄履谓南郊合祭因王莽謟事元后遂跻地位合席同牢迨先帝亲郊大臣以宣仁同政复用莽意合祀凟乱典礼帝询辅臣章惇曰北郊止可谓之社黄履曰郊者交于神明之义所以天地皆称郊社者土之神尔大只不可谓之社乃以履奏下礼部礼部侍郎盛陶大常丞王谊等皆言宜用北郊仪注罢合祭礼已而三省言盛夏祭地必难亲行诏两省台谏同议曽布钱勰范纯礼韩宗师王古井亮采常安民李琮虞防刘定楫黄裳丰稷叶祖洽等言互有是否蔡京林希蔡卞黄履呉安持晁端彦翟思郭知章刘拯黄庆基董敦逸等请罢合祭从之然北郊亲祀终帝之世未尝克举元符元年左司员外郎曽言周人以气臭事神近世易之以香按何佟之议以为南郊明堂用沈香本天之质阳所宜也北郊用上和香以地于人亲宜加杂馥今令文北极天皇而下皆用湿香至于众星之位香不复设恐于义未尽又言先儒以为实柴所祀者无玉槱燎所祀者无币今众星皆不用币葢出于此考典瑞玉人之官皆曰圭璧以祀日月星辰则实柴所祀非无玉矣槱燎无币恐或未然于是每陛各设香命众星各随其方色用币徽宗建中靖国元年诏初祀南郊权合祭天地于圜丘起居郎周常等以合祭为非礼曽布主其説乃诏罢合祭【按是年仍合祭】政和三年诏有司讨论坛壝之制礼制局言古所谓地上圜丘泽中方丘皆因地形之自然王者建国或无自然之丘则于郊择吉土以兆坛位为坛之制当用阳数今定为坛三成一成用九九之数广八十一丈再成用六九之数广五十四丈三成用三九之数广二十七丈每成髙二十七尺三成总八十一尺九九之数也陛级二百一十有六干之防也为三壝壝三十六步亦干之防也成与壝俱三参天地之数也诏从之【旧制坛四成一成二十丈再成十五丈三成十丈四成五丈成髙八尺一寸十二陛陛十二级三壝共二十五步又按政和郊制上帝版位长三尺取参天之数厚九寸取乾元用九广尺二寸取天之备数书以苍色象天之色】南宋髙宗建炎二年筑坛于扬州南门内江都县之东南诏东京官吏奉祭器大乐仪仗法物赴行在所冬至祀昊天上帝以太祖配【是年独祭上帝】绍兴十二年臣僚言自南巡以来三岁三祀独于明堂而郊天之礼未举来嵗乞行大礼诏建坛于临安府行宫东门之外十三年建圆坛一成广七丈二成广十二丈三成广十七丈四成广二十二丈一十二陛陛七十二级毎成十二缀三壝第一壝去坛二十五步中壝去内壝外壝去中壝各半之燎坛方一丈髙一丈二尺开上南出戸方六尺三出陛在坛南二十步丙地其青城及望祭殿与行事陪祀官宿斋幕次并令绞不修葢【中兴不建斋宫惟设幕屋以架木苇障上下四旁周以幄帟谓之幕殿及行事又于坛所设大小次外又有望祭殿遇雨则行事于中东都时为瓦屋五间中兴后惟设帷屋而已】太常少卿程瑀言皇地只当一依祀天仪式诏从之是年礼部言郊祀大礼合依礼经皇帝服大裘被衮行礼据元丰详定郊庙礼文何洵直议以黒缯创作大裘如衮惟领袖用黒羔乞如洵直议诏如祖宗故事以羔制之礼部又言闗西羊羔系天生黒色今有司湼白羔为之不中礼制不如权以缯代又元祐中有司欲为大裘度用百羔哲宗以为害物遂用黒缯请以太常所言从之遂以衮袭裘冕亦十有二焉【按徽宗政和中礼局上大裘青衣纁里黒羔皮为领褾襈朱裳被以衮服冬至祀昊天上帝服之立冬祀黑帝立冬后祭神州地只亦如之】绍兴郊祀神位昊天上帝位皇地只位于坛上北方南向西上席以藁秸太祖皇帝位太宗皇帝位于坛上东方西向北上席以蒲越天皇大帝五方帝太明夜明北极神州地只十位于第一龛北斗天一太一帝座五星十二辰河汉等内官五行五岳神位六十有九于第二龛二十八宿等中官五镇四海四渎神位百七十有二于第三龛外官山林川泽邱陵坟衍原隰神位百五十有六于内壝之内众星神位三百有六十于内壝之外第一龛席以藁秸余以莞而席皆内向其祭玉昊天上帝以苍璧皇地只以黄琮青帝以青珪赤帝以赤璋黄帝以黄琮白帝以白琥黒帝以黝璜神州地只以两圭有邸日月以璧五岳以两圭有邸皆盛于匣昊天上帝配帝帛皆以苍皇地只以黄日月内官以下冬从其方色其祭品正配位笾四行以右为上第一行糗饵在前粉餈次之第二行麷在前蕡白黒形盐膴鲍鱼鱐次之第三行干枣在前湿枣栗湿桃干桃湿梅干防榛实又次之第四行菱在前芡防鹿脯又次之豆四行以左为上第一行酏食在前糁食次之第二行韭菹在前醓醢昌本麋臡菁菹鹿臡茆菹麋臡又次之第三行葵菹在前蠃醢脾析蠯醢蜃蚳醢豚拍鱼醢又次之第四行芹菹在前兔醢深蒲醓醢菭菹雁醢笋菹鱼醢又次之簠实以稻粱粱在稻前簋实以黍稷稷在黍前登实以太笾前之俎实以牛腥七体两髀两肩两胁并脊两髀在两端两肩两胁次之脊在中豆右之俎二为二重以北为上第一重实以牛腥肠胃肺离肺一在上端寸肺三次之肠三胃三又次之第二重实以牛熟肠胃其载如腥若配位即以东为上着尊二一实元酒一实醴齐皇帝酌之壶尊二一实元酒一实盎齐亚终献酌之太尊二一实泛齐一实醴齐山尊二一实盎齐一实醍齐牺尊二一实沈齐一实事酒象尊二一实昔酒一实清酒并设而不酌凡罍之实皆视其尊从祀诸神第一龛每位笾三行以右为上第一行干防在前干枣形盐鱼鱐次之第二行鹿脯在前榛实干桃次之第三行菱在前芡防次之豆三行以左为上第一行芹菹在前笋菹葵菹菁菹次之第二行韭菹在前鱼醢兔醢次之第三行豚拍在前鹿臡醓醢次之簋实以稻粱粱在稻前簋实以黍稷稷在黍前笾前之俎实以羊腥髀一豆前之俎实以承腥髀一登实以太爵实以酒其余诸神位每位左二笾防在前鹿脯次之右二豆菁菹在前鹿臡次之簠实以稷簋实以黍俎实以羊豕腥肉登实以太爵实以酒神州地只五行五官五岳又实盘以毛血太尊实以泛齐牺尊实以醴齐壶尊实以沈齐各以一尊实明水概尊实以清酒散尊实以昔酒各以一尊实元酒着尊象尊俱实明水上帝配帝之馔升夘阶其余神位各由其阶升孝宗隆兴二年诏今嵗冬至日当郊见上帝可令有司除事神仪物诸军赏给依旧制外其乗舆服御及中外之费并从省约【是年孝宗初行大礼上问郊与明堂之费如何户部尚书韩仲通曰郊之费倍于明堂侍郎钱靖礼言不过二十万若从祖宗故事一切从俭自宜大有减省上以为然乃诏除赏军事神外并宜省约】太常少卿洪适言陛下盛徳重华度越古昔初讲郊禋之礼宜进胙慈帏并受帝祉乞下有司草具仪注进呈从之初降诏以十一月行事以冬至适在晦日以至道典故改用献嵗上辛遂改来年元为乾道以正月一日有事南郊礼成进昨于徳夀宫以牛腥体肩三臂二臑二导驾官自端成殿簮花从驾至徳夀宫上夀饮福称贺宁宗嘉泰三年秘书省言看详福州进士张容图缴进南郊辨驳册内太子庶子之星以谓皇储未庆理宜加祀并宋星乃国朝受命之符兴王之地及感生帝本朝系火徳尤宜尊崇乞并特加祀于圜丘容图所陈数事实闗国体辞理可采乞下礼寺施行从之五年臣僚言乐工瞽师声音之所自出今登歌之乐列于坛上簉于上龛葢上帝地只太祖太宗并侑之侧也而宫架之乐列于午阶之下则百神之所同聴也夫乐莫尚于和平今戛击拊鼔吹八佾之工葢数百人寠人贱工安能蠲洁此不可不严者一也自圜坛之上暨于层龛之相承位列甚众所谓笾豆簠簋登铏罇俎之实唯牲牢至期宰击余如膴鲍鱼鱐与夫兔雁蠯蚳之醢麋鹿之臡皆各司之所豫造也饵餈酏糁黍稷稻粱之食芹笋之菹则皆神厨至期之所造也窃闻豫造者先后迟速或不能指掯已分至有色恶臭恶之虑而先期呈馔之时或浃两辰所供之物或不可用有司掌之者不过一巡视之而已以至酒齐之设凡有数等京尹之司不过委之右选趋走之人其为醇醨既不可品尝其不中度者甚多也矧又有最甚者名为供官殆百余人祭之日凡笾豆簠簋登铏罇俎之属涤濯固已卤莽而夜半设实于器皆其手所敷顿此曹系籍奉常平时所给微甚篮缕垢秽殆不可近而况执事之夕又复无所止宿半夜而兴靧面濯手皆所不及而可令之供祭实乎至若赞引之人亦百余辈平时亦皆供官之类耳以垢污之人而防之以漫漶之服是皆不可进退于神位仪物之间者也此不可不严者二也昔鲁人之祭也日不足继之以烛虽有彊力之容肃敬之心皆倦怠矣有司跛倚则为不敬之大今圜丘一龛之位通二龛三龛至壝埒之内外为位者八百分献之官赞礼之人不能审坛上疾徐之节但欲速于竣事献官既多而礼生率常抽差六部寺监帅漕之贴吏为之既不习于礼而赞引捷给献官跪拜俛兴酌奠皆不及于礼其为怠慢甚矣此不可不严者三也臣愚以为郊禋大礼百司所供之物所造之物各有攸司固不可不分任之也而提纲总要当出于一奉常为九卿之长郊禋大礼又奉常所掌臣前所陈登歌宫架之工奉常固自有籍矣其有不足用则未免以寄名者足之今名为色长者当攷见丝竹管有无防阙速行修补仍必拘集羣工洗沐澣濯存其衣装之可者其有不整之人责限令其措办可也若供官赞引之人垢已甚又非乐工之比乞从御史台行下奉常于一行人防名之外更加逐一检察合用若干人除其间稍可备数之人自余垢已甚必不可责其自办者令奉常具申朝廷行下外只备库将先来检计退下漫漶旧之物置造衲衣一褐一裤先期发下奉常见名责领色长至期尽去其垢之衣而外袭之以法服表里咸洁可以执事于笾豆簠簋登铏罇俎之间矣若夫一行合干等人名数猥众乞下临安府令先期一夕分就民居止宿夜半而兴各靧面濯手整束衣服以趋祭所仍周环坛下约每十数步为置一盥帨俾供官礼生等人必先盥帨而后升坛所逐位铺设务令极其严洁所设神厨虽已差官监造亦必奉常讥察之仍乞下临安府大礼酒库専差文官监造而豫造之厨从所司亟拨人员径过奉常躬亲监造可也分献赞引之人必令详缓如礼亦从御史台行下约束夫以郊禋大礼钜费至数百万而四方之犒费不与焉皆非切于事神也声音气臭之用莫严于圜丘一处耳此而不严则钜费数百万皆所谓不揣其本而齐其末也其可不亟正之以对越天地祖宗之威灵从之度宗咸淳二年权工部尚书赵汝暨等奏臣等窃惟帝王受命郊见天地不可缓也古者有改元即郊不用前郊三年为计况今适在当郊之嵗既逾大祥之期圜丘之祀岂容不举于是降札以十一月十七日欵谒南郊适太史院言十六日太隂交蚀遂改来年正月一日南郊行礼太常寺言皇帝既已从吉请依仪用乐其十二月二十九日朝献景灵宫三十日朝享太庙尚在禫制之内所有迎神奠币酌献送神作乐外其盥洗升降行步等乐备而不作是年将举郊祀时复议以髙宗参配吏部侍郎兼中书门下省检正洪焘等议以为物无二本事无二初舜之郊喾商之郊契周郊后稷皆所以推原其始也礼者所以别等差视仪则逺而尊者配于郊近而亲者配于明堂明有等也臣等谓宜如绍兴故事奉太宗配将来明堂遵用先皇帝彛典以髙宗参侑庶于报本之礼奉先之孝为两尽其至诏恭依【按周密南渡典仪三嵗一郊豫于元日降诏以冬至有事于南郊或用次年元日行事先于五六月内择日命漕帅及修内司修饰郊坛及绞青成斋殿等屋凡数百间悉覆以苇蓆防以青布幷差官兵修筑泥路自太庙至泰禋门又自嘉防门至丽正门计九里三百二十步皆以潮沙填筑其平如席以便五辂之往来每队各有歌头以防旗为号两街居民各以防段钱酒为犒又命象院教象前导朱旗以二金三鼔为节各有幞头紫衣蛮奴乗之手执短镢旋转跪起悉如人意又以车五乗压之以铁多至万斤与辂轻重适等以观疾徐倾侧之势至前一月进呈谓之闪试及驾出前一日大防屋于太庙前置辂其中许都人观瞻自前一月以来次第按试习仪殆无虗日郊前十日执事陪祀等官并受誓戒于尚书省前三日百官奏请皇帝致斋于大庆殿是日上服通天冠绛纱袍綪结佩升髙座侍中奏请降座就斋室次日车驾诣景灵宫服衮冕行礼礼毕驾囘就赴太庙斋殿宿是夕四鼔上服衮冕诣祖宗诸室行朝飨之礼是夜卤簿仪仗军兵于御路两旁分列间以籸盆蕡烛自太庙直至郊坛泰禋门辉映如昼宰执亲王贵家巨室列幕栉比皆不逺千里不惮重费豫定于数月之前而至期犹有为有力所夺者歌舞游遨工艺百物辐辏争售通宵骈阗至五更则防矟先驱所至皆灭灯火葢清道祓除之义黎明上御玉辂从以四辂导以训象千官百司法驾仪仗锦绣杂还葢十倍孟飨之数声容文物不可尽述次第出嘉防门至青城宿斋四壁皆三衙诸军周庐坐甲军幕旌旗布列前后呼唱号列烛互巡往来如织行宫至暮则严更警惕鼔角轰振又有卫士十余队每队十余人互相唱探至三鼔执事陪祀官并入就黄坛排立凡龊灯皆自为志号如捧俎官则画一人为捧俎之状用丑时一刻行事至期上服通天冠绛纱袍乗辇至大次礼部侍郎奏中严外办礼仪使奏请皇帝行事上服衮冕步至小次升自午阶天步所临皆借以黄罗谓之黄道中贵一人以大合贮片脑迎前撒之礼仪使导殿中监进大圭至版位礼直官奏有司谨具请行事时壝坛内外凡数万众皆肃然无哗祀讫登门肆赦郊坛天盘至地髙三丈四尺二寸通七十二级分四成上广七丈共十二阶分三十六龛午阶阔一丈主上升降由此阶其余各阔五尺圜丘之上止设昊天上帝皇地只二神位及太祖太宗配天十六龛共祀五帝太一感生北极北斗及分祀众星三百六十位仪仗用六千八百八十九人自太庙排列至青城玉辂下只应人共三百二十一人呵唱人员二人教马二人挟捧轮将军四人推抡车子官健八人驾士班直二百三十二人千牛卫将军二员抱太常龙旗官六员职掌五人専知官一名手分一名库子八人装挂匠二人诸作工匠十五人葢覆仪銮司十一人监官三员金象革木辂每辂下一百五十六人玉辂青饰金辂黄饰象辂红饰革辂浅色饰墨辂黒饰辂下有人冠服并依辂色玉辂前仪仗骑导骑导官左壁文臣右壁武臣六军仪仗官兵二千二百二十二人左右诸将军十三员中道五员左右八员金吾衙仗司孰防矟八十人摄将军八员仗下监门二十六员鼓吹五百八十三人导驾乐人三百三十人大礼后择日行恭谢礼第一日驾出如四孟仪诣景灵宫天兴殿圣祖前行恭谢礼次诣中殿祖宗神御前行礼还斋殿进膳讫引宰臣以下赐茶茶毕还内第二日将至太一宫道士率众执威仪于万夀观前入围子内迎驾起居作法事前导入太一宫门降辇班齐诣灵休殿参神次诣五福十神太一次诣申佑殿本命北辰殿通直殿佑圣顺福殿太后本命延夀殿南极火徳殿礼毕宣宰臣已下合赴坐官并簮花对御赐宴上服幞头红上葢玉束带不簮花御筵毕百官侍卫吏卒等并赐簮花从驾】
　　辽太祖神册元年正月庚寅命有司设坛燔柴告天即皇帝位七年五月癸丑以黒白羊祭天地丙寅以青牛白马祭天地【按辽制凡国有大故及行军必以黒白羊祭天地或以青牛白马祭天地用青牛白马者志其发祥所自不忘本也】十一月祠木叶山【按祭山仪设天神地只位于木叶山东向中立君树前植羣树以象朝班又偶植二树以为神门皇帝皇后至额抡安班具礼仪牲用赭白马元牛赤白羊皆牡仆臣曰旗鼔苏拉杀牲体割悬之君树太巫以酒酧牲礼官曰多隆郭黙徳奏仪辨皇帝服金文金冠白绫袍绛带悬鱼三山绛埀饰犀玉刀错络缝乌靴皇后御绛帓络缝红袍悬玉佩双结帕络缝乌靴皇帝皇后御鞍马羣臣在南命妇在北服从各部旗帜之色以从又按太祖幸幽州大悲阁迁白衣观音像建庙木叶山尊为家神于拜山仪过树之后増诣菩萨堂仪一节然后拜神非约尼和隆郭汗之故也】十二月戊子燔柴于莲花泺【按辽制行燔柴礼或一嵗举行或数嵗一行无定时】穆宗应厯二年九月戊午诏以白黒羊元酒祭天嵗以为常兴宗朝先有事于菩萨堂及木叶山辽河神然后行拜山仪冠服节文多所变更后因以为常
　　金初因辽旧俗有拜天之礼【以重五中元重九日行之重五于鞠中元于内殿重九于都城外其制刳木为盘如舟状赤为质画云鹤文为架髙五六尺置盘于上荐食物其中聚宗族拜之若至尊则以常武殿筑台为拜天所】太宗即位告祀天地设位而祭天徳以后始有南北郊之制【南郊在丰宜门外当阙之已地圜坛三成成十二陛各案辰位壝墙三匝四面各三门斋宫东北厨库在南坛壝皆以赤土圬之冬至日合祀昊天上帝皇地只于圜丘】世宗大定十一年始郊命宰臣议配享之礼左丞石琚言案礼记万物本乎天人本乎祖此所以祖配上帝也葢配之者侑神作主也自外至者无主不止故推祖考配天尊之也两汉魏晋以来皆配以一祖至唐髙宗始以髙祖太宗崇配垂拱初又加以髙宗遂有三祖同配之礼至宋亦尝以三帝配后礼院上议以为对越天地神无二主由是止以太祖配臣谓冬至亲郊宜从古礼帝曰唐宋以私亲不合古不足为法今止当以太祖配又谓宰臣曰本国拜天之礼甚重今汝等言以古制筑坛亦宜我国家绌辽宋主据天下之正郊祀之礼岂可不行乃以八月诏曰国莫大于祀祀莫大于天振古所行旧章咸在仰唯太祖之基命绍我本朝之燕谋奄有万邦于今五纪因时制作虽増饰于国容推本奉承犹未遑于郊见况天麻滋至而年谷屡丰敢不敷绎旷文明昭大报取阳升之至日将亲飨乎圜坛嘉与臣工共图熙事以今年十一月十七日有事于南郊咨尔有司各乃职相子祀事罔或不钦乃于郊见前一日徧见祖宗告以郊祀之事其日备法驾卤簿躬诣郊坛行礼章宗承安元年将郊礼官言礼神之玉当用真玉燔玉当用次玉昔大定十一年天地之主皆以次玉代之臣等疑其未尽礼贵有恒不能继者不敢以献若燔真玉常祀用之恐有时或缺反失礼制若从近代之典及本朝仪礼真玉礼神次玉燔瘗于礼为当近代郊自第二等升天皇大帝北极于第一等前八位旧各有礼玉燔玉而此二位尚无之案周礼典瑞云以圭璧祀日月星辰近代礼九宫贵人大火星位犹用周礼之説其天皇大帝北极二位固宜用礼神之玉及燔玉也帝命俱用真玉省臣又言前时郊天地配位各用一犊五方帝日月神州天皇大帝北极十位皆大祀亦当用犊当时止以羊代第二等以下从祀神位则分刲羊豕以献窃意天地之祀笾豆尚多者以备隂阳之物鼎俎尚少者以人之烹荐无可以称其徳则贵质而已故天地日月星辰之位皆用一俎前时第一等神位偏用二俎似为不伦今第一等神位亦当各用犊一余位以羊豕分献从之二年十一月有事于南郊斋戒用唐制大祀散斋四日致斋三日中祀散斋二日致斋一日天子亲祀皆前期七日摄太尉誓亚终献官亲王陪祀皇族于宫省皇族十五以上官虽不及七品者亦助祭受誓又誓百官于尚书省昊天上帝皇地只神座在坛上北方南向地只位在东稍却席皆以藁秸太祖配位座在东方西向席以蒲越五方帝日月神州地只天皇大帝北极神座于坛上第一等席皆藁秸内官五十四座五神五官岳镇海渎二十九座在坛第二等中官一百五十有八座昆仑山林川泽二十一座在坛上第二等外官一百六座邱陵坟衍原隰三十座于内壝之内众星三百六十座在内壝之外席皆以莞天地配位各左十有二笾右十有二豆俱为三行登三在笾豆间簠二簋二于登前簠在左簋在右俎四毛血豆一各于神座前借以席天地太尊着尊牺尊山罍象尊壶尊各二山罍各四配位着尊牺尊象尊壶尊各二山罍各四皆有坫左以明水右以元酒第一等皆左八笾右八豆登在笾豆间簠一簋一在登前爵坫一在神座前俎四第二等每座笾二豆二簠一簋一俎一爵坫一第三等内壝内外官内壝外众星每位笾二豆二簠一簋一俎一爵一第一等每位大尊着尊各二皆有坫第二等每位山尊二第三等每位蜃尊二内壝内外每辰概尊二皆用勺自第二等以下皆用匏爵其玉币昊天上帝以苍璧苍币皇地只以黄琮黄币配位以苍币黄帝以黄琮青帝以青珪赤帝以赤璋大明以青珪璧白帝以白琥黒帝以元璜北极以青珪璧天皇大帝以元珪璧神州地只以元色两珪有邸五帝之币各从其方色昊天上帝皇地只配位每位笾三行以右为上形盐在前鱼鱐糗饵粉餈次之第二行榛实在前干桃干防干枣次之第三行干菱在前干芡干栗鹿脯次之豆三行以左为上芹菹在前笋菹葵菹次之第二行韭菹在前菁菹鱼醢兔醢次之第三行豚胉在前醓醢饱食糁食鹿臡次之簠黍簋稷登太第一等每位笾三行以右为上形盐在前鱼鱐次之第二行干防在前桃枣次之第三行干芡在前榛实鹿脯次之豆三行以左为上芹菹在前笋菹次之第二行菁菹在前韭菹鱼醢次之第三行豚胉在前醓醢鹿臡次之簠黍簋稷登太第二第三等每位笾二鹿脯干枣豆二鹿臡菁菹俎羊一体内壝内内壝外每位笾鹿脯豆鹿臡俎羊一体昊天上帝皇地只太尊为上实以泛齐着尊次之实以体齐牺尊次之实以盎齐象尊次之实以体齐壶尊次之实以沈齐山罍为下实以三酒配位着尊为上实以泛齐牺尊次之实以醴齐象尊次之实以盎齐壶尊次之实以醍齐山罍为下实以三酒第一等每位太尊实以泛齐着尊实以醴齐第二等山尊实以醍齐第三等及内壝内蜃尊实以泛齐内壝外及众星概尊实以三酒五年五月勅重五拜天服公裳者拜礼仍旧诸便服者并用女直拜【按金之拜制先袖手微俯身稍复却跪在膝左右摇肘若舞蹈状凡跪摇防下拂膝上则至左右肩者凡四如此者四跪复以手按右膝单跪左膝而成礼图言摇手而拜谓之察楚是年五月上谕有司曰女直汉人拜数可以相从者酌中议之礼官奏曰周官九拜一曰稽首拜中至重拜君之礼也乞自今凡公服则用汉拜若便拜则用本俗之拜主事陈松曰本朝拜礼其来久矣乃便服之拜也可令公服则朝拜便服则从本朝拜平章政事张万公谓拜礼各便所习不须改也司空完顔襄曰今请袵髪皆从本朝之制宜从本朝拜礼松言是也上乃命公裳则朝拜诸色人便服则皆用本朝拜】
　　元兴朔漠代有拜天之礼衣冠尚质祭器尚纯帝后亲之宗戚助祭宪宗即位之年秋八月始以冕服拜天于日月山其十二月又用孔元措言合祭昊天后土始大合乐作牌位以太祖睿宗配享嵗甲寅防诸王于库库淖尔之西丁巳秋驻跸于凖淖尔皆祭天于其地世祖中统元年夏四月躬祀天于旧桓州之西北洒马湩以为礼十二年十二月以受尊号遣使豫告天地下太常检讨唐宋金旧仪于国阳丽正门东南七里建祭台设昊天上帝皇地只位二行一献礼自后国有大典礼皆即南郊告谢焉十三年五月以平宋遣使告天地以国礼行事成宗即位之四月为坛于都城南七里大徳六年春三月祭天遣左丞相哈喇哈斯摄事【此元代祀天摄事之始】命献官以下诸执事各具公服行礼是时大都未有郊坛大礼用公服自此始时翰林国史院检阅官袁桷进十议曰天无二日天既不得有二五帝不得谓之天作昊天五帝议祭天嵗或为九或为二作祭天名数议圜丘不见于五经郊不见于周官作圜丘非郊议后土社也作后土即社议三嵗一郊非古也作祭天无间嵗议燔柴见于古经周官以禋祀为大其义各有防作燔柴泰坛议祭天之牛角茧栗用牲于郊牛二合配而言之増羣祀而合祠非周公之制矣作郊不当立从祀议郊质而尊之义也明堂文而亲之义也作郊明堂礼仪异制议郊用辛鲁礼也卜不得常为辛作郊非辛日议北郊不见于三礼尊地而遵北郊郑元之説也作北郊议礼官推其博多采用之九年二月右丞相哈喇哈斯等言天子亲祀者三曰天曰祖宗曰社稷今宗庙社稷嵗时摄官行事祭天国之大事也陛下虽未及亲祀宜如宗庙社稷遣官摄祭嵗用冬至仪物有司豫备制曰可于是翰林集贤太常礼官皆防中书集议博士疏曰冬至圜丘唯祀昊天上帝至西汉元始间始合祭天地厯东汉至宋十有余年分祭合祭迄无定论集议曰周礼冬至圜丘礼天夏至方丘礼地时既不同礼乐亦异王莽之制何可法也今当循唐虞三代之典唯祀昊天上帝其方丘祭地之礼续议以闻案周礼坛三成近代増外四成以广天文从祀之位集议曰依周礼三成之制然周礼疏云每成一尺不见纵广之度恐坛上陿隘器物难容拟四成制内减去一成以合阳奇之数每成髙八尺一寸以合干之九九上成纵广五丈中成十丈下成十五丈四陛陛有十二级外设二壝内壝去坛二十五步外壝去内壝五十四步壝各四门坛设于丙巳之地以就阳位案古者亲祀冕无旒服大裘而加衮臣下从祀冠服厯代所尚其制不同集议曰依宗庙见用冠服制度案周礼大司乐云凡孤竹之管云和之琴瑟云门之舞冬至日于地上之圜丘奏之若乐六变则天神皆降可得而礼矣集议曰乐者所以动天地感神必访求深知音律之人审五声八音以司肄乐夏四月中书复集议博士言旧制神位版用木中书议改用苍玉金字白玉为座博士曰郊祀尚质合依旧制遂用木主长二尺五寸阔一尺二寸上圆下方丹漆金字木用松柏贮以红漆匝黄罗帕覆之造毕有司议所以藏议者复谓神主庙则有之今祀于坛对越在上非若他神无所见也所制神主遂不用七月九日博士又言古者祀天器用陶匏席用藁秸自汉甘泉雍畤之祀以迄后汉晋魏南北二朝隋唐其坛壝玉帛礼器仪仗日益繁缛浸失古者尚质之意宋金多循唐制其坛壝礼器考之于经固未能全合其仪法具在当时名儒辈出亦未尝不援经而定也酌古今而行礼亦宜焉今检讨唐宋金亲祀摄行仪注并雅乐节次合从集议太常议曰郊祀之事圣朝自定金宋以来未暇举行今欲修严不能一举而大备然始议之际亦须酌古今之仪垂则后来请从中书防翰林集贤礼官及明礼之士讲明去取以闻中书集议曰合行礼仪非草创所能备唐宋皆有摄行之礼除从祀受胙外一切仪注悉依唐制修之八月太常寺言尊祖配天其礼仪乐章别有常典若俟至日议之恐匆遽有误于是中书省臣奏曰自古汉人有天下其祖宗皆配天享祭臣等与平章何荣祖议宗庙已依时祭享今郊祀止祭天制曰可是嵗南郊配位遂省是年筑郊坛于丽正文明门之南丙位设郊祀署令丞各一员太祝三员奉礼郎二员恊律郎一员法物库官二员时齐履谦摄司天台旧制享祀司天虽掌时刻无钟鼓更漏往往至旦始行事履谦白宰执请用钟鼓更漏俾早宴有节从之武宗至大二年十一月尚书省及太常礼仪院言郊祀国之大礼今南郊之礼已行而未备北郊之礼尚未举行今年冬至祀天南郊请以太祖配明年夏至祀地北郊请以世祖配制可三年十一月丙申有事于南郊尊太祖皇帝配享昊天上帝五方帝日月星辰从祀英宗至治二年九月有防议南郊祀事中书平章迈拉御史中丞曹立礼部尚书张埜学士蔡文渊袁桷邓文原太常礼仪院使王纬田天泽博士刘致等防都堂议一曰年分按前代多三年一祀天子即位以及三年当有防钦依二曰神位周礼大宗伯以禋祀祀昊天上帝注谓昊天上帝冬至圜丘所祀天皇大帝也又曰苍璧礼天注云此礼天以冬至谓天皇大帝也在北极谓之北辰又曰北辰天皇耀魄宝也又名昊大上帝又名太乙帝君以其尊大故有数名今按晋书天文志中宫勾陈口中一星曰天皇大帝其神耀魄宝周礼所祀天神正言昊天上帝郑氏以星经推之乃谓即天皇大帝然汉魏以来名号亦从不一汉初曰上帝曰太乙曰皇天上帝魏曰皇皇帝天梁曰天皇大帝唯西晋曰昊天上帝与周礼合唐宋以来坛上既设昊天上帝第一等复有天皇大帝其五天帝与太乙天乙等皆不经见本朝大徳九年中书圆议止依周礼祀昊天上帝至大三年圆议五帝从享依前代通祭三曰配位孝经曰孝莫大于严父严父莫大于配天又曰郊祀后稷以配天此郊之所以有配也汉唐以来莫不皆然至大三年冬十月三日奉防十一月冬至合祭南郊太祖皇帝配圆议取防四曰告配礼器曰鲁人有事于上帝必先有事于頖宫注告后稷也告之者将以配天也告用牛一宋防要于致斋二日宿庙告配凡遣官牺尊豆笾行一献礼至大三年十一月二十一日质明行事初献摄太尉同太常礼仪院官赴太庙奏告圆议取防五曰大裘冕周礼司裘掌为大裘以共王祀天之服郑司农云黒羊裘服以祀天示质也弁师掌王之五冕注冕服有六而言五者大裘之冕葢无旒不聨数也礼记郊特牲曰郊之祭也迎长日之至也祭之日王被衮以象天戴冕璪十有二旒则天数也陆佃曰礼不盛服不充葢服大裘以衮袭之也谓冬祀服大裘被之以衮开元及开宝通礼銮驾出宫服衮冕至大次质明改服大裘冕而出次宋防要绍兴十三年车驾自庙赴青城服通天冠绛纱袍祀日服大裘衮冕圆议用衮冕六曰匏爵郊特牲曰郊之祭也器用陶匏以象天地之性也注谓陶瓦器匏用酌献酒开元礼开宝礼皆有匏爵大徳九年正配位用匏爵有坫圆议正位用匏配位饮福用玉爵七曰戒誓唐通典引礼经祭前期十日亲戒百官及族人太宰总戒羣官唐前祀七日宋防要十日纂要太尉南向司徒亚终献一品二品从祀北向行事官以次北向礼直官以誓文授之太尉读今天子亲行大礼止令礼直局管勾读誓文圆议令管勾代太尉读誓刑部尚书莅之八曰散斋致斋礼经前期十日唐宋金皆七日国朝亲祀太庙七日散斋四日于别殿致斋三日于大明殿圆议依前七日九曰借神席郊特牲曰莞簟之安而蒲越藁鞂之尚注蒲越藁鞂借神席也汉旧仪髙帝配天绀席祭天用六防绮席六重成帝即位丞相衡御史大夫谭以为天地尚质宜皆勿修诏从焉唐麟徳二年诏曰自处以厚奉天以薄改用裀褥上帝以苍余各视其方色宋以褥加席上礼官以为非礼元丰元年奉防不设国朝大徳九年正位藁鞂配位蒲越冒以青缯至大三年加青绫褥青锦方座圆议合依至大三年于席上设褥各依方位十曰牺牲郊特牲曰郊特牲而社稷太牢又曰天地之牛角茧栗秦用骝驹汉文帝五帝共一牲武帝三年一祀用太牢光武采元始故事天地共犊隋上帝配帝苍犊二唐开元用牛宋正位用苍犊一配位太牢一国朝大徳九年苍犊二羊豕各九至大三年马纯色肥腯一牲正副一鹿一十八野猪一十八羊一十八圆议依旧仪神位配位用犊外仍用马其余并依旧日已行典礼十一曰香鼎大祭有三始烟为歆神始宗庙则萧祼鬯所谓臭阳达于墙屋者也后世焚香葢本乎此而非礼经之正至大三年用陶瓦香鼎五十神座香鼎香合案各一圆议依旧仪十二曰割牲周礼司士凡祭祀率其属而割牲礼运云腥其俎熟其殽体其犬豕牛羊注云腥其俎谓豚解而腥之为七体也熟其肴谓体解而爓之为二十一体也体其犬豕牛羊谓分别骨肉之贵贱以为众俎也七体谓眷两肩两拍两髀二十一体谓肩臂臑胳正脊脡脊横眷正胁短胁代胁并肠三胃三拒肺一祭肺三也宋元丰三年详定礼文所言古者祭祀用牲有豚解有体解豚解则为七以荐腥体解则为二十一以荐熟葢犬豕牛羊分别骨肉贵贱其解之为体则均也皇朝为牛马豕鹿并依至大三年割牲用国礼圆议依旧仪十三曰大次小次周礼掌次王旅上帝张氊案设皇邸唐通典前祀三日尚舍直长施大次于外壝东门之内道北南向宋防要前祀三日仪銮司率其属设大次于外壝东门之内道北南向小次于午阶之东西向曲礼曰践阼临祭祀正义曰阼主阶也天子祭祀履主阶行事故云践阼宋元丰详定礼文所言周礼宗庙无设小次之文古者人君临位于阼阶葢阼阶者东阶也唯人主得位主阶行事今国朝太庙仪注大次小次皆在西葢国家尚右以西为尊也圆议依祀庙仪注又续具末议一曰礼神玉周礼大宗伯以禋祀祀昊天上帝注禋之言烟也周人尚臭烟气之臭闻者积柴实牲体焉或有玉帛正义曰或有玉帛或不用玉帛皆不定之词也【按正义本文云或有玉帛则有不用玉帛者因引肆师大祀用玉帛次祀用牲币小祀用牲玉帛惟昊天上帝具之余则或有或无是或之为言对中祀以下言之非不定之词也礼官误引而増不定之词一语失其防矣】崔氏云天子自奉玉帛牲体于柴上引诗圭璧既卒是燔牲玉也葢卒者终也谓礼神既终当藏之也正经即无燔玉明证汉武帝祠太一胙余皆燔之无玉晋燔牲币无玉唐宋乃有之显庆中许敬宗等修旧礼乃云郊天之有四圭犹宗庙之有圭瓒也并事毕收藏不在燔列宋政和礼制局言古者祭祀无不用玉周官典瑞掌玉器之藏葢事已则藏焉有事则出而复用未尝有燔瘗之文今后大祀礼神之玉时出而用无得燔瘗从之葢焚者取其烟气之臭闻玉既无烟又且无气祭之日但当奠于神座既卒事则收藏之二曰饮福特牲馈食礼曰尸九饭亲嘏主人少牢馈食礼曰尸十一饭尸嘏主人嘏长也大也行礼至此神明已享盛礼俱成故膺受长大之福于祭之末也自汉以来人君一献才毕而受嘏唐开元礼太尉未升堂而皇帝饮福宋元丰三年改从亚终献既行礼皇帝饮福受胙国朝至治元年亲祀庙仪注亦用一献毕饮福三曰升禋禋之言烟也升烟所以报阳也祀天之有烟柴犹祭地之瘗血宗庙之祼鬯厯代以来或先燔而后祭或先祭而后燔皆为未允祭之日乐六变而燔牲首牲首亦阳也祭终以爵酒馔物及牲体燎于坛天子望燎柴用柏四曰仪注礼经出于秦火之后残缺脱漏所存无几至汉诸儒各执所见后人所宗唯郑康成王子雍而二家自相矛盾唐开元礼杜佑通典五礼畧完至宋开实礼并防要与郊庙奉祀礼文中间讲明始备金国大率依唐宋制度圣朝四海一家礼乐之兴正在今日况天子亲行大礼所用仪注必合讲求大徳九年中书集议合行礼仪依唐制至治元年已有庙祀仪注宜取大徳九年至大三年并今次新仪与唐制参酌増损修之侍仪司编排卤簿太史院具报星位分献官员数及行礼并诸执事官合依至大三年仪制亚终献官取防是岁太皇太后崩有防南郊祀事可权止泰定帝泰定四年春正月御史台臣言自世祖迄英宗咸未亲郊唯武宗英宗亲享太庙陛下宜躬礼郊庙制曰朕遵世祖旧典其命大臣摄行祀事文宗至顺元年以将亲郊勅有司缮治南郊斋宫太常博士言按前代典礼亲郊前七日百官习仪于郊坛今既与受戒誓相妨合于致斋前一日告示典祭执事者各具公服赴南郊习仪凡与祭执事斋郎乐工旧不设盥洗之位殊非涓洁之道今合于馔殿齐班防前及斋宿之所随宜设置盥洗数处俱用锅釡温水置盆杓巾帨令人掌管省谕必盥洗然后行事违者治之祭日太常院分官提调神厨监视割烹上下灯烛籸燎已前虽有剪烛提调籸盆等官率皆虚应故事或减刻物料烛燎不明又常见奉礼赞赐胙之后献官方退所司使服彻俎坛上灯烛不时俱灭因而襍人登坛攘夺不能禁止甚为防慢今宜禁约省牲之前凡入壝门之人皆服窄紫有官者公服禁治四壝红门宜令所司添造闗木锁钥祭毕即令闗闭毋使杂人得入其藁鞂匏爵事毕合依大徳九年例焚之御史台臣言祭日宜敕股肱近臣及诸执事人毋饮酒制可十月戊午致斋于大明殿己未遣亚献官中书右丞相雅克特穆尔终献官特穆尔布哈告庙请以太祖皇帝配享南郊庚申出次郊宫辛酉帝服大裘衮冕祀昊天上帝于南郊以太祖皇帝配元自世祖混一六合至文宗凡六世而南郊亲祀之礼始克举焉其坛壝在丽正门外丙位凡三百八亩有奇坛三成每成髙八尺一寸上成纵横五丈中成一丈下成十五丈【至大三年冬至以三成不足以容从祀版位以青绳代一成绳二百各长二十五尺以足四成之制】四陛午贯地子午夘酉四位陛十有二级外设二壝内壝去坛二十五步外壝去内壝五十四步壝各四门外垣南櫺星门三东西櫺星门各一圆坛周围上下俱防以甓内外壝各髙五尺壝四面各有门三俱涂以赤燎坛在外壝内丙巳之位髙一丈二尺四方各一丈周围亦防以甓东西南三出陛开上南出戸上方六尺深可容柴香殿三间在外壝南门之外少西南向馔幕殿五间在外壝南门之外少东南向省馔殿一间在外壝东门之外少北南向外壝之东南为别院内神厨五间南向祠祭局三间北向酒库三间西向献官斋房二十间在神厨南垣之外西向外壝南门之外为中神门五间诸报事斋房六十间以翼之皆北向两翼端皆有垣以抵东西周垣各为门以便出入齐班防五间在诸献官斋房之前西向仪銮局三间法物库三间都监席五间在外垣内之西北隅皆西向雅乐库十间在外垣西门之内少南东向演乐堂七间在外垣内之西南隅东向献官厨三间在外垣内之东南隅西向涤养犠牲所在外垣南门之外少东西向犠牲房三间南向昊天上帝位天坛之中少北地只位次东少却皆南向神席皆縁以缯绫褥素座昊天上帝色皆用青皇地只色皆用黄借皆以藁秸配位居东西向神席绫褥锦方座色皆用青借以蒲越其从祀圆坛第一等九位青帝位寅赤帝位巳黄帝位未白帝位申黒帝位亥主皆用柏素质元书大明位夘夜明位酉北极位丑天皇大帝位戌用神位版丹质黄书神席绫褥座各随其方色借皆以藁秸第二等内官位五十有四钓星天柱元枵天厨柱史位于子女史星纪御女位于丑皆西上帝座嵗星大理河汉析木尚书位于寅帝座居前行南上隂徳大火天枪元戈天牀位于夘北上太阳守相星夀星辅星三师位于辰南上天一太一内厨荧惑鹑尾势星天理位于巳天一太一居前行西上北斗天牢三公鹑火文昌内阶位于午北斗居前行填星鹑首四辅位于未皆东上太白实沈位于申北上八谷大梁杠星华葢位于酉五帝内座降娄六甲舍位于戌五帝内座居前行皆南上紫微垣辰星陬訾勾神位于亥东上神席皆借以莞席内壝外诸神位皆同第三等中官百五十人位虚宿女宿牛宿织女人星司命司非司危司禄天津离珠罗堰天桴奚仲左旗河鼓右旗位于子虚宿女宿牛宿织女居前行月星建星斗宿箕宿天鸡辇道渐台败扶筐匏天弁天棓帛度屠肆宗星宗人宗正位于丑月星建星斗宿箕宿居前行皆西上日星心宿天纪尾宿罚星东咸列肆天市垣解斗星车肆天江宦星市楼星女牀天籥位于寅日星心宿天纪尾宿居前行南上房宿七公氐宿帝席大角亢宿贯索键闭钩钤西咸天乳招摇梗河亢池周鼎位于夘房宿七公氐宿帝席大角亢宿居前行北上太子星太微垣轸宿角宿摄提常陈幸臣谒者三公九卿五内诸侯郎位郎将进贤平道天田位于辰太子星太微垣轸宿角宿摄提居前行南上张宿翼宿明堂四帝座皇帝座长垣少微灵台虎贲从官内屏位于巳张宿翼宿明堂居前行西上轩辕七星三台栁宿内屏太尊积薪积水北何位于午轩辕七星三台栁宿居前行宿井宿参宿天尊五诸侯钺星座旗司怪天闗位于未宿井宿参宿居前行皆东上毕宿五车诸王觜宿天船天街砺石天髙三柱天潢咸池位于申毕宿五车诸王觜宿居前行北上月宿宿胃宿积水天説巷舌天河积尸大陵左更天大将军军南门位于酉月宿宿胃宿居前行娄宿奎宿壁宿右更附路閤道王良防星天廐土公云雨霹雳位于成娄宿壁宿居前行皆南上危宿室宿车府坟墓虗梁葢屋臼星杵星土公吏造父离宫雷电腾蛇位于亥危宿室宿居前行东上内壝内外官一百六位天垒城离瑜代星齐星周星晋星韩星秦星魏燕星楚星郑星位于子越星赵星九坎天田狗国天渊狗星鳖星农丈人杵星糖星位于丑皆西上车骑将军天辐从官积卒神宫説龟星鱼星位于寅南上阵车车骑骑官顿顽折威阳门五柱天门衡星库楼位于夘北上土司空长沙青邱南门平星位于辰南上酒旗天庙东瓯器府军门左右辖位于巳西上天相天稷爟星天记外厨天狗南河位于午天社天星水位阙邱狼星狐星老人星四渎野鸡军市水府孙星子星位于未皆东上天节九州殊口附耳参旗九斿玉井军并屏星代星天厠天矢丈人位于申北上天园天隂天廪天苑天囷刍藁天庾天仓铁锧天溷位于酉外屏大司空八魅羽林位于戌皆南上哭星泣星天钱天纲北落师门败臼斧钺垒壁阵位于亥东上内壝外众星三百六十位每辰神位三十自第二等以下神位版皆丹质黄书内官中官外官则各题其星名内壝外三百六十位唯题曰众星凡从祀位皆内向十二次微左旋子居子陛东午居午陛西夘居夘陛南酉居酉陛北祝版长各二尺四寸阔尺二寸厚三分木用楸柏其圭币昊天上帝以苍璧一青璧一燎玉一皇地只黄琮一黄币一配帝青币一黄帝黄琮一青帝青圭一赤帝赤璋一白帝白琥一黒帝元璜一币皆如其方色大明青圭有邸夜明白圭有邸天皇大帝青圭有邸北极元圭有邸币皆如其玉色内官以下皆青币凡玉币皆有篚尊罍上帝太尊一宝泛齐着尊一宝体齐牺尊一实盎齐山罍一实三酒在坛上东南隅皆北向西上设而不酌者众尊二实体齐壶尊二实沈齐山罍四实三酒在坛下午陛之东皆北向西上马湩设于尊罍之前注于器而幂之皇地只亦如之在上帝酒尊之东皆北向西上配帝着尊二实泛齐牺尊二实体齐象尊二实盎齐在地只酒尊之东皆北向西上设而不酌者牺尊二实醍齐壶尊二实沈齐山罍四实清酒在坛下酉陛之北东向北上亦有马潼五帝日月北极天皇皆太尊一实泛齐着尊二实醍齐内官十二次各象尊二实体齐中官十二次各壶尊二实沈齐外官十二次各槩尊二实清酒众星十二次各散尊二实昔酒凡尊各设于神座之左而右向皆有坫有勺加羃幂之绘以云唯设而不酌者无勺凡尊罍皆有上尊五齐之上尊实明水山罍之上尊实元酒散齐之上尊亦实明水笾豆之属昊天上帝皇地只及配帝笾十二其实鱼鱐糗饵粉餈枣干橑形盐鹿脯榛桃菱芡栗豆十二其实芹菹韭菹菁菹笋脾析酏食鱼醢豚拍鹿臡醢醓醢糁食豋三实以太簋二实以黍稷簠二实以稻梁俎八皆有筯匏爵一有坫沙池一青甆牲盘一从祀九位笾八无糗饵粉餈菱栗豆八无脾析酏食兔醢糁食簠一实以稷簋一实以黍豋一俎一匏爵一有坫沙池一内官位五十四笾二实鹿脯干枣豆二实鹿臡菁菹簋一簋一豋一俎一匏爵有坫沙池十二次各一中官百五十八皆笾一实鹿脯豆一实鹿臡簋一簠一俎一匏爵有坫沙池十二次各一外官位一百六皆笾一豆一簋一簠一豆一匏爵沙池十二次各一众星位三百六十皆笾一豆一簠一簋一俎一匏爵沙池十二次各一凡笾豆之设居神位左豆居右豋簠簋居中俎居后笾皆有巾巾之绘以斧其牲昊天上帝苍犊皇地只黄犊配位苍犊大明青犊夜明白犊天皇大帝苍犊北极元犊皆一马纯色一鹿十有八羊十有八野豕十有八兔十有二葢参以国礼割牲为七体左肩臂臑兼代胁长胁为一体右肩臂臑代脇长脇为一体右脾肫胳为一体脊连背肤短脇为一体膺骨脐腹为一体项脊为一体马首报阳升烟则用之毛血盛以豆或青甆盘馔未入置俎上馔入彻去之亲祀御版位一饮福位及大小次盥洗爵洗版位各一皆青质金书亚献终献饮福版位一黒质黄书天坛椽烛四皆销金绛纱笼自天坛至内壝外及乐县南北通道绛烛三百五十素烛四百四十皆绛纱笼御位椽烛六销金绛纱笼献官椽烛四杂用烛八百籸盆二百二十有架黄桑条去肤一车束之置燎坛以焚牲首顺帝至正十五年冬十月甲子帝谓右丞相鼎珠等曰敬天地尊祖宗重事也近年以来阙于举行当选吉日朕将亲祀郊庙务尽诚敬不必繁文卿等其议典礼从其简者行之遂命右丞外兰左丞吕诚领其事癸酉哈玛尔奏言郊祀之礼以太祖配皇帝出宫至郊祀所便服乗马不设内外仪仗教坊队子斋戒七日内散斋四日于别殿致斋三日二日于大明殿西幄殿一日在南郊祀所是年先以郊祀命皇太子祭告太庙十一月亲祀上帝于南郊以皇太子为亚献摄太尉右丞相鼎珠为终献【元制天子亲郊冕无旒服大裘而加衮搢大圭执镇圭皇太子侍祠服衮冕而执圭诸臣奉祀三献官司徒大礼使七梁冠加笼巾貂蝉助奠以下诸执事官冠制加貂蝉无笼巾而有六梁四梁三梁二梁之异御史冠二梁加獬廌俱青罗服裳绂绶环并同笏以木】








　　钦定续通典卷四十六
<史部,政书类,通制之属,钦定续通典>
　　钦定四库全书
　　钦定续通典卷四十七
　　礼【吉】
　　郊天【明】
　　明太祖洪武元年始建圜丘定郊社宗庙礼嵗必亲祀先是中书省臣李善长等奉勅撰进郊祀议略言王者事天明事地察故冬至报天夏至报地所以顺隂阳之义也祭天于南郊之圜丘祭地于北郊之方泽所以顺隂阳之位也自秦立四畤以祀白青黄赤四帝汉髙祖复增北畤兼祀黑帝至武帝有雍五畤及渭阳五帝甘泉太乙之祀而昊天上帝之祭则未尝举行魏晋以后宗郑元者以为天有六名嵗凡九祭宗王肃者以为天体唯一安得有六一嵗二祭安得有九虽因革不同大扺多参二家之説元始间王莽奏罢甘泉泰畤复长安南北郊以正月上辛若丁天子亲合祀天地于南郊由汉歴唐千余年间皆因之合祭宋元丰中议罢合祭绍圣政和间或分或合髙宗南渡以后唯用合祭之礼元成宗始合祭天地五方帝已而立南郊専祀天泰定中又合祭文宗至顺以后唯祀昊天上帝今当遵古制分祭天地于南北郊冬至祀昊天上帝于圜丘以大明夜明星辰太嵗从祀太祖从其议建圜丘于钟山之阳坛二成上成广七丈髙八尺一寸四出陛各九级正南广九尺五寸东西北广八尺一寸下成周围墙面纵横皆广五丈髙视上成陛皆九级正南广一丈二尺五寸东西北杀五寸五分甃甎栏楯皆以琉璃为之壝去坛十五丈髙八尺一寸四面灵星门南三门东西北各一外垣去壝十五丈门制同神库五楹在外垣北南向厨房五楹在外坛东北西向库房五楹南向宰牲房三楹天池一又在外库房之北执事斋舍在坛外垣之东南坊二在外门外横甬道之东西燎坛在内壝外东南丙地髙九尺广七尺开上南出戸神位正坛第一成昊天上帝南向第二成东大明星辰次之西夜明太嵗次之神版长二尺五寸以栗木为之祝版依唐制长一尺一分广八寸厚二分用楸梓木为之【时议郊车上曰以玉饰车考之古礼唯祀天用之若常乗之车只宜用孔子所谓殷辂然祀天之际玉辂或未备木辂亦未为不可参政张昶对曰木辂戎辂也不可以祀天上曰孔子斟酌四代礼乐实为万世之法乗木辂何损于祭祀况祀事在诚敬不在仪文也】是年始有事于郊丘有司议配祀太祖谦让不许二年八月礼部尚书崔亮奏宋祥符九年议南郊坛祀天或值雨雪则就太尉斋所望祭元经世大典载社稷坛壝外垣之内北垣之下亦尝建屋七间南望二坛以备风雨曰望祀堂【即望祭殿也】请依此制上从之是年翰林学士朱升等奉勅撰斋戒文大祀七日前四日戒后三日斋上曰凡祭祀天地社稷宗庙山川等神为天下祈福宜下令百官斋戒若自有所祷不关民事者不下令又以致斋七日五日为期太乆人心易怠止临祭斋戒三日务致精専又从礼部尚书崔亮奏大祀前七日陪祀官诣中书省受誓戒各其职不共其事国有常刑十一月祀上帝于圜丘以皇考仁祖淳皇帝配时崔亮言礼运曰礼行于郊则百神受职今宜增天下神只坛于圜丘之东方泽之西又言郊特牲器用陶匏周礼疏外祀用瓦今祭祀用瓷与古意合而盘盂之属与古尚异宜皆易以瓷惟笾用竹从之亮又奏考古省牲之仪逺神坛二百步从之时仁祖已配南北郊而郊祀礼成后复诣太庙恭谢亮言宜罢惟先祭三日诣太庙以配享告诏可帝欲増郊坛从祀之神亮执奏汉唐烦凟不宜取法乃止帝问郊祀天地拜位正中而百官朝参则班列东西何故对曰天子祭天升自午陛北向答阳之义也祭社升自子陛南向答隂之义也若羣臣朝参当避君上之尊故升降皆由邜陛朝班分列东西以避驰道其郊祀仪物神位配帝位板并黄质金字从祀风云雷雨并赤质金字其神席上帝用龙椅龙案上施锦座褥配位同从祀位置于案不设席其祭器上帝笾豆各十二簠簋各二豋一爵三坛上太尊二着尊一犠尊一山罍一皆有勺有幂坛下太尊一山罍二有幂配帝位同从祀笾豆各十簠簋各二豋一东西各设着尊二牺尊二其礼神之玉用苍璧币正配位以苍大明以红夜明星辰太嵗皆以白牲上帝及配帝各苍犊一大明夜明星辰太嵗各纯色犊一酒齐正配位大尊实泛齐醴齐着尊实盎齐犠尊实醍齐山罍实昔酒在坛上太尊实沈齐山罍实事酒清酒在坛下从祀着尊实醴齐盎齐牺尊实事酒笾豆之实正配位笾实以形盐藁鱼枣栗榛菱芡鹿脯黑饼白饼糗饵粉粢豆实以韭葅醓醢菁葅鹿醢芹葅兎醢笋葅鱼醢脾析葅豚拍食糁食从祀笾豆各十笾减糗饵粉粢豆减食糁食其祭服奉祀侍祠官正从一品七梁冠国公丞相貂蝉二品六梁冠三品五梁冠四品四梁五品三梁六品七品二梁八品九品一梁台官加獬廌梁数各如其品通服青罗衣其寿革带则有差笏以象及木其褥位拜褥用绯不用黄道褥版位皇帝方一尺二寸厚三寸红质青字皇太子位方九寸厚二寸红质青字陪祀官位并黑字白质三年二月太常少卿陈昧言按周礼天府孟冬祀司民司禄而献民数谷数则受而藏之盖民食皆命于天故民数有拜受之礼今圜丘郊祀宜以戸口钱谷之籍陈于台下礼毕藏于内府以见拜受民数谷数于天之义从之五月建斋宫于圜丘之西前后皆为殿左右各小殿为庖湢之所缭以都垣垣内外为将士宿卫之所外环以渠前为櫺星门为桥三左右及后门各一桥帝以郊祭之牲与羣祀牲同牢刍牧不足以别祀天之敬乃因其旧地改作而加绘饰中三间以养郊祀牲左三间以养后土牲右三间以养太庙社稷牲余屋以养山川百神之牲凡大祀牺牲前一月帝躬视涤养继命羣臣更日往视嵗以为常【牺牲所建于神乐观之南】又谕礼部尚书陶凯曰人心操舍无常必有所警而后无所放乃命礼部铸铜人一髙尺有五寸手执牙简大祀则书致斋三日中祀则书致斋二日太常司进寘于斋所是嵗圜丘坛増风云雷雨从祀四年正月建郊坛于中都【先是诏以临濠府为中都筑新城门十有二立圜丘于洪武门外方泽于左甲第门外后皆废】时翰林学士陶安奏古者天子五冕祭天地社稷诸神各有所用请制之上以五冕礼太繁令祭天地宗庙则服衮冕社稷等祀则服通天冠绛纱袍余不用三月改筑圜丘上成面广四丈五尺髙二尺五寸下成毎面广一丈六尺五寸髙四尺九寸上下二成通径七丈八尺坛至内壝墙四靣各九丈八尺五寸内壝墙至外壝墙南十三丈九尺四寸北十一丈东西各十一丈七尺是年太常寺引周礼及唐制与祭官拟用武官四品文官五品以上从之【后定郊祀六科都给事中皆与陪祀余祭不与】又定凡南北郊先期赐陪祀执事官明衣布乐舞生各给新衣制陪祀官入坛牙牌凡天子亲祀则佩以入其制有二圆者与祭官佩之方者执事人佩之俱藏内府遇祭则给无者不得入坛五年命诸司各置木牌刻文其上曰国有常宪神有鍳焉祭祀则设之又从陶凯奏凡亲祀皇太子宫中居守亲王戎服侍从皇太子亲王虽不陪祀一体斋戒六年复定斋戒仪凡祭天地正祭前五日午后沐浴更衣处外室次早百官于奉天门观誓戒牌次曰告仁祖庙退处斋宫致斋三日七年更定内壝之内东西各三坛星辰二坛分设于东西其次东则太嵗五岳西则风云雷雨五镇内壝之外东西各二坛东四海西四渎次天下神只坛东西分设【凡大祀前期四日太常卿至天下神只坛奠告中书丞相诣京师城隍庙发咨次日皇帝诣仁祖庙请配享祭祀日期钦天监选择太常寺预于十二月朔至奉天殿具奏盖古卜法不存而择支干之吉以代卜也】又定大祀拜礼始迎神四拜饮福受胙四拜送神四拜共十二拜而毕又以旧仪太常司奏中严外办及盥洗升坛饮福受胙各致赞词又凡祀俱设爵洗位涤爵拭爵初升坛再拜祭酒唱赐福胙之类俱为烦凟悉去之又以古人祭用香烛所以导逹隂阳以接神明无上香之礼命凡祭祀罢上香上又谓学士詹同曰大祀终献方行分献礼未当同乃与学士宋濓议以上初献奠玉帛将毕分献官即行初献礼亚献终献皆如之十年秋命作大祀殿于南郊【太祖感斋居隂雨覧京房灾异之説谓分祭天地情有未安】十一月冬至以殿工未成乃合祀于奉天殿亲制祝文意谓人君事天地犹父母不宜异处遂定毎嵗合祀于孟春为永制即圜丘旧制而以屋覆之名曰大祀殿凡十二楹中石台设昊天上帝皇地只座毎嵗正月中旬择日合祭具冕服行礼殿东西广三十二楹正南大祀门六楹接以步廊与殿庑通殿后天库六楹瓦皆黄琉璃厨库在殿东北宰牲亭井在厨东北皆以步廊通殿两庑缭以围墙南石门三洞以逹大祀门谓之内坛外周垣九里三十步石门三洞南为甬道三中神道左御道右黄道道两傍稍低为从官之道斋宫在外垣内西南东向其后殿瓦易青琉璃勅太常曰古人祀天于南郊盖以义起耳故曰南郊祀天以其阳生之月北郊祭地以其隂生之月至隂祭之于阳月于理可疑且扫地而祭其来甚逺盖言祀地尚实而不尚华后世执古而不变遂使天地之享反不如人之享若使人之享亦执古而不变则当污尊而坏饮茹毛而饮血巢居而穴处也以今言之世果可行乎斯必不然也今命太常毎嵗合祭天地于春首正三阳交泰之时人事之始也十二年正月始合祀天地于南郊大祀殿太祖亲作大祀文并歌九章命魏国公徐达等分献从祀诸神祀毕勅中书省臣胡惟庸等曰凡有国者必以祀事为先祀事之礼起于古先圣王其周旋上下进退奠献莫不有仪然仪必贵诚而人心难测至诚者少不诚者多暂诚者或有之若措礼设仪文饰太过使礼烦人倦而神厌弗享非礼也朕周旋祀礼十有一年见其仪太烦乃以义起更其仪式合祀社稷既祀神乃欢洽今十二年春始合天地大祀而上下胥悦若有肸蠁答于朕心尔中书下翰林令儒臣纪其事以彰上帝神只之昭格是年建神乐观于郊坛之西【设提防知观教习乐舞生】二十一年三月増修南郊坛位丹墀内叠石为台四大明坛在东夜明坛在西星辰坛东西各一内壝外石台凡二十东十坛北岳北镇东岳东镇东海太嵗帝王山川神只四渎西十坛北海西岳西镇西海中岳中镇风云雷雨南岳南镇南海台髙三尺有竒周以石栏陟降为磴道台之上琢石为山形凿龛以置神位坛后树以松栢外壝东南凿池凡二十区冬月藏氷以供夏秋祭祀之用是年定大祀殿祭品祭器正殿昊天上帝南向犊一豋一笾十二豆十二簠簋各二玉用苍璧一帛一【苍色织成郊祀制帛四字】皇地只南向犊一豋一笾十二豆十二簠簋各二玉用黄琮一帛一【黄色郊祀制帛】仁祖配位在东西向犊一豋一笾十二豆十二簠簋各二玉用苍璧一帛一【苍色郊祀制帛】共设酒尊六爵九篚三于殿东南西向祝文案一于殿西【洪熙以后改奉太祖太宗并配正殿增一坛加犊一酒尊二爵三帛篚一】丹墀四坛大明夜明各犊一豋一笾十豆十簠簋各二帛一【红色礼神制帛下同】酒尊三爵三篚一星辰二坛各犊一羊三豕三豋一铏二笾豆各十簠簋各二酒盏三十帛一【白色】酒尊三爵三篚一壝外二十坛各犊一羊一豕一豋一铏二笾豆各十簠簋各二酒盏十【帝王山川四渎风云雷雨神只坛酒盏各三十中岳坛附钟山加酒盏十永乐以后北岳坛増附天寿山加酒盏十】酒尊三爵三篚一帛一【五岳五镇四海各如其方色太嵗神只白色山川帛二风云雷雨帛四帝王帛十六俱白色四凟帛四黒色中徽加帛一永乐以后北岳亦加帛一】帝建文初以太祖配南郊罢仁祖配享成祖迁都北京永乐十八年建郊坛于正阳门南之左中为大祀殿十二楹中四楹饰以金余施三采正中作石台设昊天上帝皇地只神座正南为大祀门缭以周垣周九里三十步规制礼仪悉如南京惟増祀天寿山于北岳坛十九年正月命皇太子诣坛奉安昊天上帝后土皇地只神主仁宗洪熙元年敕曰太祖受命上天肇兴皇业太宗中兴宗社再奠寰区圣徳神功咸配天地朕崇敬祖考永惟一心今年正月十五日大祀天地神只奉皇祖皇考配神仍着典章垂范万世世宗嘉靖六年正月大祀先期礼官以宴请帝曰郊祀庆成次日设宴乃祖宗朝故典盖以上帝监歆君臣欢会其礼不可废可也今四方灾异非常方欲上下同加修省恐多费劳民可暂免一年以见朕奉天恤民之意惟四夷使臣赐宴如故九年世宗既定明伦大典益覃思制作之事郊庙百神咸欲斟酌古法厘正旧章乃问大学士张璁书称燔柴祭天又曰类于上帝孝经曰郊祀后稷以配天宗祀文王于明堂以配上帝以形体主宰之异言也朱子谓祭之于坛谓之天祭之屋下谓之帝今大祀有殿是屋下之祭帝耳未见有祭天之礼也况上帝皇地祗合祭一处亦非専祭上帝璁言国初遵古礼分祭天地后又合祀説者谓大祀殿下坛上屋屋即明堂坛即圜丘列圣相承亦孔子从周之意帝复谕璁二至分祀万代不易之理今大祀殿拟周明堂或近矣以为即圜丘实无谓也璁乃备周礼及宋陈襄苏轼刘安世程颐所议分合异同以对且言祖制已定无敢轻议帝鋭欲定郊制卜之奉先殿太祖前不吉乃问大学士翟銮具述因革以对复问礼部尚书李时时请少需日月博选儒臣议复古制帝复卜之太祖不吉议且寝会给事中夏言请举亲蚕礼帝以古者天子亲耕南郊皇后亲蚕北郊适与所议郊祀相表里因令璁谕言陈郊议言乃上疏言国家合祀天地及太祖太宗之并配诸坛之从祀举行不于长至而于孟春俱不应古典宜令羣臣博考诗书礼经所载郊祀之文及汉宋诸儒匡衡刘安世朱熹等之定论以及太祖国初分祀之旧制陛下称制而裁定之此中兴大业也礼科给事中王汝梅等诋言非是帝切责之乃敕礼部令羣臣各陈所见且言汝梅等举召诰中郊用二牛谓明言合祭天地夫用二牛者一帝一配位非天地各一牛也又或谓天地合祀乃人之事父母之道拟之夫妇同牢此等言论防慢已甚又或谓郊为祀天社稷为祭地古无北郊夫社乃祭五土之祗犹言五方帝耳非皇地只也社之名不同自天子以下皆得随所在而祭之故礼有亲地之説非谓祭社即方泽祭地也璁因録上郊祀考议一册时詹事霍韬深非郊议且言分祀之説惟见周礼莽贼伪书不足引据于是言复上疏言周礼一书于祭祀为详大宗伯以祀天神则有禋祀实柴槱燎之礼以祀地只则有血祭薶沈疈辜之礼大司乐冬至日地上圜丘之制则曰礼天神夏至日泽中方丘之制则曰礼地只天地分祀由来乆矣故宋儒叶时之言曰郊丘分合之説当以周礼为定今议者既以大社为祭地则南郊自不当祭皇地只何又以分祭为不可也合祭之説实自莽始汉之前皆主分祭而汉之后亦间有之宋元丰一议元祐再议绍兴三议皆主合祭而卒不可移者以郊赉之费毎倾府藏故省约安简便耳亦未尝以分祭为非礼也今之议者往往以太祖之制为嫌为惧然知合祭乃太祖之定制为不可改而不知分祭固太祖之初制为可复知大祀文乃太祖之明训为不可背而不知存心録固太祖之着典为可遵且皆太祖之制也从其礼之是者而已敬天法祖无二道也周礼一书朱子以为周公辅导成王垂法后世用意最深切何可诬以莽之伪为耶且合祭以后配地实自莽始既伪为是书何不削去圜丘方丘之制天地神只之祭而自为一説耶于是礼部集上羣臣所议郊礼奏曰主分祭者都御史汪鋐等八十二人主分祭而以慎重成宪及时未可为言者大学士张璁等八十四人主分祭而以山川坛为方丘者尚书李瓒等二十六人主合祭而不以分祭为非者尚书方献夫等二百六人无可否者英国公张仑等一百九十八人臣等只奉敕谕折衷众论分祀之义合于古礼但坛壝一建工役浩繁礼屋祭曰帝夫既称昊天上帝则当屋祭宜仍于大祀殿専祀上帝改山川坛为地坛以専祀皇地只既无创建之劳行礼亦便帝复谕当遵皇祖旧制露祭于坛分南北郊以二至日行礼言乃奏曰南郊合祀循袭已乆朱子所谓五千六百年无人整理而陛下独破千古之谬一旦举行诚可谓建诸天地而不悖者也已而命戸礼工三部偕言等诣南郊相择南天门外有自然之丘佥谓旧丘地位偏东不宜袭用礼臣欲于具服殿少南为圜丘言复奏曰圜丘祀天宜即髙敞以展对越之敬大祀殿享帝宜即清閟以尽昭事之诚二祭时义不同则坛殿相去亦宜有所区别乞于具服殿稍南为大祀殿而圜丘更移于前体势峻极可与大祀殿等制曰可于是作圜丘是年十月工成明年夏北郊及东西郊亦以次告成而分祀之制遂定礼臣言圜丘之制大明集礼坛上成濶五丈存心録则第一层坛濶七丈集礼二成濶七丈存心録则第二层坛靣周围俱濶二丈五尺盖集礼之二成即存心録之一层存心録之二层即集礼之一成矣臣等无所适从惟皇上裁定诏圜丘第一层径濶五丈九尺髙九尺二层径十丈五尺【礼志作九丈】三层径二十二丈【礼志作二二丈】俱髙八尺一寸地面四方渐垫起五丈又定祭时上帝南向太祖西向俱一成上其从祀四坛东大明西夜明次东二十八宿五星周天星辰次西风云雷雨俱二成各成面砖用一九七五阳数及周围栏板柱子皆青色琉璃四出陛陛各九级白石为之内壝圆墙九十七丈七尺五寸髙八尺一寸厚二尺七寸五分櫺星石门五正南三东西北各一外壝方墙二百有四丈八尺五寸髙七尺一寸厚二尺七寸櫺星门如前又外围方墙为门四南曰昭亨东曰泰元西曰广利北曰成贞内櫺星门南门外东南砌緑磁燎炉傍毛血池西南望灯台长竿悬大灯外櫺星门南门外左设具服台东门外建神库神厨祭器库宰牲亭北门外正北建泰神殿后改为皇穹宇藏上帝太祖之神版翼以两庑藏从祀之神版又西为銮驾库又西为牺牲所少北为神乐观成贞门外为斋宫迤西为坛门坛北旧天地坛即大祀殿也给事中夏言又疏言太祖太宗并配父子同列稽之经防未能无疑臣谓周人郊祀后稷以配天太祖足当之宗祀文王于明堂以配上帝太宗足当之礼臣集议以为二祖配享百有余年不宜一旦轻改帝降敕谕欲于二至日奉太祖配南北郊嵗首奉太宗配上帝于大祀殿大学士张璁翟銮等言二祖分配于义未恊且録仁宗所撰敕谕及告庙文以进帝复命集议于东阁皆以为太庙之祠列圣昭穆相向无嫌并列况太祖太宗功徳并隆圜丘大祀殿所祀均之为天则配天之祖不宜阙一臣等窃议南北郊及大祀殿毎祭皆宜二祖并配帝终以并配非礼谕阁臣讲求璁等言古者郊与明堂异地故可分配今圜丘大祀殿同兆南郊冬至礼行于报而太宗不与孟春礼行于祈而太祖不与心实有所不安帝复报曰万物本乎天人本乎祖天惟一天祖亦惟一祖故大报天之祀止当以髙皇帝配文皇帝功徳岂不可配天但开天立极本髙帝肇之耳如周之王业武王实成之而配天止以后稷配上帝止以文王当时未闻争辨功徳也因命寝其议已而夏言复疏言虞夏殷周之郊惟配一祖后儒穿凿分郊丘为二及误觧大易配考孝经严父之义以致唐宋变古乃有二祖并侑三帝并配之事望断自宸依前敕防帝报曰礼臣前引太庙不嫌一堂夫配帝与享先不同此説无当仍命申议大学士张璁乃言郊祀之议圣见已决独臣不忍无言皇上信以分配之説尽古礼乎大祀殿非明堂之位孟春祈谷又非季秋大享之礼则未免有失于古也皇上信以并配之説非今宜乎太祖百有余年之神座岂忍言撤文皇百有余年配天之报岂忍言废则又未免有失于今也窃以天地分祀宜从古礼彰我皇上善继善述之孝祖宗并配宜从今制彰我皇上不愆不忘之心疏入帝乃责璁前后变志非忠爱之道于是礼臣复上议南北郊虽曰祖制实今日新创请如圣谕奉太祖独配至大祀殿则太祖所创今乃不得侑享于中窃恐太宗之心有所未安宜仍奉二祖并配则既复古礼又存祖制礼意人情两不为失疏入谕璁曰二至祀典自今日始当奉太祖独配孟春特名祈谷实存祖制当如仁宗之旧可委曲依朕意行之璁对皇上议郊祀大典本乎至当可行之道今议以圜丘方泽皆以太祖配以为皇上新制以大祀殿祀上帝以二祖配以为祖宗旧制皆一时迁就之説非至当不易之论夫冬至报天之礼重孟春祈谷之礼轻天与帝一也大祀殿既可以二圣并配圜丘何独不可用新制旧制之説臣之所不解也臣窃惟斯礼之议本因天地不可并祭嫌于厐杂若祖宗并配原无可议既有大祀殿又建圜丘同兆南郊益非礼制夫礼时为大古今异宜非可一律盖古圜丘因丘陵为之非积土而坛方泽因陂泽为之非掘地而坎今仪文大备屋而祀之扫地之仪安可复用或谓屋祭为帝坛祭为天臣观思文之诗祭后稷配天而歌者也一诗之中天帝并称我将之诗祭文王配帝而歌者也一诗之中止称天而不称帝则天之与帝原自无异臣惟今日郊祀之义有简易可行之道足可继承者因南郊大祀殿以祀昊天上帝配以二祖冬至大报天可也孟春祈谷可也万一雨雪届期亦可备而成礼北郊建坛以祀皇地只亦以二祖配之夫天地分祀三代之彛典也不可厐杂故臣将顺皇上为之祖宗者一代之祖宗功徳俱隆并配天地当代之定制也孝子慈孙不可轻有议拟故臣不敢将顺皇上为之盖宜于古而古宜于今而今惟求心之安而已帝意终不可夺乃下礼部申议且责之曰祖宗并配在礼为黩但朕所定祈谷原因曲全祖制与明堂举事不同依拟奉二祖并侑二至之祀奉皇祖独配礼仪俱从俭详拟以闻时定南郊陈设上帝南向犊一苍玉一郊祀制帛十二【俱青色】豋簠簋各二笾十二豆十二苍玉爵三酒尊三青漆团龙篚一祝案一配帝西向犊一奉先制帛一【白色】豋一簠簋各二笾十二豆十二苍玉爵三酒尊三云龙篚一从祀四坛俱在坛之二成大明在东西向犊一豋一礼神制帛一【赤色】簠簋各二笾十豆十酒盏二十青瓷爵三酒尊三篚一夜明在西东向陈设同礼神制帛一【白色】星辰在东西向北上犊一羊一豕一豋一铏一【实以和羮】簠簋各二笾十豆十酒盏三十帛十【青色一赤色一黄色一白色六黑色一】青瓷爵三酒尊三篚一云雨风雷在西东向北上陈设同帛四【青色一白色一黄色一黑色一】十一年冬至尚书言前此有事南郊风寒莫备乃采礼书天子祀天张大次小次之説请作黄氊御幄为小次毎大祭所司以随值风雪则设于圜丘下帝就幄中对越而陟降奠献以太常执事官代之命着为令十三年二月诏更圜丘为天坛方泽为地坛礼部尚书夏言言圜丘方泽本法象定名未可遽易苐称圜丘坛省牲则于名义未恊今后冬至大报启蛰祈谷祀天夏至祭地祝文宜仍称圜丘方泽其省牲及诸公事有事坛所称天坛地坛从之十七年冬撤大祀殿十一月更上昊天上帝泰号曰皇天上帝改泰神殿曰皇穹宇二十四年又即故大祀殿之址建大享殿【详见明堂篇】穆宗隆庆元年礼部会议罢祈谷及明堂大享礼圜丘方泽分祀已乆宜照例于冬至夏至日亲祭仍奉太祖髙皇帝配礼部又言郊庙社稷诸祭太常寺先期具奏行礼止奏日不奏时以故陪祀诸臣失期者众请以后并奏时日从之神宗万厯三年十一月内阁臣张居正进郊礼图册曰国初建圜丘于钟山之阳以冬至祀天建方丘于钟山之隂以夏至祀地洪武二年始奉仁祖淳皇帝西向配享十年春始定合祀之制仍奉仁祖配享三十二年更奉太祖髙皇帝配享永乐十八年北京天地坛成毎嵗仍合祀如仪南京坛有事则遣官祭告洪熙元年奉太祖髙皇帝太宗文皇帝同配享嘉靖九年初建圜丘于大祀殿之南建方泽于安定门外俱止奉太祖一位配享而罢太宗之配其大祀殿则以孟春上辛日行祈谷祭奉太祖太宗同配享十年又改以启蛰日行祈谷礼于圜丘仍止奉太祖一位配享十七年秋九月诏举明堂大享礼于大内之元极寳殿奉睿宗献皇帝配享【元极殿即旧钦安殿】十八年春行祈谷礼于元极寳殿不奉配二十四年拆大祀殿改建大享殿命礼部嵗用季秋奏请卜吉行大享礼随又命仍暂行于元极寳殿隆庆元年诏罢祈谷大享二祭而天地则分祀如世宗所更定云谨案天地分祀至洪武十年圣祖乃定为合祀之制毎嵗正月上辛日行礼于南郊大祀殿列圣遵行百六十余年至世宗皇帝始案周礼古文复分建南北郊俱坛而不屋南郊以冬至北郊以夏至行礼而二至之外复有孟春祈谷季秋大享嵗凡四焉隆庆改元诏廷臣议郊祀之礼时议者并请罢祈谷大享复合祀天地于南郊先帝深维三年无改之义独以祈谷大享在大内行礼不便从礼官议罢之而分祀姑仍其旧盖亦有待云尔夫礼因时宜本乎人情者也髙皇帝初制郊礼分祀十年矣而竟定于合享者良以古今异宜适时为顺故举以嵗首人之始也卜以春初时之和也嵗惟一出事之节也为屋而祭行之便也百六十余年列圣相承莫之或易者岂非以其至当允恊经乆而可守乎今以冬至极寒而祼献于星露之下夏至盛暑而骏奔于炎歊之中一嵗之间六飞再驾以时以义斯为戾矣且成祖文皇帝再造宇宙功同开创配享百余年一朝而罢之于人情亦大有不安者故世宗虽分建圜方之制而世宗以后竟不亲行虽肇举大享之礼而嵗时禋祀止于内殿是斯礼之在当时已窒碍而难行矣况后世乎臣等愚昧窃以为宜遵髙皇之定制率循列圣之攸行嵗惟一举合祀之礼而奉二祖并配斯于时义允恊于人情为顺顾郊禋礼重今且未敢轻议谨稽新旧规制礼仪而略述其槩以俟圣明从容裁断焉上从之【案居正以万厯三年进新旧礼图欲改合祀然四年七年五月俱尝祀地北郊固未尝改为合祀故神宗熹宗庄烈帝三纪始终皆书祀天特祭地之礼不行耳】







　　钦定续通典卷四十七
　　钦定四库全书
　　钦定续通典卷四十八
　　礼【吉】
　　大雩【唐　五代　宋　辽　金　元　明】
　　唐肃宗乾元二年以久旱徙东西二市祭风伯雨师修雩祀坛为泥土龙望祭名山大川徳宗贞元元年五月分命朝臣祷羣神以祈雨宪宗元和十二年四月帝以自春以来时雨未降正阳之月可雩祀遂幸兴庆宫祈雨梁太祖开平二年二月以久无时雨命庶官遍祀羣圣近镇按古法祈禳
　　后唐庄宗同光元年有司上言孟夏雩祀请奉太宗配从之
　　晋少帝天福八年五月以所在旱蝗命宰臣等分诣寺观祷雨寻遣供奉官诣嵩山投龙祈雨
　　宋制孟夏雩祀昊天上帝为大祀太祖建隆二年夏旱翰林学士王着请令近臣按旧礼告天地宗庙社稷及望告岳镇海渎于北郊以祈甘泽诏用其礼惟不设配坐及名山大川雨足报赛如礼开宝九年幸西京以四月有事南郊躬行大雩之礼太宗雍熙四年正月礼仪使苏易简言太祖皇帝光启丕图恭临大宝以圣授圣传于无穷欲望将来雩祀以太祖崇配奏可至道三年十一月有司言孟夏雩祀请奉太宗配诏可【按是年三月真宗已即位故以太宗配享】真宗咸平二年旱诏有司祠雷师雨师内出李邕祈雨法【其法以甲乙日择东方地作坛取土造青龙长吏斋三日诣龙所汲流水设香案茗菓餈饵率羣吏乡老日再至祝酹不得用音乐巫觋雨足送龙水中余四方皆如之饰以方色大凡日干及建坛取土之里数器之大小及龙之修广皆以五行成数焉】诏颁诸路【按宋志有祈有报祈用酒脯醢郊庙社稷或用少牢其报如常祀或亲祷诸寺观或再幸或撤乐减膳进蔬馔或分遣官告天地大庙社稷岳镇海渎或望祭于南北郊或五龙堂城隍庙九龙堂浚沟庙诸祠如子张子夏信陵君段木扁鹊张仪吴起单雄信等庙亦祀之或启建道于诸寺观或遣内臣分诣州郡如河中之后土庙太宁宫毫之太清明道宫兖之会真景灵宫太极观鳯翔之太平宫舒州之灵仙观江州之太平观泗州之延祥观皆函香本祀驿往祷之凡旱蝗水潦无雪皆禜祷焉】景徳三年诏有司详定诸祠祭事有司言今年四月五日雩祀昊天上帝十三日立夏祀赤帝按月令立夏之日天子迎夏于南郊注云迎夏为祀赤帝于南郊又云是月也大雩注云春秋传曰龙见而雩谓建巳之月阳气盛而常旱万物待雨而长故祭天以祈雨龙星谓角亢也立夏后昏见东方又案五礼精义云自周以来嵗星差度今以龙见或在五月以祈甘雨于时已晩但四月上旬十日今则唯用改朔不待时节祭于立夏之前违兹旧礼之意茍或龙见于仲夏之时雩祀于季春之节相去辽濶于理未周欲请自今并于立夏后日如立夏在三月则待改朔庶节气协于纯阳典礼符于旧史奏可是年五月旱又以画龙祈雨法付有司刋行【其法择潭洞或湫泺林木深邃之所以庚辛壬癸日刺史守令帅耆老斋防先以酒脯告社令讫筑方坛三级髙二丈濶一丈三尺坛外二十步界以白绳坛上植竹枝张画龙其图以缣素上画黑鱼左顾环以元鼋十星中为白龙吐云黑色下画水波有左顾吐黑气如线和金银朱丹饰龙形又设皂旛刎鵞颈血置盘中栁枝洒水龙上俟雨足三日祭以豭豕取画龙投水中】大中祥符二年旱遣司天少监史序祀元防五星于北郊除地为坛望祭已而雨足遣官报谢及社稷初学士院不设配位及是问礼官言祭必有配报如常祀当设配坐又诸常祠天齐五龙用牛祀奥祀城隍用羊一八笾八豆旧制不祈四海帝曰百谷之长润泽及物安可阙礼特命祭之仁宗庆厯中大雩之仪皆用犊羊豕各一神宗熙宁十年四月以夏旱内出蜥蜴祈雨法【其法捕蜥蜴数十纳瓮中渍之以杂木业择童男十二嵗以下十嵗以上者二十八人分两畨衣青衣以青饰面及手足人持栁枝霑水洒散昼夜环绕诵咒曰蜥蜴蜥蜴兴云吐雾令雨滂沱放汝归去】元丰四年详定郊庙奉祀礼文所言近诏宗祀明堂配以上帝其余从祀羣神悉罢今大雩犹循旧制羣神从祀恐与诏防相戾请孟夏大雩惟祀上帝以太宗皇帝配余从祀羣神悉罢又请改筑雩坛于国南以严祀事祈用少牢并从之五年始建雩坛礼部言雩坛当立于圜丘之左已地髙一丈广轮四丈周十二丈四出陛为三壝各二十五步周垣四门一如郊坛之制从之髙宗绍兴八年以时雨愆令临安府迎天竺观音赴法慧寺建道场如法祈求其后率以为常或差官就天竺祈祷【按髙宗南渡天竺山亦在境内山川能兴云雨之列但髙宗以后或迎观音入城或就山祈祷亦与虽非祀典祈求有应皆一体祈祷之言有合】绍兴后孟夏雩祀上帝在城西惠照院望祭齐宫行礼其后又于圆坛行礼孝宗时因雨泽愆期太常朱时敏言通典载雩礼用舞僮歌云汉晋蔡谟议谓云汉之诗兴于宣王歌之者取其修徳禳灾以和阴阳之义乞用舞童六十四人衣元衣歌云汉之诗诏亟从之【按唐开元祈雨雩坛谓之特祀不以乐荐】孝宗淳十四年七月太常寺言亢阳为沴检防国朝典礼凡京都旱则祈岳镇海渎及诸山川能兴云雨者于北郊望告又祈宗庙社稷及雩祀上帝皇地只八月得雨礼官谓有祈必有报上曰既是天地宗庙社稷宫观亦不容已王淮等奏报谢只是酒脯上曰如何无牲牢淮等奏国朝典礼祈用酒脯谢如常祀但绍兴以来并只是酒脯唯雩祀用牲然雩无报谢之理
　　辽制嵗旱行色克色哩礼仪以祈雨前期置百柱天棚及期皇帝致奠于先帝御容乃射栁皇帝再射亲王宰执以次各一射中栁者质志栁者冠服【志栁者植栁为记之人葢择亲王或宰执为之质谓质当也取志栁者之冠服为质】不中者以冠服质之【质于志栁者】不胜者进饮于胜者然后各归其冠服又翼日植栁天棚之东南巫以酒醴黍稷荐植栁祝之皇帝皇后祭东方毕子弟射栁皇族国舅羣臣与礼者赐物有差既三日雨则赐多啰伦穆腾四匹衣四袭否则以水沃之穆宗应厯十二年五月以旱命左右以水相沃顷之果雨金世宗大定四年五月乙未诏礼部尚书王竞祷雨于北岳以定州长贰官充亚终献又卜日于都门北郊望祀岳镇海渎有司行事用酒脯醢后七日不雨祈太社太稷又七日祈宗庙不雨仍从岳镇海渎如初祈其设神座实尊罍如常仪其尊罍用瓢齐择甘瓢去蒂以为尊祝版惟五岳宗庙社稷御署余则否后十日不雨乃徙市禁屠宰杀断繖扇造土龙以祈雨足报祀送龙水中
　　元无雩礼遇水旱或遣官行事或命西僧致祷泰定中泰定三年三月乙巳朔帝以不雨自责命审决重囚遣使分祀五岳四渎名山大川及京城寺观文宗天厯二年三月壬申以去冬无雪今春不雨命中书及百司官分祷山川羣祀
　　明初凡水旱灾伤或躬祷或露告于宫中或于奉天殿陛或遣官祭告郊庙陵寝及社稷山川无常仪太祖洪武二年以春久不雨祈告诸神只中设风云雷雨岳镇海渎凡五坛东设钟山两淮江西两广海南北山东燕南燕蓟山川旗纛诸神凡七坛西设江东两浙福建湖广荆襄河南北河东华州山川京都城隍凡六坛中五坛奠帛初献帝亲行礼两庑命官分献每坛牲用犊羊豕各一币则太嵗风云雷雨用白余各随其方色笾豆簠簋视社稷登一实以大羮铏二实以和羮仪同常祀三年五月旱六月帝亲祷于山川坛越五日雨宣宗宣徳三年四月旱遣成国公朱勇祭大小青龙之神孝宗治十七年五月畿内山东久旱遣官祭告天夀山分命各巡抚祭告北岳北镇东岳东镇东海世宗嘉靖八年帝谕礼部去冬少雪当春雨不降朕当亲祭南郊社稷山川尚书方献夫等具上仪注二月亲祷南郊山川同日社稷用次日不降道冠服浅色羣臣同文五品武四品以上于大祀门外馆官于南天门外就班陪祀是秋帝欲亲祀山川诸神礼部尚书李时言旧例山川等祭中夜行礼先一日出郊斋宿祭毕清晨回銮两日毕事礼太重宜比先农坛例昧爽行礼因具仪以进制可祭服用皮弁迎神送神各两拜九年帝欲于奉天殿丹陛上行大雩礼夏言请筑雩坛每嵗孟春祈谷后雨旸时若则雩祭遣官摄行如雨泽愆期则躬行祷祝乃建崇雩坛于圜丘坛外泰元门之东为制一成嵗旱则祷奉太祖配十二年夏言等言古者大雩之祀命乐正习盛乐舞皇舞葢假声容之和以宣阴阳之气请于三献礼成之后九奏乐止之时乐奏云门之舞仍命儒臣括云汉诗词制云门一曲使文武舞士并舞而合歌之且请増鼔吹数畨教舞童百人青衣执羽绕坛歌云门之曲而舞曲凡九成因上其仪视祈谷礼帝从之十七年四月大雩时将躬祷郊坛帝谕礼部祷雨乃修省事不用全仪亦不奉祖配乃定青衣上香进帛三献八拜成礼百官陪拜祭用酒果脯醢牛一以熟荐前一日戌刻诣郊坛中夕行礼神宗万厯十三年上亲祷郊坛却辇歩行其歩祷仪前期一日预告于奉先殿太常寺进祝版上亲填御名太常寺预设酒果脯醢香帛于圜丘牛一熟荐设上拜位于坛壝及期上具青衣青服至昭亨门导引官导上至櫺星门外幕次少憩礼部太常寺奏诣坛位行初献礼内赞奏献帛爵讫奏请读祝位奏跪继而行亚献三献礼上还仍诣奉先殿参谒如常仪
　　大享明堂【唐　后唐　宋　明】
　　唐初季秋大享于圜丘行事武后称制始毁东都之乾元殿为明堂以正月朔行大享礼明皇开元中以武后所造明堂有乖体制毁去上层易以真瓦仍为乾元殿自是终唐之世季秋大享皆寓圜丘代宗永泰二年礼仪使杜鸿渐奏季秋大享明堂祀昊天上帝请以肃宗配制可宪宗元和元年以顺宗配十五年穆宗即位以宪宗配
　　后唐庄宗同光元年有司上言季秋大享明堂请奉太祖配从之
　　宋初因唐旧制季秋大享昊天上帝率以有司摄事太宗雍熙元年以太祖配淳化四年以宣祖配真宗时以太祖配仁宗即位以真宗配皇祐二年二月十八日乙亥上谓辅臣曰孝莫大于严父严父莫大于配天今冬至日当亲祀圜丘欲以季秋有事于明堂行飨帝飨亲之礼以极孝恭然前代诸儒议论皆异将安适从先是宋庠建议请季秋享明堂【是嵗当郊而日至在晦庠引建隆故事宜有所避因请季秋大享】文彦博奏曰臣等检讨旧典昊天上帝一嵗四祭皆于南郊惟日至圜丘率三嵗一亲祀开宝中艺祖幸西京以四月庚子有事于南郊行大雩礼淳化四年至至道二年太宗皆以正月上辛躬行祈谷之祀唯季秋大享缺而未举真宗祥符初议行此礼以有事岱宗故未遑合宫之事将上帝祖宗之意以俟陛下三月一日戊子朔御札曰事天事地邦国之善经享帝享亲圣王之盛节缅稽先宪只事穹只祈谷于春祭雩以夏迨升禋于景至尝亲展于国容惟明堂布政之方尊严父配天之礼虽崇精享未即躬行言念及兹心焉载惕今取今年九月二十七日辛亥百事于明堂其今年冬至亲祀南郊宜即辍罢恩赏依南郊例至日御宣徳门行礼己丑诏以大庆殿为明堂【先是礼官议王者郊用辛葢取斋戒自新之义又通礼祀明堂亦用辛遂下司天择日得辛亥】戊戌诏羣臣毋得请上尊号于时宰相文彦博为大礼使宋庠为礼仪使王贻永为仪仗使厐籍为卤簿使髙若讷为桥道顿递使己亥诏舆舆服裁简丙辰判太常礼仪事宋祁上明堂通议二十篇四月丁巳朔礼院言周礼夏世室郑云堂上有五室象五行木室于东北火东南金西南水西北土中央崔灵恩亦如之请如崔郑之説设五室于大庆殿又旧礼五帝位为缦室今旁帷上幕宜用青缯朱里四户八牖赤缀戸白缀牖宜饰以朱白缯从之乙丑诏曰祖宗亲郊合祭天地祖宗并配百神从祀今祀明堂正当亲郊之期而礼官所定祭天不及地只配坐不及祖宗未合三朝之制且移郊为大享葢亦为民祈福宜合祭皇地只奉太祖太宗真宗并配而五帝神州亦亲献之日月河海诸神悉如圜丘从祀之数礼官议诸神位未决帝谕文彦博等曰郊坛第一龛者在堂第二第三龛设于左右夹庑及龙墀上在壝内外者列于堂东西厢及后庑以象坛壝之制【太常礼院言昨赴大庆殿详度陈列天地以下神位今参比郊坛壝兆上下位叙如左殿上五室内太室中北昊天上帝位皇地只在左皆南面太祖太宗真宗位在东西向黄帝在太室中西南北面人帝在左少退青帝赤帝白帝黒帝各从本室人帝在左少退神州地只日月北极天皇大帝并设于五室之间其位少退五帝神州日月北极天皇大帝郊坛为第一龛位五官勾芒以下设于明堂廷中少东南别为露幄五纬十二次紫防垣内官五方岳镇海渎嵗星元枵钩星以下七十二位于东西夹庑下版设于郊坛为第二龛位二十八舎黄道内天官角宿摄提五方山林川泽以下一百七十九位于丹墀龙墀道东西版设于郊坛为第三龛位黄道外天官及众星五方坟衍原隰以下四百九十六位并东西庑周环殿后版设以北为上于郊坛为内壝之内外位仿古明堂之制又稍与坛壝位叙相类及令修内司贠少府司天监量广深丈尺约陈列祭器不至并隘如得允当望下司天监绘图以进】因谓彦博等曰礼非天降地出縁人情耳礼官习拘儒之旧舍三圣之成法朕甚不取彦博曰惟圣明能达礼之情适礼之变翌日奏五帝神州命官分献上曰朕于大祀岂敢惮劳甲午礼院上明堂五室制度图五月丁亥朔作明堂礼神玉及燔玉【初上谓辅臣曰前代礼神有祭玉燔玉今独有燔玉无乃于祀典缺乎文彦博对曰唐太和中太常卿王起以当时祀事止有燔玉因请造璧琮等九器止用珉葢唐以来礼神之玉已不复备上曰朕奉天地祖宗尽物尽志岂于玉宝有所爱乎其冇司备制之时沙州适贡玉乃择其良者制为琮璧等九器其黝璜尤粹祭玉始备】乙酉御制明堂乐曲及二舞名六月己巳卤簿使言用法驾卤簿减大驾三分之一九月丁亥御崇政殿阅试雅乐五日诏乗新玉辂庚子御篆大庆殿榜明堂二字飞白明堂之门四字祠已藏宗正寺戊申斋于文徳殿阁辅臣宗室夕于斋次百官致斋明堂先是积雨弥旬上度祷方午而霁至夜月星明朗己酉上服通天绛纱具法驾乗玉辂荐享景灵宫礼毕谒太庙庚戌祼献七室质明还文徳殿次辛亥未明三刻服鞾袍乗小辇至大次侍中奏严办衮冕执圭礼仪使太常卿奉导入明堂中门至版位乐舞乃作大阶升诣天地一祖二宗坐奠玉帛每诣神坐行礼毕鞠躬却行须尽褥位方改歩移向又令侍臣徧谕献官及进彻俎豆悉安徐谨严质明礼毕还大次解严改服乗辇御紫宸殿百僚称贺仁宗嘉祐七年七月诏复有事于明堂有司言皇祐参用南郊百神之位不应祭法宜如隋唐旧制设昊天上帝五方帝位以真宗配而五人帝五官神从祀皆罢又前一日亲享太庙当时尝停孟冬之荐详考典礼宗庙时祭未有因严配而辍者今明堂去孟冬日尚逺请复荐庙前者祖宗并侑今用典礼独配前者地只神州并享今以配天而罢是皆变于礼中之大者也开元开宝二礼五帝无亲献仪旧礼先诣昊天上帝五帝并行分献以侍臣奠币皇帝再拜次诣真宗神坐于礼为允而帝欲尽恭于祀事五方帝位并亲献焉英宗治平元年礼院奏乞与两制同议仁宗皇帝配侑明堂钱公辅等奏曰三代之法郊以祭天而明堂以祭五帝郊之祭以始封之祖有圣人之功者配焉明堂之祭以剏业继体之君有圣人之徳者配焉故孝经曰昔者周公郊祀后稷以配天宗祀文王于明堂以配上帝臣窃谓圣宋崛起非有始封之祖也则创业之君是为太祖矣太祖则周之后稷配祭于郊者也太宗则周之文王配祭于明堂者也此二配至重万世不迁之法也真宗则周之武王宗乎庙而不祧者也虽有配天之功而无配天之祭未闻成王以严父之故废文王配天之祭而移于武王也仁宗则周之成王也虽有配天之功而无配天之祭亦未闻康王以严父之故废文王配天之祭而移于成王也下至两汉去圣甚逺明堂配祭东汉为得在西汉时则孝武始营明堂而以髙帝配之其后又以景帝配之孝武之后无明焉在东汉时则孝明始建明堂而以光武配其后孝章孝安之后无闻焉当始配之代适符严父之説及时异事迁而章安二帝亦弗之变此最为近古而合乎礼者也唐中宗时以髙宗配在明皇时以睿宗配永泰时以肃宗配礼官杜鸿渐王涯辈皆不能推明经训务合古初反雷同其説以惑时主延及于今牢不可破愿陛下深诏有司博谋羣贤循宗周之典礼替有唐之曲学于是诏台諌及讲读官与两制再详定以闻观文殿学士孙抃等曰易称先王作乐崇徳荐之上帝以配祖考葢祖考并可配天符于孝经之説不可谓必严其父也祖考并可配郊与明堂而不同位不可谓严祖严父其义一也虽周家不闻废文配而移于武废武配而移于成然易之配考孝经之严父歴代循守不为无説魏明帝祀文帝于明堂以配上帝史官谓是时二汉之制具存则魏所损益可知亦不可谓章安之后配祭无遂以为未尝严父也唐至本朝讲求不为少所以不敢异者舎周孔之言无所本也今以为我将之诗祀文王于明堂而歌者安知非孔子删诗存周全盛之颂被于管者独取之也仁宗继体守成置天下于泰安者四十二年功徳可谓极矣今祔庙之始抑而不得配帝其非所以宣章严父之大孝谏官司马光吕诲曰孝子之心孰不欲尊其父圣人制礼以为之极不敢逾也诗曰思文后稷克配彼天又我将祀文王于明堂下此皆不见于经前汉以髙祖配天后汉以光武配明堂以是观之自非建邦启土造有区夏者皆无配天之文故虽周之成康汉之文景明章徳业非不美也然而不敢推以配天避祖宗也孔子以周公有圣人之徳成太平之业制礼作乐而文王适其父故引以证圣人之徳莫大于孝以答曽子非谓凡有天下者皆当尊其父以配天然后为孝也近代祀明堂者皆以其父配上帝此乃误释孝经之义而违先王之礼也景祐中礼院官议以太祖为帝者之祖比周之后稷太宗真宗为帝者之宗比周之文武然则祀真宗于明堂以配上帝亦未失古礼仁宗虽丰功美徳洽于四海而不在二祧之位议者乃欲舎真宗而以仁宗配恐于祭法不合诏从抃议以仁宗配享明堂焉【御史赵鼎请递迁真宗配雩祭太宗配祈谷神州用唐故事学士王珪等以为天地大祭有七皆始封受命剏业之君配神作主明堂用古严父之道配以近考故在真宗时以太宗配在仁宗时以真宗配今则以仁宗配仁宗始罢太宗明堂之配太宗先以配雩祀祈谷及神州之祭本非递迁今明堂既用严父之道则真宗配天之祭于礼当罢不当复分雩祭之配也时诏近臣议仁宗配祭故事冬夏至祀昊天上帝皇地只以太祖配正月丄辛祈谷孟夏雩祀孟冬祀神州地只以太宗配正月上辛祀感生帝以宣祖配季秋大享明堂祀昊天上帝以真宗配而学士王珪等与礼官上议以为季秋大飨宜以仁宗配为严父之道知制诰钱公辅独谓仁宗不当配帝给事中王畴以为珪等议遗真宗不得配公辅议遗宣祖真宗仁宗俱不得配于礼意未安乃请依王珪等议奉仁宗配飨明堂以符大易配考之説孝经严父之礼奉迁真宗配孟夏雩祀以仿唐贞观显庆故事太宗依旧配正月上辛祈谷孟冬祀神州地只余依本朝故事如此则列圣并侑对越昊穹厚泽流光圣裕万祀必如公辅之议则陷四圣为失礼导陛下为不孝违经戻古莫此为甚因此公辅不説　而朝廷以畴论事有补帝与执政大臣皆器　异之】四年七月【诏明堂已即位】诏明堂以英宗配神宗熙宁四年亲祀明堂帝亲献昊天上帝英宗皇帝及五方帝其五人帝五官神位命官分献元丰三年详定礼文所言祀帝南郊以天道事之则虽配帝用犊礼所谓帝牛不吉以为稷牛是也享帝明堂以人道事之则虽天帝用大牢诗所谓我将我享维羊维牛是也自梁明堂用特牛隋唐因之非所谓以人道享上帝之意也皇祐大享用犊七以荐上帝配帝五方帝羊豕各五以荐五人帝熙宁礼院议上帝配帝用犊与羊豕各一五帝五人帝用犊与羊豕各五皆未应礼今明堂亲祀上帝配帝五方帝五人帝请用牛豕各一太常礼院言今嵗明堂尚在慈圣光献皇后三年之内请如熙宁元年南郊故事惟祀事用乐卤簿鼓吹宫架皆备而不作警场止鸣金钲鼓角而已自是凡国有故皆用此制六月诏曰歴代以来合宫所配杂以先儒六天之説朕甚不取将来祀英宗皇帝于明堂以配上帝余从祀羣神悉罢知太常礼院赵君锡等议案周官掌次职曰王大旅上帝则张氊案祀五帝则张大次小次又司服职曰祀昊天上帝则服大裘而冕祀五帝亦如之明上帝与五帝异则孝经所谓宗祀文王以配上帝者非可兼五帝也自郑氏之学兴乃有六天之説而事非经见晋泰始初论者始以为非遂于明堂惟设昊天上帝一坐而已唐显庆礼亦然请如诏祀英宗于明堂惟配上帝以称严父之意又请以莞席代槀桔蒲越以玉爵代匏爵其豆登簋俎尊罍并用宗庙之器并从之六年详定礼文所言本朝亲祠明堂习仪于大庆殿近于凟伏请明堂习仪于尚书省以逺神为恭哲宗元祐元年九月亲享明堂以神宗配六年太常博士赵叡言本朝亲享之礼自明道以来即大庆殿以为明堂至于有司摄事之所乃尚寓于圜丘窃见南郊斋宫有望祭殿请就行礼从之元符元年尚书左丞蔡卞言每嵗大享明堂即南郊望祭殿行礼制度隘窄未足以仰称严事之意今新作南郊斋宫端诚殿实天子洁斋奉祀及见羣臣之所髙明邃深可以享神即此行礼于义为合初元丰礼官以明堂寓大庆路寝别请建立以尽严奉而未暇讲求至蔡京为相始以库部员外郎姚舜仁明堂图议上诏依所定营建明年正月以彗出东方罢徽宗大观元年大享犹寓大庆殿政和五年【文献通考作三年】秋八月诏以秘书省地为明堂又诏明堂之制朕取考工互见之文得其制作之本益夏后氏世室之度兼商人四阿重屋之制从周人度以九尺之筵上圆象天下方法地四戸以合四序八牕以应八节五室以象五行十二堂以听十二朔九阶四阿每室四戸夹以八牕享帝严父听朔布政于一堂之上于古皆合其制大备宜令明堂使司遵图建立于是内出图式宣示于崇政殿命蔡京为明堂使开局兴工日役万人京言三代之制修广不相袭世每近制每广今若以二筵为大室方一丈八尺则室中设版位礼器已不可容理当増广今从周制以九尺之筵为度太室修四筵【三丈六尺】广五筵【四丈五尺】共为九筵木火金水四室各修三筵益四五【三丈一尺五寸】广四筵【三丈六尺】共七筵益四尺五寸十二堂古无修广之数今亦度以九尺之筵明堂元堂各修四筵广五筵左右个各修广四筵青阳总章各修广四筵左右个各修四筵广三筵益四五四阿各四筵堂柱外基各一筵堂总一十九筵【一十七丈一尺】广二十四筵筵【十十八丈九尺】蔡攸言明堂五门诸廊结瓦古无制度汉唐或葢以茅或葢以瓦或以木为瓦以夹纻漆之今酌古之制适今之宜葢以素瓦而用琉璃縁里及顶葢鸱尾缀饰上施铜云龙其地则随所向甃以五色之石栏楯柱端以铜为文鹿或辟邪象明堂设饰杂以五色而各以其方所尚之色八窻八柱则以青黄緑相间堂室柱门栏楯并涂以朱堂阶为三级级崇三尺共为一筵庭树松梓桧门不设防殿角皆垂铃诏以元堂犯圣祖讳取平在朔易之义改为平朔门亦如之仍改敷祐门曰左敷佑左承天门曰右敷佑右承天门曰平秩更衣大次曰斋明殿七年四月明堂成有司请颂常视朝听朔诏明堂专以配帝严父余悉移于大庆文徳殿羣臣五表陈请乃从之礼制局言祀天神于冬至祀地只于夏至乃有常日无所事卜季秋享帝以先王配则有常月而未有常日礼不卜常祀而卜其日所谓卜日者卜其辛尔葢月有上辛次辛请以吉辛为正又礼制局列上明堂七议一曰古者朔必告庙示不敢专请视朝听朔必先奏告以见继述之意二曰古者天子负扆南向以朝诸侯听朔则各随其方请自今御明堂正南向之位布政则随月而御堂其闰月则居门焉三曰礼记月令天子居青阳总章每月异礼请稽月令十二堂之制修定时令使有司奉而行之四曰月令以季秋之月为来嵗受朔日请以每嵗十月于明堂受新厯退而颁之郡国五曰古者天子负扆公侯伯子男蛮夷戎狄四塞之国各以内外尊卑为位请自今元正冬至及朝防并御明堂辽使依宾礼蕃国各随其方立于四门之外六曰古者以明堂为布政之宫自今若有御札手诏并请先于明堂宣示然后榜之庙堂颁之天下七曰赦书徳音旧制宣于文徳殿自今请非御楼肆赦并请于明堂宣读九月诏颁朔布政自十月为始其月皇帝御明堂平朔左个颁天运政治及八年戊戌嵗运厯数于天下百官常服立明堂下乗舆自内出出负扆坐于明堂大晟乐作百官朝于堂下大臣陞阶进呈所颁布时令左右丞二员跪请付外施行宰相承制可之左右丞乃下授颁政官颁政官受而读之讫出閤门奏礼毕皇帝降御座百官乃退自是以为常髙宗绍兴元年合祭天地于明堂奉太祖太宗配礼毕不受贺文武百官拜表称贺如仪四年九月有事于明堂合祭天地以太祖太宗配兼祀百神【按是时依礼部新仪一遵皇祐诏书仍以明堂大礼为称于常御殿设位行礼】先时有司请议郊祀明堂祫享之宜礼部侍郎陈与义议曰谨按皇祐诏书国朝自祖宗以来三嵗一郊今祀明堂正当三嵗亲郊之期而礼官所定配坐不及祖宗宜并配以称朕恭事祖宗之意葢太祖则周之后稷当配祭于郊者也太宗则周之文王当配祭于明堂者也郊当祭太祖而以当郊之嵗举明堂之礼则不可以遗太祖而不祭稽之神理本之人情则皇祐诏书之本意可以为万世不刋之典诏从之葢中兴郊祀明堂合祭天地并配祖宗之礼参考推明至与义之议而始定七年九月辛巳合祭天地于明堂时徽宗升遐上躬行三年之丧礼部太常寺言景徳熙丰南郊故事皆在谅阴中当时亲郊行礼除郊庙景灵宫合用乐外所有卤簿鼓吹及楼前宫架诸军音乐皆备而不作其逐处警场止鸣金钲鼓角乞依累朝故事行太常博士孙邦乞自受誓戒日皇帝暨百僚禁卫等权易吉服至礼成还内仍旧中书舎人傅崧卿援严父之文欲陞徽宗配享诏令侍从台谏礼官同议礼部侍郎陈公辅言道君皇帝神灵方在几筵岂可遽预配祭之礼吏部尚书孙近等议引司马光之説曰近世祀明堂者皆以其父配此乃误认孝经之意而违先王之礼不可以为法况梓宫未还几筵未除山陵未卜而遽议配侑之事乎臣等伏请今年明堂大礼权依绍兴元年诏书请俟削平僭乱恢复大业然后定郊祀明堂之议一从成周庶不失礼经之正诏从之十年九月复行明堂礼太常定仪注自誓戒致斋至饮福燎瘗是嵗始用大乐三十一年九月大享明堂罢合祭奉徽宗配孝宗乾道五年太常少卿林栗乞四祭并即圜坛礼部侍郎郑闻谓明堂堂从屋祭不当在坛有司摄事当于望祭殿行礼从之【中兴后昊天上帝四祀春祈夏雩秋享冬报其二在南郊圜坛其二在城西恵照院望祭斋宫绍兴十九年八月葺恵照望祭殿建斋宫于其西凡十有一区】淳熙六年九月大享明堂合祭天地复奉太祖太宗配先时诏今嵗得明堂大礼令礼部太常寺详议宰执进呈礼寺议状窃观黄帝拜祀上帝于明堂唐虞祀五帝于五府歴时既久其详莫得而闻至礼记始载明堂位一篇言天子负斧依南向而立内之公侯伯子男外之蛮夷戎狄以序而立故曰明堂也者明诸侯之尊卑也孟子亦曰明堂者王者之堂也周礼大司乐有冬至圜丘之乐夏至方丘之乐宗庙九变之乐三者皆大祭祀唯不及明堂岂非明堂者布政防朝之地周成王时尝于此歌我将之颂宗祀其祖文王乎后暨汉堂虽有沿革至于祀帝而配以祖宗多由义起未始执一本朝仁宗皇祐中破诸儒异同之论即大庆殿行亲享之礼并侑祖宗从以百神前期朝献景灵宫享太庙一如郊祀之制太上皇帝中兴斟酌家法举行皇祐之制于绍兴之初亦在殿庭合祭天地并配祖宗葢得圣经之遗意且国家大祀有四春祈谷夏雩祀秋明堂冬郊祀是也陛下即位以来固尝一讲祈谷四躬冬祀唯合宫雩坛之礼犹未亲行今若据已行典礼及用神宗时名儒李觏明堂严祖説并治平中吕诲司马光钱公辅等集议近嵗李焘奏劄所陈特举秋享于义为允上曰明堂合祭天地并侑祖宗从祀百神并依南郊礼例可依详议事理施行十六年光宗既受禅闰王月礼官言冬祀配以太祖而春夏秋皆配以太宗祖有功宗有徳故推以配上帝髙宗身济大业绍开中兴揖逊之美超越千古功徳茂盛为宋髙宗秋享明堂宜奉以升侑又谓我将祀文王实在成王之时钱公辅司马光吕诲皆以为严祖今以髙宗配于周制为合于是髙宗始配上帝宁宗嘉定八年九月合祭天地于明堂呉泳缴进明堂御劄状曰臣尝出入礼经读郊特牲谓祭有祈有报有由辟焉读周官太祝谓祝有祈福祥有求永贞有弭灾兵马所谓肇禋于郊宗祀于明堂者不但曰报而已葢海内乂安兵革不兴年至于屡丰则铺张扬厉而主报疆埸多事水旱间作民未有宁宇则禬禳祠祷而主祈此皆成周之令典国家列圣以来成法所不能废也粤自近嵗词臣所撰赦诏类多颂美形容之词而少爱人恻怛之意矧今兵祲未解民食孔艰陛下畏威一念如对上帝毖祀一忱若保赤子所宜因此时力致祈天永命之请臣用是辄援仁祖髙宗两朝故实载之御劄所有将来合降赦书更宜推广此意深自贬损明示四方庶防可以迓续天命感动人心仰昭陛下寅畏怀保之实矣理宗淳祐三年用枢宻都承防韩详言明堂以太祖太宗宁宗并侑宝祐五年三月诏以髙宗皇帝克绍大业光复我家宜仿有夏之祀少康法元和之尊光武于是明堂大享以一祖三宗并配度宗咸淳五年祀明堂奉理宗升侑【起居舎人髙斯得进郊天故事疏曰臣闻人主事天之道唯质与忱而已大路越席扫地不坛器用陶匏牲用茧栗皆尚质也立泽听誓皮弁听报斋明盛服三宿七戒皆致忱也外尽乎质内尽乎忱则天之亲徳享道也宜矣秦汉之后文缛而掩其质故弛而泊其忱千乗万骑以为华寳鼎天马以为饰而事天之本废之牡防灵旗以祷兵方士秘术以求福而事天之心荡矣欲以感动天地逆厘三神不亦难乎陛下穆季秋中辛以行旸馆之祀今有日矣自干淳以来毎遇郊禋必诏冇司自事天仪物及诸军赏给之外凡车服伏卫声明文物之具莫不裁约而归于俭锡赉推恩亦减承平之半或三之一可谓尚质之至矣至于前期斋殿致其精明以对越在天者尤极其严行事之际避黄道而不履虚小次而不御可谓至忱之极矣是以神天顾歆或积雨而顿霁或微恙而立瘳以乐成熙事此则陛下之家法也厥今四郊多垒财力单匮逺不逮干淳之时臣愿陛下于阜陵节约之外损之又损庶几曰祀曰戎二者兼得乃若以忱事天又其大本记曰斋者防其邪物絶其嗜欲言不敢散其志也今距齐宿之期虽曰尚赊然臣愿陛下以圣人久祷为心兢兢业业已如上帝临汝神在其上之时则积此精神用于一日天人相与如响应声天神之不降地只之不格风雨之不节寒暑之时臣不信也】
　　明初无明堂之制世宗嘉靖十七年六月致仕扬州府同知丰坊上防言孝莫大于严父严父莫大于配天请复古礼建明堂加尊皇考献皇帝庙号称宗以配上帝下礼部防议尚书严嵩等言若以功徳论则太宗再造家邦功符太祖当配以太宗若以亲亲论则献皇帝陛下之所自出陛下之功徳即皇考之功徳当配以献皇帝至称宗之説则臣等不敢妄议帝降防明堂秋报大礼于奉先殿行其配帝务求画一之説皇考称宗何为不可再防议以闻于是户部左侍郎唐胄抗疏言三代之礼莫备于周孝经曰郊祀社稷以配天宗祀文王于明堂以配上帝又曰严父莫大于配天则周公其人也説者谓周公有圣人之徳制作礼乐而文王适其父故引以证圣人之孝答曽子问而已非谓有天下者必皆以父配天然后为孝不然周公辅成王践阼其礼葢为成王而制于周公为严父于成王则为严祖矣然周公归政之后未闻成王以严父之故废文王配天之祭而移于武王也后世祖明堂者皆配以父此乃误孝经之义而违先王之礼今礼臣不能辨严父之非不举文武成康之盛而乃滥引汉唐宋不足法之事为言谓之何哉帝怒下胄诏狱嵩乃再防廷臣先议配帝之礼言考季秋成物之指严父配天之文宜奉献皇帝配帝侑食因请奉文皇帝配祀于孟春祈谷帝从献皇帝配帝之请而却文皇议不行已乃设为臣下奏对之词作明堂或问以示辅臣大畧言文皇逺祖不应严父之义宜以父配称宗虽无定説尊亲崇上义所当行既称宗则当祔庙岂有太庙中四亲不具之礼帝既排正议崇私亲心念太宗永无配享无以谢廷臣乃定献皇配帝称宗而改称太宗号曰成祖时未建明堂迫季秋遂大享上帝于元极宝殿奉睿宗献皇帝配殿在宫右干隅旧名钦安殿礼成礼部请帝陞殿百官表贺如郊祀庆成仪帝以大享初举命赐宴羣臣于谨身殿已而以足疾不御殿令羣臣勿贺并罢宴令光禄寺分给是年定大享礼上帝位犊一玉用苍璧一帛十二【青色】登一簠簋各二笾十二豆十二玉爵三酒尊三篚一祝案一【配帝位同惟不用玉祭仪与祈谷同】二十一年敇谕礼部季秋大享明堂成周重典与郊祀并行曩以享地未定特祭于元极宝殿朕诚未尽南郊旧殿原为大祀之所昨嵗已令有司撤之朕自作制象立为殿恭荐名曰泰亨用昭寅奉上帝之意乃定嵗以秋季大享上帝奉皇考睿宗配享行礼如南郊陈设如祈谷二十四年礼部尚书费宷以泰亨殿工将竣请帝定殿门名门曰泰亨殿曰皇干及殿成而大享仍于元极宝殿遣官行礼嵗以为常穆宗隆庆元年礼臣言我朝大享之礼自皇考举行追崇睿宗以昭严父配天之孝自皇上视之则睿宗为皇祖非周人宗祀文王于明堂之义于是帝从其请罢大享礼仍改元极殿殿为钦安殿
　　【臣】等谨案明堂之礼辽金元俱未举行明初亦未议及世宗嘉靖中丰坊首剏严父配天之説迎合上意由是特举斯礼追隆所生元极既配之后明年幸承天享帝于龙飞殿亦奉献皇帝配其后自定规制更建泰享殿三年而后成然大享之礼终未举行内殿殷荐亦止遣官摄事葢帝之排羣议崇私亲虽矫强于一时终有惄然不自安者故礼臣敦请屡谕缓行非仅躭奉元修惮乗舆之一出也古圣所云名不正言不顺而事不成者讵不信哉










　　钦定续通典巻四十八
<史部,政书类,通制之属,钦定续通典>
　　钦定四库全书
　　钦定续通典巻四十九
　　礼【吉】
　　朝日　夕月【唐　宋　辽　金　元　明】
　　唐宗天寳三载三月戊寅诏曰祭之为典以陈至敬名或不正是相夺伦日月照临下土式瞻既超言象之外宜极尊严之礼立为中祀颇紊大猷自今已后升为大祀仍以四时致祭庶昭报之诚格于上下钦崇之称合于典则【按开元礼日月列中祀祭以二分朝夕至是俱改】
　　宋真宗天禧初太常礼院以监察御史王博文言详定凖礼春分朝日于东郊秋分夕月于西郊国语大采朝日少采夕月又曰春朝朝日秋夕夕月唐栁宗元论云夕之名者朝拜之隅也古者旦见曰朝暮见曰夕按礼秋分夕月盖其时昼夜平分大阳当午而隂魄已生遂行夕拜之祭以祀日未前十刻大官令率宰人割牲未后三刻行礼盖是古礼以夕行朝祭之仪又按礼云从子至已为阳从午至亥为隂参详典礼合于未后三刻行礼仁宗庆厯三年定朝日夕月之圭皆五寸其祭品羊豕各二笾豆十二簠簋俎二皇祐五年定朝日坛旧髙七尺东西六步一尺五寸增为八尺广四丈如唐郊祀録夕月坛与隋唐制度不合从旧则坛小如唐则坎深今定坎深三尺广四丈坛髙一尺广二丈四方为陛降入坎中然后升坛坛皆二壝壝二十五步增大明夜明坛山罍二笾豆十二神宗元丰六年礼部言熈宁祀仪朝日坛广四丈夕月坛广二丈以唐王泾郊祀録考之夕月坛方广四丈今止二丈盖礼仪之误请依制度改造夜明坛从之髙宗绍兴三年司封员外郎郑士彦言春分朝日秋分夕月祀典未举望诏礼官讲求从之其后于城外惠照院望祭位版日书曰大明月书曰夜明玉用圭璧大明币用赤夜明币用白礼如祀感生帝辽太祖天赞三年九月拜日于蹛林穆宗应厯二年日南至始用旧制行拜日礼圣宗綂和元年十二月千龄节拜日月【按辽史拜日仪皇帝升露台设褥向日再拜上香应拜臣僚殿左右阶陪位再拜皇帝升座奏牓讫时相以下通名再拜奏圣躬万福又再拜】
　　金初朝日用本国礼太宗天防四年正月始朝日于乾元殿【按金制朝日坛曰大明在施仁门外之东北当阙之夘地门壝之制皆同方丘夕月坛曰夜明在彰义门外之西北当阙酉地掘地污之为坛其中春分朝日于东郊秋分夕月于西郊朝日玉用青璧夕月用白璧币皆如玉之色牲各用羊一豕一有司摄三献司徒行事】宗天眷二年定朔朢朝日仪皆就殿南向再拜世宗大定二年以无典故罢十五年言者谓今正旦并万春节宜令有司定拜日之礼有司援据汉唐春分朝日升烟奠玉如圜丘之仪又按唐开元礼南向设大明神位天子北向皆无南向拜日之制今已奉勅以月朔拜日宜遵古制殿前东向拜诏姑从南向十八年上拜日于仁政殿始行东向之礼如常仪章宗明昌五年初定日月常祀【宣宗贞祐后毎月吉拜日以为常】
　　元世祖至元二十五年正月祭日于司天台【按司天台为测日观星之地非交神明之所盖未尝特设坛坎故祭于此】
　　明太祖洪武三年礼部言古者祀日月之礼有六【按明史载原疏文歴引周礼礼记等书经注舛讹与本文不合今从删辑】其因郊而祀之非正祀也类禜而祀之与觐诸侯而礼之非常祀也唯春分朝之于东门外秋分夕之于西门外者祀之正与常也盖天地至尊故用其始而祭以二至日月次天地春分阳气方永秋分隂气方长故祭以二分为得隂阳之义自秦祭八神六曰月主七曰日主雍又有日月庙汉郊太乙朝日夕月改周法常以郊泰畤质明出行宫东向揖日西向揖月又于殿下东西拜日月宣帝于成山祠日莱山祠月魏明帝始朝日东郊夕月西郊唐以二分日朝日夕月于国城东西宋人因之升为大祀元郊坛以日月从祀其二分朝日夕月皇庆中建议立而未行今当稽古正祭之礼各设坛专祀朝日坛宜筑于城东门外夕月坛宜筑于城西门外朝日以春分夕月以秋分星辰则祔祭于月坛从之其祀仪与社稷同其坛制朝日坛髙八尺方广四丈夕月坛髙六尺方广四丈俱两壝每壝二十五步燎坛方八尺髙一丈开上南出户方三尺神位版以松柏为之长二尺五寸濶五寸趺髙五寸朱漆金字祭器并设太尊二着尊二山罍二在坛上东南隅北面象尊二壶尊二山罍二在坛下笾豆各十簠簋各四玉币玉并用圭璧五寸币大明用赤夜明星辰并用白牲大明用赤犊夜明用白犊星辰用纯色犊酒齐太尊实醴齐着尊实盎齐山罍实清酒其明水元酒各实于上尊笾豆之实笾实以石盐干鱼干枣栗黄榛子仁菱仁芡仁鹿脯白饼黑饼豆实以韭葅醯醢菁葅鹿醢芹葅醢笋葅鱼醢脾析葅豚胉祭服服衮冕四年正月诏定亲祀朝日夕月服兖冕陪祭官各服本品梁冠祭服九月乙亥诏亲祀日月斋三日降香斋一日着为令二十一年三月增修南郊坛壝于大祀殿丹墀内叠石为台四东西相向以为日月星辰四坛从祀其朝日夕月禜星之祭悉罢之世宗嘉靖九年帝谓大报天而主日配以月大明坛当与夜明坛异且日月照临其功甚大太嵗等神嵗有二祭而日月星辰止一从祭义所不安大学士张璁亦以为缺典遂定春秋分之祭如旧仪朝日坛于甲丙戊庚壬年亲祭余遣文大臣摄之夕月坛于丑辰未戍年亲祭余遣武大臣摄之朝日无从祀夕月以五星二十八宿周天星辰共一坛南向祔焉春祭时以寅迎日出也秋祭时以亥迎月出也祭品用犊一羊一豕一登一铏一簠簋各二笾十豆十玉爵三夕月金爵三酒尊三红瓷夕月白瓷酒盏三十红玛瑙玉一夕月白璧一帛一红色夕月白色篚一祝案一夕月有从位一坛南向笾十豆十帛十青红黄各一白六祝版朝日红楮版朱书夕月白楮版墨书上亲填于文华殿如遇遣官之嵗则中书官代填是年用夏言议改建四郊兆日于东郊兆月于西郊朝日坛在朝阳门外二里许西向为制一成方广五丈髙五尺九寸坛面甎用红色琉璃【按王圻续通考作青琉璃】四出陛九级圆壝墙七十五丈髙八尺一寸厚二尺三寸櫺星门六正西三东南北各一西门外为燎炉瘗池西南为具服殿东北为神库神厨宰牲亭灯库钟楼北为遣官房外围墙前方后圆西北各三门曰天门北天门外西北有石坊曰礼神街西天门外迤南为陪祀斋宿房防坛地一百畆夕月坛在阜城门外南二里许东向为制一成方广四丈髙四尺六寸坛面甎白色琉璃四岀陛六级方壝墙二十四丈髙八尺厚二尺二寸八分櫺星门六正东三南北西各一东门外为瘗池东北为具服殿南门外为神库西南为宰牲亭神厨祭器库北门外为钟楼遣官房外围方墙东北各三门曰天门东天门外北有石坊亦曰礼神街防坛地三十六畆十年礼部上朝日夕月仪朝日迎神四拜饮福受胙两拜送神四拜【先是朝日仪自迎神至送神皆再拜夕月仪同】夕月迎神饮福受胙送神皆再拜余并如旧仪是年夕月坛以铁炉置于坎上焚燎不必造燎坛以称祭月于坎之义穆宗隆庆三年礼部上朝日仪言正祭遇风雨则设小次于坛前驾就小次行礼其升降奠仪俱以太常寺执事官代制曰可
　　大防【宋】
　　宋初以有司言用木德木生火宜以火德王遂以戍日为腊太祖建隆三年十二月戊戌腊有司画日以前七日辛夘防太常博士和岘奏议曰防始于伊耆后歴三代及汉其名虽改而腊与防其实一也唐贞观间以前寅日防百神夘日祭社宫辰日飨宗庙开元定礼三祭皆于腊辰以应土德圣朝腊用戌而以辛夘日防礼官之失也事下有司请凖唐礼防百神祀社稷享宗庙皆同用腊日从之防百神坛髙四尺东西七步二尺南北六步四尺仁宗天圣三年礼官陈诂言防祭一百九十二位而祝文所载一百八十二位无五方田畯五方邮表畷一十位请增入庆厯用羊豕各二大明夜明坛增山罍为二笾豆十二皇祐定坛髙八尺广四丈嘉祐加羊豕各五神宗元丰六年详定礼文所言记曰八防以记四方年不顺成八防不通歴代防祭独在南郊惟周隋有四郊之兆又月令以防与息民为二祭故隋唐息民祭在防之后日请防祭四郊各为一坛有不顺成之方则不修报其息民仍在防后从之徽宗政和三年礼局上新仪腊前一日防百神四方防坛广四丈髙八尺四出陛两壝每壝二十五步东方设大明位西方设夜明位以神农后稷氏配配位以北为上南北坛设神农氏位以后稷氏配五星二十八宿十二辰五官五岳五镇四海四渎及五方山林川泽丘陵坟衍原隰井泉田畯苍龙朱鸟麒麟白虎武五水庸五坊五虎五鳞五羽五介五毛五邮表畷五臝五猫五昆虫各依其方设位中方镇星后土田畯设于南方防坛酉阶之西中方岳镇以下设于南方防坛午阶之西伊耆氏设于北方防坛夘阶之南其位次于星辰髙宗绍兴中有司检防五礼新仪以腊前一日防东方西方百神为大祀礼料视感生帝南方北方百神为中祀礼料视岳镇海渎孝宗乾道四年太常少卿王瀹请于四郊各为一坛以祀其方之神如政和之制其后南防于圜坛望祭殿行礼北防于余杭门外精进寺行礼【元明防祭不行明邱濬曰大防之祭三代已有之夏曰嘉平殷曰清祀而在周则曰大防焉本朝于古祀典所当举者未尝或废惟于防祭阙焉盖此祭也与借田相为始终当夫东作方兴之始既举借田之礼以祀先农于春而以帅先农民以兴其务本之心则夫百谷告成之后载举大防之礼以报先啬于冬而以劳来农民以报其勤动之苦是故举先王莫大之礼是亦广圣君莫大之恩也陆东防议云按八防神祠制也相沿以春秋仲月戌日致祭考之典礼于义未当礼曰防索也嵗十二月合聚万物而索享之盖终嵗劳农是日饮乐以享君恩也亦曰腊也汉应劭曰周曰大防汉改曰腊汉火行衰于戌故此日腊也由是观之防之祭当以十二月汉戌魏丑日则不一王肃谓丑之明日便寅则丑之义为长议立春于除前则用立春前丑日立春于来嵗则用下旬丑日庶祭义协而祀事专矣】
　　灵星【宋　明】
　　宋诸星祠有灵星之祭仁宗庆厯以立秋后辰日祀灵星为小祀其坛东西丈三尺南北丈二尺皇祐定如唐制坛周八歩四尺其享礼笾八豆八在神位前左右重三行俎二在笾豆外簠簋一在二俎间象尊二在坛上东南隅北向西上徽宗政和新仪立秋后辰日祀灵星如旧制明太祖洪武元年太常寺奏汉髙帝命郡国立灵星祠唐制立秋后辰日祀灵星今拟如唐制为坛于城南从之二年礼部尚书崔亮奏八月望日祀灵星遣官行礼三年罢之
　　风师雨师及诸星等祠【唐　五代　宋　辽　金元　明】
　　唐德宗贞元二年诏问风师雨师祝版署讫合拜否太常寺奏本是小祀准礼无至尊亲祭之文今虽请御署检详经据并无拜礼诏曰风师雨师为中祀有烈祖成命况在风雨至切苍生今礼虽无文朕当屈己再拜以申子育万民之意仍永为常式三年徙风师坛于浐水东宪宗元和十五年太常奏来年正月三日皇帝有事于南郊同日立春后丑日宜祀风师按徧祭之仪百神咸秩风师既是星神礼当厌降如非遇郊祀其特祭如常仪
　　梁太祖干化二年五月诏委中书省各差官祈风师雨师
　　后唐庄宗同光二年九月置水于城门以禳荧惑宋制以立春后丑日祀风师立夏后申日祀雨师真宗咸平二年旱诏有司祀雷师雨师景德三年知枢密院事王钦若请祀寿星诏有司详定请以秋分日飨寿星及角亢七宿用灵星小祀礼其坛制亦如之大中祥符初泽州请立风伯雨师庙令礼官考仪式颁之有司言唐制诸郡置风伯坛于社坛东雨师坛于社坛西各稍北数十步卑下于社坛祀用羊一笾豆各八簠簋各二奏可仁宗康定元年十二月诏南京祠大火【时南京鸿庆宫灾集贤校理胡宿请祠大火礼官议国家有天下之号实本于宋五运之次又感火德宜因兴王之地商邱之旧为坛北祀大火以阏伯配建辰建戌出内之月内降祝版留同长吏奉祭行事乃上坛制髙五尺广二丈四出陛一壝壝祀用羊豕一器器凖中祀】庆厯四年灵台郎王大明言按占书主河江淮济沟渠溉灌之事十九星汴口祭河渎七位而不及星司天监详定亢池北河南河土司空皆不主江淮济箕计奎三星颛主津渎请与东井天津天江咸池积水天渊天潢水位水府四渎九坎天船王良罗堰等十七星在天河内者当祠二月诏汴口祭河兼祠十七星神宗元丰详定局言周礼兆五帝于四郊四类亦如之郑氏曰日月星辰运行无常以气类为之位兆日于东郊兆月与风师于西郊兆司中司命于南郊兆雨师于北郊各以气类祭之谓之四类汉仪县邑常以丙戌日祠风伯于戍地以己丑日祀雨师于丑地亦从其类也熈宁祀仪兆风师于国城东北兆雨师于国城西北司中司命于国城西北亥地则是各从其星位而不以气类也请稽旧礼兆风师于西郊祠以立春后丑日兆雨师于北郊祠以立夏后申日兆司中司命司禄于南郊祠以立冬后亥日其坛兆则各从其气类其祭辰则各从其星位仍依熈宁仪以雷师从雨师之位以司民从司中司命司禄之位又言国朝秋分享寿星于南郊于坛上设寿星一位南向坛下夘阶之南设角亢氐房心尾箕七位东向按尔雅寿星角亢也说者曰数起角亢列宿之长故曰寿星非此秋分所享之寿星也晋天文志老人一星在弧南一曰南极见则治平主寿昌常以秋分候之南郊后汉于南郊立老人星庙以仲秋祀之则寿星谓老人星矣请依后汉于坛上设寿星一位祀老人星其坛下东方七宿位不宜复设从之徽宗建中靖国元年建阳德观以祀荧惑既又建荧惑坛于南郊赤帝坛壝外令有司以时致祭增用圭璧以阏伯配俱南向五方火精神等为从祀政和三年礼局定风师坛广二十三步雨师雷师坛广十五步皆髙三尺四陛并一壝二十五步其雨雷坛同壝又请祀风师雨师司中司命用乐仍制乐章以为降神之节祭以少牢仍用体解并从之南渡后寿星风师雨师雷师诸祠并仍旧制髙宗绍兴三年太常寺言应天府祀大火今道路未通宜于行在春秋设位七年五月命举荧惑寿星之祀辽圣宗统和二年四月辛夘祭风伯道宗清宁元年皇帝射栁讫诣风师坛再拜
　　金章宗明昌五年为坛于景风门外东南阙之巽地嵗以立春后丑日祀风师牲币进熟又为坛于端礼门外西南阙之坤地嵗以立夏后申日祀雨师羊豕各一仪并如中祀是日祭雷师于位下礼同小祀一献羊一无豕并令有司摄之元世祖至元初勅二分二至及圣诞节日祭星于司天台七年大司农请于立春后丑日祭风师于东北郊立夏后申日祭雷雨师于西南郊【延祐五年始立坛壝其仪注阙】二十六年十二月命回回司天台祭荧惑【元祀仪皆礼官所拟而定于中书日星始祭于司天台而回回司天台遂以禜星为职事】成宗初即位五月壬子祭太阳太嵗火土等星于司天台庚申祭紫防星于云仙台仁宗即位禜五星于司天台
　　明太祖洪武初以太嵗风雷雨师从祀圜丘增云师于风师之次其司中司命司民司禄寿星依唐制分日而祀二年以太嵗风云雷雨诸天神合为一坛又从礼部尚书崔亮奏每嵗圣寿日祭寿星同日祭司中司命司民司禄皆遣官行礼三年罢寿星等祀从礼部议于城南诸神享祭坛正南向増九间以圣寿节前三日于此祭周天星辰四年帝躬祀周天星辰正殿共十坛中设周天星辰位仪如朝日六年命天下祀风云雷雨之神世宗嘉靖十一年厘正祀典改叙云雨风雷祭期每嵗仲春秋上旬择日行事并同社稷仪注
　　太一【九宫贵神附　唐　五代　宋　金　元臣】等谨按汉书郊祀志神君最贵者曰太一其佐曰太禁司命之属皆从之宋马贵与谓太一莫知其何神天官书言中宫天极星其一明者太一常居则其为星象也明矣武帝惑于方士之说具太一祠坛在五帝之上谄渎不伦至唐始祀九宫贵神其后别置太一神坛宋时祀十神太一又别建九宫贵神坛壝所谓九宫者太一天一招揺轩辕咸池青龙太隂天符摄提是也十神者五福君基大游小游天一臣基直符民基四神地一是也其说鲜有经据大抵出于星厯五行之家缪悠支离难可订证然自唐暨元递相附防祀典所载非复司中司命等祠可比而同考杜佑通典朝日夕月后别列禋六宗一条其礼迄于后魏而止自唐以还罕有述者固宜缺而弗书而诸星祠内隋代祀天一太一杜典本无专条然唐宋九宫十神之典已升为大祀不当复在风伯雨师之列今谨稽诸正史类纪其异同沿革之故以备议礼者之参考亦以见违经训崇淫祀之无当于礼意云
　　唐肃宗乾元二年初置太一神坛于圜丘东命宰相王璵摄行祠事二年亲祀九宫贵神【先是明皇天宝三载术士蘓加庆上言请于朝日坛东置九宫贵神坛其坛三成成三尺四陛其上依位置九坛坛尺五寸东南曰招揺正东曰轩辕东北曰太隂正南曰天一中央曰天符正北曰太一西南曰摄提正西曰咸池西北曰青龙五为中数戴九履一左三右七二四为上六八为下符于遁甲以四孟曰祭礼次昊天上帝而在太清宫太庙上用牲牢璧币类于天地神只明皇亲祀之如有司行事即宰相为之】初九宫神位四时改位乾元以后不易位文宗太和二年监察御史舒元舆奏臣伏见祀九宫贵神祝版陛下亲署御名称臣王者父天母地兄日姊月此九神于天地犹子男于日月犹侯伯也陛下尊为天子岂可称臣于天之子男耶诏都省议皆如元舆言乃降为中祀祝版称皇帝不署名武宗防昌元年中书门下奏九宫贵神司水旱兵荒累年水旱愆侯恐是有司祷请诚敬稍亏请自今以后用大祀之礼御署祝版以社稷为凖勅依
　　梁太祖干化二年五月诏委中书省各差官祈九宫贵神
　　宋太宗太平兴国八年诏作太一宫于都城南雍熈元年八月亲祀太一宫真宗咸平四年从直秘阁杜镐请二仲祭九宫贵神为大祀仁宗天圣六年作西太一宫景祐二年学士承防章得象等定司天监生于渊等所请祀九宫太一依逐年飞移位次之法按郗良遇九宫法有飞棊立成图每嵗一移主九州灾福事请依唐礼遇祭九宫之时遣司天监官一员诣祠所随每年贵神飞棊之方以定祭位仍自天圣己巳入歴太一在一宫嵗进一位飞棊廵行周而复始诏可神宗熈宁四年司天中官正周琮言五福太一自国朝雍熈元年甲寅嵗入东南巽宫修东太一宫天圣七年己巳嵗入西南坤位修西太一宫今五福太一移入中都请稽详故事崇建祠宇迎之京师诏建中太一宫于集禧观元丰六年太常博士何洵直言祀九宫贵神祝版宜依防昌故事及开寳通礼书御名而不称臣又贵神九位共用二少牢于腥熟之俎骨体不备谓宜每位一牢凡九少牢诏下太常修入祀仪哲宗元祐七年监察御史安鼎言十神太一九宫太一与汉所祀太一共是一神今祀十神用素馔而九宫并荐羊豕似非礼意诏礼官详定言十神九宫各有所主即非一神故自唐讫今九宫皆用牲牢别无祠坛用素食礼遂依旧制徽宗政和三年礼局上五礼新仪立春日祀东太一宫立夏季夏土旺日祀中太一宫立秋日祀西太一宫立冬日祀中太一宫髙宗绍兴间诏择地建太一宫太常寺主簿林大鼐言十神太一九宫太一皆天之贵神国朝分而为二并为大祀比新太一宫而九宫贵神尚寓屋而不坛乃诏临安府于国城之东建九宫贵神坛壝其仪如祀上帝金宣宗兴定元年七月以久旱祀九宫贵神于东郊元成宗大德元年建五福太一坛以道流主之文宗至顺元年以立冬祀五福十神太一真君二年正月勅每嵗四祭五福太一星二月建五福太一宫于京城干隅










　　钦定续通典卷四十九
　　钦定四库全书
　　钦定续通典卷五十
　　礼【吉】
　　方丘【神州后土附　唐　宋　辽　金　元　明】
　　唐宗天寳五载诏尊莫大于天地礼莫崇于祖宗严配昭升岂宜异数今蒸尝之献既着于常式南北之郊未展于时享自今已后毎载四时孟月择吉祭昊天上帝其皇地祗合祭令宰臣行礼代宗大厯十二年秋八月增修北郊坛斋宫文宗太和三年六月太常寺奏北郊祀皇地祗坛先阙斋宫请准祠例置一所可之宋初方丘在宫城北十四里以夏至祭皇地祗别为坛于北郊以孟冬祭神州地祗其南郊亲祀昊天上帝则并设皇地祗之位太祖建隆以来迭奉四祖崇配太宗太平兴国以后但以宣祖太祖更配真宗时以太宗配方丘宣祖配神州地祗景徳三年以太常寺言神州坛迫隘徙于方丘之西四年正月以朝陵遣工部尚书王化基诣汾隂后土祠【汉武帝所立脽上祠】致祭用大祀礼大中祥符三年八月朔诏明年春有事于汾隂以陈尧叟为经度制置使诣脽上筑坛如方丘之制四年正月备銮驾出京师二月诣脽坛如封禅礼仁宗景祐二年诏有司孟冬祭神州地祗遣内臣降香庆厯时夏至祭皇地祗用犊羊豕各一后加羊豕各五神宗元丰四年诏亲祀北郊并如南郊之仪有故以上公摄事六年礼部太常寺上亲祀仪并如南郊其摄事惟改舞名及不备官其爼头乐器圭弊之数并如亲祀【元祐后分祭合祭详见郊天】徽宗崇宁元年礼部尚书黄裳言南郊坛十二龛从享星位具载其名至于北郊第以岳镇海渎山林川泽丘陵坟衍原隰之目别以四方寘于成壝而不列其名今讲行大礼宜诏礼官考其名位二年礼部员外郎陈旸奏五行之帝既从享于南郊第一成则五行之神亦当从祀于北郊第一成昆仑神州宜列从祀之位又地莫尊于大祗而五岳帝次之欲陞之第一成并从之政和三年诏礼制局议方坛制度是嵗新坛成【初元丰三年诏改北郊圆坛为方丘六年命礼部太常定北郊坛制绍圣间诏礼部再为详定至是礼制局言方坛旧制三成第一成髙三尺第二成第三成皆髙二尺五寸上广八丈下广十有六丈夫圆坛既则象于干方坛当效法于坤今议方坛定为再成一成广三十六丈再成广二十四丈毎成崇十有八尺积三十六尺其广与崇皆得六六之数以坤用六故也为四陛陛为级一百四十有四为再壝壝二十有四步成与壝俱再皆应坤地之数】四年夏五月夏至亲祭地于方泽配以太祖其行事并如郊祀仪是后七年至宣和二年五年亲祀者凡四髙宗绍兴元年礼部太常寺讨论夏至日祭皇地祗以太祖配正配二位毎位设尊爵豆各一实以酒脯鹿臡以献官一员行礼立冬祭神州地祗以太宗配于天庆观望祭二年太常少卿程瑀言皇地祗当一依祀天仪式又言国朝祀皇地祗设位于坛之北方南向政和四年礼局议设于南方北向今北面望祭北向为难且于经典无据请仍南向并从之
　　辽祀木叶山不建郊丘以国俗行事【详见郊天】
　　金海陵天徳以后始有南北郊之制北郊方丘在通元门外当阙之亥地方坛三成成为子午夘酉四正陛方壝三周四面三门夏至日祭摄官行三献礼
　　元世祖时毎嵗遣使代祀后土至元五年建后土祠于大宁宫十三年又立后土祠于平阳之监汤【按元史世祖纪作临汾今据王圻续通考辑】成宗大徳九年礼官博士奏冬至圜丘惟祀昊天上帝其方丘祭地之礼续议以闻制曰可武宗至大二年尚书省臣及太常礼官言郊祀者国之大礼今南郊之礼已行而北郊之礼未举明年夏至祀北郊请以世祖配制可三年中书礼部移太常礼仪院拟定北郊从祀礼仪博士李之绍蒋汝砺疏曰案方丘之礼夏以五月啇以六月周以夏至其丘在国之北礼神之玊以黄琮牲用黄犊币用黄缯配以后稷其方丘之制厯代不同然无出于三成之式今拟取坤数用六之义于都城北六里壬方择地中为方坛三成四陛外为三壝仍依古制自外壝之外治令稍下以应泽中之义宫室墙围器皿色并用黄其神州地祗以下从祀自汉以来制度不一至唐始因隋制以岳镇海渎山林川泽丘陵坟衍原隰各从其方从祀今盍参配举行仁宗延祐元年太常寺臣请立北郊帝谦让未遑北郊之议遂辍泰定帝泰定四年特加皇地祗黄犊一将祀之夕勅送新腊鹿二其牺牲品物香酒皆参用国礼而丰约不同明初建方丘于太平门外钟山之隂坛二成成皆四出陛陛八级太祖洪武二年夏至祀方丘皇地祗南向奉仁祖配以岳镇海渎从祀其仪惟迎神后瘗毛血祭毕奉牲帛祝馔而埋之与郊天异余并同圜丘三年帝亲祀方丘增祀天下山川之神于坛兆皇地祗玊用黄琮帛用黄色配位用白牲用黄犊配位用纯犊笾豆之实以下同圜丘四年改筑方丘【初建方丘二成上成髙六尺广六尺四出陛南一丈东西北八尺下成四靣各广二丈四尺髙六尺四出陛南一文二尺东西北一丈壝去坛十五丈髙六尺外垣四面各六十四丈至是改筑上成髙三尺九寸广二丈九尺四寸下成毎面广丈五尺五寸髙三尺八寸通径七丈四寸坛至内壝墙四面皆八丈九尺五寸内壝墙至外壝墙四靣各八丈二尺】十年定合祭天地于南郊【详见郊天】成祖永乐十八年北京大祀殿成合祀天地制如南京世宗嘉靖九年建方泽于安定门外坛制二成缭以垣墙毎嵗夏至祭地以太祖配神宗万厯三年张居正进郊祀图册请复合祭天地于大祀殿以二祖配从之
　　社稷【五代　宋　金　元　明】
　　周太祖广顺三年九月太常礼院奏社稷制度社坛广五丈髙五尺五色土筑之稷坛如社坛之制社坛石主长五尺方二尺剡其上方其下半根在上中四垣华饰毎神门屋三间一门门二十四防四隅连饰罘罳如庙之制中可树槐凖礼左宗庙右社稷在国城内请下所司修奉从之
　　宋制嵗以春秋二仲月及腊日祭太社太稷为大祀州县则春秋二祭刺史县令初献上佐县丞亚献州博士县簿尉终献牲用少牢太祖坛广五丈髙五尺五色土为之稷坛在西如其制社以石为主形如钟长五尺方二尺剡其上培其半四面宫垣饰以方色面各一屋三门毎门二十四防四隅连饰罘罳如庙制中植以槐其坛三分宫之一在南无屋仁宗庆厯间定牲牢豆之数祭社稷用羊豕各二正配位豆十二山罍簠簋爼二祈报象尊一报用两圭有邸祈不用玊神宗元丰三年详定礼文所言社稷祝版牲币馔物请并瘗于坎不设燔燎又言周礼大宗伯以血祭祭社稷社为隂祀血者幽隂之物是以类求神之意今社稷不用血祭违背经典请祭以埋血为始又古者祭社君南向于北墉下所以答隂也今社稷壝内不设北墉而有司摄事乃设东向之位于礼非是请设北墉以备亲祀南向答隂之位其有司摄事则立北墉下少西又王制天子社稷皆太牢诸侯社稷皆少牢今太社太稷用少牢不应礼请加角握二牛先是州县社主不以石礼部以为社稷不屋而坛当受霜露风雨以达天地之气故用石主取其坚久请令州县社主用石尺寸广长半太社之制遂下太常修入祀仪七年诏诸州社稷于坛侧建斋防三楹以备望祭哲宗元祐中从博士孙谔言祭太社太稷皆设登歌乐髙宗绍兴元年以春秋二仲及腊前祭太社太稷于天庆观以酒脯一献明年望祭于临安天宁观八年改祀于惠照斋宫始用羊豕皆四豆皆十有二备三献如祀天地之仪十三年二月制社稷祭器十四年诏筑坛壝于观桥之东置太社令一员孝宗淳熙四年命临安守臣立望祭殿及庖室斋庐仪视神州设太社太稷位于坛之南方北向后土氏勾芒氏后稷氏位其西东向
　　金熙宗皇统三年五月初立社稷海陵贞元元年有司奏建社稷坛于上京世宗大定七年建坛于中都社坛之制外四周为垣南向开一神门门三间内又四周为垣东西南北各开一神门门三间各列二十四防连饰罘罳无屋于中稍南为坛令三方广濶一级四陛以五色土各饰其方中央覆以黄土其髙广主石与宋同坛南栽栗以表之近西为稷坛制如社坛无石主四壝门各五间两塾三门门列十二防壝有角楼楼之面皆随方色饰之有望祭堂三楹堂下斋舎二十楹南北相向外门止一间不施鸱尾祭用春秋二仲上戊日乐用登歌礼三献遣官行事其州县祭享一如唐宋旧仪元世祖至元七年十二月诏嵗祀太社太稷十一年八月颁诸路立社稷坛壝仪式二十年二月定以春秋仲月上戊日祭社稷三十年正月用御史中丞崔彧言于和义门内少南得地四十畆为壝垣近南为二坛坛南五尺社东稷西相去约五丈社坛用青赤白黒四色依方位筑之中间实以常土上以黄土覆之依方面以五色泥饰之四面当中各设一陛道其广一丈亦各依方色稷坛如社坛之制惟土不用五色纯用黄土坛皆北向立北墉于社坛之北以塼为之饰以黄泥瘗坎二于稷坛之北少西深足容物二坛周围壝垣以塼为之髙五丈广三十丈四隅连饰内壝垣櫺星门四所外垣櫺星门二所毎所门三列防二十有四外壝内北垣下屋七间为望祀堂以备风雨社主用白石制如宋金稷不用主树松于二坛之南各一以后土氏配社后稷氏配稷玊币社稷皆黝圭一缫借瘗玊一以黝石代之正配位皆币一牲用黝牛一其角握副羊豕各四祭日以春秋二仲月上戊三十一年成宗即位八月戊子初祀社稷用堂上乐元贞二年冬下太常复议州县置坛于城西南方广视太社太稷杀其半牲用羊豕无乐余与太社太稷同三献官以州县长贰为之仁宗延祐六年改祀社稷于中戊
　　明太祖洪武元年建社稷坛于宫城西南太社在东太稷在西坛皆北向坛髙五尺濶五丈四出陛五级二坛同一壝嵗以春秋二仲上戊亲祀以勾龙后稷配行三献礼正位用玊两邸币用黒色牲用犊羊豕各一配位并同惟不用玊又颁制于天下郡邑坛皆建于城西北左社右稷规制杀于太社太稷之半毎嵗春秋二仲月上戊日长官行三献礼余官陪祭三年于太社太稷坛北建祭殿五间以备风雨四年定王国社稷之制立于王国宫门之右坛方三丈五尺髙三尺五寸四出陛其制上不同于太社下异郡邑之制十年上以太社太稷分祭配祀皆因前代制欲更建之为一代之典遂下礼部议尚书张筹厯引礼经及汉唐以来之制请改建于午门之右社稷共为一坛合祭设木主而丹漆之祭则设于坛上祭毕收藏仍用石主埋坛中【先是社主用石仿唐宋之制髙五尺濶二尺上微尖立于社坛半埋土中近南北向稷不用主】罢勾龙与弃配位奉仁祖配以成一代之典以明社尊而亲之义上善其奏遂定合祭之礼十月新建社稷坛成升为大祀【按勾龙后稷配享厯代相同筹奏议内援引礼文亦无祖宗配食之据乃罢勾龙后稷而以仁祖配殊为创典揆之礼建国神位右社稷而左宗庙之文其背戾也甚矣】十一年春祭社稷行新定仪迎神饮福送神凡十二拜余如旧礼臣言太社太稷既同坛合祭王国各府州县亦宜同坛称国社国稷之神不设配位诏可十三年九月复定制两坛一壝如初式惠帝建文元年祀社稷奉太祖配撤仁祖位成祖永乐十九年建北京社稷坛坛制祀礼一如其旧仁宗洪熙元年二月祭社稷奉太祖太宗并配命礼部永为定式世宗嘉靖九年改正社稷配位仍以勾龙后稷配十年立帝社帝稷坛于西苑豳风亭西【初亲耕礼成以给事中王玑言欲推衍耕耤之道礼部议西苑地寛宜令农夫垦艺其中上以春秋临幸观省收其所入输之神仓帝可其议命建土谷坛于豳风亭西至是改为帝社帝稷】以仲春秋次戊日上躬行祈报礼如次戊在望后则以上已日坛趾髙六尺方广二丈五尺缭以土垣神位以木为之穆宗隆庆元年礼部言帝社稷之名自古所无嫌于烦数宜罢从之【按汉书郊祀志有太社太稷又别立官社臣瓒注所为王社是也自魏晋至唐皆有帝社其制相沿已久嘉靖时帝社稷之名不为无据隆庆礼臣谓自古所无未免失考以为烦数而罢之则可矣】
　　山川【唐　五代　宋　辽　金　元　明】
　　唐肃宗至徳二年勅改汧阳郡吴山为西岳増秩以祈灵助上元二年改封华山为太山【按时并改华阳县为太隂县葢本白虎通西方太隂用事万物生华之义且以别于少华山故改封华为太云】文宗开成二年勅封终南山为广惠公凖四镇例以本府都督刺史充献官毎年以季夏土王日祭之僖宗干宁五年勅封少华山为佑顺侯昭宗天祐二年勅封洞庭湖君为利渉侯青草湖君为安流侯
　　梁太祖开平三年八月诏令中书侍郎平章事于兢往东岳祭告
　　后唐愍帝应顺元年诏三京诸道州府界内名山大川祠庙有益于民者以时精防祭祀潞王清泰元年诏封吴岳成徳公为灵应王其享祀官属凖旧仪并视五岳晋髙祖天福二年五月勅青草湖安流侯进封广利公洞庭湖利渉侯进封灵济公十月命使祀五岳四渎诏下各州府量事修崇所有近庙山林仍禁樵采出帝开运三年二月诏令复祭中岳差河南少尹行礼
　　周太祖广顺二年亲征兖州遣翰林学士祭东岳庙世宗显徳四年止祭沂山其诸镇不祭七年就差登州刺史张顺祭海
　　宋初沿旧制祭东岳于兖州西岳于华州北岳于定州中岳于河南府太祖干徳元年湖南平四月遣使祭南岳六年从有司奏祭南岳于衡州东镇沂山于沂州南镇防稽山于越州西镇吴山于陇州中镇霍山于晋州东海于莱州南海于广州西海河渎并于河中府北海济渎并于孟州淮渎于唐州江渎于成都府其北镇医巫闾在营州界未行祭享开寳四年广南平遣使使祀南海除去刘鋹所封伪号及宫名易以一品服五年诏岳渎并东海南海庙各以本县令兼庙令尉兼庙丞専掌祀事常加案视六年遣使奉衣冠剑履送西镇吴岳庙太宗太平兴国八年河决滑州遣枢宻直学士张齐贤诣白马津以一太牢沈祀加璧自是凡河决溢修塞皆致祭淳化二年秘书监李至请遵旧制就五郊迎气日祭各方岳镇海渎于所之州长吏以次为献官北镇就北岳庙望祭真宗景徳三年令澶州置河渎庙春秋致祭太中祥符元年封禅礼毕诏加号泰山为仁圣天齐王又封泰山通泉庙为灵派侯亭山庙为广禅侯峄山庙为灵岩侯十一月车驾至澶州幸河渎庙进号显圣灵源公四年祀汾隂命官祭西海及汾河车驾至潼闗遣官祭西岳及河渎并用太牢备三献礼已复亲谒华隂西岳庙羣臣陪位庙垣内外列黄麾仗遣官分奠庙内诸神加号岳神为顺圣金天王还至河中亲谒奠河渎庙及西海望祭坛五月加上东岳曰天齐仁圣帝南岳曰司天昭圣帝西岳曰金天顺圣帝北岳曰安天元圣帝中岳曰中天崇圣帝其玊册如宗庙諡册又加上五岳帝后号东曰淑明南曰景明西曰肃明北曰靖明中曰正明又改唐州上源桐柏庙为淮渎长源公仁宗康定元年增封东海为渊圣广徳王南海为洪圣广利王西海为通圣广润王北海为冲圣广泽王江渎为广源王河渎为灵源王淮渎为长源王济渎为清源王皇祐五年益封南海洪圣广利昭顺王【按文献通考作庆厯二年益封今防宋史礼志辑】神宗元丰三年集贤校理陈侗言案周礼小宗伯之职兆五帝于四郊四望四类亦如之郑氏注四望谓五岳四渎也今四郊无四望坛请依礼建之下详定礼文所议请兆岱山沂山东海大淮于东郊衡山防稽山南海大江嵩山霍山大海于南郊华山吴山西海大河于西郊常山医巫闾山北海大济于北郊毎方岳镇则共为一坛海渎则共为一坎以五时迎气日祭之皆用血祭瘗埋有事则祷之又以四方山川各附于本方岳镇海渎之下别为一坛一坎水旱则祷之其北郊从祀及诸州县就祭如故诏毎方岳渎共为一坛余从之八年益封西镇吴山为成徳王徽宗政和三年礼局定岳镇海渎坛各髙五尺周四十歩四出陛两壝毎壝二十五歩坛饰衣方色祭岳镇海渎设位南向以西为上山川从祀西向以北为上是年诏四镇并为王沂山东安王防稽山永济王医巫闾广宁王霍山应灵王髙宗绍兴七年修岳镇海渎之祀嵗以四立日及季夏土王日设祭如祭五方帝礼孝宗乾道五年太常少卿林栗言国家驻驆东南东海南海实在封域之内南海广利王庙时降御书祝文令广州行礼绍兴七年加封至八字王爵东海之利以莱州隔絶不曾令沿海官司致其时享不知通泰明越温台泉福皆东海分界元丰初尝建庙于明州定海县乞依广州祭南海礼遣官下明州行礼并请加封八字王爵诏可
　　辽尊木叶山为镇嵗时临幸致祭兼及辽河之神国俗毎嵗冬至屠白羊白马白鴈各取血和酒天子望黒山【黒山在境北犹中国之岱宗云毎嵗是日五京进纸造人马万余事祭山而焚之】太祖天赞三年八月登阿勒坦音徳尔山以麃鹿祭穆宗应厯十二年六月祀木叶山及潢河十四年七月以酒脯祀黒山圣宗统和七年二月遣巫觋祭名山大川十三年诏修山泽祠宇以时祀之
　　金世宗大定四年礼官言岳镇海渎当以五郊迎气日祭之诏依典礼以四立土王日就本庙致祭其在他界者遥祀立春祭东岳于泰安州东镇于益都府东海于莱州东渎于唐州立夏望祭南岳南镇于河南府南海南渎于莱州季夏土王日祭中岳于河南府中镇于平阳府立秋祭西岳于华州西镇于陇州望祭西海西渎于河中府立冬祭北岳于定州北镇于广宁府望祭北海北渎于孟州其封爵并仍唐宋之旧【时有言前代都长安及汴洛以太华等山为五岳今既都燕当别议五岳名太常寺言或取嵩髙疏周都丰镐以吴岳为西岳范拱以为非是议畧曰轩辕居上谷在恒山之西舜居蒲阪在华山之北以此言之未尝据所都而改岳祀也后遂不改】十二年有司言长白山在兴王之地理合尊崇奉勅防封兴国灵应王即其北山地建庙宇十五年奉定长白山封册仪物冠九旒服九章玊圭玊册函香币祝册遣使副各一员诣防宁府行礼自是毎嵗降香命有司春秋二仲择日致祭十九年有司言卢沟河水势泛决乞官为封册神号礼部难之已而特封为安平侯建庙二十一年册封山陵地大房山神为保陵公冕八旒服七章圭册香币使副持节行礼并如册长白山之仪二十五年封混同江神为兴国应圣公致祭如长白山仪册礼如保陵公故事二十七年加号郑州河阴县圣后为昭应顺济圣后章宗明昌四年册长白山神为开天宏道圣帝六年八月册封静宁山神为镇安公玛达哈山神为瑞圣公嵗春秋二仲命有司择日致祭十二月诏加五镇四渎王爵【防稽山永兴王江渎防源王余与宋同】
　　元岳镇海渎代祀自世祖中统二年始凡十有九处分五道后乃以东岳东海东镇北镇为东道中岳淮渎济渎北海南岳南海南镇为南道北岳西岳后土河渎中镇西海西镇江渎为西道既又以驿骑迂逺复为五道道遣使二人集贤院奏遣汉官翰林院奏遣防古官出玺书给驿以行至元三年定嵗祀岳镇海渎之制正月东岳镇海渎土王日祀泰山于泰安州沂山于益都府界立春日祀东海于莱州界大淮于唐州界三【疑当作四】月南岳镇海渎土王日遥祭防稽山于河南府界立夏日遥祭南海大江于莱州界遥祭衡山于河南府界六月中岳镇土王日祀嵩山于河南府界霍山于平阳府界七月西岳镇海渎土王日祀华山于华州界吴山于陇县界立秋日遥祭西海大河于河中府界十月北岳镇海渎土王日祀恒山于曲阳县界医巫闾山于辽阳广宁县界立冬日遥祭北海于登州界济渎于济源县祀官以所在守土官为之既有江南乃罢遥祭四年正月勅封昔木土山为武定山其神为武定公泉为灵渊其神曰灵渊侯十六年五月进封桑干河神洪济公为显应洪济公二十一年闰五月加封卫辉路小清河神曰洪济威惠王二十八年二月加上东岳为齐天大生仁圣帝南岳司天大化昭圣帝西岳金天大利顺圣帝北岳安天大贞元圣帝中岳中天大宁崇圣帝加封江渎广源顺济王河渎灵源宏济王淮渎长源博济王济渎清源善济王东海广徳灵防王南海广利灵孚王西海广润灵通王北海广泽灵祐王诏遣重臣代祀汉人选名儒及道士习祀事者其礼物毎处嵗祀银香盒一重二十五两五岳组金幡二钞五百贯四渎织金幡二四海五镇销金幡二钞并二百五十贯皇帝登寳位遣官致祭降香幡盒如前礼惟加银五十两他有祷礼亦如之成宗元贞二年三月加封东镇为元徳东安王南镇昭徳顺应王西镇成徳永靖王北镇贞徳广宁王中镇崇徳应灵王勅有司嵗时与岳渎同祀着为令式泰定帝泰定三年七月遣使祀海神天妃作天妃宫于海津镇文宗天厯二年十月加封天妃为防国庇民广济福惠明着天妃顺帝至正十年加封河渎神为灵源神佑宏济王仍重建河渎及西海神庙
　　明初建山川坛于天地坛之西正殿七间祭太嵗风云雷雨岳镇海渎钟山之神东西庑各十五间祭京畿山川四季月将及都城隍之神皆躬自行礼定祭日毎嵗以清明霜降后又改定惊蛰秋分后三日遣官致祭太祖洪武三年诏依古制凡岳镇海渎并去其前代所封名号止以山水本名称其神【泰山则曰东岳泰山之神余仿此】七年诏令春秋仲月上旬择日祭山川坛先是天下山川祔祭岳渎坛安南髙丽占城诸国山川并列各省山川之后八年礼部尚书牛掠言京都既罢祭天下山川其外国山川非天子所当亲祀礼臣请附祭各省从之【广西附祭安南占城真腊暹罗锁里广东附祭三佛齐哇福建附祭日本琉球渤泥辽东附祭髙丽陜西附祭甘肃朶甘乌思藏】九年复定坛制凡十三坛正殿太嵗风云雷雨五岳五镇四海四渎钟山七坛东西庑各三坛东京畿山川夏冬二季月将西春秋二季月将京都城隍十年定正殿七坛帝亲行礼东西庑遣功臣分献二十一年増修大祀殿诸神坛壝乃勅十三坛诸神并停春季毎嵗八月中旬择日祭之命礼部更定山川坛仪与社稷同成祖永乐时北京建山川坛于正阳门南之右悉如南京旧制惟正殿钟山之右增祀天夀山神世宗嘉靖八年凡亲祀山川等神皆用皮弁服行礼以别于郊庙十一年改山川坛为天地神祗坛天神坛在左南向云雨风雷凡四坛地祗坛在右北向五岳五镇五陵山四海四渎凡五坛从祀京畿山川西向天下山川东向以辰戍丑未年仲秋皇帝亲祭余年遣大臣摄祭其太嵗月将城隍别祀之穆宗隆庆元年礼臣言天神地祗已从祀南北郊其仲秋神祗之祭不宜复举令罢之
　　耤田【唐　宋　元　明】
　　唐肃宗乾元二年春正月行耤田礼先期至先农坛因阅耒耜有雕刻文饰命彻之诏有司依农用常式即别改造翌日致祭神农氏以后稷配享冕而朱纮躬秉耒耜九推礼官奏天子合三推今过礼帝曰朕以身率下自当过之恨不能终千畆耳既而伫立久之观公卿诸侯王公以下耕毕宪宗元和五年诏以来嵗正月耤田太常修撰韦公肃言耤田礼久废有司无可考乃据礼经参采开元乾元故事草具其仪未及举行而罢
　　宋太宗雍熙四年诏以来年正月择日有事于东郊行耤田礼所司详定仪注依南郊置五使除耕地朝阳门七里外为先农坛髙九尺四出陛周四十歩饰以青二壝壝内立观耕台及御耕位其青城设于千畆之外用竹木为青箱无葢两端设襻饰以青中分九隔隔盛一种覆以青帊穜稑之种用黍稷秫稻粱大小豆大小麦御耒耜二具并盛以青縚凖唐乾元故事不加雕饰其祭先农用纯色犊一如郊祀例进胙余并权用大祀之制大礼使李昉请乗玊辂载耒耜于耕根车卤簿使贾黄中等言用象辂载耒耜以重其事五年正月乙亥亲享神农以后稷配备三献遂行三推之礼毕事解严还行宫百官称贺御乾元门大赦改元端拱文武递进官有差二月七日宴羣臣于大明殿行劳酒礼真宗景徳四年判太常礼院孙奭言来年画日正月一日享先农九日上辛祈谷祀上帝春秋传曰啓蛰而郊郊而后耕月令曰天子以元日祈谷于上帝乃择元辰躬耕帝籍先儒皆云元日谓上辛元辰谓郊后吉亥请改用上辛后亥日享先农用符礼文仁宗明道元年诏以来年二月丁未行耤田礼而罢冬至亲郊遣官奏告天地宗庙诸陵景灵宫州都就告岳渎宫庙其礼如端拱之制而损益之礼成遣官奏谢如告礼神宗元丰二年诏于京城东南度地千畆为耤田置令一员徙先农坛于中神仓于东南取卒之知田事者为耤田兵乃以郊社令辛公佑兼令公佑请因旧防麦殿规地为田引蔡河水灌其中并种果蔬冬则藏氷凡一嵗祠祭之用取具焉先荐献而后进御有余则贸钱以给杂费输其余于内藏库着为令又权管干耤田王存等议以南郊防麦殿前地及玊津园东南菱地并民田共千一百畆充耤田外以百畆建先农坛兆开阡陌沟洫置神仓斋宫并耕作人牛庐舎之属绘图以进已而殿成诏以思文为名徽宗政和元年有司议享先农为中祀命有司摄事帝止行耕耤之礼罢命五使及称贺肆赦之类太史局择日不必専用吉亥耕耤所乗改用耕根车罢乗玊辂寻复以耕耤为大祀依四孟朝享例行礼髙宗绍兴七年五月命礼官举先农之祀以立春后亥日行一献礼十四年十一月诏以来年春祗祓青坛躬三推之礼命临安府守臣度城南之田得五百七十畆有竒建思文殿观耕台及表亲耕之田又诏母建殿宇设幕殿席屋如南郊事毕撤去庻不扰民十五年【按礼志作十六年今据文献通考辑】亲耕耤田并如旧制光宗绍熙五年太社令陈岘奏先农坛芜废不治请下临安府守臣葺筑以严祀从之
　　元世祖至元七年六月立耤田大都东南郊九年二月始祭先农如祭社之仪武宗至大三年四月从大司农请建先农坛博士议坛式与社稷同不设外壝是嵗命祀先农如社稷礼乐用登歌日用仲春上丁后或用上辛或甲日行三献礼毕以次诣耕地所耕讫而退明太祖洪武元年谕廷臣以来春举行耤田礼礼官议耕耤之日皇帝躬祀先农礼毕躬耕耤田以仲春择日行事从之二年建先农坛于南郊在耤田北亲祭以后稷配器物祀仪与社稷同祀毕行耕耤礼御耒耜二具韬以青绢御耕牛四被以青衣礼毕还大次应天府尹及上元江宁两县令率庻人终畆是日宴劳百官耆老于坛所二十一年更定祭先农仪遣应天府官致祭不设配位祭毕犹亲耕耤田成祖永乐中建坛北京如南京制在太嵗坛西南每嵗仲春上戊顺天府尹致祭后凡遇登极之初行耕耤礼则亲祭孝宗治元年定耕耤仪前期百官致斋顺天府官以耒耜及穜稑种进呈内官仍捧出授之由午门左出置防舆鼓乐送至耤田所至期帝祭先农毕太常卿引至耕耤位南向立三公以下各就位户部尚书北向跪进耒耜顺天府官北向跪进鞭帝秉耒三推三反讫户部尚书跪受耒耜顺天府官跪受鞭太常卿奏请复位府尹挟青箱以种子播而覆之帝御外门南向坐观耕毕帝还具服殿升座府尹率两县令耆老人行礼毕引上中下农夫各十人执农器朝见令其终畆百官行庆贺礼赐酒馔三品以上丹陛上东西坐四品以下台下坐并宴劳耆老于坛旁晏毕还宫鼓吹振作农夫人赐布一疋世宗嘉靖十年更定耕耤仪先二日顺天府尹以耒耜穜稑种置防舆至耕耤所并罢百官庆贺后又议造耕根车载耒耜府尹于祭日进呈毕以耒耜载车内前玊辂行其御门观耕地位卑下议置观耕台一诏皆可
　　先蚕【宋　元　明】
　　宋真宗景徳三年从王钦若请诏有司检讨故事以闻礼院言按开寳通礼季春吉已享先蚕于公桑前享五日诸与享官散斋三日致斋二日享日未明五刻设先蚕氏神座于坛上北方南向尚宫初献尚仪亚献尚食终献女相引三献之礼女祝读文饮福受胙如常仪又按唐防要皇帝遣有司享先蚕如先农礼乃诏自今依先农例遣官摄祭礼院又言周礼蚕于北郊以纯隂也汉蚕于东郊以春桑生请筑坛东郊从桑生之义坛髙五尺方二丈四陛陛各五尺一壝二十五步祀礼如中祀仁宗庆厯时用羊豕各一摄事献官太尉太常光禄卿不用乐神宗元丰四年详定礼文所言季春吉巳享先蚕氏唐月令注以先蚕为天驷按先蚕之义与先农先牧先炊同当是始蚕之人故开元礼享先蚕为瘗塪于坛之壬地无燔柴之仪明不祀天驷星也今请就北郊为坛以享始蚕之人不设燎坛但瘗埋以祭余如故事徽宗政和时礼局言礼天子必有公桑蚕室今请仿古制于先蚕坛侧筑蚕室度地为宫四面为墙髙仞有三尺上被棘中起蚕室二十七别搆殿一区为亲蚕之所仿汉制置茧馆立织室飬蚕于薄度所用之数为桑林筑采桑坛于先蚕坛南相距二十歩方三丈髙五尺四陛置蚕官令丞以供郊庙之祭服又周官内宰诏后帅内外命妇蚕于北郊郑氏谓妇人以纯隂为尊则蚕为隂事可知开元礼享先蚕币以黒葢以隂祀之礼祀之也今请用黒币以合至隂之义诏从其议命亲蚕殿以无斁为名又诏亲蚕所供不独衮服凡施于祭祀者皆用之宣和元年三月皇后亲蚕即延福宫行礼命有司享先蚕氏于本坛其仪届期内命妇妃嫔以下诣殿庭起居讫皇后首饰鞠衣乗龙饰肩舆出内东门至左升龙门降舆升献翟车出宣徳东偏门至亲蚕所内侍导诣坛行礼尚功诣采桑位前奉钩以进皇后受钩采桑司制奉箱以受桑皇后采桑三条止内外命妇依次采桑讫内侍奏请归殿后阁解严六年复行亲蚕之礼髙宗绍兴七年从黄积厚请以季春吉巳日享先蚕视风师之仪十五年太常王湛言请按政和礼建亲蚕殿蚕室茧馆请皇后就禁中行亲蚕之礼诏送礼部下太常寺讨论不果行
　　元武宗至大三年从大司农请建先蚕坛博士议坛式与社稷同赵天麟奏述古公桑之制劝中宫仿古亲蚕然祀事未举其礼仪无可考云
　　明初先蚕未列祀典世宗嘉靖时都给事中夏言请改各官庄田为亲蚕厰公桑园令有司种桑柘以备宫中蚕事九年复疏言耕蚕之礼不宜偏废帝乃勅礼部具仪以闻大学士张璁等请于安定门外建先蚕坛帝亲定其制坛方二丈六尺叠二级髙二尺六寸四出陛东西北俱树桑柘内设蚕宫令署采桑台髙一尺四寸方十倍三出陛銮驾库五间后葢织堂三月皇后亲蚕于北郊祭先蚕氏仪与宋政和礼同四月蚕事告成行治茧礼选蚕妇善缫丝及织者各一人卜日皇后出宫导从如常仪至织堂内命妇一人行三盆手礼布于织妇以终其事蚕宫令送尚衣织染监局造服其祀先蚕止用乐不用舞乐女生冠服俱用黒十年改筑先蚕坛于西苑仁夀宫侧毁北郊蚕坛四月皇后行亲蚕礼于西苑十六年诏罢之仍命进蚕具如常嵗遣女官祭先蚕四十一年并罢所司奏请






　　钦定续通典卷五十
<史部,政书类,通制之属,钦定续通典>
　　钦定四库全书
　　钦定续通典卷五十一
　　礼【吉】
　　天子宗庙【唐　五代　宋　辽　金　元　明】
　　唐肃宗至徳二载九月复京师十一月作九庙神主告享于长乐殿代宗广徳元年【唐书礼乐志作寳应二年】祧献祖懿祖祔宗肃宗自是之后常为九室大厯十四年迁元皇帝于夹室祔代宗于太庙【礼仪使顔真卿奏议王制天子七庙三昭三穆与太祖之庙而七七庙之外去祧为坛去坛为墠厯代制迭毁之礼皆以亲尽伏以太宗七代之祖髙祖万叶所承太祖受命于天始封于唐皆在不毁之典唯代祖元皇帝地非开统亲在七庙之外代宗皇帝升祔有日元皇帝神主礼合祧迁请依三昭三穆之义永为通典】徳宗贞元十九年三月迁献懿二祖神主权祔徳明兴圣庙之幕殿顺宗永贞元年十一月迁髙宗神主于西夹室祔徳宗神主宪宗元和元年祧中宗神主袝顺宗十五年礼部奏凖贞观故事迁庙之主藏于夹室西壁南北三间第一间代祖室第二间髙宗室第三间中宗室今睿宗皇帝理合祧迁夹室西壁三室外无置室处请于夹室北壁以西为上置睿宗神主石室从之武宗防昌五年八月中书门下奏东都太庙九室神主共二十六座自禄山叛后取太庙为军营所司潜收神主见在太防宫内其太庙屋并在可以修崇望令尚书省集公卿及礼官学官详议六年太常博士郑路等奏臣与学官等详议东都太防宫神主自献祖暨孝敬哀皇后已前十二座亲尽迭毁请权藏于太庙夹室未题神主十四座请告迁之日但瘗于旧太微宫空闲之地制可【时太常博士段瓌等议以为庙不可修主宜藏瘗工部尚书薛元赏等议以为庙可偕立主不并设吏部郎中郑亚等又以为庙固合修主不可瘗众议纷纭太常博士顾徳章厯引经据严辨修崇之谬详尽确实制以徳章所陈最为浅近令有司择日修崇其事旋寝至宣宗时竟以太微神主祔太庙焉】是年五月礼仪使奏敬宗文宗武宗兄弟相及已厯三朝昭穆之位与承前不同请复代宗神主于太庙【代宗神主于文宗升祔时以亲尽祧迁】以存髙曾之亲以敬宗文宗武宗同为一代于太庙东间添置两室为九代十一室之制以全臣子恩敬之义勅下尚书省两省御史台等集议以闻尚书左丞郑涯等奏伏自敬宗文宗武宗三朝嗣位皆以兄弟谨详礼院所奏并上稽古文旁摭史氏协于通义允为得宜请依礼官所议从之僖宗光唘三年二月车驾自兴元还京勅付所司修奉太庙宰相郑延昌奏太庙大殿十一室二十三间十一架功绩至大计料支费不少兼宗庙制度有素难为损益今不审依元料修奉或更有商量请下礼官详议太常博士殷盈孙奏议言如依元料难以速成况帑藏方虚须资变礼伏闻先有诏防欲以少府监大防权充太庙其防五间陈设隘狭请更修建十一间以备十一室荐享之所从之
　　梁太祖开平元年追尊皇髙祖黯庙号肃祖皇曾祖茂琳【按五代防要作茂林今据五代史辑】庙号敬祖皇祖信庙号宪祖皇考诚庙号烈祖
　　后唐庄宗同光元年追尊皇曾祖执宜庙号懿祖皇祖国昌庙号献祖皇考克用庙号太祖仍奉唐髙祖太宗懿宗昭宗为七庙二年太常礼院奏国家兴建之初已于北都置庙今尅复天下迁都洛阳复本朝宗庙案礼无二庙之文其北都宗庙请废从之明宗天成二年追尊皇髙祖聿庙号惠祖皇曾祖敖【五代防要作教】庙号毅祖皇祖琰庙号烈祖皇考电【五代防要作霓】庙号徳祖立庙于应州西京七庙仍同光之旧【按明宗为太祖养子实夺庄宗之位故殴史以反书其仍西京七庙特縁饰耳】愍帝应顺元年明宗应祔庙中书门下奏今太庙见享七室髙祖太宗懿宗昭宗献宗太祖庄宗大行升祔礼合祧迁献祖下尚书集议从之【时议者以懿祖赐姓于懿宗以支庶系大宗例宜以懿为始祖次昭宗可也不必祖神尧而宗太宗若依汉光武则宜于代州立献祖而下亲庙其唐庙依旧礼行之可也而议諡者忘咸通之懿宗又称懿祖父子俱懿于理可乎将朱邪三世与唐室四庙连叙昭穆非礼也议祧者不知懿祖受氏于唐而祧之今又及献祖以礼论之始祧昭宗次祧懿宗可也而懿祖如唐景皇帝岂可祧乎　按五代史庄宗本纪咸通间朱邪赤心以从讨厐勋功赐姓名曰李国昌是受氏于懿宗者系献祖而非懿祖今据通考及五代防要辑】
　　晋髙祖天福二年中书门下奏皇帝到京未立宗庙所司请立髙祖以下四亲庙其始祖一庙未敢轻议令都省百官集议御史中丞张昭议臣读十四代史书唯殷周二代以契稷为太祖汉魏以来皆于亲庙之中以有功者为太祖无追崇始祖之例请依隋唐有国之初创立四庙推四世之中名位髙者为太祖谨议以闻勅令尚书省集议奏闻乃仿唐旧制追尊皇髙祖璟【五代防要作景】庙号靖祖皇曾祖彬【五代防要作郴】庙号肃祖皇祖昱庙号睿祖皇考绍雍庙号献【五代防要作宪】祖四年十一月太常礼院奏请以至徳宫正殿隔为五室三分之南去地四尺以石为埳中容二主庙之南一屋三门门防二十有四东西一屋一门门无棨防帝后神主旧在青化里之寝宫祭前二日迎置新庙少帝天福七年十一月祔髙祖神主于太庙
　　汉髙祖天福十二年【时汉髙祖已即位尚仍天福之号】太常博士段颙奏请立髙曾祖祢四庙更上追逺祖光武皇帝为百代不迁之庙居东向之位吏部尚书窦贞固等议古者四亲庙之外祖功宗徳不拘定数今除四亲庙外更请尊髙皇帝光武皇帝为世祖于是追尊皇髙祖湍庙号文祖皇曾祖昻庙号徳祖皇祖僎庙号翼祖皇考琠庙号显祖以髙皇帝为髙祖光武皇帝为世祖皆不祧共六庙【时论者以天子建国各从其所起尧自唐侯禹生大夏是也立庙皆祖其功商之契周之后稷是也髙祖起于晋阳而追嗣两汉徒以同姓为逺祖甚非其义贞固又以四亲匹庶上合髙光失之弥逺矣】周太祖广顺元年有司议立四亲庙因追尊皇髙祖璟庙号信祖皇曾祖谌庙号僖祖皇祖蕴庙号义祖皇考简庙号庆祖三年九月太常礼院言准洛京庙室一十五间中分为四室两头有夹室四神门每门屋三间防二十四别有斋宫神厨屋宇在国城请下有司修奉从之十二月四庙神主至自西京迎之于西郊祔于太庙世宗显徳五年夏四月庚申祔五室神主于新庙宋太祖建隆元年有司请立宗庙太常寺奏上皇髙祖文安府君曰文献皇帝庙号僖祖皇曾祖中丞府君曰惠元皇帝庙号顺祖皇祖骁卫府君曰简恭皇帝庙号翼祖皇考武清府君曰昭武皇帝庙号宣祖太祖御崇元殿备礼册四亲庙奉安神主行上諡之礼太宗太平兴国二年正月有司言唐制长安太庙凡九庙同殿异室其制二十一间皆四柱东西夹室各一前后靣各三阶东西各二侧阶本朝太庙四室室三间今太祖升祔共成五室请仿唐制东西留夹室外余十间分为五室室二间从之四月己卯奉神主祔庙真宗咸平元年判太常礼院李宗纳等言伏见僖祖称曾髙祖太祖称伯今请僖祖正称庙号顺祖而下依尔雅称考妣王父母及世父之文事下尚书省议户部尚书张齐贤等言为人后者为之子所以尊本祖而重正统也又礼云天子絶朞安得宗庙中有伯氏之称请自今有事于太庙太祖及诸祖室称孝孙孝曾孙太宗室称孝子其尔雅之文于宗庙无取诏下礼官议奏言兄弟继统同为一代每大祭太祖太宗昭穆同位祝文宜并称孝子诏都省复议仍主为人后者为之子之説礼官再议歴引经据无兄弟相为后之文又案太宗享祀太祖二十有二载称曰孝弟此不易之制又安可追改乎自今合祭日太祖太宗依典礼同位异坐皇帝于太祖仍称孝子余并遵旧制【按兄弟同昭穆此自不易之理必以一帝为一世则兄弟四人相袭为君固冇祭不及祢者矣至以伯氏之称为无妨于义未免失之】仁宗景祐二年五月诏王者奉祖宗尚功徳禋天祀地则侑神作主审谛合食则百世不迁其今礼官辨崇配之序定二祧之位礼院请以太祖为定配二宗为迭配其将来皇帝亲祠请以三圣并侑上显对越之盛申遹追之感诏恭依康定元年直秘阁赵希言奏天子七庙亲庙五祧庙二仿古定制则僖顺二祖有当祧之义宜毎主为一庙一寝或前立一庙以今十六间为寝更立一祧庙逐室各题庙号扣宝神御物宜销毁之同判太常寺宋祁言郑康成谓周制立二昭二穆与太祖文武共为七庙此一家之説未足援正自荀卿王肃皆云天子七庙诸侯五大夫三士一降杀以两则国家七世之数不用郑氏之説僖祖至真宗方及六世不应便立祧庙又周汉每帝各立庙晋宋以来多同殿异室国朝以七室代七庙相承已久不可轻改又周礼天府掌祖庙之守藏寳物世者皆在焉其神御法物请别为库藏之自是室题庙号而建神御库焉嘉祐八年仁宗将祔庙孙抃等请增为八室以备天子事七世之礼修奉太庙使蔡襄上八室图广庙室并夹室为十八间卢士宗司马光以为太祖以上之主虽属尊于太祖亲尽则迁今议升祔僖祖当迁夹室孙抃等复议自唐至周庙制不同而皆七世自周以上所谓太祖非始受命之至特始封之君今僖祖虽非始封之君要为立庙之祖方庙数未过七世遂毁其庙迁其主考之三代礼未有此乃存僖祖室以备七室英宗治平三年诏遵皇太后训立濮王园庙俾王子孙主祠事【英宗濮安懿王子仁宗在位年久无嗣乃立为皇子及即位宰相韩琦等奏请下有司议濮安懿王合行典礼诏徐议之二年乃诏礼官与待制以上议翰林学士王珪等奏宜率先朝封赠期亲尊属故事中书省奏礼与今及五服年月勅出继之子于所继所生皆父母又汉宣帝光武皆称父为皇考今珪等议称濮王为皇伯于典礼未冇明据请下尚书省集三省御史台议奏于是御史吕诲等弹奏欧阳修首建邪议韩琦曽公亮赵槩附会不正之罪固请如王珪等议既而内出太后手诏濮安懿王称皇谯国夫人王氏襄国夫人韩氏仙游县君任氏并称后英宗即日手诏曰称亲之礼谨尊恩训追崇之典岂易克当且欲以茔为园即园立庙俾王子孙主祠事翌日诲等以所论列弹奏不见聴用力辞台职诲等既去而濮议亦寝】四年九月祧藏僖祖神主于西夹室祔英宗神主于太庙神宗熙宁五年中书门下言僖祖以上世次不可得而知则僖祖有庙与商周契稷疑无以异今毁其庙而藏主夹室替祖考之尊而下祔于子孙殆非所以顺祖宗事亡如存之义请付两制议取其当者翰林学士元绛等议自古受命之主皆以功徳享有天下必推其本统以尊事其祖当太祖受命之初建四亲庙自僖祖以上世次不可知则僖祖之为始祖无疑今迁僖祖之主藏于太祖之室则是祫祭之日皆降而合食也请以僖祖之庙为始祖庶合礼意时王安石为相力主绛议六年春正月复僖祖为太庙始祖祧顺祖于夹室【时翰林学士韩维议曰昔先王有天下迹其基业之所起以为太祖故子夏序诗称文武之功起于后稷后世有天下者前无所因故以创业之主为太祖本朝太祖皇帝功徳卓然为宋太祖无少议者僖祖虽为髙祖然仰迹功业未见所因上寻世系又不知所始若以所事契稷奉之恐于古无考而于今亦所未安今之庙室与古殊制古者毎庙异官今祖宗同处一室而西夹室在顺祖之右考之尊卑之次似亦无嫌帝以维之説近是而安石以维言夹室右为尊为非理帝亦然之遂从绛议】元丰元年详定礼文所图上八庙异宫之制以始祖居中分昭穆为左右自北而南僖祖为始祖翼祖太祖太宗仁宗为穆在右宣祖真宗英宗为昭在左皆南靣北上陆佃言太祖之庙百世不迁三昭三穆亲尽则迭毁説者以昭常为昭穆常为穆则尊卑失序复图上八庙昭穆之制以翼祖太祖太宗仁宗为昭在左宣祖真宗英宗为穆在右皆南靣北上何洵直图上八庙异官引熙宁仪僖祖正东向之位顺祖宣祖真宗英宗南靣为昭翼祖太祖太宗仁宗北靣为穆又以晋孙毓唐贾公彦言始祖居中三昭在左南靣西上三穆在右南靣东上为两图上之诏俟庙制成日取防八年太常寺言诏书定七世八室之制今神宗皇帝崇祔翼祖在七世之外应与简穆皇后祧藏于两夹室石室中十一月祔神宗神主于第八室自英宗上至宣祖以次升迁哲宗元符三年礼部太常寺言哲宗升祔宜如晋成帝故事于太庙殿增一室祔庙日神主祔第九室诏下侍从官议皆如所言帝从之【先是李清臣为礼部尚书首建增室之议至是蔡京陆佃等议以哲宗嗣神宗大统父子相承自当为世宜以神宗为昭上迁宣祖以合古三昭三穆之义防清臣为门下侍郎辨説甚力京佃等议遂格不行】徽宗即位诏仁宗神考庙永祀不祧崇宁二年诏祧宣祖以哲宗神主祔太庙第八室三年诏复翼祖宣祖令有司议礼部尚书徐铎言唐之献祖中宗代宗与本朝僖祖皆尝祧而复今存宣祖于当祧之际复翼祖于已祧之后以备九庙礼无不称乃命铎为修奉使增太庙殿为十室髙宗绍兴五年吏部员外郎董棻言仰惟太祖受命混一区宇推原功徳所起宜于祫亨之日正东向之尊仁宗时尝议太祖东向廷论佥同是以当时大祫上列昭穆而虗东向葢不敢以非受命之君而居之也暨熙宁之初僖祖以世次当祧适王安石用事议尊僖祖为始祖居东向士大夫皆以太祖不得东向为恨至崇宁之时宣祖当祧值蔡京用事建言请立九庙其已祧翼祖宣祖并即依旧相沿至今太祖尚居第四室遇大祫处昭穆之列今若正太祖东向之尊委合礼经太常寺丞王普又言自古羣庙迭毁而太祖不迁以太祖即庙之始祖是庙号非諡号也惟我太宗嗣服之初太祖庙号已定迨熙宁时尊僖祖为始祖百世不迁祫享东向而太祖尝居穆位则名实舛矣如以熙宁之礼为是僖祖当称太祖而太祖当改庙号然则太祖之名不正前日之失大矣今宜奉太祖神主居第一室永为庙之始祖祫祭则正东向之尊禘祭则迎宣祖神主而以太祖配焉帝然之于是始建太庙于临安奉迎安置七年四月筑太庙于建康以临安府太庙为啓祖殿十二月祔徽宗于太庙十六年增建太庙从太常寺奏体仿在京庙制作祏室光宗绍熙五年【时宁宗已即位】吏部尚书郑侨等奏请祧僖宣二祖正太祖东向之位寻立僖祖别庙以藏顺翼宣三祖之主十二月祔孝宗于太庙【按太祖东向之议熙宁时韩维等已力请南渡后董棻王普首建此议髙宗亦以太祖开创基业始受天命祫享宜居东向之位至是郑侨等奏请遂祧僖顺翼宣四祖而正太祖东向之位此自不刋之典然其时朱子熹在讲筵独入议状条其不可者四大畧以元祐大儒程頥曾是王安石之论遂以为义理人心之所同至不惮以去就争之马氏端临以朱子为胶柱鼓瑟党同伐异此可见议礼之难矣】理宗寳庆元年四月宁宗祔庙御史台言太祖为帝者太祖之庙太宗祔于太祖为一世之庙真宗仁宗神宗髙宗各有制书不祧不在三昭三穆之中则固不在九庙之数自太祖以至宁宗皇帝始为六庙合增展一室以崇升祔不当议祧于礼为合于义为安诏从之辽诸帝各有庙圣宗开泰八年建景宗庙于中京九年十二月诏中京建太祖庙制度祭器皆从古制兴宗重熙二十一年七月追尊太祖之祖为简献皇帝庙号祖太祖之考为宣简皇帝庙号徳祖天祚帝干统三年十一月追尊太祖之髙祖为昭烈皇帝庙号肃祖太祖之曾祖为庄敬皇帝庙号懿祖
　　金初无宗庙太祖天辅七年建宁神殿于上京以时荐享自是诸京皆立庙惟在京师者则曰太庙太宗天防三年十月诏建太祖庙于西京熙宗立之二年【时仍太宗年号称天防十四年】定始祖景祖世祖太祖太宗庙皆不祧皇统三年初立太庙于上京八年庙成海陵贞元初增广燕京旧庙奉迁祖宗神主于新都正隆中营建南京宗庙其庙制殿规一屋四间限其北为神室其前为通廊东西二十六楹为间二十有五每间为一室庙端各虚一间为夹室中二十三间为十一室从西三间为一室为始祖庙祔徳帝安帝献祖昭祖景祖祧主五余皆两间为一室世祖室祔肃宗穆宗室祔康宗余皆无祔世宗大定十二年议建闵宗【后改庙号曰熙宗】别庙礼官援晋惠懐唐中宗后唐庄宗升祔故事武灵亦合升祔【初有司拟奏熙宗无嗣不称宗以武灵为庙号】今庙制为七世十一室升祔武灵请用晋唐旧制增作十二室依春秋尊尊之典武灵当在十一室禘祫合食当在太宗之下而居昭位又当称宗然前升祔睿宗已在第十一室累遇祫亨睿宗在穆位与太宗昭位相对若更改祏室及昭穆序非有司所敢轻议宜取圣裁十九年四月禘祔闵宗遂增展太庙为十二室二十九年世宗将祔庙有司言太庙十二室自始祖至熙宗虽系八世然世宗与熙宗为兄弟不相为后用晋成帝故事止系七世若特升世宗显宗即系九世于是遂祧献祖昭祖升祔世宗显宗于庙宣宗贞祐二年迁都南京庙社诸祀并委中都时谒之礼尽废四年礼官言庙社国之大事今驻跸陪京列圣神主已迁于此宜重修太庙社稷以奉嵗时之祭按中都庙制自始祖至章祖凡十二室今庙室止十一若增建恐难卒成拟权祔肃宗主于世祖室始祖以下诸神主随室奉安从之元世祖中统四年初建太庙至元元年定太庙七室之制三年九月始作八室设祏室十月庙成制尊諡庙号烈祖第一室太祖第二室太宗第三室皇伯卓齐特第四室皇考察克台第五室皇考睿宗第六室定宗第七室宪宗第八室十一月泰安神主于祏室十四年八月诏建太庙于大都十五年五月太常卿还自上都议庙制据博士言同堂异室非礼以古今庙制画图贴説令博士赍往上都分议可否以闻其议同堂异室之制谓自后汉明帝遗诏无起寝庙但藏主于光武庙中更衣别室章帝复如之后世遂不敢加而公私之庙皆用同堂异室之制先儒朱子以谓至使太祖之位下同孙子而更僻处于一隅无以见七庙之尊羣庙之神则又上厌祖考不得自为一庙之主且如命士以上其父子妇姑犹且异处况天子贵为一人富有四海而祖宗神位数世同处一堂殊失人子事亡如存之义十八年博士李时衍等议厯代庙制不同欲尊祖宗当从都宫别殿之制欲崇俭约当从同堂异室之制尚书段诺海及太常礼官奏曰始议七庙除正殿寝殿正门东西门已建外东西六庙不湏更造余依太常卿新图建之遂为前庙后寝庙分七室三十一年四月成宗即位追尊皇考为皇帝庙号裕宗成宗大徳十一年五月武宗即位于上都中书右丞相等集议皇帝嗣登寳位追尊皇考为皇帝庙号顺宗皇考成宗同母兄也二帝祔庙之礼依兄弟次序太祖之室居中睿宗西第一室世祖西第二室裕宗西第三室顺宗东第一室成宗第二室制可【按睿宗裕宗顺宗未居帝位当祔食于所出之帝况成宗时顺宗为臣乃依兄弟之次跻顺宗于成宗之上失礼孰甚焉】仁宗延祐七年议增置庙室升祔【仁宗为武宗弟时以兄弟同为一代议増庙室】礼官集议太庙七室皆有神主増室不及依前代典故权于庙内设幄座安奉乃结防为殿置武宗室南权奉神主英宗至治三年建大殿十五间以世祖所建庙为寝殿中三间通为一室余十间各为一室东西两旁各留一间为夹室又建大次殿于宫城西北泰定帝泰定元年追尊皇考晋王为皇帝庙号显宗四月中书省臣因博士刘致议请太祖居中南向奉睿宗祔左一室世宗祔右一室裕宗袝睿宗室之左显宗顺宗成宗兄弟也以次祔世祖室之右武宗仁宗亦兄弟也以祔裕宗室之左英宗祔成宗室之右从之五月祔显宗英宗凡十室文宗天厯元年毁显宗室升顺宗祔右穆第二室成宗第三室英宗第四室武宗祔左昭第三室仁宗第四室至顺元年三月祔明宗神主序于英宗之上顺帝至元六年撤文宗庙主至正三年帝告祭太庙至宁宗室问曰朕宁宗兄也当拜否太常博士刘闻对曰宁宗虽弟其为帝时陛下为之臣于礼当拜帝乃拜【按元宗庙未有定制支庶嗣统各顾其私亲武宗继体而追王顺宗泰定入立而推尊显庙又跻顺宗于成宗之上序明宗于英宗之前皆干逆祀之讥不知显顺二君不当称宗并睿裕二宗亦不当立庙揆之古制昭穆之次祧毁之宜胥无当也】
　　明太祖洪武元年命中书省集儒臣议祀典李善长等详考古今沿革请追尊髙曾祖考四代因作四亲庙于宫城东南各为一庙上皇髙祖諡曰元皇帝庙号徳祖皇曾祖諡曰恒皇帝庙号懿祖皇祖諡曰裕皇帝庙号熙祖皇考諡曰淳皇帝庙号仁祖八年改建太庙前殿后寝殿翼皆有两庑寝殿九间奉藏神主为同堂异室之制中室奉徳祖东第一室奉懿祖西第一室奉熙祖东第二室奉仁祖皆南向惠帝即位奉太祖主祔庙正殿神座次熙祖东向寝殿神主居西第二室南向成祖迁都建庙如南京制仁宗洪熙元年太宗【后改号成祖】神主祔太庙奉安寝殿东第三室宣宗宣徳二年奉安仁宗神主西第三室其后俱准此孝宗即位宪宗将升祔时九庙已备议者咸谓徳懿熙仁四祖宜以次奉祧礼臣谓国家自徳祖以上莫推世次则徳祖视周后稷不可祧宪宗升祔当祧懿祖宜于太庙寝殿后别建祧庙如古夹室之制嵗暮则奉祧主合亨如古祫祭之礼帝从所议【时吏部侍郎杨守陈言礼天子七庙祖有功宗有徳徳祖非契稷比宜并祧徳懿熙三祖自仁祖下为七庙异时祧尽则太祖拟契稷而祧主藏于后寝祫礼行于前殿时享尊太祖祫祭尊徳祖则功徳并崇恩义亦备帝不能用】治十八年奉祧熙祖升祔孝宗世宗嘉靖二年奉祧仁祖升祔武宗四年光禄寺丞何渊请于太庙内立世室以献皇帝与祖宗同享有防集廷臣议吏部尚书廖纪等皆以为不可上曰世室之建自古有之朕膺天命入绍大统皇考百世之室胡为不可乃命于太庙左隙地立庙其前殿后寝一如太庙制定名世庙云十年正月勅谕礼部以太祖髙皇帝运开基四时享祭压于徳祖不得正南面之位命祧徳祖奉安太祖神主寝殿正中为不迁之祖太宗而下皆以次奉迁九月上谕大学士以宗庙之制父子兄弟同处一堂于礼非宜太宗以下宜皆立専庙尚书夏言以为未便议上不报十四年更建世室及昭穆羣庙于太庙之左右其制皆正殿五间寝殿三间各有门垣以次而南统于都宫太庙専奉太祖世室在左三昭之上奉太宗余依昭穆之次用本庙号十五年庙成奉安徳懿熙仁四祖神主于祧庙太祖神主于太庙翌日奉安太宗以下神主列于羣庙十七年上太宗庙号成祖献皇帝庙号睿宗遂奉睿宗神主祔太庙跻武宗上二十年四月九庙灾燬成祖仁宗主二十二年十月以旧庙基隘命相度规制久之命复同堂异室之旧二十四年庙成礼官以太庙安神请定位次帝曰既无昭穆亦无世次只序伦理太庙居中左四序成宣宪睿右四序仁英孝武皆南向穆宗隆庆六年礼官议当祧庙室礼科陆树徳言宣宗于穆宗仅五世请仍祔睿宗于世庙而宣宗勿祧防下礼部议宣宗世次尚近祧之未安请于寝殿左右各增一室则尊祖敬宗并行不悖帝命如旧勅行遂祧宣宗熹宗天啓元年七月光宗将祔庙太常卿洪文衡请无祧宪宗而祧睿宗不聴【按明庙制太祖首建四亲庙世宗定太祖南向之位皆得礼之正其阙而未备者建文祭享无闻景泰庙号不立神宗时礼科都给事中万象春尝上疏极言未获俞允而睿皇帝以私亲跻武宗之上终明之世莫之或改亦失礼之甚者矣】
　　原庙【唐　宋　辽　金　元　明】
　　【臣】等谨案原庙始于汉叔孙通汉书注原者重也先已有庙今更立之故云重也北魏明元帝永兴时立太祖道武帝庙于白登山又立太祖别庙于宫中唐中宗神龙后东西二都皆立庙嵗时并享宋真宗景徳间建神御殿又奉安御容于禅院仁宗皇祐时于滁并等州遣使奉安御容仿汉郡国庙意自后递相沿袭与太庙典礼畧同辽金元皆有神御殿明建奉先殿以奉神御皆本汉原庙之意杜典载唐以前庙制原庙本畧故无専条今详考唐宋以后典制别为一条附载宗庙之下以资考订云
　　唐初建东西二都而东都无庙则天皇后僣号称周立周七庙于东都中宗神龙元年复位迁武氏庙主于西京为崇尊庙以东都武氏故庙为唐太庙祔光皇帝以下七室由是东西二都皆有庙嵗时并享武宗防昌五年七月中书门下李徳裕奏孟州汜水县虎牢闗太宗擒王窦之地闗城东峯有髙祖太宗像请如汉郡国立庙故事制可十月作昭武庙于虎牢闗
　　宋真宗景徳四年诏西京建太祖神御殿又奉安太祖御容于应天禅院以宰臣向敏中为奉安圣容礼仪使权安于文徳殿百官班列帝行酌献礼卤簿导引升防舆进发帝辞于正阳门外百官辞于琼林苑门外遣官祭告毕羣臣称贺大中祥符五年十二月作景灵宫【按志称圣祖临降故为宫以奉之】仁宗天圣五年诏修景灵宫之万夀殿以奉真宗署曰奉真皇祐五年以滁州通判王靖请于滁州大庆寺殿奉安太祖名曰端命于并州崇圣寺殿奉安太宗名曰统平于澶州旧寺殿奉安真宗名曰信武既而统平殿灾谏官范镇言并州素无火灾自建神御殿未几辄焚天意若曰祖宗御容非郡国所宜奉安者近闻下并州复加崇建是徒事土木重困民力非所以答天意也【先是睦亲广亲二宅并建神御殿翰林学士欧阳修言神御非人臣私家之礼下两制台谏礼官议以为汉用春秋之义罢郡国庙今睦亲宅广亲宅所建神御殿不合典礼宜悉罢诏以广亲宅置已久唯罢修睦亲宅】神宗熙宁二年正月奉安英宗神御于景灵宫英徳殿帝亲行酌献仍诏嵗以十月望朝享四年七月诏宗室不得祀祖宗神御诸宗室宫院祖宗神御迎藏天章阁自是臣庶之家凡有御容悉取藏禁中元丰五年作景灵宫十一殿在京宫观寺院神御皆迎入禁中所存惟万夀观延圣广爱宁华三殿而已景灵宫朝献孟春用十一日孟夏择日孟秋用中元日孟冬用下元日天子常服行事遇南郊先诣宫行荐享礼如太庙仪哲宗元祐元年正月立神宗原庙二年三月奉安神宗神御于景灵宫宣光殿绍圣二年奉安神宗御容于显承殿徽宗即位宰臣请特建景灵西宫奉安神宗于显承殿为神御之首昭示万世尊异之意建哲宗神御殿于西以东偏为斋殿右正言陈瓘言五不可且论蔡京矫诬不从建中靖国元年名哲宗神御殿曰观成崇宁元年更名重光髙宗建炎三年正月奉安西京防圣宫累朝御容于扬州夀宁寺十一月奉安累朝御容于越州天庆观四年奉安祖宗神御于福州绍兴十三年臣僚言窃见神宗始广景灵宫以奉祖宗衣冠之游即汉之原庙也自艰难以来原庙神游犹寄永嘉四孟即便朝设位荐献未副广孝之意乞命有司仿景灵宫旧规随宜建置迎还晬容从之十五年秋复建神御殿于崇政殿之东朔望节序帝后生辰帝亲酌献行香用家人礼
　　辽诸帝各有原庙如凝神殿之类圣宗统和十三年奉安景宗及太后石像于延芳淀十四年又奉安于干州开泰元年奉迁南京诸帝石像于中京观徳殿景宗及宣献皇后于上京五鸾殿
　　金熙宗天眷二年立太祖原庙于庆元宫皇统四年建原庙于东京海陵天徳四年有司言燕京兴建太庙复立原庙三代以前无原庙制至汉惠帝始置庙于长安渭北荐以时果其后又置于丰沛不闻享荐之礼今两都告享宜止于燕京所建原庙行事于是名其宫曰衍庆殿曰圣武门曰崇圣世宗大定十七年正月诏以衍庆宫圣武殿西建世祖神御殿东建太宗睿宗神御殿二十一年四月奉安昭祖以下三祖三宗御容于衍庆宫行亲祀礼哀宗正大元年三月奉安宣宗御容于孝严寺
　　元神御殿旧称影堂所奉祖宗御容皆纹绮局织锦为之仁宗延祐五年敕大永福寺创殿安奉顺宗御容英宗至治元年作仁宗神御殿于普庆寺泰定帝泰定元年二月作显宗影堂二年正月奉安显宗像于永福寺给祭田百顷三年【按元史志作二年】建显宗神御殿于卢师寺赐额曰大天源延圣寺【按元史本纪作延夀寺】文宗天厯元年立太禧院奉祖宗神御至顺【按元史志作天厯】二年三月诏累朝神御殿之在诸寺者各制名以冠之【世祖曰元夀裕宗曰明夀成宗曰广夀顺宗曰衍夀武宗曰仁夀仁宗曰文夀英宗曰宣夀明宗曰景夀】顺帝元统元年奉安文宗御容于大承天防圣寺至元六年正月立司禋监奉太祖太宗睿宗三朝御容于石佛寺二月立延徽寺以奉宁宗祀事至正十四年立宁宗影堂
　　明太祖洪武三年冬上以太庙时亨未足以展孝思复建奉先殿于宫门内之东以太庙象外朝以奉先殿象内朝正殿五间南向前轩五间制四代帝后神位衣冠其祔祧送迁之礼如太庙寝殿仪成祖迁都北京建如制
　　后妃庙【唐　五代　宋　金　明】
　　唐昭宗大顺元年将行禘祭有司请以三太后神主祔享于太庙【三太后者宣宗母孝明太皇太后郑氏敬宗母恭僖皇太后王氏文宗母贞献皇太后韦氏当时并置别庙每年五享及三年一禘五年一裕皆于本庙行事无神主入太庙之文至是旧章散失礼官凭曲台礼故有是请】博士殷盈孙献议列五不可且言祫合祭也合犹不入太祖之庙而况禘乎请皆禘于别庙为宜宰相孔纬是之但以礼院所奏仪注已勅下大祭日廹不可遽改且依行之遂以三太后祔合太庙
　　后唐废帝清泰二年追尊鲁国太夫人魏氏为皇太后于京师河南府东立寝宫
　　宋太祖建隆三年追册防稽郡夫人贺氏曰孝惠皇后就陵所置祠殿奉安神主干徳元年十二月始议为孝明皇后王氏置庙及二后先后之次太常博士和岘请共殿别室以孝明正位内朝请居上室孝惠居次室礼院又言后庙祀事一凖太庙亦当立防太宗太平兴国二年以懿徳皇后符氏淑徳皇后尹氏祔别庙【淑徳皇后太宗在周时娶及即位追册为后并諡懿徳皇后周显宗中归太宗建隆间累封越国夫人后追册并諡】至道三年孝章皇后宋氏【太祖继后】祔享有司言孝章正位中壸宜居上室懿徳追崇后号宜居其次诏孝章殿室居懿徳下【按孝章祔享乃祔孝惠别号也其序当在懿徳前而反易之失其宜矣】真宗即位追尊贤妃李氏为元徳皇太后【太宗时封夫人生真宗及楚王元佐寻薨帝即位先封贤妃旋进尊諡　按真宗即位后本纪不载封母为贤妃事其追尊元徳即在本年十二月恐贤妃之号太宗时册封而史文不备今仍据本辑以志阙疑云】有司请修奉庙室为殿三间设神门斋房神厨以备为享判太常礼院李宗纳等言元徳皇太后别建庙室淑徳皇后亦在别庙同是帝母请加太字迁就元徳新庙居第一室以元徳次之诏下中书集议兵部尚书张齐贤等奏宗庙神灵务乎安静况懿徳【按史志作懿徳据上下文义似疑淑徳庙号不当杂出懿徳但无别本可据谨仍其旧】作合之始逮事舅姑躬执妇道祔享之礼宜从后先伏请仍旧又帝母称皇太后检详去嵗议状请加淑徳太字而诏不加之者縁当时元徳皇太后未行追册今册命已毕望依礼官所言景徳四年帝祀汾隂谒庙毕亲诣元徳皇太后庙躬谢自门降辇歩入酌献如太庙设登歌遣官分告孝惠诸后庙又诏太庙元徳皇太后庙享用犊诸后庙亲享用犊摄事用羊豕仁宗明道二年八月作奉慈庙十月祔庄献明肃太后刘氏庄懿太后李氏神主于庙【帝为庄懿太后所生刘太后抚以为己子帝不知也庄懿在真宗朝为婉仪明道元年始进位宸妃二年庄献将祔庙燕王为帝言陛下乃李宸妃所生帝感动不视朝累日追尊宸妃为皇太后于是泰宁军节度使钱惟演请以庄懿庄献与庄穆皇后郭氏并祔真宗室诏三省与礼院议皆以为庄穆位崇中壶已祔真宗庙室自协一帝一后之文庄献明肃处坤元之尊庄懿感日符之贵宜崇建新庙同殿异室嵗时荐享一用太庙之仪仍别立庙名以崇世享翰林学士冯元等请以奉慈为名诏从之庆厯中改諡庄并为章二后俱祔太庙序于章穆之次】至和元年正月追册贵妃张氏为后赐諡温成七月诏立温成皇后庙乐章祭器数视皇后庙后以谏官言改为祠殿嵗时令宫臣荐以常馔神宗元丰六年详定所言案礼夫妇一体故昏则同牢合终则同穴祭则同几同祝馔未尝有异庙者也惟周人以姜嫄为禖神而帝喾无庙又不可下入子孙之庙乃以别庙而祭自汉以来不祔不配者皆援姜嫄为比或以其微或以其继而已不知始防终显前娶后继皆嫡也寘之别庙不得申同几之义则非礼意恭惟太祖孝惠皇后太宗淑徳皇后真宗章懐皇后实皆元妃而孝章则太祖继后乃皆祭以别庙在礼未安请升祔太庙增四室以时配享七月遂自别庙升祔焉髙宗绍兴十二年七月上皇后邢氏諡曰懿节【髙宗居康邸聘后为妇封嘉国夫人金人至京师夫人从三宫北迁及即位遥册为皇后】礼部侍郎施垌言懿节皇后神主至卒哭择日祔庙合依显恭皇后礼于太庙内修建殿室以为别庙三十二年礼部太常寺言故妃郭氏追册为皇后合依懿节皇后祭于别庙所有庙殿见安懿节皇后神主行礼狭隘乞分为二室以西为上各置户牖王普又请各置祏室并从之
　　金世宗大定二年有司援唐典昭徳皇后合立别庙拟于太庙内垣东北起建从之后以庙制小又于太庙之东别建一位十二年八月庙成正殿三间东西各空半间以两间为室从西一间西壁上安置祏室庙置一便门与太庙相通仍以旧殿为册寳殿二十六年勅别建昭徳皇后影庙于太庙内有司言皇后庙西有隙地广三十四歩袤五十四歩可以兴建制可仍于正南别创正门以坤仪为名仍留旧有便门遇禘祫祔享由之【后乌凌噶氏世宗在济南时海陵召后来中都后奉诏去济南至良乡得间自杀及世宗即位追册为昭徳皇后后改諡明徳】
　　明孝宗即位追上母妃纪氏孝穆太后諡以不得祔庙于奉先殿右别建奉慈殿以祀一嵗五享荐新忌祭俱如太庙奉先殿仪治十七年以大学士刘健谢迁李东阳议别祀孝肃太后周氏于奉慈殿【孝肃太后宪宗生母也先抚育孝宗于宫中及即位事太后至孝】不祔庙世宗嘉靖元年十一月别祀孝惠太后邵氏于奉慈殿【孝惠太后宪宗妃兴献帝母也世宗入继大统上尊号曰夀安】十五年帝以三太后别祀奉慈殿不若奉于陵殿为宜廷臣议古天子宗庙唯一帝一后所生母荐于寝身没而已孝宗奉慈殿之祭盖子祀生母以尽终身之孝焉耳今陛下于孝肃曾孙也孝穆孙属也孝惠孙也礼不世祭考宋熈宁罢奉慈庙故事与今畧同宜迁主陵庙嵗时祔享如故报可遂罢奉慈殿二十六年十一月礼臣请奉安孝烈皇后方氏主于奉先殿东夹室帝曰奉先殿夹室非正也可即祔太庙【按时廷臣俱以祔庙为不可世宗必欲祔庙预定位次其不经甚矣】遂祧仁宗祔后于太庙第九室穆宗隆庆时移后主于孝殿神宗万厯三年迁祔奉先殿
　　皇太子及皇子庙【唐　金　元　明】
　　【臣】等谨案杜典载皇太子及皇子宗庙一门窃以宗有小大皆本子孙奉祀而言若官为致享则但当称庙不得称宗今续辑唐以后太子庙无立后称宗之事谨删削宗字以符体制云
　　唐文宗开成三年兵部尚书王起等状奏三代以降庙制不同伏准国初太子庙散在诸方至天寳六载勅章懐节愍惠宣等太子宜与隐太子列次同为一庙应縁祭事并合官给号为七太子庙又准大厯三年以荣王天寳中追赠静恭太子神主未祔诏祔七太子庙加一室今以懐懿太子神主祔惠昭及悼懐太子庙献亨得宜请于惠昭太子庙添置一室择日升祔从之
　　金世宗大定二十五年六月有司奉依唐典故太子置庙设官属奉祀拟于法物库东建殿三间南垣及外垣皆一屋三门东西垣各一屋一门门设九防斋房神厨度地之宜又奉防太子庙既安神主宜别建影殿有司定拟制度于见建庙稍西中门限以砖墉内建影殿三间南面一屋三门垣周以甓无缺角神厨斋房各二屋三间十月庙成奉安宣孝太子神主及画像
　　元世祖至元二十二年十二月太常博士议明孝皇太子宜立别庙奉祀三十年十月祔于太庙文宗至顺二年正月命绘皇太子真容奉安庆夀寺之东鹿顶殿祀之如累朝神御殿仪
　　明世宗嘉靖二十八年帝命庄敬太子与哀冲太子并建寝园嵗时祭祀从诸陵后

　　钦定续通典卷五十一
<史部,政书类,通制之属,钦定续通典>
　　钦定四库全书
　　钦定续通典卷五十二
　　礼【吉】
　　诸侯大夫士家庙【庶人祭寝附　唐宋　元　明】
　　【臣】等谨案宗庙犹云祖庙自天子以至大夫士皆得通称故杜佑通典此条亦称宗庙苐制随时改唐宋以来羣下之庙见于史传者或称私庙或称家庙无敢僭拟称宗兹据宋史志羣臣家庙之文改宗为家庶以昭别嫌之义云
　　唐徳宗贞元十三年敕赠太傅马燧祔庙宜令所司供少牢仍给卤簿宪宗元和七年太子少傅判太常卿事郑余庆建立私庙将祔四代神主庙有二夫人疑于祔配请礼院详定太学博士韦公肃议曰古者一娶九女自秦汉以下不行此礼遂有再娶之説前娶后继并是正嫡则偕祔之义于礼无嫌案晋温峤相继有三妻疑并为夫人以问太学博士陈舒议以妻虽前没荣辱随夫既生娶以正礼没不可贬自后诸儒咸用舒议且嫡继于古则有殊制于今则无异等今王公再娶无非礼聘所以祔祀之议不得不同至于卿士之家寝祭亦二妻位同几席岂庙享之礼而有异乎厯数礼文参诸故事二夫人并祔于礼为宜武宗防昌五年诏京城不许羣臣作私庙但准古礼即所居立庙宣宗大中五年太常礼院议奏崔从请立私庙伏以事亡如存典礼攸重今百官悉在京师若不许于京内置庙则烝尝之礼难复躬亲若悉令于居处置庙又縁近北诸坊便于朝谒百官第宅布列坊中其间杂以居人栋宇悉皆连接今广开则邻无隙地废庙则礼阙敬亲若依防昌五年敕文尽勒于所居置庙恐十数年间私庙渐逼于官墙齐民必苦于吞并臣具详本末请夹天门街左右诸坊不得立私庙其余外围逺坊任取旧庙及择空间地建立庙宇并请准开元礼及曲台礼为定制其享献之礼除依古礼用少牢特牲馈食外有设时新及今时熟馔者并聼仍请永为定式敕防依奏
　　宋仁宗庆歴元年南郊赦书中外文武官并许依旧式立家庙功臣不限品数赐防至和二年宰臣宋庠请详定家庙制度下两制礼官议定正一品平章事以上立四庙枢密使知枢密院事参知政事枢密副使同知枢密院事签书院事见任前任同宣徽使尚书节度使东宫少保以上皆立三庙余官祭于寝凡得立庙者使嫡子袭爵主祭其爵世降一等死即不得作主祔庙别祭于寝自当立庙者即祔其主其子孙承代不计庙祭寝祭并以世数疏数迁祧始得立庙者不祧以比始封有不祧者通祭四庙五庙庙因众子立而嫡长子在则祭以嫡长子主之嫡长子死即不传其子而传立庙者之子凡立庙聼于京师或所居州县其在京师者不得于里城及南郊御路之侧仍别议袭爵之制既以有庙者之子孙或官防不可以承祭而朝廷又难尽推袭爵之恩事竟不行嘉祐三年礼部尚书同中书门下平章事文彦博言伏覩礼官详定私庙制度平章事以上许立四庙臣欲于河南府营创私庙乞降敕指挥从之徽宗大观二年议礼局议执政以上祭四庙余通祭三庙古无祭四世者又侍从官以至士庻通祭三世无等差多寡之别岂礼意乎请文臣执政官武臣节度使以上祭五世文武升朝官祭三世余祭二世应有私第者立庙于门内之左如狭隘聼于私第之侧力所不及仍许随宜又言王制诸侯五庙二昭二穆与太祖之庙而五所谓太祖者盖始封之祖不必五世非臣下所可通称今髙祖以上一祖未有名称欲乞称五世祖其家庙祭器正一品毎室笾豆各十有二簠簋各四壶尊罍铏鼎爼篚各二尊罍加勺羃各一爵各一诸室共用胙爼罍洗一从一品笾豆簠簋降杀以两正二品豆各八簠簋各二余皆如正一品之数诏礼制局制造仍取防给赐孝宗淳熙五年权戸部尚书韩彦古请以临安前洋街赐第建父世忠家庙就赐舍宇房緍以给嵗时祭祀之用辅臣论世忠庙器中书舍人陈骙以礼难行驳之上问本朝羣臣庙制如何赐器如何时赵雄等奏仁宗虽因赦论建庙未暇行也唯文彦博曾酌唐制为之未尝赐器政和始命礼制局范铜以赐宰臣上曰汉唐而下既未有赐器祭者唯器与名不可以假人命礼官考厯代及本朝之制八年十月中书舍人崔敦诗谓中兴庙器改用竹木省去雕文然一启其端援者必众谓宜详讲必传古义乃恊今宜礼赐圭瓒然后为鬯盖诸侯嗣位不敢专祭待命于天子必赐以圭瓒者祭祀交神唯灌为重举其重以赐之余得自用臣谓铜为祭器可以逺今以竹木为之坏而不易则坠上之赐易而自制则弃君之命宜略仿古制命有司铸爵勺各一赐之余令祀官定当用之式缋图以畀俾以竹木自制从之元英宗至治初右丞相拜珠得立五庙同堂异室明太祖洪武六年春诏定公侯以下家庙礼仪时礼部官议奏凡公侯品官别立祠堂三间于所居之东以祀髙曽祖考并祔位如祠堂未备奉主于中堂享祭二品以上羊一豕一五品以上羊一五品以下豕一皆分四体熟而荐之不能具牲者设馔享之所用器皿随官品第称家有无祭之前二日主祭者闻于上免朝参凡祭四仲之月择吉日或春秋分冬夏至亦可世宗嘉靖十五年夏言疏请依宋儒程颐之议诏令天下臣民冬至祭始祖立春祭先祖但不许立庙以逾分庶上广锡类之孝下无禘祫之嫌又礼官疏请官自三品以上为五庙以下皆四庙为五庙者仿唐制五间九架两旁隔板为五室中祔五世祖旁四室祔髙曾祖祢为四庙者三间五架中为一室祔髙曾左右二室祔祖祢若当祀始祖先祖则如宋朱子所云临祭时作纸牌祭讫焚之然三品以上虽得为五庙若上无应立庙之祖不得为世祀不迁之祖惟以第五世之祖奉为五世只名曰五世祖必待世穷数尽则以今之得立庙者为世祀之祖世祀而不迁焉其牲牢爼豆等物一依官品制可
　　天子皇后及诸侯大夫士神主【藏主室及题版制附　唐　宋　金元　明】
　　【臣】等谨案杜佑通典神主题版析为数条大约引据汉魏诸儒杂议分配各条以便省览其实等差隆杀之间比类参稽弥资订证今详考唐宋以来正史所载兼及先儒所定成式合为一条其移主立尸等议皆后代所无谨从阙焉
　　唐宣宗大中三年十二月追尊顺宗宪宗諡号礼院奏庙中神主已题旧号请改造及重题左司郎中杨发等议以谓古者已祔之主无改造之文加諡追尊始于则天太后摄政之后然犹不改主易书今宜以新諡寳册告于陵庙时宰臣覆议以为士族之庙皆就易书乃就旧主易书新諡焉
　　宋神宗元丰三年礼文所言古者宗庙为石室以藏主谓之宗祏夫妇一体同几共牢一室之中有左主右主之别正庙之主各藏庙室西壁之中迁庙之主藏于太祖太室北壁之中其埳去地六尺一寸今太庙藏主之室帝后异处迁主仍藏西夹室于礼未合请新庙成并遵古制从之髙宗绍兴十六年太常寺言在京庙制毎室东设戸西设牖西墙祏室藏祖宗帝后神主今行在太庙未曾安设祏室宜体仿旧制殿东西作两夹室其两夹室止设戸十一室即依庙制设戸牖其殿南北深七丈每室于西壁从北以南一丈二尺作厚墙随宜安设祏室其西夹室亦合设祏室藏顺祖室神主诏从之金宣宗贞祐四年礼官言迁庙事主用栗依唐制皇统九年所定也祏室旁及上下皆石门东向以木为阖室中帝主居左前设曲几后主居右设直几
　　元世祖至元三年命太保刘秉中考古制定神主髙一尺二寸顶圆径二寸八分四厢合剡一寸一分上下四方穿中央通孔径九分以光漆题尊諡于背上匮跌底盖但方底自下而上盖从上而下底齐趺方一尺厚三寸皆凖元祐古尺图主及匮趺皆栗木匮趺并用漆设祏室以安奉帝主用曲几后主用直几十二年五月检讨张谦呈昔者因修太庙奉迁金牌位于馔募殿设以金椅其栗主却与旧主牌位各贮箱内安置金椅下礼有非宜今拟合以金牌位迁于八室内其祏室栗主宜用防舆迁纳旧主并牌位安置于箱为宜武宗至大二年将加諡太祖睿宗择日请諡于天改制金表神主题冩尊諡庙号自是主皆范金作之如金表之制【案虞主用桑吉主用栗礼有明文元初考定神主用栗最为得礼武宗改为范金戾古已甚泰定帝初盗入太庙窃仁宗及荘懿慈圣皇后金主其亦有以招之也夫】
　　明制作主用栗取法于时日月辰趺方四寸象嵗之四时髙尺有二寸象十二月身博三十分象月之日厚十二分象日之辰剡上五分为圆首首之下勒前为额而判之一居前二居后【前四分后八分】陷中以书爵姓名行合之植于趺窍其旁以通中如身厚三之一【圆径四分】居二分之上粉涂其前以书属称旁题主祀之名加赐易世则笔涤而更之外改中不改【案主之制不见于经何休谓主状正方穿中央逹四方天子长尺二寸诸侯长一尺卫仲次又谓右主八寸左主七寸广厚三寸右主父也左主母也汉旧仪后主长七寸围九寸帝主长九寸其制不可考宋程颢考定其制朱子家礼遵用之明时品官家庙仪式一本家礼此条载防典中今据辑入】
　　时享【荐新附　唐　五代　宋辽　金　元　明】
　　唐宗开元六年有司撰享太庙仪注祭之日车驾发宫中帝谓宋璟苏颋曰祭必先斋所以齐心也宜于庙所设斋宫先期赴行宫斋宿质明行事庻合于礼又仪注自大次至殿前施行褥帝不许但履地而行十五年敕享宗庙差丞相尚书嗣王郡王摄三公行事若人数不足通取诸司三品以上长官二十五年敕太庙五享之日应摄三公令中书门下及丞相师傅尚书御史大夫嗣王郡王择徳望髙者通摄诸司不在差限二十七年敕太庙五享宜于宗子及嗣郡王中择有徳望者令摄三公行事其异姓官更不湏差摄天寳三载诏顷四时庙享两京同日自今以后宜各别择日告享五载诏享太庙毎室加常食一牙盘九载制承前宗庙皆称告享自今毎亲告享宗庙为庙享有司行事为荐享诸事告宗庙并改为奏徳宗贞元九年太常博士韦彤裴堪议谨案礼经前代故事宗庙无朔望祭食之仪惟寝园有之国家贞观开元修定礼文皆遵旧典至天寳时始别令尚食朔望进食于太庙自太庙以下毎室奠飨当时祀官王璵不本礼意妄推縁生之义毎用宴私之馔此则可荐于寝宫而不可凟于太庙也又礿祠尝烝圣人之中制今太庙毎嵗五享祭不为数若令牲牢爼豆之司更备膳羞盘盂之馔朔日月半将以为常为数既甚黩亦随之宜遵开元之则省天寳权宜之制帝以此礼经先帝所定未遽改移宪宗元和十四年太常丞王泾疏请去太庙上食事亦不行
　　梁太祖开平三年正月十月并享于太庙
　　后唐庄宗同光元年四月立七庙于太原二年正月神主至自太原【案唐建太防宫于洛京后唐庄宗本纪载同光元年十一月甲子如洛京二年正月神主至自太原当属自太原至洛京朝献太防宫也】朝献于太防宫享于太庙明宗长兴元年二月享于太庙
　　周太祖广顺三年十二月享于太庙
　　宋太祖干徳元年十一月帝以亲郊斋于崇元殿翼日服通天冠绛纱袍执镇圭乘玉辂卤簿前导赴太庙宿斋翼日未明三刻服衮冕行享礼于四室自是毎郊祀前一日朝享太庙六年判太常卿和岘上言唐天寳中诏享太庙祭料外毎室加常食一牙盘将来享庙宜遵此制【时帝亲享太庙见所陈笾豆簠簋问此何物左右以礼器对帝曰吾祖宗寜识此亟命撤去进常膳如平生既而曰古礼不可废也命复设之于是和岘请如唐故事别设牙盘食】太宗太平兴国六年十二月太常礼院言今月二十三日腊享太庙縁孟冬已行时享冬至又尝亲祀虑成烦数请罢腊日荐享之礼从之雍熙二年狩于近郊以所获献太庙着为令端拱二年诏以八月亲享太庙有司详定仪注旋以彗孛停止淳化三年正月诏仲春开氷献羔祭韭十月太常礼院言今年冬至亲祀南郊前期朝享太庙及奏告宣祖太祖室常例遇亲祀设朔望两祭又行奏告之礼烦则不恭又十一月二十日朝享去腊享日月相隔未为烦数欲望权停是月朔望之祭其腊享如常仪从之真宗景徳三年十一月狩近郊以亲获兎付有司荐新大中祥符元年十一月癸未帝斋于长春殿翼日甲申奉太祖太宗尊諡册寳授摄太尉王旦持节奉册升辂鸾驾亲诣太庙酌奠六室嗣后上祖宗尊諡册寳皆亲行朝享八年兼宗正卿赵安仁言太庙朔望上食品味望自今委御厨取亲享庙日所上牙盘例参以四时珍膳选上局食手十人赴庙造馔诏所上食味委宫闱令监造讫安仁省视之天禧三年十一月己巳谒景灵宫庚午享太庙【先是咸平二年奉安太宗圣容于启圣院帝拜而恸四年谒启圣院太宗神御殿普安院元徳皇后圣容至是始谒景灵宫嗣后景灵宫朝享嵗必亲行而太庙皆令有司摄事云】仁宗明道二年正月皇太后服衮衣仪天冠享太庙皇太妃亚献皇后终献命宰臣撰谢太庙记检讨宋祁言皇太后谒庙非后世法乃止景祐三年宗正丞赵良规言通礼着荐新凡五十余物今太庙祭享之外唯荐氷其余荐新之礼皆寝不行宜以品物时新所司送宗正令尚食简择滋味与新物相宜者配以荐之于是礼官宗正条定逐室时荐以京都新物略依时训恊用典章凡二十八种卜日荐献如开寳通礼皇祐二年九月以大飨明堂具大驾卤簿赴景灵宫行荐享礼毕斋于太庙翼日诣七庙行朝享礼降神乐作帝密谕乐卿令备音节礼仪使请憩小次帝拱立益庄神宗熙宁五年诏太庙时享以宗室使相以上摄事元丰元年宗正寺奏据太常寺报选日荐新藷藇栗黄今三物久粥于市而庙犹未荐颇违礼意盖节序有蚤宴品物有后先自当变通安能齐一又唐开元礼荐新不出神主今两朝荐新及朔望上食并出神主请下礼官参定所宜于是刋定凡新物及时出者即日登献不卜日不出主八年太常寺请罢太庙朔望荐食从之哲宗元祐七年从礼官吕希纯议复用牙盘食更其名曰荐羞希纯又请帝后各奠一爵后爵谓之副爵亦如其议徽宗大观四年定太庙簠簋笾豆之仪尽依周制髙宗建炎二年十一月帝幸扬州诣寿宁寺朝享【时太庙神主奉于寿寜寺】三年帝在杭州太庙祭享皆差官摄事以礼器未备权用酒脯行礼【时奉安太庙神主于温州】绍兴五年始谒太庙【时诏建太庙于临安】孝宗隆兴二年朝享太庙礼部言牲牢礼料酒齐等物并如五享行之十六年光宗受禅亲享太庙
　　辽太宗天显元年十一月壬戌即皇帝位癸亥谒太祖庙嗣后毎嵗有事于太庙或荐新或告谒必亲享焉逮穆宗景宗圣宗皆遵行勿替道宗清宁元年十一月壬申有事于太宗穆宗庙戊寅冬至有事于太祖景宗兴宗庙不受羣臣贺
　　金熙宗天眷元年四月朝享于天元殿十一月以康宗以上画像工毕奠献于天元殿三年九月亲享太祖庙海陵天徳二年命有司议荐新依典礼合用时物令太常寺卿行礼正隆二年初定太庙时享牲牢礼仪世宗大定三年十月大享于太庙有司言毎嵗太庙五享若复荐新似渉繁数拟遇时享之月以所荐物附于笾豆荐之制可九年十月诏宗庙之祭以鹿代牛着为令十年正月有司谓自周以来下逮唐宋祫享无不用牛者唐开元礼时享毎室一太牢天寳六年始减牛数太庙毎享用一犊宋政和五礼新仪时享太庙亲祠用牛有司行事则不用又开寳二年诏昊天上帝皇地只用犊余皆以羊豕代之合二羊五豕足代一犊今三年一祫乃为亲祀其礼至重毎室一犊恐难省减遂命时享与祭社稷如旧若亲祀宗庙则共用一犊有司行事则不用十一年尚书省奏唐礼四时各以孟月享太庙嵗终又腊享凡五祀若依海陵时止二享非天子礼宜嵗五享从之享日并出神主前廊序列昭穆以太子为亚献亲王为终献二十六年以内外祖庙不同定拟太庙毎嵗五享山陵朔望忌辰及节底祭奠并依前代典故章宗泰和二年五月初荐新于太庙宣宗兴定二年七月以旱灾享太庙
　　元祖宗祭享之礼割牲奠马湩以防古巫祝致辞盖国俗也【国俗旧礼毎嵗太庙四祭用司禋监官一员名防古巫祝当省牲时法服同三献官升殿诣室户告腯还至牲所以国语呼累朝帝后名讳而告之明旦三献礼毕献官御史太常卿博士复升殿分诣各室防古博啰齐跪割牲太仆卿以朱漆盂奉马乳酌奠巫祝以国语告神讫太祝奉祝币诣燎位献官以下复版位再拜礼毕　凡大祭祀尤贵马湩将有事勅太仆司挏马官奉尚饮者革囊盛送其马牲既与三牲同登于爼而割奠之祭品与笾豆俱设将奠牲盘酹马湩则防古太祝升诣第一座呼帝后神讳以致祭年月日数牲齐品物致其祝语以次诣列室皆如之礼毕则以割奠之余撤于南櫺星门外名曰抛撒茶饭盖以国礼行事尤其所重也】世祖中统元年七月设神位于中书省用登歌乐遣笔且齐致祭【笔且齐译典书记者】十二月始制祭享太庙祭器法服三年十二月享太庙即中书省备三献官大礼使司徒摄祀事礼毕神主复藏瑞像殿四年三月诏建太庙于燕京十一月仍寓祀事于中书省以亲王等摄事至元二年九月以将有事于太庙取大乐工于东平预习礼仪命涤养牺牲冬十月享于太庙六年十二月始作佛事于太庙【时命国师僧荐佛事始造木质金表牌位十有六设大榻金椅奉安祏室前帝位于右后位于左题号其靣笼以销金绛纱其制如椟此为太庙荐佛事之始后以为常】七年十月敕来年太庙牲牢勿用豢豕以野豕代之时果勿市取之内园十年九月敕自今秋猎鹿豕先荐太庙十五年十月享于太庙常馔外益野豕鹿羊蒲萄酒十七年十二月大都重建太庙成自旧庙奉神主于祏室遂行大享之礼二十五年冬享制送白马一二十九年始命毎月荐新及春秋围猎始获之物成宗大徳九年始定郊庙亲享礼文武宗至大二年十二月始亲享太庙仁宗延祐七年二月英宗即位四月有事于太庙告即位十月时享太庙诏太常院臣曰朕将以四时躬祀太室宜与羣臣集议其礼此追逺报本之道毋以朕劳于对越而有所损其悉遵典礼十一月以亲祀太庙礼成御大明殿受朝贺英宗至治元年正月帝服衮冕享太庙以左丞相拜珠亚献知枢密院事科绰巴终献礼成坐大次谓羣臣曰朕纉承祖宗丕绪夙夜祗栗无以报称嵗惟四祀使人代之不能致如在之诚实所未安自今以始嵗必亲祀以终朕身二年正月始备法驾设黄麾大仗帝服通天冠绛纱袍亲享太庙二月以新作庙正殿命权止夏秋二祭三年泰定帝即位太常院臣言世祖以来太庙嵗止一享先帝始复古制请裁择之帝曰祭祀大事也朕何敢简其礼仍命一嵗四祭泰定帝致和元年御史邹惟亨言时享太庙三献官旧皆勲戚大臣近以戸部尚书为亚献人既疏逺礼难严肃请仍旧制以省台枢密宿卫重臣为之文宗天歴元年礼官请时享之礼改用仲月顺帝元统二年罢夏秋时享至元六年六月监察御史言尝闻五行传曰简宗庙废祭祀则水不润下近年雨泽愆期四方多旱而嵗减祀事变更成宪原其所致恐有感召古者宗庙四时之祭皆天子亲祀莫敢使有司摄也盖天子之职莫大于礼礼莫大于孝孝莫大于祭伏自陛下即位于今七年未尝躬诣太庙似为阙典时帝在上都台臣以闻有防俟到大都亲祭九月中书省奏以十月初四日皇帝亲祀太庙制可
　　明太祖洪武元年二月定宗庙之祭毎嵗四孟月及嵗除凡五享皆亲祀以为常又定月朔荐新仪物其礼皆天子躬行未几以属太常二年改定时享之制春以清明夏以端午秋以中元冬以冬至嵗除如旧太庙毎室初用币一至是从礼臣议改用白缯二又诏凡时物先荐宗庙然后进御三年礼部尚书崔亮言孟月者四时之首因时变致孝思故备三牲黍稷品物以祭至仲季之月不过荐新而已既行郊祀则庙享难举宜从旧制其清明等节各备时物以荐从之亮又言周礼大宗伯以肆献祼享先王灌以郁鬯今宗庙之祭宜作圭瓉举灌礼是年冬享用家人礼次年始行灌礼时又定献新之仪四方别进新物在月荐外者太常卿与内使监官常服献于太庙不行礼九年新建太庙凡时享孟春择上旬日三时用朔日嵗除如旧二十一年定时享仪更前制迎神饮福礼毕各四拜二十五年定时享若国有防事乐偹而不作二十六年详定时享礼仪英宗正统三年正月享太庙礼部言故事先三日太常寺奏祭祀御正殿受奏是日宣宗皇帝忌辰例不鸣钟鼓苐视事西角门帝以祭祀重事仍宜升殿天顺六年以皇太后防阁臣请改孟冬时享于除服后从之宪宗成化四年以慈懿太后防礼部请改孟秋享庙于初七日不从世宗嘉靖三年定太庙和准依福胙脯□豚胉例另用一牛不许牲上取办其牲体分为六块一首一背四肢不许零碎九年正月行特享礼初太祖立四亲庙徳懿熙仁同宫异庙各南向孟春特享于羣庙三时及嵗除合祭于徳祖庙序用昭穆后改建太庙同堂异室亦各南向四孟及嵗除俱祭于中室中设徳祖帝后神座南向左懿祖右熙祖东西向仁祖次懿祖凡神座俱不奉神主止设衣冠礼毕藏之遂罢特享礼至英宗升祔九室悉备宪宗将祔用礼官议祧懿祖孝宗祔祧熙祖武宗祔祧仁祖惟徳祖不祧时享则太祖太宗以下俱东西向至是帝谕张孚敬曰朕欲自今春享奉太祖居中太宗以下各俱一室行特享礼三时仍聚羣庙于太祖之室昭穆相向行时祫礼季冬中旬并享太庙亲王功臣配食两庑以存太祖当代之制嵗暮节祭行于奉先殿世庙止行四时之祭嵗暮祭于崇先殿庻祭义明而万世可行也乃命祠官于殿内设帏幄如九庙奉太祖居中南向羣宗递迁就室皆南向各奠献读祝三余如旧于是退徳祖于祧庙不复预时享矣十一年大学士张孚敬言太庙祭祀但设衣冠今改行出主诚合古礼但徧诣羣庙躬自启纳不免劳请太祖神主躬自安设羣庙帝后神主则以命内外捧主诸臣从之十五年秋罢中元节内殿之祭着为令十七年九月尊皇考庙睿宗祔享太庙跻武宗上改太宗庙号为成祖定享祫礼凡立春特享亲祭太祖遣大臣八人分献诸帝内臣八人分献诸后立夏时祫各出主于太庙太祖南向成祖西向序七宗之上余东西相向秋冬时祫如夏礼季冬中旬大祫出四祖太祖成祖七宗主于太庙祭毕各归主于其寝二十四年重建太庙成复定享祫止设衣冠不出神主孟春仍于上旬择日三时仍用孟月朔日俱合享神宗万厯十九年夏四月享太庙是后庙祀皆遣代
　　【臣】等谨案国之大事莫先于祀宗庙时享尤祀事之大者非躬亲行之无以致其孝敬之诚焉由唐以来毎嵗四孟月及季冬太庙五享制为定典而自开元时遣官摄祭后乃相沿成习至宋之世终三百年未一亲行甚至禘祫大礼亦命有司摄事惟郊祀时先期朝享乃亲行之外此景灵神御时复驾临仍后代之失乖先王之典虽复考正礼文详定仪注抑亦末矣庆厯中御史蔡禀言今寺观车驾一嵗再临未尝荐献宗庙非奉先教民意元丰中太常丞吕升卿言礼重享帝不闻于致斋先享宗庙今郊时宜罢享庙别修太庙躬祀之制嵗五大享亲临其一则祀天享亲两得其当其言可谓深切惜当时皆不能行也
　　禘祫【唐　五代　宋　金　明】
　　唐初以景皇帝为太祖而世近在三昭三穆之内禘祫乃虚东向之位太祖与羣庙并列昭穆代宗即位祔宗肃宗而迁献祖懿祖于夹室于是太祖居第一室禘祫得正东向之位而献懿不合食徳宗建中二年太常愽士陈京请立献祖懿祖别庙敕下尚书省集议于是礼仪使顔真卿引蔡谟议请以献祖居东向自懿祖太祖以下左右为昭穆自是议者纷然至贞元十九年将行禘祭陈京复奏禘祭大合祖宗必尊太祖位正昭穆请诏百官议左仆射姚南仲等请奉献懿主祔徳明兴圣庙鸿胪卿王权因献议曰周人祖文王宗武王故诗清庙章曰祀文王也不言太王王季则太王王季而上皆祔后稷故清庙得祀文王也太王王季之尊私礼也祔后稷庙不以私夺公也古者先王迁庙主以昭穆合藏于祖庙献懿主宜祔兴圣庙则太祖东向得其尊献懿主归得其所时言祔兴圣庙者什七八帝尚犹豫至是羣臣稍显言二祖本追崇非开国受命之主又权援据诗礼明白遂定迁二祖于兴圣庙诏増广兴圣二室凡禘祫一享自建中初陈京献议逾二十年景皇帝始正位东向诸儒乃无后言文宗开成四年宰臣杨嗣复奏今年当禘祭臣案让皇帝本封宁王宗亲兄宗感其能让帝位赠以鸿名复为置庙享献禘祫与九庙同至肃宗时杜鸿渐奏停时享而禘祫尚存今宗肃宗已归夹室而让皇帝犹禘祫不阙于礼未安诏下有司详议议者以让皇帝追尊位号恩出一时别立庙祠不渉正统当时杜鸿渐议禘祫之月时一祭者以时近恩深未可顿忘今睿宗宗既已祧去则让皇帝之庙不宜独存请从废罢
　　后唐明宗长兴二年四月禘享太庙
　　后周太祖显徳五年六月禘于太庙先是言事者以宗庙无祧室不当行禘祫国子司业聂崇义上言前代宗庙追尊未毁皆有禘祫援故事九条以证从之
　　宋宗庙之制三年一祫以孟冬五年一禘以孟夏真宗咸平二年大常礼院言今年冬祭画日以十月六日荐享太庙案礼三年一祫以孟冬又疑义云三年防毕遭禘则禘遭祫则祫请改孟冬荐享为祫享仁宗天圣元年四月遣官禘享太庙遂以荐享为禘享八年太常礼院言自天圣六年夏行禘享之礼至此年十月请以孟冬荐享为祫享嘉祐四年三月御札曰惟祫享之义着礼经之文大祭先王合食祖庙追孝奉先莫斯为重兹享之废歴年居多有司所行出于假摄礼之将坠朕深惜之卜以孟冬备兹法驾欵于太室亲荐嘉笾所有合行诸般恩赏依南郊例施行【杨复曰当时建明此议实出于富弼弼言国朝三嵗必亲郊祀独于宗庙秖遣大臣摄行望诏有司讲求祫祭大礼所有降赦推恩并用南郊故事夫圣王事亲如事天其以祫祭之礼比于南郊诚哉是言也然南郊推恩肆赦本非古典乃人主一时之优恩其后遂以为故事今孟冬祫享冬至南郊二礼并行恩难再降于是祫享行而南郊权罢是虽有以尽宗庙事亲之文而又失南郊祀天之礼此岂圣主之本心然哉夫三年一祫固宗庙祀典之大者其实亦常礼也常礼则非异事也何欲矫其轻而遂至于过重不可继哉】十月帝亲诣太庙行祫享礼以宰臣富弼为大礼使韩琦为礼仪使枢密使宋庠为仪仗使参知政事曾公亮为桥道顿递使枢密副使程戡为卤簿使同判宗正寺赵良规请正太祖东向位礼官不敢决观文殿学士王举正等议曰太祫之礼所以合昭穆辨尊卑必以受命之祖居东向之位本朝以太祖为受命之君然僖祖以降四庙在上故毎遇大祫止列昭穆而虚东向宜如旧便礼官张洞韩维言国朝毎遇禘祫奉别庙四后之主合食太庙臣谓毎室既有定配则余后不当参列义当革正学士孙抃等议春秋传曰大祫者何合祭也未毁庙之主皆升合食于太祖国朝事宗庙百有余年大中祥符中已曾定议他时有司摄事四后皆预今甫欲亲祫而四后见黜不亦疑于以礼之烦故耶宗庙之礼至尊至重茍未能尽祖宗之意则莫若守旧礼学士欧阳修等曰古宗庙之制皆一帝一后后世有以子贵者始着并祔之文其不当祔者则有别庙之祭本朝禘祫乃以别庙之后列于配后之下非惟于古无文于今有四不可淑徳太宗元配列元徳之下章怀真宗元配列章懿之下一也升祔之后统以帝乐别庙之后以本室乐章自随二也升祔之后同牢而祭牲器祝册亦统于帝别庙诸后乃从専享三也升祔之后联席而坐别庙之后位乃相絶四也章献章懿在奉慈庙毎遇禘祫本庙致享最为得礼若四后各祭于庙则其尊自申而于礼无失以为行之已乆重于改作则是失礼之举无复是正也请从礼官诏四后祫享依旧湏大礼毕别加讨论英宗治平元年有司凖画日孟冬荐享改为祫祭案春秋闵公防未除而行吉禘三讥之真宗以咸平二年六月防除至十月乃祫祭仁宗天圣元年在谅隂有司误通天禧旧禘之数在再期内案行禘祭以理推之是二年冬应祫而误禘于元年夏故四十九年间九禘八祫例皆太速事失于始则嵗月相乘不得而正今在大祥内礼未应祫明年未禫亦未应禘至六月即吉十月合行祫祭乞依旧时享庻合典礼二年翰林学士王珪等议云同知太常礼院吕夏卿状古者新君践阼之三年先君之防二十七月为禫祭然后新主祔庙特行禘祭自此五年再行禘祫防除必有禘祫者为再大祭之本也今当祫祭縁陛下未终三年之制纳有司之説十月依旧时享然享庙祫祭其礼不同故事郊享之年遇祫未尝权罢唯罢腊祭是则孟享与祫享尝并行之矣其禘祫年数乞一依太常礼院请今年十月行祫祭明年四月行禘祭仍如夏卿议权罢今年腊享神宗熙宁八年有司言僖祖已尊为太庙始祖孟夏禘祭当正东向之位自顺祖而下昭穆各以南北为序自今禘祫着为定礼元丰四年【按四年史志作元年今据马氏通考辑】详定郊庙礼文所言禘祫之义存于周礼春秋而不着其名行礼之年经皆无文惟公羊传曰五年而再盛祭礼纬曰三年一祫五年一禘而又分为二説郑氏谓前三后二则禘后四十二月而祫祫后十八月而禘徐邈谓前二后三则二祭相去各三十月以二説考之惟郑氏曰鲁礼三年防毕祫于太庙明年禘于羣庙自后五年而再盛祭一祫一禘实为有据本朝庆厯初用徐邈説毎三十月一祭熙宁八年既禘而祫此有司之失也请今十八月而禘禘四十二月而祫庶举事不烦事神不凟太常礼院言本朝自庆厯以来皆三十月而一祭至熙宁五年后始不通计遂至八年禘祫并在一嵗昨元丰三年四月已行禘礼今年若依旧例十月祫享即复踵前失请依庆厯以来之制通计年数皆三十月而祭诏如见行典礼详定所又言古者祼献馈食禴祠烝尝并为先王之享未尝废一时之祭故孔頴逹正义以为天子夏为大祭之禘不废时祭之礿秋为大祭之祫不废时祭之尝本朝沿袭故常乆未厘正请毎禘祫之月仍行时享以严天子备礼丕崇祖宗之义其郊礼亲祠凖此从之五年帝谓宰臣曰禘者所以审谛祖之所自出故礼不王不禘秦汉以来谱牒不明莫知祖之所自出则禘礼可废也宰臣蔡确等以为圣训得禘之本意非诸儒所及乃诏罢禘祭至南渡后亦有祫而无禘徽宗大观四年议礼局言古者祫祭朝践之时设始祖之位于戸西南靣昭在东穆在西相向而坐荐笾豆脯醢王北靣而事之此堂上之位也徙馔之后设席于室在戸内西方东靣为始祖位次北方南靣布昭席次南方北靣布穆席余各以次序此室中之位也考汉旧仪宗庙三年大祫诸帝以昭穆坐于髙庙髙祖南靣则自汉以前堂上之位未尝废也元始以后初去此礼专设室中东向之位宋隋唐所谓始祖位者皆不过室中耳以仪礼考之大夫士无荐腥朝践之事故惟馈食于室至天子之祭则堂事室事皆举堂上位废而天子北靣事神之礼缺矣伏请毎行大祫堂上设南面之位室中设东面之位始祖南靣则昭穆东西相向始祖东面则昭穆南北相向以应古义诏依所议髙宗建炎二年祫享于洪州绍兴二年祫享于温州时仪文草创奉迁祖宗及祧庙神主别庙神主各设幄合食于太庙始祖东面昭穆以次南北相向五年吏部员外郎董棻言宗庙之祭禘祫为重仰惟太祖皇帝受天明命混一区宇是宜郊祀以配天宗祀以配上帝祫享以居东向之尊千万世而不易者也国初稽前代追崇之典止及四世故于祫享用魏晋故事虚东向之位至仁宗嘉祐时尝诏有司详议太祖东向用昭正统暨熙宁初僖祖以世当祧礼官韩维等据经有请援证明白适王安石用事奋其臆説乃尊僖祖为始祖肇居东向神宗皇帝初未为然再三访问故冯京奏谓士大夫皆以太祖不得东向为恨安石复肆言以折之迨元祐初翼祖既祧至于崇宁当祧宣祖适蔡京用事一遵安石之术乃请建九庙至今太祖尚居第四室毎遇祫祭处昭穆之列识者恨焉又言汉魏之制太祖而上毁庙之主皆不合食唐以景帝始制故规规然援后稷为比而献懿乃在其先是以前后议论纷然迨后庙制既定始尊神尧为太祖以献懿而上毁庙之主藏于徳明兴圣之庙遇祫即庙而享焉以全太祖之尊盖合于汉不以太公居合食之列魏晋武宣而上皆不合食之义当时刚劲如顔真卿儒宗如韩愈虽各有依据皆不能易陈京之説以其当理故也太常寺丞王普奏曰僖祖非始封之君而尊为始祖太祖实创业之主而列于昭穆其失自熙宁始宣祖当迁而不迁翼祖既迁而复祔其失自崇宁始此皆出于一时用事之臣私意臆説非天下之公论臣窃惟太祖始受天命追崇四庙以致孝享行之当时可也至于今日世逺亲尽迭毁之礼古今所同所当推尊者太祖而已董棻所奏深得礼意而其言尚有未尽盖前日之失其甚大者有二曰太祖之名不正大禘之礼不行是也今日之议其可疑者有四曰奉安之所祭享之期七世之数感生之配是也臣愚欲乞考騐古今定七庙之礼成一王之制自僖祖至宣祖亲尽之庙当迁自太宗至哲宗昭穆之数已备宜奉太祖神主第一室永为庙之始祖每嵗告朔荐新止于七庙至三年大祫则太祖正东向之位太宗仁宗神宗南向为昭真宗英宗哲宗北向为穆五年一禘则迎宣祖神主享于太庙而以太祖配焉庻合于礼经而无复前日之失矣乃若可疑者臣窃谓四祖神主其奉安之所宜仿唐礼祔于景灵宫天兴殿方今廵幸或寓于天庆观圣祖殿其祭享之期四祖神主祔于天兴大祫之嵗亦当就行享礼既以全太祖之尊又以极追逺之孝至礼云天子七庙三昭三穆与太祖之庙而七则太祖之庙固不以世数为限惟我宣祖虽为陛下七世祖已在三昭三穆之外则其礼当毁考之前代无可疑者愿诏有司定七庙之礼正太祖之位庶几先王旧典不废坠于我朝使天下后世无得而议诏侍从台谏礼官赴尚书省集议时诸臣议者皆谓太祖开基创业为本朝太祖正东向之位万世不祧理无可疑廖刚谓四祖神主当迁之别宫祫祭则即而享之五年一禘则当禘僖祖任中先谓祫祭既正太祖东向之位则大禘之礼僖祖实统系之所自出太祖暂诎而以世次叙位在理为当晏原复谓正太祖东向之位以遵祫享之正礼四祖则参酌汉制别为祠所而异其祭享议上不果行自是遇祫享设幄僖祖仍旧东向顺祖而下以昭穆为序孝宗乾道三年礼部太常寺言孟冬祫享其别庙懿节皇后神主依礼例祔于神宗室祖姑之下安穆皇后安恭皇后神主例祔于徽宗室祖姑之下诏礼官等参拟定申尚书省李焘等拟以懿节皇后神座设于神宗幄内钦慈皇后之右少却安穆安恭二后神座设于徽宗幄内显仁皇后之左皆少却其笾豆鼎爼并祝词等别设并如旧制仍候酌献祖宗位毕方诣三后位诏从之【时太常少卿林栗言祫享之礼古人不以别庙祔姑而祔于祖姑以别嫌也案曲台礼别庙神主祔于祖姑之下有三人则祔于亲者既祔于祖姑又各祔于亲者之下明共一幄同享一位之荐若别设幄次当在舅姑之下岂得上祔于祖姑乎今懿节皇后祔于神宗幄祖姑之下别设幄次在哲宗徽宗之上此其不可一也神宗与三后共享一位牺牲粢盛之荐徽宗与三后亦然而懿节祔神宗幄独享其一安穆安恭祔徽宗幄共享其二此其不可二也且祔之为言附也礼无不顺祔丰而尊杀祔伸而尊屈将得为顺乎窃谓别庙神主祔于祖姑之下宜执妇礼不当别设幄次及笾豆鼎爼并别致祝词但于本幄祖姑之下添入别庙祔享某皇后某氏于礼为称】淳熈元年诏议祫享东向之位吏部侍郎赵粹中言乃者绍兴五年董棻建议乞正艺祖东向之尊时臣叔父涣任将作监丞因陛对奏陈甚力光尧皇帝深以为然即擢董棻为侍从叔父涣为御史时赵霈为谏议大夫以议不已出倡邪説以害正然亦不敢以太祖东向为非今若稽以六经典礼三代之制度则三年一祫当奉艺祖东向为受命之祖太祖常享则奉艺祖居第一室永为不祧之祖其次奉太宗居第二室永为不祧之宗若僖顺翼宣四祖或别建一庙为四祖之庙若欲事省而礼简或祔景灵宫天兴殿或藏太庙西夹室每遇祫享则四祖就夹室之前别设一幄庶合典礼既而众议不同乃诏有司止遵见行祫享旧制光宗绍熈五年诏别建庙迁僖顺翼宣四帝神主始以太祖正太庙东向之位孟冬祫享先诣四祖庙室行礼次诣太庙逐幄行礼
　　金宗庙之制每禘祫出始祖主东向羣主依昭穆南北相向东西序列室戸外之通廊世宗大定三年有司议祫享牺牲品物贞元正隆时方禁猎所用獐鹿兔肉皆以羊代礼殊未备诏从古制十一年尚书省奏禘祫之仪曰礼纬三年一祫五年一禘自大定九年已行祫礼当于祫后十八月孟夏行禘礼诏以三年冬祫五年夏禘为常礼享日并出神主前廊序列昭穆应图功臣配享庙廷各配所事之庙以位次为序以太子为亚献亲王为终献或并用亲王或以大尉为亚献光禄卿为终献其月则停时享二十九年章宗即位礼官言自大定二十七年十月祫享至今年正月世宗升遐故四月不行禘礼故事三年防毕遇祫则祫遇禘则禘宜于辛亥嵗为大祥三月禫祭逾月即吉则四月一日为初吉适当孟夏禘祭之时可为亲祠诏从之及期以孝懿皇后崩而止五月礼官言世宗升祔已三年尚未合食于祖宗乞依故事于明昌四年四月一日释心防亲禘于太庙从之宣宗贞祐二年有司奏请权止今年禘祭【按元史祭祀志不详禘祫之礼而亲祀禘祫乐章自入门升殿以迄迎神送神诸典则见于礼乐志者甚详疑当时礼文散佚是以史志未备或拟定乐章而祀典未举今姑从其阙而附识于此】
　　明太祖洪武元年以嵗除日祫享太庙德祖皇考妣居中南向懿祖熈祖仁祖皇考妣东西向七年御史荅禄与权请举禘祭下羣臣议礼部太常寺翰林院议以为虞夏商周四代其始祖所自出可得而推故禘礼行焉自汉唐以来世系莫考当时所谓禘者不合已祧之主序昭穆而祭之乃古之大祫非禘也今国家追尊四庙而始祖所自出者未有所考禘祭之礼似难遽行遂寝孝宗治元年宪宗升祔用礼官议祧懿祖乃建祧庙于寝后殿嵗暮奉祧主至太庙行祫祭礼先期遣官祭告太庙又遣官祭告懿祖于祧庙俱用祝文酒果祭毕太常寺设懿祖神座于正殿西向居熙祖上祭如仪世宗嘉靖十年帝以禘祫义询大学士张璁令与夏言议言撰禘义一篇略言我祖宗之有天下固以德祖为始祖百六十年来居中南向享太庙嵗时之祭今陛下定大祫之祭又以德祖统羣庙之主若使主禘之祭仍尊徳祖夫既身为太祖之始祖矣而又为始祖之所自出恐无是理朱子亦曰禘自始祖之庙推所自出之帝设虚位以祀之而以始祖配夫三代以下必欲如虞夏商周之禘黄帝帝喾则既无所考若强求其人如李唐之祖聃又非孝子慈孙之所忍为臣以为宜设初祖虗位而以大祖配盖太祖初有天下寔始祖也帝深然之防中允廖道南言朱氏为颛顼裔请以太祖寔录为据禘颛顼复诏礼部防议诸臣咸谓称虚位者茫昩无据尊颛顼者世逺难稽庙制既定高皇帝为始祖当禘徳祖为正帝意主虚位令再议夏言复论禘徳祖有四可疑且今所定太祖为太庙中之始祖非王者立始祖庙之始祖乃设虚位以禘皇初祖【神牌令中书官书曰皇初祖帝祖位至曰设太庙殿中祭毕燎之】南向奉太祖配西向礼臣因言大祫既嵗举大禘请三嵗一行帝定丙辛年举行敕礼部具仪择日四月礼部上大禘仪注前期告庙致齐三日备香帛牲醴如时享仪锦衣卫设仪卫太常卿奉皇初祖神牌太祖神位于太庙正殿安设至日行礼如大祀圜丘仪其年冬帝谕礼官曰太祖以恩隆德祖今日当以义尊太祖祫祭奉四祖同太祖皆南向庶见太庙为特尊太祖之意夏言奏礼合羣庙之主祭于太祖之庙是为大祫亦以尊太祖也太庙太祖之庙不当与昭穆同序太祖太庙之祖不可与子孙并列自今大祫宜奉徳祖居中懿熈仁三祖及太祖东西序皆南向列圣左右序东西向如故不惟我太祖列羣圣之上足以伸皇上之心而懿熙仁三祖得全其尊尤足以体太祖之心帝称善焉十五年定大祫仪前期太常寺奏请钦定捧主官及斋戒省牲如常仪正祭日帝至庙防门东帷幕具祭服出自防门左入率捧主官至祧庙及寝殿出主捧主官请各庙主至太庙门外五祖主至辟殿门入帝安徳祖主捧主官各安懿祖以下主帝至御拜位如常仪懿祖而下上香奠帛献爵俱捧主官代二十年礼官议嵗暮大祫当陈祧主而景神殿隘请暂祭四庙于后寝用连几陈笾豆以便周旋诏可












　　钦定续通典卷五十二
<史部,政书类,通制之属,钦定续通典>
　　钦定四库全书
　　钦定续通典卷五十三
　　礼【吉】
　　功臣配享【唐　五代　宋　辽　金　元　明】
　　唐宗时定开元礼祫禘以功臣配享【按贞观礼禘及时享功臣皆不配享马氏通考以禘祭配享为非旧典则亦以贞观礼为当矣】配位在各帝庙庭太阶之东少南西面以北为上
　　后唐明宗长兴二年诏以故昭义节度使李嗣昭故幽州节度使周徳威故汴州节度使符存审配享庄宗庙庭
　　宋初禘祫皆以功臣配享有司先事设幄次布褥位于庙庭东门内道南当所配室西向设位版笾豆各二簠簋爼各一知庙卿奠爵再拜神宗熈宁末诏太常礼院讲求亲祠太庙不及功臣礼例元丰三年详定所言谨按书盘庚曰兹予大享于先王尔祖其从与享之周礼司勲凡有功者祭于大烝然则书之所谓大享即礼之所谓大烝也烝冬祭也谓之大者物成众多之时其祭比三时为大也方是时百物皆报焉祭有功宜矣礼记祭统卫孔悝之鼎铭曰勤大命施于烝彛后世烝祭不及功臣既不合礼而禘祫及之事不经见梁初误禘功臣何佟之以为夏物未成而禘功臣为非典礼唐韦挺亦云今禘祫以功臣配享而冬烝不及与经不合葢因仍之误也伏请每遇冬烝以功臣配享其禘祫配享罢之诏凡冬享禘祫及亲祠功臣并配享又从太常礼院请配享功臣以见赠官书版位孝宗乾道五年九月太常少卿林栗等言钦宗皇帝庙庭尚虚配享当时遭值艰难沦胥莫救罕可称述而以身殉国名节暴着不无其人虽生前官品不应配享之科事变非常难拘定制乞特诏集议吏部尚书汪应辰奏当时死事之臣皆有次第褒赠若今配享钦庙典故所无如创行之又当访究本末差次轻重有所取舍尤不可轻易窃谓配享功臣若依唐制各庙既无其人则当缺之乃罢集议钦宗庙遂无配享
　　辽兴宗重熙二十一年八月太尉乌哲薨诏配享圣宗庙
　　金海陵天徳二年二月太庙祫享有司拟上配享功臣世宗大定八年上命图功臣于太祖庙有司第祖宗佐命之臣勲绩之大小官资之崇卑以次上闻十一年尚书省奏禘祫之仪功臣配庙庭各配所事之庙以位次为序享日并出神主前廊序列昭穆
　　元世祖至元三年太庙成丞相安图巴延言祖宗世数尊諡庙号功臣配享等事皆宜以时定英宗初博士言今冬祭即烝也天子亲祼太室功臣宜配享事弗果行明太祖洪武二年孟春享太庙设青布帏六于太庙庭中内列功臣配位毎座笾豆簠簋各二羊豕体各一遣官分献读祝三年定配享功臣春夏于仁祖庙西庑秋冬于徳祖庙西庑设位东向遂罢帏次之设更定三献礼皇帝初献时献官即分诣行礼不拜四年太祖谓中书省臣太庙之祭以功臣配列庑间今既定太庙合祭礼朕以祖宗具在使功臣故旧没者得少依神灵以同享祀不独朝廷宗庙盛典亦以寓朕不忘功臣之心于是礼官议凡合祭时为黄布幄殿中祖考神位旁设两壁以享亲王及功臣令大臣分献制可已而命去布幄惠帝建文时礼部侍郎宋礼言功臣自有鸡笼山庙请罢太庙配享帝以先帝所定不从且令太庙享毕别遣官即其庙祭之世宗嘉靖二十四年进诸配位于新太庙西壁罢分献神宗万厯十四年太常卿裴应章言庙中列后在上异姓之臣礼当别嫌且至尊拜俯于下诸臣之灵亦必不安命改复西庑遣官分献【按明世惟太祖成祖庙有配享功臣余皆无之又二祖配享之臣半皆武臣惟刘基姚广孝为文臣后广孝以僧故移祀大兴隆寺文臣配享惟基一人而已嘉靖时礼官夏言奏礼有功宗之祀汉祭功臣于庙庭魏祀尚书令荀攸于太祖庙唐髙祖至宪宗庙或七八人或三四人宋太祖至光宗亦然如魏徴李沆司马光皆文臣不必皆武功也守成诸君亦各有舆享者不必皆创业也我朝二祖开国靖难固有功臣仁宗以后无事武功其间相与辅赞治平岂无有魏徴李沆辈者今侑享二祖十七人惟基广孝二人文臣耳自后六庙缺焉无闻乞下廷议考求六朝文武大臣有功在当时泽在后世者请上裁定进侑庙庭其言颇为平允而帝弗之察惜哉】
　　天子七祀【宋　金　元　明】
　　宋制七祀春祀司命及戸夏祀灶季夏祀中霤秋祀门及厉冬祀行为小祀用羊一豕一不饮福神宗熈宁八年诏寘太庙司命戸灶中霤门厉行七祀版位元丰三年太常礼院请禘享徧祭七祀诏从之四年详定郊庙奉祀所请立春祭戸于庙室户外之西祭司命于庙门之西制脾于爼立夏祭灶于庙门之东制肺于爼季夏土王日祭中霤于庙庭之中制心于爼立秋祭门及厉于庙门外之西制肝于爼立冬祭行于庙门外之西制肾于爼皆用特牲更不随时享分祭有司摄事以太庙令摄礼官服必元冕献必荐熟亲祀及腊享即依旧礼徧祭从之徽宗政和时议礼局上五礼新仪太庙七祀四时分祭如元丰仪腊享祫享则徧祭设位于殿下横街之北道东西向北上
　　金七祀随时享春戸司命夏灶中霤秋门厉冬行铺设祭器入实酒馔俟终献将升献献官行礼并读祝文章宗承安四年六月祭中霤【按金史礼志时享条下云设七祀司命戸二位不言春祭后载夏灶中霤秋门厉冬行而不及春祀史文脱漏今依前后改订辑入】
　　元制七祀神位附祭于庙庭中街之东西向其分为四时之祭并与宋同唯中霤则附于七月之祭特祭则徧设之毎位笾豆各二簠簋各一尊二爼二
　　明太祖洪武二年尚书崔亮奏周官天子五祀曰门曰戸人之所出中霤人之所居灶与井人之所养故杜佑曰天子诸侯必立五祀所以报徳也今拟周官五祀止于嵗终腊享通祀于庙门外从之八年礼部奏五祀之礼周汉唐宋不一今拟孟春祀戸设坛皇宫门左司门主之孟夏祀灶设坛御厨光禄寺官主之季夏祀中霤设坛乾清宫丹墀内官主之孟秋祀门设坛午门左司门主之孟冬祀井设坛宫内大庖井前光禄寺官主之四孟以有事太庙日季夏以土王日牲用少牢制可后定中霤于奉天殿外文楼前又嵗暮合祭五祀于太庙西庑下太常寺官行礼成祖永乐间改定四孟祭戸灶门井于四立日中霤于季夏土王后戊日皆遣内臣祭各少牢一嵗暮太常少卿合祀于太庙丹墀西东向用少牢五【按明祭五祀而不及行厉洪武三年定制京都别设泰厉坛于武湖中嵗以清明及十月朔日遣官致祭前期七日檄京都城隍届期设城隍位于坛上无祀神位于坛下之东西羊三豕三饭米三石其各府州县并设坛于城北一年二祭如京师后定郡邑厉乡厉毎嵗以清明七月十五日十月朔日凡三祭此仿祭法泰厉国厉族厉而变通之亦合于五祀者也】
　　丧废祭议【宋　元　明】
　　宋髙宗绍兴七年帝祀明堂于建康时有徽宗之丧先是太常少卿吴表臣乞于大祀前二日朝献景灵宫前一日朝享太庙及是援熈宁元年故事谓是时英宗丧未除不废景灵宫太庙之礼请如故事翰林学士朱震以为不然谓王制丧三年不祭唯天地社稷得越绋行事监察御史赵涣言升祔以后宗庙常祭皆不当废而当丧享庙亦有显据左氏曰烝尝禘于庙曽子问曰已而祭此不当废也诗颂成王即位诸侯来助祭春秋文公四年十一月成风薨六年十月犹朝于庙此显据也疏奏诏侍从台諌议吏部尚书孙近等言谨按春秋三十三年凡君薨卒哭而祔祔而作主特祀于寝烝尝禘于庙杜预谓新主既特祀于寝则宗庙四时常祀自当如旧又按景徳三年明徳皇后之丧改易而服除真宗遂享太庙合祭天地于圜丘熈宁元年神宗居谅闇复用景徳故事躬行郊庙之礼则是攷古及今居丧得见宗庙将来明堂大礼已在以日易月服除之后前一日皇帝合诣太庙朝享从之礼部太常寺言将来明堂大礼依已降防前一日朝享太庙检防景徳熈丰南郊故事皆在谅闇之中当时亲行郊礼除郊庙景灵宫合用乐外所有卤簿鼓吹及楼前宫架诸军音乐皆备而不作其逐处巡警埸止鸣金钲鼓角而已今臣僚欲议罢宗祀奏乐受胙故事即无去奏乐受胙之文兼祖宗故事三载大飨明堂葢亦为民祈福奏乐受胙合依祖宗累朝已行故事从之
　　元英宗至治二年八月太皇太后崩太常院官奏国哀以日易月旬有二日外乃举祀事有司以十月戊辰有事于太庙取圣裁制曰太庙礼不可废迎香去乐可也明穆宗隆庆元年孟夏时享以世宗几筵未撤遵正徳元年例先一日帝常服祭告几筵祗请诸庙享祀其后时享祫祭在大祥内者皆如之
　　祭迁日及摄事议【刘宋　宋】
　　【臣】等谨按杜佑通典天子七祀下载杂议数条以资议礼者之考镜其间如庶子摄祭等皆后代所无或从续辑或有附见他处者如兄弟不合继位昭穆议见之天子宗庙门内不必更为纂集今仿其大畧补所未备如此条迁日摄事亦足为一朝典故其他体例有量为变通者大率类此云
　　宋世祖大明三年十一月有司奏四时庙祀吉日已定遇雨及举哀旧停亲奉以有司行事乞下礼官博议于礼得迁日与否博士江长议礼记祭统君之祭也有故则使人而君不失其仪郑云君虽不亲祭礼无阙君徳不损愚以为有故则必使人者明无迁移之文茍有司充事谓不宜改日太常丞陆澄议案周礼宗伯之职若王不与祭祀则摄位郑曰王有故行其祭事也臣以为此谓在致斋祭事尽备神不可凟斋不可久而王有他故则使有司摄焉晋太始七年四月世祖将亲祠于太庙庚戊车驾夕牲辛亥雨有司行事此虽非人故葢亦天硋也求之古礼未乖周制按礼记孔子答曽子当祭而日蚀太庙火如牲至未杀则废然则祭非无可废之道也但权所为之轻重耳日蚀庙火变之甚者故乃牲至尚犹可废推此而降可以理寻今散斋之内未及致斋而有轻哀甚雨日时展事可以延敬不愆义情无伤正典改择令日唯入致斋及日月逼晚者乃使有司行事耳又前代司空顾和啓南郊车驾已出遇雨宜迁日更郊事见施用郊之与庙其敬可均至日犹迁况散斋耶殿中郎殷淡议曽子问日蚀太庙火牲未杀则废纵有故则使人清庙敬重郊禋礼大故庙焚日蚀许以可迁轻哀防故事不合改是以鼷鼠食牛改卜非礼晋世祖有司行事顾司空之改郊月既不见其当时之宜此不足为凖愚谓日蚀庙火天谴之变乃可迁日至于举哀小故不宜改辰众议不同参议既有理据且晋氏迁郊宋初迁祠并有成凖谓孟月散斋之中遇雨及举哀宜择吉更迁无定限数唯入致斋及侵仲月节者使有司行事诏可
　　宋哲宗绍圣三年十月帝诣天兴诸殿朝献翼日大雨诏差已致斋官分献熈文七殿自是雨雪用为例云上陵【拜扫及诸上食附　唐　五代　宋　辽金　明】
　　唐代宗大厯十四年【时徳宗已即位】礼仪使顔真卿奏元陵请朔望节祭日荐如故事泰陵惟嵗冬至寒食伏腊社一祭而罢日荐制可宪宗元和二年宰臣建言礼有着定后世狥一时之慕过于烦并故陵庙有荐新而节有遣使请嵗太庙以时享朔望上食诸陵以朔望奠亲陵以朝晡奠其余享及忌日告陵皆停穆宗长庆元年吏部奏公卿拜陵通取尚书省及四品以上清望官中书省及诸司五品以上清望官及京兆少尹充从之
　　后唐庄宗同光三年寒食望祭于西郊潞王清泰三年车驾北幸路当徽陵乃至陵所朝谒
　　晋髙祖天福八年【时出帝即位次年】寒食望祭显陵
　　汉髙祖干祐三年【时隠帝即位之三年】寒食望祭于南园
　　周太祖广顺元年二月寒食望祭于蒲池二年三月寒食望祭于郊显徳元年【时世宗已即位】车驾征太原回拜嵩陵至陵所哀泣感左右祭奠而退
　　宋初春秋命宗正卿朝拜安陵太祖干徳三年始令宫人诣陵上冬服嵗以为常开寳九年太祖幸西京过巩县谒安陵奠献太宗雍熈二年宗正少卿赵安易言昨朝拜安陵永昌陵有司止设酒脯香以未明行事不设烛燎又先赴永昌陵后赴安陵及帝后二位不徧拜颇愆于礼事下有司议曰按开元礼春秋二仲月司徒司空巡陵不设牲牢之祀今请如宗庙荐享少加减除不设登铏牙槃食及太常登歌余悉如大祠先赴安陵次永昌陵次孝明孝惠懿徳淑徳皇后陵真宗景徳三年帝将朝诸陵太常礼院言唐贞观中太宗朝献陵至小次素服乘马检防今年正月车驾朝拜明徳櫕宫止服素白衣当时皇帝在大祥之内今既服除望止服淡黄袍余如唐制诏特服素白衣四年正月车驾次巩县斋于永安宫素服乘马至安陵歩入司马门行奠献礼诸陵亦然又诣下宫凡上宫用牲牢祝册有司奉事下宫备膳羞内臣执事百官陪位又诣元徳太后陵奠献别于陵西南设幄殿祭如下宫礼毕徧诣孝明等七后陵遂单骑从内臣巡视陵阙辰后暂诣幄次更衣复诣诸陵奉辞有司以朝拜无辞礼帝不忍故复往省视大中祥符四年命礼官定春秋二仲遣官朝陵仪注以祭服行事専差宗正卿一员朝拜三陵别遣官二员分拜诸陵其后添差陵庙行礼官四员选京朝官宗姓者充翰林学士钱惟寅言春秋朝陵载于旧式公卿亲徃葢表至恭唐显庆中始诏三公行事天寳以后亦遣公卿巡谒葢取朝廷大臣不必须同国姓后叅用太常寺正卿晋开运中亦命礼部侍郎近年以来止遣宗正等官人轻位卑实亏旧制望自今于丞郎诸司三品内遣官阙则差两省諌舍以上所兾仰副追孝之心以成稽古之美仁宗景祐初沧州观察使守节言寒食节例遣宗室拜陵而十月令内司賔徃非所以致恭乃诏宗室正刺史以上一员朝拜神宗熈宁中诏文臣自两省武臣閤门使以上经过陵下并许朝拜又诏臣僚朝拜诸陵除见任尝任执政官许进汤余止奠献荐新不特拜髙宗绍兴三年礼部太常寺言春秋二仲荐献诸陵乞于行在法惠寺设位望祭行礼从之
　　辽制孟冬朔拜陵有司设酒馔于山陵皇帝皇后驾至多啰伦穆腾奏仪办閤门使賛皇帝皇后诣位四拜讫巫賛祝燔胙及时服酹酒荐牲大臣命妇以次燔胙四拜皇帝皇后率羣臣命妇循诸陵各三匝还宫
　　金海陵天徳四年正月朝谒世祖太祖太宗徳宗陵世宗大定二年正月如大房山享献山陵三年十二月腊猎于近郊以所获荐山陵奉以为常八年命涿州刺史兼提防山陵每以朔望致祭朔则用素望则用肉仍以明年正月为首章宗泰和三年诸亲王公主毎嵗寒食十月朔听谒兴裕二陵
　　明太祖洪武元年三月遣官祭仁祖陵二年定熈祖陵每嵗冬至正旦以三太牢致祭并望祭徳祖懿祖二陵清明中元孟冬及月朔望以三太牢本署官行礼仁祖陵每嵗冬至正旦以太牢俱署官行礼朔望以少牢中都留守司官行礼成祖永乐后太祖陵每嵗圣旦正旦孟冬忌辰酒果行香清明中元冬至太牢致祭特遣勲旧大臣一员行礼南京各衙门文武官俱陪祭英宗正统十年谒三陵命百官具浅色衣服如洪武永乐制世宗嘉靖十四年帝谕礼部尚书夏言清明节既遣官上陵内殿复祭似渉烦复言因言我朝以清明中元冬至凡三上陵但中元俗节事本不经冬至既行大报配天之礼则陵事为轻可罢冬至上陵而移中元于霜降惟清明如旧葢清明礼行于春所谓雨露既濡君子履之有怵惕之心者也霜降礼行于秋所谓霜露既降君子履之有凄怆之心者也二节既遣官上陵则内殿之祭可省遂着为令穆宗隆庆二年春诣天夀山祭长陵质明帝服青袍乗板舆至长陵门外降舆入至拜位上香四拜献帛爵讫复位亚献终献令执爵者代随诣永陵行礼是日遣官分祭六陵神宗万厯间谒长永昭三陵礼亦如之
　　太学【唐　五代　宋　辽　金　元　明】
　　唐宪宗元和二年定生员额西京国子馆生八十人太学七十人四门三百人广文六十人律馆二十人书算馆各十人东都国子馆十人太学十五人四门五十人广文十人律馆十人书馆三人算馆二人武帝防昌五年公卿百官子弟及京畿内士人寄客修明经进士业者并名太学外州寄士人并名所在官学
　　后唐明宗天成三年正月中书门下奏伏以祭酒之资厯朝所贵爰从近代不重此官况属圣明方勤庶政须宏雅道以振时风望令宰臣一员兼判国子祭酒勅令宰臣崔协兼判八月协奏请国子毎年祗置监生二百员解送至十月满数为定太学书生不得因此便取公牒輙免本戸差役又毎年于二百人数内不系时节有投名者先令学官考试其学业深浅方议收补姓名勅依
　　宋初国子监因周旧制増置学舍以应防子孙学受业太祖开寳八年国子监上言生徒旧数七十人奉诏分习五经然系籍者或久不至而在京进士诸科常赴讲习肄业请以补监生之阙从之仁宗庆厯三年立四门学以士庶子弟为生员又额置太学内舍生二百人神宗熈宁元年増置一百人寻诏以九百人为额四年建讲书堂及诸生斋舍掌事者直庐又増置直讲十员分生员为三等始入学为外舍额定七百人外舍升内舍员二百内舍升上舍员百各执一经从所讲官受学元丰二年颁学令太学置八十斋斋各五楹容三十人外舍生二千人内舍三百人上舍百人月一私试嵗一公试増学正为五人学録十人学録参以学生为之又学制所言国子监以国子名而实未尝教习国子乃诏许清要官亲戚入监为国子生聴读额二百人髙宗绍兴十三年始建太学置祭酒司业各一员博士三员正録各一员上舍生三十员内舍生百员外舍生五百七十员寻又増至千员自外舍有月校而公试入等曰内舍自内舍有月校而舍试入等曰上舍凡升上舍者皆直赴廷对
　　辽上京国子监太祖置祭酒司业监丞主簿等官圣宗统和十三年九月以南京太学生员浸多特赐水硙庄一区道宗清宁元年十二月诏设学养士颁五经疏置博士助教各一员【按辽五京各有学其规制无可考姑从辽史本纪及百官志辑入】金海陵天徳三年始置国子监定词赋经义生百人小学生百人以宗室及外戚皇后大功以上亲诸功臣及三品以上官兄弟子孙年十五以上者入学不及十五者入小学世宗大定间定五品以上官兄弟子孙百五十人曽得府荐及终场人二百五十人凡四百人为太学生三月一私试作防论诗赋又有女直国子学习本国语言
　　元太宗六年以冯志常为国子学总教命侍臣子弟十八人入学世祖至元七年命侍臣子弟十有一人入学二十四年立国子学设博士通掌学事分教三斋生员设助教同掌学事専守一斋正録申明规矩其生员之数定二百人成宗大徳八年定国子生防古色目汉人三嵗各贡一人十年定防古色目汉人生员一百人三年各贡二人武宗至大四年定生员额三百人立国子学试贡法防古授官六品色目正七品汉人从七品仁宗延祐二年増置生员百人陪堂生二十人用集贤学士赵孟頫礼部尚书元明善等所议贡试之法更定之一曰陞斋等第【六斋东西相向上两斋左曰时习右曰日新中两斋左曰据徳右曰志道下两斋左曰防艺右曰依仁毎季考其所习以次逓陞】二曰私试规矩【私试孟月试经疑一道仲月试经义一道季月试防问表章诏诰内科一道辞理俱优为上等凖一分理优辞平为中等凖半分每嵗通计积至八分以上者充髙等生员以四十名为额内防古色目各十名汉人二十名】三曰黜罚科条【应私试积分生员不事课业违戻规矩初犯罚一分再犯罚二分三犯除名应已补髙等生员违戾规矩初犯殿试一年再犯除名】泰定帝泰定三年更积分为贡举并依世祖旧制
　　明太祖洪武元年设国子学令品官子弟及民俊秀通文义者并充学生后改学为监设祭酒司业等官分六堂以馆诸生【曰率性曰修道曰诚心曰正义曰崇志曰广业】成祖永乐元年设北京国子监十八年迁都乃以京师国子监为南京国子监六堂诸生仿元制行积分法命司业二员分为左右各提调三堂宣宗宣徳八年命礼部尚书胡濙与大学士杨士竒等选副榜举人入监孝宗治中准南京祭酒章懋奏请行选贡之法令提学考选诸生学行兼优年力富强者充贡世宗嘉靖元年令公侯伯未经任事年三十以下者送监读书寻令已任者亦送监其例监之始自景泰初以边事孔棘其后或嵗荒或边警或大兴工作率援例行之矣
　　郡县学【后魏　唐　五代　宋　辽　金　元明臣】等谨按杜佑通典太学后载诸侯立学一条而所辑祗后汉东一二事殊未该备且自汉以来封建久废安得所谓侯国之学哉今裒集郡县立学自六朝以讫元明凡规制沿革之可考证者具着于篇而条教试补诸目则仍从大畧云
　　后魏显祖天安初立乡学郡置博士二人助教二人学生六十人后令大郡立博士二人助教四人学生百人次郡立博士二人助教四人学生八十人中郡博士一人助教二人学生六十人下郡立博士一人助教一人学生四十人
　　唐髙祖武徳七年诏诸州县及乡并令置学有明一经以上者有司试防加阶宗开元二十六年正月敇古者乡有序党有塾将以宏长儒教诱进学徒化民成俗率由于是其天下州县每乡之内里别各置一学仍择师资令其教授
　　后唐明宗天成三年宰臣兼判国子祭酒崔协奏请颁下诸道州府各置官学如有乡党备谙文行可举者録其事实申监司方与解送但一身就业不得影庇门戸宋仁宗即位命藩辅皆得立学庆厯四年诏曰儒者通天地人之理明古今治乱之原可谓博矣然学者不得骋其説而有司务先声病章句以拘牵之则吾豪隽竒伟之士何以奋焉士以纯明朴茂之美而无斆学养成之法使与不肖并进则夫懿徳敏行何以见焉此取士之甚敝而学者自以为患夫遇人以薄者不可责其厚也今朕建学兴善以尊子大夫之行更制革敝以尽学者之才有司其务严训导精察举以称朕意学者其进徳修业无失其时其令州若县皆立学本道使者选部属官为教授员不足取于乡里宿学有道业者由是州郡奉诏兴学而士有所劝神宗熈宁四年诏置京东西河东北陜西五路学以陆佃等为诸州学官仍令中书采访逐路有经术行谊者各三五人虽未仕亦给簿尉俸使权教授他路州军命近日选荐京朝官有学行可为人师者堂除逐路官令兼所任州教授州给田十顷为学粮仍置小学教授哲宗元符二年初令诸州行三舍法考选升补悉如太学髙宗绍兴三年诏淮西路州县教授并行减罢令逐州有出身官兼摄
　　辽黄龙府兴中府俱设府学西京上京东京诸道各立州学
　　金世宗大定十六年置府学十七处共千人以尝与廷试及宗室皇家袒免以上亲并得解举人为之后増州学遂加以五品以上官曽任随朝六品官之兄弟子孙余官之兄弟子孙经府荐者同境内举人试补三之一凡试补学生以提举学校官主之二十九年戸部尚书邓俨等议计州府户口増养士之数于大定旧制京府十七处千人之外置节镇防御刺史州学六十处増养千人各设教授一员府学二十四学生九百五人节镇学三十九六百十五人防御州学二十一二百三十五人凡千八百人
　　元世祖中统二年始命置诸路学校官凡诸生进业者严加训诲务使成材以偹选用至元十九年命云南诸路皆建学
　　明太祖洪武二年上谕中书省臣曰治国以教化为先教化以学校为本京师虽有太学而天下学校未兴宜令郡县皆立学校延师儒授生徒讲论圣道使人日渐月化以复先王之旧于是大建学校府设教授州设学正县设教谕各一俱设训导府四州三县二生员之数府学四十人州县以次减十后又命増广不拘额数宣宗宣徳中定増广之额寻又于额外増取附于诸生之末谓之附学生员凡初入学者止谓之附学而廪膳増广以嵗科试等第髙者充补焉
　　释奠【唐　五代　宋　辽　金　元　明】
　　唐代宗永泰二年二月上丁释奠于国学赐宰臣百官飱钱八月丁亥国子监释奠复用牲牢【肃宗上元二年诏诸祠献熟至是从鱼朝恩请复用旧制】宰相常参官军将尽防于讲堂京兆府置食讲论观军容使鱼朝恩説易又于讲论堂画周易镜图徳宗贞元二年二月丁夘有司释奠于文宣王庙自宰臣以下毕集于国学学官升讲座陈五经大防先圣之道九年季冬贡举人谒先师日与亲享庙同有司言上丁释奠与大祠同即用中丁乃更用日谒于学十五年膳部郎中归崇敬奏每年春秋释奠祝版御署讫北面而揖其礼太重按大戴礼师尚父授武王丹书东面受之请参酌轻重庶得其中
　　后唐明宗长兴元年尚书比部员外郎知制诰崔棁奏臣伏见开元五年勅每年贡举人见讫宜引就国子监谒先圣先师学者谓之开讲质疑义所司设食其日清晨【按五代防要作其日清资官与通考互异】五品已上并朝集使并徃观礼永为常式自经多故其礼久废请再举行从之三年国子博士蔡同文奏伏见毎年春秋二仲月上丁释奠于文宣王以兖公顔子配座以闵子骞等为十哲排祭奠其有七十二贤图形于四壁靣前皆无酒脯自今后乞准本朝旧规四壁画像前各设一豆一爵中书帖太常礼院详检郊祀録文宣王从祀诸座每位设笾二豆二簠簋各一爵一无一豆一爵之仪自此每释奠宜准郊祀録各陈脯醢等物以祭
　　宋太祖建隆中凡三幸国子监谒文宣王庙开寳通礼诸州释奠并刺史致斋三日从祭之官斋于公馆祭日刺史为初献上佐为亚献博士为终献真宗大中祥符三年判国子监孙奭言上丁释奠旧礼以祭酒司业博士充三献官新礼以三公行事近嵗止命献官两员临时通摄未副崇祀向学之意望自今备差太尉太常光禄卿以充三献是年六月命崇文院刋释奠仪注及祭器图颁之诸路【太常礼院定州县释奠器数先圣先师每座酒尊一尊加勺羃置于坫笾豆各八簠簋各二爼三罍一冼一篚一巾共二烛二从祀诸座各笾二豆二簠簋各一爼一烛一爵一】仁宗景祐元年诏释奠用登歌庆厯四年五月帝幸国子监谒孔子有司言旧仪止肃揖帝特再拜神宗熈宁五年国子监言旧例遇贡举嵗礼部贡院集诸州府所贡第一人谒奠先圣如春秋释奠仪按春秋自有释奠礼请罢贡举人谒奠从之哲宗元祐六年幸太学先诣至圣文宣王殿行释奠礼一献再拜徽宗大观初大司成强渊明言考之礼经士始入学有释菜之仪请自今毎嵗贡士始入辟雍并以元日释菜于先圣其仪献官一员以丞或博士分奠官八员以博士正録大祝一员以正録前释菜一日应祀官赴学各宿其次至日诣文宣王殿常服行礼贡士初入学者陪位于庭他亦畧仿释奠之仪髙宗绍兴十年用王普请以释奠文宣王为大祀加笾豆十二其礼如社稷又在京为大祀州县为中祀孝宗乾道八年宰臣请讨论上丁释奠及太子入学之仪帝曰文王世子篇载此甚详令有司讨论以闻光宗绍熈元年知漳州朱熹条上释奠礼仪数事后不果行理宗景定二年诏皇太子谒孔子于太学手诏畧曰虎门齿胄太子事也此礼废久矣如释奠舍菜之事我朝未尝废也然尊师敬道又不可拘旧制令太子谒拜焉度宗咸淳三年正月戊申帝诣太学行舍菜礼礼部尚书陈宗礼国子祭酒陈宜中进读中庸越日宗礼宜中各进一秩宜中赐紫章服诸斋长谕及起居学生推恩有差
　　辽太祖神册三年诏建孔子庙命皇太子春秋释奠四年秋八月谒孔子庙道宗清宁六年中京置国子监命以时祭先圣先师
　　金熈宗皇统元年二月上亲祭孔子庙北面再拜世宗大定十四年礼官参酌唐开元礼定拟释奠仪数【文宣王兖国公邹国公每位笾豆各十牺尊一象尊一簠簋各二爼二祝版各一皆设案从祀先贤先儒毎位笾一豆一爵一两庑各设象尊二尊皆有坫】章宗承安二年春上亲祀以亲王摄亚献终献皇族陪祀文武羣臣助奠其诸州释奠并遵唐仪
　　元太祖置宣圣庙于燕京世祖中统二年六月诏宣圣庙及管内书院有司嵗时致祭月朔释奠八月丁酉命开平守臣释奠于宣圣庙至元十年三月中书省命春秋释奠执事官各公服如其品陪位诸儒襴衫唐巾行礼成宗大徳六年诏建文宣王庙于京师十年八月丁巳行释奠礼牲用太牢乐用登歌制法服三袭武宗至大二年正月定制大成至圣文宣王春秋二丁释奠用太牢
　　明太祖洪武元年二月丁未以太牢祀先师孔子于国学又定制毎嵗春秋上丁皇帝降香遣官祀于国学以丞相初献翰林学士亚献国子祭酒终献四年礼部奏定仪物改初制笾豆之八为十又令进士释褐诣国学行释菜礼十五年太学落成帝亲诣释奠诏天下通祀孔子并颁释奠仪注凡府州县学笾豆以八器物牲牢皆杀于国学三献礼同十哲两庑一献其祭各以正官行之十七年勅每月朔望祭酒以下行释菜礼郡县长以下诣学行香成祖永乐四年三月朔帝幸学释奠于先师孔子十九年北京国子监既定其南监春祭命祭酒行礼称皇帝谨遣宪宗成化十二年从祭酒周洪谟言増乐舞为八佾笾豆各十二二十二年二月朔当释菜值上丁令以次日释菜孝宗治九年増乐舞为七十二人如天子之制武宗正徳元年三月释奠于先师孔子世宗嘉靖九年令南京国子监遵国初旧制十笾十豆天下各学八笾八豆乐舞止六佾十年以厘正祀典服皮弁谒庙用特奠帛行释奠礼迎神送神各再拜乐三奏文舞六佾
　　祀先代帝王【名臣附　唐　宋　金　元　明】
　　唐宗天寳九载立周武王漠髙祖庙于京城代宗大厯五年鄜坊节度使上言坊州轩辕皇帝陵阙请置庙四时列于祀典昭宗干宁四年建汉昭烈帝庙于涿州西南楼桑村
　　宋太祖干徳元年诏厯代帝王国有常享五代乱离百司废坠匮神乏祀阙孰甚焉按祀令先代帝王毎三年一享以仲春之月牲用太牢祀官以本州长官有故以上佐行事官造祭器送诸陵庙又诏先代帝王载在祀典或庙貌犹在久废牲牢或陵墓虽存不禁樵采其太昊炎帝黄帝髙辛唐尧虞舜夏禹成汤周文王武王汉髙帝光武唐髙祖太宗各置守陵五戸嵗春秋祠以太牢商中宗太戊髙宗武丁周成王康王汉文帝宣帝魏太祖晋武帝后周太祖隋髙祖各置三户嵗一享以太牢秦始皇帝汉景帝武帝明帝章帝魏文帝后魏孝文帝唐宗肃宗宪宗宣宗梁太祖后唐庄宗明宗晋髙祖各置守陵两戸三年一祭以太牢其余诸陵禁樵采开寳三年诏有司详定前代功臣烈士勲业优劣第为三等孙膑等各置守塜三户赵简子等各两户悉蠲其役慕容徳等禁樵采【按明臣丘濬曰宋开寳时有司所品第前代功臣烈士皆据其有塜墓存者尔厯代勲徳之名固不止此且其所品第者乃一人之见非万世公论也兹据马氏通考辑具大畧其姓氏不复备载】真宗大中祥符元年加谥太公望昭烈武成王建庙青州周公旦追諡文宪王建庙兖州春秋委本州长吏致祭四年祀汾阴驻跸河中府遣官致祭縁路帝王祠庙并加葺治令衡州葺神农庙六年诏诸州有黄帝祠庙并加崇葺神宗元丰四年承议郎吴处厚言程婴公孙杵臼保全赵孤乞加封爵诏河东河北漕臣访其祠墓并追封侯爵立祠墓侧载之祀典哲宗元祐六年诏相州商王河亶甲冡沂州顔真卿墓并载祀典髙宗绍兴元年命祠禹于越州及祠越王勾践以范蠡配十一年从中书舍人朱翌言晋韩厥与程婴公孙杵臼并享春秋之祀立祚徳庙致祭后并改封公爵升为中祀孝宗淳熈十四年诏衡州葺炎帝陵庙
　　金制前代帝王三年一祭以仲春之月祭伏羲于陈州神农于亳州轩辕于坊州少昊于兖州颛顼于开州髙辛于归徳府陶唐于平阳府虞舜夏禹成汤于河中府周文王武王于京兆府章宗泰和三年尚书省奏太常寺言开元礼祭帝喾尧舜禹汤文武汉祖祝版请御署开寳礼羲轩颛顼帝喾陶唐女娲成汤文武请御署自汉髙祖以下不署勅命依期降祝版而不请署
　　元世祖中统四年建帝尧庙于平阳至元元年龙门禹庙成命侍臣持香致敬有祝文十二年立伏羲女娲舜汤等庙于河中解州洪洞赵城十五年修防川县盘古皇祠祀之二十四年勅春秋二仲丙日祀帝尧庙成宗元贞元年初命郡县通祀三皇如宣圣释奠礼太皥氏以勾芒配炎帝氏以祝融配轩辕氏以风后力牧配轩辕臣俞跗以下十人从祀两庑有司春秋行事泰定帝致和元年太常议祀舜禹庙合依尧祠故事毎嵗春秋仲月上旬日有司蠲洁致祭官给祭物文宗天厯二年以岐阳周公庙为书院设学官春秋释奠周文宪王如孔子庙仪至顺元年命汤隂县北故羑里城周文王庙有司奉祠如故事
　　明太祖洪武三年遣使访先代陵寝仍命各行省具图以进凡七十有九礼官考其功徳昭著者凡三十有六各制衮冕函香币遣秘书监丞陶谊等徃修祀礼亲制祝文遣之六年帝以五帝三王及汉唐宋创业之君俱宜于京师立庙致祭遂建厯代帝王庙于钦天山之阳为正殿五室中一室三皇东一室五帝西一室夏禹啇汤周文王又东一室周武王汉光武唐太宗又西一室汉髙祖唐髙祖宋太祖元世祖毎嵗春秋仲月上旬甲日致祭已而以周文王终守臣服唐髙祖由太宗得天下遂寝其祀增祀隋髙祖未几复罢九年遣官省厯代帝王陵寝禁刍牧置守陵户三嵗一制遣道士奉香诣诸陵令有司致祭二十一年令毎嵗郊祀附祭厯代帝王于大祀殿仍以嵗八月中旬择日遣官祭于本庙其春祭停之又定每三年遣祭各陵之嵗则停庙祭是年诏以厯代名臣从祀于东西庑定风后力牧臯陶防龙伯夷伯益伊尹傅説周公旦召公奭太公望召虎方叔张良萧何曹参陈平周勃邓禹冯异诸葛亮房龄杜如晦李靖郭子仪李晟曹彬潘美韩世忠岳飞张浚穆呼哩博勒呼博勒珠齐拉衮巴延凡三十七人成祖迁都帝王庙遣南京太常寺官行礼世宗嘉靖九年罢厯代帝王南郊从祀建厯代帝王庙于都城西嵗以仲春秋致祭并罢南京庙祭十年春二月庙未成躬祭厯代帝王于文华殿凡五坛丹陛东西名臣四坛礼部尚书李时言旧仪有赐福胙之文赐者自上而下之义惟郊庙社稷宜用厯代帝王止宜云答诏可二十四年以礼科陈棐言罢元世祖陵庙之祀及从祀穆呼哩等复迁唐太宗与宋太祖同室凡十五帝从祀名臣三十二人
　　老君祠【宋　元　明】
　　【臣】等谨按杜佑通典载老君祠附以庄列等称为先贤此时代所尚义固应尔然揆之古今通谊窃以为过至宋郑樵撰述通志仍而弗改尤为失之今仿杜氏体例纂集宋以来老君祠附以庄列诸人其先贤名目则谨从删削云
　　宋真宗大中祥符七年正月帝如亳州谒老子于太清宫奉上太上老君混元上徳皇帝加号册寳夜漏上五刻天书扶侍使奉天书赴太清宫二鼓帝乗玉辂驻大次三鼓奉天书升殿行朝谒之礼相王元偓为亚献荣王元俨为终献帝还大次太尉奉册寳于玉匮纒以金绳封以金泥印以受命之寳纳于醮坛石匮将作监加石葢其上羣臣称贺于大次
　　元顺帝至元三年加封文始尹真人为无上太初博文文始真君徐甲为垂元感圣慈化徳御真君庚桑子洞灵感化超蹈混然真君文子通光畅升元敏诱真君列子冲虚至徳遁世逰乐真君庄子南华至极雄文宏道真君
　　明世宗嘉靖时于西苑建大髙元殿奉玉皇及三清像














　　钦定续通典卷五十三
<史部,政书类,通制之属,钦定续通典>
　　钦定四库全书
　　钦定续通典卷五十四
　　礼【吉】
　　孔子祠【先儒及弟子附　唐　五代　宋　金元　明】
　　唐徳宗建中三年以文宣王裔孙为兖州司马袭文宣王后宪宗武宗并有是命
　　周太祖广顺二年六月亲幸曲阜谒孔子庙拜奠致敬既毕其所奠金花银炉十数事留于祠所以备享祀遂幸孔林拜孔子墓以孔子裔孙前曲阜县令孔仁玉复为曲阜县令仍赐绯鱼袋以亚圣顔渊裔孙顔渉为县主簿仍敕修葺祠宇墓侧禁樵采
　　宋真宗大中祥符元年十一月帝幸曲阜备礼谒文宣王庙内外设黄麾仗孔氏宗属并陪位帝服鞾袍行酌献礼命官分奠七十二弟子及先儒初有司定仪肃揖帝特展拜以表严师崇儒之意复幸孔林以树拥道降舆乗马至墓所设奠再拜诏追諡曰圣文宣王【五年以国讳改圣为至圣】祝文进署祭以太牢修饰祠宇给便近十戸奉茔庙仍追封叔梁纥为齐国公二年诏追封十哲为公七十二弟子为侯先儒为伯或赠官【顔回兖国公闵损琅琊公冉耕东平公冉雍下邳公宰予临淄公端木赐黎阳公冉求彭城公仲由河内公言偃丹阳公卜商河东公曽参瑕邱侯颛孙师宛邱侯澹台灭明金乡侯宓不齐单父侯原宪任城侯公冶长高宻侯南宫縚龚邱侯公晳哀北海侯曽防莱芜侯顔无繇曲阜侯商瞿须昌侯高柴共城侯漆雕开平舆侯公伯寮夀张侯司马耕楚邱侯樊须益都侯公西赤钜野侯有若平隂侯巫马期东阿侯陈亢南顿侯梁鳣千乗侯顔辛阳谷侯冉孺临沂侯冉季诸城侯伯防沐阳侯公孙龙枝江侯秦冉新息侯秦祖鄄城侯漆雕哆濮阳侯顔高雷泽侯漆雕徒父高苑侯壤驷赤上邽侯林放长山侯商泽邹平侯石作蜀成纪侯任不齐当阳侯申枨文登侯公良孺牟平侯曹卹上蔡侯奚容蒧济阳侯句井疆滏阳侯申党淄川侯公祖句兹即墨侯荣旂厌次侯县成武城侯左人郢南华侯燕伋汧源侯郑国朐山侯秦非华亭侯施之常临濮侯顔哙济隂侯歩叔乗博昌侯顔之仆宛句侯蘧瑗内黄侯叔仲防博平侯顔何堂邑侯狄黒林虑侯邽巽高堂侯孔忠郓城侯公西舆如临朐侯公西蒧徐城侯琴张顿邱侯左邱明瑕邱伯公羊高临淄伯谷梁赤龚邱伯伏胜乘氏伯高堂生莱芜伯戴圣楚邱伯毛苌乐夀伯孔安国曲阜伯刘向彭城伯郑众中牟伯杜子春缑氏伯马融扶风伯卢植良乡伯郑康成高宻伯服防荥阳伯贾逵岐阳伯何休任城伯王肃赠司空王弼偃师伯杜预赠司徒范寗新野伯】亲制圣文宣王赞命宰相等撰顔子以下赞天禧五年以文宣王裔孙袭封文宣公仁宗至和二年封孔子后为衍圣公神宗元丰六年封孟轲为邹国公七年以孟子配食文宣王封荀况扬雄韩愈为伯并从祀【荀况兰陵伯扬雄成都伯韩愈昌黎伯】元祐初命孔子后子孙袭封奉圣公专主祠事増赐田百顷供祭祀徽宗崇宁元年封孔鲤泗水侯孔伋沂水侯大观二年绘子思像从祀于左邱明二十四贤之间议礼局言孔子弟子唐防要七十七人开元礼止七十二人又去取不一本朝议臣断以七十二子之説取琴张等五人而去公夏首等十人今以家语史记参定公夏首【杜典作守】后处公肩定顔祖鄡单罕父黒秦商原亢乐欬亷洁唐防要开元礼亦互见之皆有伯爵载于祀典请追赠侯爵使预祭从之【封公夏首钜平侯后处胶东侯公肩定梁父侯顔祖富阳侯鄡单聊城侯罕父黒祁乡侯秦商冯翊侯原亢乐平侯乐欬建成侯亷洁胙城侯又改封曽参武城侯颛孙师颍川侯南宫縚汝阳侯司马耕睢阳侯琴张阳平侯左邱明中都伯谷梁赤睢陵伯戴圣考城伯以所封犯先圣讳故也】政和三年诏封王安石舒王配享王雱临川伯从祀五年从太常寺请以乐正子配享兖州邹县孟子庙公孙丑以下从祀并加封爵【乐正子克利国侯公孙丑夀光伯万章博兴伯浩生不害东阿伯孟仲子新蔡伯陈臻蓬莱伯充虞昌乐伯屋庐连奉符伯徐辟仙源伯陈代沂水伯彭更雷泽伯公都子平隂伯咸邱防须城伯高子泗水伯桃应胶水伯盆成括莱阳伯季孙丰城伯子叔乗阳伯】钦宗靖康元年右諌议大夫杨时言王安石学术之谬请追夺王爵毁配享之像诏降为从祀孝宗淳熙四年罢王雱从祀理宗淳祐元年以周敦颐【封汝南伯】张载【封郿伯】程颢【封河南伯】程颐【封伊阳伯】朱熹【封徽国公】从祀黜王安石景定二年以张栻【封华阳伯】吕祖谦【封开封伯】从祀度宗咸淳三年诏封曽参郕国公孔伋沂国公配享先圣封颛孙师陈国公升十哲位复以邵雍【封新安伯】司马光从祀其位兖国公郕国公沂国公邹国公居正位之东面西向北上为配位十哲居殿上分东西向北上为从祀东庑澹台灭明以下五十二人并西向西庑宓不齐以下五十二人并东向【按高宗绍兴八年六月以衍圣公孔玠渡江隔絶林庙诏衢州于官田内拨给五顷以奉先圣祀事后玠子孙俱袭封于衢至元始罢】
　　金熙宗天眷三年以孔子裔孙袭封衍圣公奉孔子后世宗大定十六年诏立兖州学阙里庙宅子孙年十三以上入学者不限数二十年特授袭封衍圣公为曲阜令封爵如故章宗明昌六年増修曲阜宣圣庙工毕赐衍圣公以下三献法服及登歌乐一部仍遣太常旧工往教孔氏子弟以备祭礼承安二年加封从祀诸贤旧为公者升国公侯升国侯伯皆升侯
　　元太宗五年六月诏以孔子裔孙袭封衍圣公十二月勅修孔子庙成宗大徳十一年武宗即位诏曰葢闻先孔子而圣者非孔子无以明后孔子而圣者非孔子无以法所谓祖述尧舜宪章文武仪范百王师表万世者也朕纂承丕绪敬仰休风循治古之良规举追封之盛典加号为大成至圣文宣王遣使阙里祀以太牢仁宗皇庆二年以宋儒周敦颐程颢颢弟颐张载邵雍司马光朱熹张栻吕祖谦及故中书左丞许衡从祀孔子庙庭延祐六年追封周敦颐为道国公又封蘧瑗为内黄侯从祀孔子文宗至顺元年七月加封孔子父叔梁纥为启圣王加封顔子复圣公曽子宗圣公子思述圣公孟子亚圣公程颢豫国公程颐洛国公十一月以董仲舒从祀位列七十二子之下顺帝元统二年改封顔子考妣又割益都邹县牧地三十顷征其岁入以给常祀至正二十二年礼部定拟杨时李侗胡安国蔡沈真徳秀封爵諡号俱赠太师从祀孔子庙庭【封杨时吴国公李侗越国公胡安国楚国公蔡沈建国公真徳秀福国公又改封朱熹为齐国公】
　　明太祖洪武二年遣官降香致祭曲阜孔子庙御制祝文衍圣公袭封及授曲阜令并如前代制三年令曲阜庙庭岁官给牲币俾衍圣公供祀事七年修曲阜庙庭设孔顔孟三氏学二十九年黜扬雄从祀进董仲舒英宗正统八年追封元吴澄为临川郡公从祀世宗嘉靖九年更正孔庙祀典定孔子諡号曰至圣先师孔子凡及门弟子皆称先贤余并称先儒尽去公侯伯爵号屏撤塑像改制木主仍拟大小尺寸着为定式穆宗隆庆五年以薛瑄从祀神宗万厯中以罗从彦李侗从祀寻又以陈献章胡居仁王守仁从祀
　　太公庙【唐　五代　宋　金　元　明】
　　唐徳宗建中三年从礼仪使顔真卿奏武成王庙如月令春秋释奠用诸侯之数乐奏轩县又诏史馆考定可配享者列古今名将凡六十四人图形焉贞元二年刑部尚书闗播奏太公古称大贤乃置亚圣配享义有未安又仲尼十哲皆当时弟子今以异时名将列之非类也请但用古今名将配享去亚圣十哲之号自是惟享武成王及留侯而诸将不复祭【按杜典载唐立太公庙事至贞元四年兵部侍郎李纾奏止顔真卿闗播疏请在前俱未载入今据礼乐志补辑】
　　梁改武成王为武明王废从祀
　　后唐明宗长兴三年太常礼院准国子博士蔡同文奏请武成王庙四壁从祀诸英贤各设笾二豆二簠簋各一爵一
　　周世宗显徳五年诏春秋上戊释奠武成王庙每祭差上将军将军充三献官
　　宋太祖建隆三年诏修武成王庙与国学相对仍令检阅唐末以来谋臣名将勲绩尤著者以闻四年帝幸武成庙歴观图壁指白起像曰此人杀已降不武之甚何受享于此命去之真宗大中祥符元年加諡太公为昭烈武成王神宗元丰间国子司业朱服言释奠武成王旧以武学枢宻院且学官员数少故初献以祭酒司业而亚献终献及读祝捧币皆令三班院差使臣充今武学国子监长贰丞簿官属已多请并以本监官充摄行事仍令太常寺修入祀仪徽宗宣和五年礼部请加武成王从祀诸人封爵自张良管仲而下凡七十二将拟孔庙七十二贤于释奠日祀之高宗绍兴十一年国子监丞林保奏窃见昭烈武成王享以酒脯不用牲牢非所以右武而励将士乞今后上戊释奠用牲牢从之
　　金章宗泰和六年建昭烈武成王庙于阙庭之右丽泽门内其制一遵唐旧礼祀用春秋仲月上戊仪用中祀元制武成王庙立于枢宻院公堂之西以孙武子张良等十人从祀每岁春秋仲月上戊以羊一豕一牺尊象尊笾豆俎爵枢宻院遣官行三献礼
　　明太祖洪武初礼部奏请立武学如前代故事建武成王庙帝曰立武学是分文武为二轻天下无全才矣三代以上文武兼备用无不宜如太公之鹰扬而授丹书仲山甫之赋政而式古训召虎之经营而陈文徳岂比后世武学止讲韬畧不事经书专习干戈不闻俎豆拘拘于一艺偏长哉今建武学又立武成王庙是近世之陋规也太公宜从祀帝王庙其武成王庙罢之遂为制【臣】等谨案古之圣贤未有不知兵者孔子曰我战则克知用兵特圣人盛徳大业中之一事未可以与太学并也自战国时以太公为兵家之祖后遂有六韬三畧之书流于世其言颇渉浅鄙如晋乘楚梼杌之类为后人妄作无疑至唐时建武成庙以古来名将配享从祀宋因之设武学遂与太学颉颃实为数百年来非礼之祀且以太公专主武学似其所长在乎战胜攻取疑无与于道徳性命之故者其言兵已末而所以视太公者益浅事有重之而反轻人有尊之而反卑此类是也明世罢之当矣
　　巡狩【唐　五代　宋　辽　金　元　明】
　　唐宗开元二十年十月如潞州命中书门下虑所过囚赦潞州给复三年赐高年粟帛十一月如北都肆赦给复如潞州寻至汾隂大赦免供顿州今岁税赐文武官阶勲爵诸州侍老帛武徳以来功臣三品以上一子官民酺三日
　　晋高祖天福二年十一月中书门下奏车驾巡幸所在州县官人见在驾所祗承者赐防并同京官从之宋因唐制车驾巡幸有告至肆觐考制度之仪太祖开寳九年春幸西京赐河南府民今年田租之半真宗朝诸陵所过赐巡警及行邮治道兵卒时服钱履父老绫袍茶帛途中赐衞士缗钱命有司籍所过系囚逋负者日引对多原释仍采访民间疾苦赈恤鳏寡孤独车服度量权衡有不如法则禁之有竒材异徳政事尤异及孝子顺孙义夫节妇或不守亷隅昧于正理者并条析以闻咸平中车驾每出金吾将军率士二百人执挝周绕谓之禁围省方増二百人加执剑亲王中书枢宻宣徽行围内余官围外
　　辽太宗天显四年西巡驻跸凉陉赦系囚复如南京祠木叶山圣宗统和四年冬幸南京复都民今年租赋十三年正月幸延芳淀诏诸道劝农
　　金熙宗皇统中车驾如东京右諌议大夫程宷上言古者天子巡狩省察风俗审理寃狱问民疾苦以宣布徳泽今銮辂省方将宪古行事愿委之长贰厘整风俗或置匦箧以申寃枉或遣使郡国问民无告皆古巡狩之事也上嘉纳之世宗大定元年十一月如中都诏中都都转运使左渊曰凡宫殿张设毋得増置毋役一夫以扰百姓但谨围禁严出入而已二十四年三月如上京四月次东京给复东京百里内夏秋税租一年在城随闗年七十者补一官曲赦百里内犯徒二年以下罪元世祖中统二年二月车驾幸开平【后升为上都】诏减免民间差发罢守隘诸军秦蜀行省借民钱给军以今年税赋偿之免平阳太原军站户重科租税四年二月幸上都八月自上都还自后岁以为常成宗武宗以后俱如之
　　明成祖永乐六年诏明年二月巡北京改定巡狩仪车驾将发奏告天地社稷太庙孝陵祭大江旗纛等神軷祭于承天门縁涂当祭者遣官祭将至北京设坛祭北京山川等神车驾至奏告天地祭境内山川宴羣臣耆老赐百官及命妇钞所过郡县官吏生员耆老朝见分遣廷臣考覈守令贤否即加黜陟分命给事中监察御史存问高年赐币帛酒肉七年二月帝启行命皇太子监国三月至北京御奉天殿受朝贺世宗嘉靖十八年帝幸承天所过望祭北岳中岳河渎遣官祭济渎武当山至承天诣献皇帝庙谒告越四日行告天礼奉献皇帝配更服皮弁诣国社稷及山川坛行礼次日谒显陵次日从驾官上表贺遂颁诏如仪回京亲谢上帝皇祖皇考遣官告郊庙社稷羣神如初
　　封禅【宋　明】
　　宋太宗太平兴国八年兖州父老及瑕邱等七县民诣阙请封禅上谦让不允既而羣臣颂功徳请封禅者不可胜计雍熙元年诏以十一月有事于泰山寻以乾元文明二殿灾遂诏罢之真宗大中祥符元年兖州父老及诸道贡举人二千余人诣阙陈请封禅宰臣王旦又率百官诸军将校州县官吏蕃夷僧道父老二万四千余人五上表请诏今年十月有事于泰山命翰林太常礼院详定仪注帝习仪于崇徳殿十月戊子朔禁天下屠杀一月辛夘发京师帝自告庙即蔬食并禁音乐丁未次奉高宫斋于穆清殿庚戌帝服通天冠绛纱袍乗法驾至山门幄次【山上置圜台径五丈高九尺四陛上饰以青四面如其方色一壝广一丈围以青绳三周燎坛在其东南高丈二尺方一丈开上南出户方六尺山下封祀坛四成十二陛如圜丘制上饰以元四面如其方色外为三壝燎坛如山上坛制社首坛八角三成八陛三壝四门如方丘制又为瘗塪于壬地外壝之内又以玉为五牒各长尺二寸广五寸厚一寸刻字而填以金聨以金绳缄以玉匮置石防中正座配位用玉册六副每简长一尺二寸广一寸二分厚三分简数量文多少匮长一尺三寸检长如匮厚二寸阔五寸纒金绳五周封以金泥印以受命寳用石防藏之防凿中广深足容玉匮又为石检十以擫防金绳纒之石泥封之泥用石末和五色土为之】改服鞾袍乘歩辇登山卤簿仪衞列山下天门险峻人给横板二长三尺许系防两端施于背膺选从卒推引而上衞士皆给钉鞵供奉马止于中路自山趾盘道至太平顶凡两歩一人防绣相间树当道者不伐止萦以缯每经陿险必降辇徒歩是夕山下罢警塲明日设昊天上帝位于圜台奉天书于座左【是年正月有黄帛曳左承天门南鸱尾上帝命羣臣拜迎于朝元殿启封号称天书】太祖太宗并配西北侧向帝服衮冕升台奠献悉去侍衞命官享五方帝及诸神于封祀坛上饮福酒摄中书令王旦跪称曰天赐皇帝太一神防周而复始永绥兆人三献毕封金玉匮王旦奉玉匮置于石防摄太尉冯拯奉金匮以降将作监领徒封防帝登圜台阅视讫还御幄宰臣率从官称贺山下呼万岁声动山谷壬子禅祭皇地只于社首奉天书升坛以祖宗配癸丑御夀昌殿受朝贺大赦天下改干封县曰奉符县徽宗政和六年时蔡京当国将讲封禅以文太平预具金绳玉检及他物甚备迄不能行
　　明成祖永乐十四年祠部郎中周讷请封禅尚书吕震请如讷言帝曰今天下虽无事然水旱疾疫亦间有之岂敢自谓太平之世且圣经未尝言封禅唐太宗亦不封禅魏征每以尧舜望其君尔欲处朕于唐太宗之下亦异于征之爱君矣议遂不行
　　告礼【宋　元　明】
　　【臣】等谨案告礼歴代相承唐宋以来巡狩封禅即位改元俱有告庙之文其制散见各条下今综考宋元明告礼每代各约举一二事彚为专条以符杜佑通典之旧云
　　宋太宗雍熙四年诏以来年正月择日行借田礼所司详定仪注大礼使李昉言前典不载告礼今请前二日告南郊太庙仁宗明道元年诏以来岁二月行借田礼而罢冬至亲郊遣官奏告天地宗庙诸陵景灵宫州郡就告岳渎宫庙其礼一如端拱之制【端拱改元行借田礼即雍熙四年所定】而损益之徽宗时定五礼新仪凡命将出征太史择日造庙告官清斋行事先诣僖祖神位前以次诣翼宣诸祖室俱酌献读祝文若凯旋祭告惟陈俘馘及军实于南门之外其告礼并如仪宁宗庆元元年吏部员外郎李谦畧言事莫重于登极礼莫急于告庙葢即位必告庙示敬亲也告庙必于岁首大其事也请来年正月躬行告庙之礼诏下礼官讨论
　　元武宗至大四年三月仁宗即位四月戊申以即位告天地于南郊戊午告于太庙
　　明成祖永乐六年改定巡狩仪车驾将发奏告天地社稷太庙孝陵世宗嘉靖十八年南巡先期帝亲奏告皇天于元极寳殿同日告闻皇祖太庙皇考睿宗庙遣官分告北郊成祖列圣羣庙大社稷帝社稷朝日夕月天神地只用祭服太常寺备脯醢酒果翰林院撰告文
　　歴代所尚【宋】
　　宋初有司上言国家受周禅周木徳木生火则本朝运膺火徳色当尚赤腊以戌日诏从之太宗雍熙元年布衣赵垂庆上书言本朝当越五代而上承唐为金徳若梁继唐至本朝亦为金徳国初符瑞色白者不可胜纪皆金徳之应也望改正朔易车旗服色以承天统事下尚书集议常侍徐等议顷以唐末丧乱朱梁簒杀庄宗早编属籍亲雪国仇中兴唐祚重新土运以梁室比羿浞王莽不为正统自后相晋以金汉以水周以木天造有宋运膺火徳况国初祀赤帝为感生帝于今二十五年岂可轻议改易且五运迭迁亲承厯数岂可越数姓之上继百年之运伏请祗守旧章以承天祐从之真宗天禧时光禄寺丞谢绛言国家当黜五代绍唐之土徳以继圣祖犹汉之黜秦兴周之火徳以继尧大理寺丞董行父又言宋当继唐为金徳事下两制议谓汉虽尧之苗裔及序承正统乃越秦而继周非用尧之行今国家或用土徳即当越唐承隋弥以非顺失其五徳袭之序若越五代而绍唐则晋汉及周咸帝中夏太祖受终周室岂可弗遵继之序续于遐邈之统雍熙中徐铉等议之详矣其谢绛董行父等所请难以施行诏可
　　享司寒【五代　宋】
　　后唐明宗长兴元年冬十月丁酉始藏冰
　　周太祖显徳元年诏筑坛北郊以孟冬祭司寒其藏冰开冰之祭俟冰室成即行之
　　宋太祖建隆二年始置藏冰署修其祀常以四月以黒牡祭于防神乃开冰以荐太庙太宗淳化三年秘书监李至言按诗七月曰四之日献羔祭韭周之四月今之二月也月令献羔开冰先荐寝庙详其开冰之祭当在春分帝命正其礼仁宗天圣新令春分开冰祭司寒于冰井务卜日荐冰于太庙季冬藏冰设祭亦如之神宗元丰中详定礼文所言熙宁祀仪孟冬选吉日祭司寒春秋左氏曰古者日在北陆而藏冰西陆朝觌而出之其藏之也黒牡秬黍以享司寒其出之也桃弧棘矢以除其灾古者享司寒惟以藏冰启冰之日孟冬非有事于冰不应祭享今请惟季冬藏冰则享司寒牲用黒牡羊谷用黒秬黍仲春开冰则但用羔又孔頴达注月令曰启冰唯献羔桃弧棘矢以禳除凶邪非礼神之物当依孔氏説置于凌室之户从之徽宗大观四年议礼局言春秋左氏以少皥有四叔其二为防杜预郑皆以防为水官故歴代祀之为司寒则防非天神矣今仪注享司寒礼毕燔燎是以祀天神之礼享人也请罢燔燎而埋祝币从之【按元明无司寒之祭明臣邱濬曰一岁之间有春夏秋冬之时即有寒暑温凉之气防防之间必有神以司之古者各因其时而致其祭本朝于春秋二时祭太岁及四时月将之神葢以四时之首合于太岁四时之令分于月将其即古者祭时与寒暑之遗意欤】
　　禜【唐　宋　金　元　明】
　　唐宗天寳十三载秋大霖雨害稼六旬不止九月闭坊市北门葢井禁妇人入街市祭防大社禜明徳门代宗大厯四年四月雨至于九月闭坊市北门置土台台上立黄幡以祈晴
　　宋太祖太宗时凡京师水旱稍久帝亲祷者则有建隆观大相国太平兴国寺上清太乙宫甚则再幸或撤乐减膳进蔬馔遣官祷者则天齐五龙城隍佛神四庙大相国开寳报慈崇明崇夏五寺及建隆观令开封祭九龙浚沟黄沟子张子夏信陵君段干木扁鹊张仪吴起单雄信庙至道后又于寺观建道塲复遣常参官诣岳渎致祠真宗咸平后祈祷又増玉清昭应景灵宫祥源观太一宫高宗绍兴后每祈水旱则迎天竺寺观音入城或就明庆寺建道塲或遣官就天竺祈祷理宗端平三年以霖雨害稼命近臣祷于天地宗庙社稷及宫观岳渎等处
　　金世宗大定十七年夏六月京畿久雨遵祈雨仪祈晴命诸寺观启道塲祈祷章宗明昌四年五月以久雨禜六月丙辰以晴祭岳镇海渎
　　元时凡遇淫雨不止祈祷山川岳渎社稷宗庙或命西僧致祷
　　明代凡水旱灾伤或躬祷或露告于宫中及奉天殿陛或遣官祭告郊庙陵寝及社稷山川无常仪英宗正统四年以京畿水灾祭告天地
　　高禖【宋金　明】
　　宋仁宗未有嗣景祐四年以殿中侍御史张奎请亲祀高禖诏有司详定礼官以为月令虽可据然周官阙其文汉志郊祀不及禖祠惟枚臯言皇子禖祀而已后汉至江左畧见其事而仪典委曲不可周知惟高齐禖祀最显妃嫔参享黩而不蠲恐不足法唐明皇因旧月令特存其事开元定礼以后不着朝廷必欲行之当筑坛于南郊春分日祀青帝本诗克禋以祓之义配以伏羲帝喾以禖神从祀依东汉晋隋之旧以石为主牲用太牢乐以升歌仪视先蚕有司摄事祝版具言天子求嗣之意乃以弓矢弓韣致神前祀已与胙酒进内以礼所御使斋戒受之仍岁令有司申请俟防命曰特祀诏即用其年春分遣官致祭为圜坛高九尺广二丈六尺四出陛三壝陛广五尺壝各二十五歩青石主长三尺八寸用木生成之数形准庙社主植坛上稍北露其首三寸青玉青币牲用牛一羊一豕一乐章祀仪并准青帝罇器神位如勾芒唯受福不饮回授中人为异寳元二年八月皇子生命辅臣报祀准春分仪惟不设弓矢弓韣着为常祀庆厯三年太常博士余靖言皇祀未广不设弓矢弓韣非是诏仍如景祐之制嘉祐二年徙禖坛于南郊坛东神宗元丰四年礼官言高禖坛迫狭按祀仪青帝坛广四丈高八尺今祀高禖既用青帝为主其坛高广请如青帝之制又言祀天以高禖配今郊禖坛祀青帝以伏羲高辛配复于坛下设高禖位殊为爽误请准古郊禖改祀上帝以高禖配改伏羲高辛位为高禖而彻坛下之位诏改坛制其典礼如旧徽宗政和时定五礼新仪春分祀高禖以简狄姜嫄从配皇帝亲祠并如祈谷仪高宗绍兴元年太常少卿赵子昼请以来春复行高禖之祀从之十七年二月帝亲祀高禖如政和之仪
　　金章宗明昌六年二月尚书省臣奏行高禖【时帝未有子】筑坛于景风门外东南端当阙之夘辰地与圜丘东西相望坛如北郊之制毎岁以春分日祀青帝伏羲氏女娲氏凡三位坛上南向西上姜嫄简狄位于坛之第二层东向北上每位羊豕各一有司摄三献司徒行事礼毕进胙官备弓矢弓韣以进帝命后妃嫔御皆执弓矢东向而射以次饮福享胙
　　明初无祀高禖礼世宗嘉靖中始设木台于皇城东永安门北震方坛上皇天上帝南向骍犊苍璧奉献皇帝配西向牛羊豕各一高禖在坛下西向牛羊豕各一礼三献乐九奏舞八佾皇帝位坛下北向后妃嫔位坛南数十丈外北向用帷坛下陈弓矢弓韣如后妃嫔之数祭毕女官导后妃嫔至高禖前跪取弓矢授后妃嫔后妃嫔受而纳于弓韣
　　诸杂祠及淫祠兴废【唐　五代　宋　辽　金元　明臣】等谨案周礼大宗伯掌建邦之天神人地示之礼其不在祀典者概无致祀之文自秦汉以降神祠递兴唐宋后尤为杂揉非出于流俗之闻即本于道书之附防封号既无定名崇奉亦无常数杜典载杂祠淫祠析为二条今详考唐以来诸杂祠之尤著者具于篇而其兴废亦縁以见焉又杜典载祈禳祓禊讫于宋齐皆唐以后礼志所不録今并从删削云
　　唐宗开元二年诏祠龙池右拾遗蔡孚献龙池篇公卿以下撰拟共一百三十篇诏太常寺考其词合音律者为龙池乐章十首又诏増置坛及祠堂每岁仲春将祭则奏之肃宗至徳二年道士李国正奏皇室仙系修崇灵路请于昭应县南置天华上宫露台天地婆父三皇道君太古天皇中古伏羲娲皇等祠堂又于县南扶谷故湫置祠并许之昭应令梁镇上疏谓天地婆父祀典无文言甚不经义无可取又湫者龙之窟也今湫竭已久龙安所在何必崇饰祠宇丰洁荐奠其三皇五帝则两京及所都之处已建宫观祠庙望并于本处依礼斋祭制可
　　后唐明宗天成二年幸白司马坡祭突厥神
　　宋京城东旧有五龙池因唐礼岁以仲春祭之用中祠礼又有徳安公庙【祭夷门山神】崔府君庙【唐滏阳令】宁州普济王庙【祭要册湫】镇戎军灵泽庙【祭朝那湫】郑州灵显王庙【俗李靖神】炳灵公庙【祭泰山三郎】灵感庙【祭泰山玉女池】三水府神【祭马当采石金山】杭州吴山庙【祭涛神】明应公庙【祭润州焦山】广济王庙【祭秦蜀守李冰】剑州英显王庙【祭梓潼神张亚子】梓州灵济公庙【祭唐涪州刺史陆弼】防亭庙【祭防亭湖中蛟】神宗元丰三年诏加号江州庐山太平兴国观九天采访使者为应元保运真君徽宗崇宁元年用方士魏汉津之説备百物之象铸鼎九于中太一宫南为殿奉安之各周以垣上施埤堄墁如方色外筑垣环之名曰九成宫中央曰帝鼐其色黄祭以土王日为大祠币用黄乐用宫架北方曰寳鼎其色黒【通考作白】祭以冬至币用皁东北曰牡鼎其色青【通考作白】祭以立春币用皁东方曰苍鼎其色碧祭以春分币用青东南曰冈鼎其色緑祭以立夏币用绯南方曰彤鼎其色紫祭以夏至币用绯西南曰阜鼎其色黒祭以立秋币用白西方曰晶【通考作皛】鼎其色赤祭以秋分币用白西北曰魁鼎其色白祭以立冬币用皁八鼎皆为中祠乐用登歌享用素馔复于帝鼐之宫立大角鼎星祠大观三年诏以铸鼎之地作寳成宫总屋七十一区中置殿曰神灵以祀黄帝东庑殿曰成功祀夏后氏西庑殿曰持盈祀周成王及周公旦召公奭后置堂曰昭应祀唐李良及隐士嘉成侯魏汉津又诏每岁八月二十七日举祀事黄帝为大祠成功持盈二殿为中祠昭应堂为小祀并用素馔四年诏天下五龙神皆封王爵政和元年诏开封府毁淫祠一千三十八区仍禁军民擅立神祠【按礼志作神宗熙宁中毁淫祠若干此据本纪辑】
　　辽太宗天显三年四月祭麃鹿神景宗保宁三年十月以黒白羊祀神七年五月祭神姑圣宗统和十六年五月祭白马神
　　金世宗大定时封防国林神嘉防侯七月致祭卢沟河神安平侯春秋二次加封黄河神昭应顺济圣后春秋致祭章宗明昌时封旺国崖镇安公玛达哈山瑞圣公【章宗生于此】又立贞献郡王庙祭页噜古绅【二人始制女直文字】元世祖至元十五年正月封磁州崔府君为齐圣广佑王七月建汉祖天师正一祠于京城仁宗延祐七年四月【时英宗已即位】祭遁甲神于香山泰定帝泰定二年七月遣使祀宅神于北部行幄又遣使祀龙虎武当二山文宗天厯元年加封汉前将军闗羽为显灵义勇武安英济王遣官致祭顺帝至元三年降香于龙虎三茅皁阁诸山
　　明北京有真武庙洪恩灵济宫【祀徐温子知证知谔】宪宗成化十三年诏建汉夀亭侯庙【神宗万厯时加封三界伏魔大帝神威逺镇天尊】又凤阳有显应庙【神莫知所自明初祷雨有应】滁州有丰山庙柏子潭庙徐州灵源宏济庙河平神庙平阳平水祠汾水灵泽庙【称白彪山马跑泉之神】沁州南山庙焦龙神庙龙泉神庙兖州青山庙安平镇显惠等庙【孝宗治间改张秋为安平镇建真武龙王天妃三庙赐额显惠】严州乌龙庙【三月三日祀】宜春仰山庙【祀宜山二龙神】常徳阳山庙【祭山神】沅山显应庙【祭明山神】长沙洞庭庙【祀龙四月八日祭】马湖显应庙【祀元人于法】福州灵济宫广州天妃庙南海真武庙琼州灵山庙【祀毘耶山之神】电白灵湫庙诚敬夫人祠【祭冯寳妻洗氏】皆终明之世有司岁时致祭不絶


　　钦定续通典卷五十四
　　钦定四库全书
　　钦定续通典卷五十五
　　礼【嘉】
　　【臣】等谨案杜典述嘉礼自冠婚朝贺追尊袭爵以及乡饮酒礼按代详叙而于冠冕巾帻服章佩绶车旂卤簿之制尤为该备夫采章器服因时制宜礼经所载上古唐虞迄于三代已不必其沿袭秦汉而后代有改更创制显庸辨等威而昭上下一朝自有其法度前无待于相仿后不计其相仍惟夫祖制留遗顺乎土宜而审乎时势者实可为子孙臣民所世守辽金元轻改衣冠变易旧制寻至衰防与后魏之更制而国弱者前后如一辙不诚为千古之炯戒哉且夫后代定礼固有回胜于前代者即如开元礼载冠婚之节衣冠之辨止于士而不及庶人以记有云礼不下庶人也夫礼乐不可斯须去身无礼不立上下同之所云礼不下庶人者谓升降周旋之仪寛于待庶人岂谓庶人不当定其礼哉阙而弗载是为踈舛宋始定庶人冠婚诸制至明加详不可谓非申明礼意补前人所未备矣举此一端则知冠婚礼之相因尚有待于补正者况夫采章器服又宁得易国制而轻言仿古哉【臣】等仰承
　　圣训自唐以后嘉礼以代递编而于服章制度门仍阐绎加案以资考镜以符杜典附存诸议之体前代冠婚之礼繁简以时其有史志所不载者俱从其阙而据其所尝举行者用昭征信焉
　　天子加元服【金　明】
　　金皇帝加元服礼告太庙或一室或徧告原庙并一献礼用祝币【案新唐书所载冠礼与开元礼同至徳以后无所更改宋辽元史志俱不载天子冠礼】明太祖洪武三年定制先期太史院卜日工部制冕服翰林撰祝文祝辞礼部具仪注中书省承制命某官摄太师某官摄太尉既卜日遣官告天地宗庙行一献礼前一日内使监令陈御冠席于奉天殿正中其南设冕服案及香案宝案侍仪司设太师太尉起居位于文楼南西向设拜位于丹墀内道设侍立位于殿上御席西东向设盥洗位于丹陛西其百官及诸执事位次如大朝仪是日质明鼓三严百官入皇帝服空顶帻双童髻双玉导绛纱袍御舆以出侍卫警跸奏乐如常仪皇帝升座鸣鞭报时讫通班赞各供事太师太尉先入就拜位百官皆入赞拜乐作四拜兴乐止引礼导太师先诣盥洗位搢笏盥帨讫出笏由西陛升内赞接引至御席西东向立引礼复导太尉诣盥洗位盥帨讫入立于太师南侍仪奏请加元服太尉诣皇帝前少右跪搢笏脱空顶帻以授内使内使跪受帻兴置于箱太尉进栉设纚毕出笏兴退立于西太师诣御前北向立内使监令取冕立于左太师祝曰令月吉日始加元服夀考维祺以介景福内使监令捧冕跪授太师太师搢笏跪受冕加冠加簪缨讫出笏兴退立于西御用监令跪奏请皇帝着衮服皇帝兴着衮服讫侍仪奏请就御座内赞赞进醴乐作太师诣御前北向立光禄卿奉酒进授太师太师搢笏授酒祝曰甘醴惟厚嘉荐令芳承天之休夀考不忘祝讫跪授内使内使跪受酒捧进御前皇帝受祭少许啐酒讫以虚盏授内使乐止内使受盏降授太师太师受盏兴以授光禄卿光禄卿受盏退太师出笏退复位内赞导太师太尉出殿西门乐作降自西阶引礼导至丹墀拜位乐止赞拜乐作太师太尉及文武官皆四拜兴乐止搢笏三舞蹈山呼出笏俯伏兴乐作复四拜乐止侍仪奏礼毕皇帝兴鸣鞭乐作入宫乐止百官出皇帝改服通天冠绛纱袍拜谒太后如正旦仪择日谒太庙与时祭同明日百官公服称贺赐宴谨身殿【神宗万厯三年正月帝择日长髪命礼部具仪大学士张居正等言礼重冠婚皇上前在东宫已行冠礼三加弥尊执爵而酳钜礼既成可略其细不必命部臣拟议第先期至奉先殿孝殿神霄殿以长髪告礼毕诣两宫皇太后行五拜三叩头礼随御乾清宫受贺帝是之遂着为令归有光论曰仪礼有士冠礼无天子诸侯冠礼非逸也记曰无大夫冠礼而有其昏礼古者五十而后爵何大夫冠礼之有公侯之有冠礼夏之末造也天子之元子犹士也天下无生而贵者也继世以立诸侯象贤也明天子诸侯大夫之无冠礼也冠者将责为人子为人弟为人臣为人少之礼故冠必有主人孤子则父兄戒宿葢父兄以成人之礼责子弟也天子为元子之时以士礼冠所谓有父在则礼然也已奉宗统君临天下将又责之为人子为人弟为人臣为人少之礼乎家语称孔子答孟懿子之问吾取焉曰古者王世子虽幼其即位则尊为人君人君治成人之事者何冠之有曰诸侯之冠异天子欤曰君薨而世子主丧是亦冠也与人君无所殊也诸侯之有冠礼也夏之末造也此孔子之遗言也益以祝雍颂公冠之篇则诬矣公冠曰公冠自为主迎賔揖升自阼立于席既醴降自阼飨之以三献之礼无介无乐其酬币朱锦采四马其庆也天子拟焉曰自为主曰賔降阼嫌尊矣非为人子为人弟为人臣为人少之礼也且礼自上达而曰天子拟冠何也此非孔氏之言也公冠又曰公冠四加元冕左传季武子曰君冠必以祼享之礼行之以金石之乐节之以先君之祧处之玉藻曰始冠缁布冠自诸侯下达冠而敝之可也元冠朱组缨天子之冠也缁布冠缋緌诸侯之冠也葢务为天子诸侯士庶之别而不知先王制冠礼之义所以同之于士庶者也】
　　皇太子冠【皇子皇孙附　宋　明】
　　宋皇太子冠仪尝行于大中祥符之八年徽宗亲制冠礼沿革十一卷命礼仪局仿以编次其仪前期奏告天地宗庙社稷诸陵宫观殿中监帅尚舍张设垂拱文徳殿门之内设香案殿下螭陛间又为房于东朶殿大晟展宫架乐于横街南太常设太子冠席东阶上东宫官位于后设褥位陈服于席南东领北上逺逰冠簪导衮冕簪导同箱在服南设罍洗阼阶东罍在洗东篚在洗西实巾一加勺幂光禄设醴席西阶上南靣实侧尊在席南又设馔于席加幂执事者并公服立罍洗酒馔之所九旒冕逺游冠折上巾各一匴奉礼郎三人执以侍于东阶之东西靣北上设典仪位于宫架东北赞者二人在南西向礼直官通事舍人太常博士引太子诣朶殿东房皇帝乗辇驻垂拱殿百官起居如月朔视朝仪左辅版奏中严内外符寳郎奉寳先出左辅奏外办皇帝服通天冠绛纱袍诣文徳殿帘卷大乐正令撞黄钟之钟右五钟皆应殿上鸣鞭皇帝出西阁乗辇协律郎俛伏跪举麾兴工鼓柷奏干安之乐殿上扇合礼直官太常博士引礼仪使导皇帝出降辇即座帘卷扇开鞭鸣乐止炉烟升符寳郎奉寳陈于御座左右礼直官通事舍人太常博士引掌冠赞冠者入门肃安之乐作至位乐止典仪曰再拜在位者皆再拜左辅诣御坐前承制降东阶诣掌冠者前西向称有制典仪赞在位官再拜讫宣制曰皇太子冠命卿等行礼掌冠赞冠者再拜讫文臣侍从官武臣节度使以上升殿东西立应行礼官诣东阶下立东宫官入诣太子东房次礼直官等引太子内侍二人夹侍东宫官后从钦安之乐作即席西向坐乐止引掌冠赞冠者以次诣罍洗所乐作搢笏盥帨讫出笏升乐止执折上巾者升掌冠者降一等受之右执项左执前进皇太子席前北向立祝曰咨尔元子冠于阼筮日择賔徳成礼具于万斯年承天之祜乃跪冠顺安之乐作掌冠者兴【席南北靣立后准此】赞冠者进席前北靣跪正冠兴立于掌冠者之后太子兴内侍跪进服服讫乐止掌冠者揖太子复坐礼直官等引掌冠者降诣罍洗如上仪赞冠者进席前北向跪脱折上巾置于匴兴内侍跪受兴置于席执逺逰冠者升掌冠者降二等受之右执项左执前进太子席前北向立祝曰爰即令辰申加元服崇学以让三善皆得副予一人受天百福乃跪冠懿安之乐作掌冠者兴赞官者进跪簪结纮兴太子兴内侍跪进服服讫乐止掌冠者揖太子复坐降诣罍洗及赞冠者跪脱逺逰冠并如上仪执衮冕者升掌冠者降三等受之右执项左执前进太子席前北向立祝曰三加弥尊国本以正无疆惟休有室大竞懋昭厥徳保兹永命乃跪冠成安之乐作掌冠者兴赞冠者如上仪跪簪结纮内侍进服服讫乐止礼直官等引太子降自东阶乐作由西阶升即醴席南向坐乐止又引掌冠者诣罍洗乐作盥帨讫升西阶乐止赞冠者跪取爵内侍注酒掌冠者受爵跪进太子席前北向立祝曰防酒嘉荐有飶其香拜受祭之以定尔祥令徳夀岂日进无疆太子搢圭跪受爵正安之乐作饮讫奠爵执圭大官令设馔席前太子搢圭食讫乐止执圭兴大官令彻馔爵礼直官等引自西阶诣东房易朝服降立横街南北向东宫官复位西向太子初行乐作至位乐止礼直官等引掌冠赞冠者诣前西向掌冠者少退字之曰始生而名为实之賔既冠而字以益厥文永受保之承天之庆奉敕字某太常博士请再拜太子再拜讫搢笏舞蹈再拜奏圣躬万福又再拜左辅承防降自东阶诣太子前西向宣曰有敕太子再拜宣敕曰事亲以孝接下以仁逺佞近义禄贤使能古训是式大猷是经宣讫太子再拜讫礼直官等引太子前俯伏跪奏称臣虽不敏敢不祗奉奏讫兴复位再拜讫引出殿门乐作出门乐止侍立官并降复位典仪曰拜赞者承在位者皆再拜礼仪使奏礼毕鸣鞭大乐正令撞防賔之钟左五钟皆应干安之乐作皇帝降坐左辅奏解严放仗在位官皆再拜退太子入内朝见皇后如宫中仪乃择日谒太庙别庙宿斋于本宫质明服逺游冠朱明衣乗金辂至庙改服衮冕执圭行礼羣臣称贺皇帝赐酒三行其皇子冠前期择日奉告景灵宫太常设皇子冠席文徳殿东阶上稍北东向设褥席陈服于席南东领北上九旒冕服七梁进贤冠服折上巾公服七梁冠簪导九旒冕簪导同箱在服南设罍洗酒馔旒冕冠巾及执事者并如皇太子仪其日质明皇帝通天冠绛纱袍御文徳殿皇子自东房出内侍二人夹侍王府官从恭安之乐作即席南向坐乐止掌冠者进折上巾北向跪冠修安之乐作赞冠者进北向跪正冠皇子兴内侍跪进服讫乐止掌冠者揖皇子复坐以爵跪进祝曰酒醴和防笾豆静嘉授尔元服兄弟具来永言保之降福孔皆皇子搢笏跪受爵翼安之乐作饮讫太官令进馔讫再加七梁冠进安之乐作掌冠者进爵祝曰宾赞既成肴核惟旅申加厥服礼仪有序允观厥成承天之祜皇子跪受爵辅安之乐作太官奉馔三加九旒冕广安之乐作掌冠者进爵祝曰防酒嘉栗甘荐令芳三加尔服眉夀无疆永承天休俾炽而昌皇子跪受爵贤安之乐作太官奉馔馔彻皇子降易朝服立横街南北向掌冠者字之曰嵗日云吉威仪孔时昭告厥字君子攸宜顺尔成徳永受保之奉敕字某皇子再拜舞蹈又再拜奏圣躬万福又再拜左辅宣敕戒曰好礼乐善服儒讲艺蕃我王室友于兄弟不溢不骄唯以守之皇子再拜进前俯伏跪称臣虽不敏敢不祗奉俯伏兴复位再拜出殿上侍立官并降复位再拜放仗明日百僚诣东上閤门贺【真宗大中祥符八年十二月戊寅承天节羣臣上夀是日皇子庆国公加冠司天言日煇珥直抱气戊子集贤校理晏殊上皇子冠礼赋诏奬之】
　　明太祖洪武元年定皇太子冠礼前期太史监卜日工部制衮冕逺逰冠折上巾服翰林院撰祝文祝辞礼部具仪注中书省承制命某官为賔某官赞既卜日遣官祭告天地宗庙前一日内使监令陈御座香案于奉天殿设皇太子次于殿东房賔赞次于午门外质明执事官设罍洗于东阶设皇太子冠席于殿上东南西向设醴席于西阶上南向张帷幄于东序内设褥席于帷中又张帷于序外御用监陈服于帷内东领北上衮服九章逺逰冠绛纱袍折上巾缁纚犀簪在服南栉又在南司尊实醴于侧尊加勺羃设于醴席之南设坫于尊东置二爵进馔者实馔设于尊北诸执事者各立其所鼓三严文武官入皇帝服通天冠绛纱袍升座如常仪賔赞就位乐作四拜兴乐止侍仪司跪承制降自东阶诣賔前称有敕賔赞及在位官皆跪宣制曰皇太子冠命卿等行礼皆俯伏兴四拜文武侍从班俱就殿内位賔赞执事官诣东阶下位东宫官及太常博士诣殿前东房导皇太子入就冠席内侍二人夹侍东宫官后从乐作即席西南向乐止賔赞以次诣罍洗乐作搢笏盥帨讫出笏乐止升自西阶执事者奉折上巾进賔降一等受之右执项左执前进太子席前北向祝毕跪冠乐作賔兴席南北靣立赞冠者进席前北靣跪正冠兴立于賔后内侍跪进服皇太子兴服讫乐止賔揖皇太子复坐賔赞降诣罍洗讫赞进前跪脱折上巾置于箱兴以授内侍执事者奉逺游冠进賔降二等受之乐作进冠如前仪赞进前北向跪簪结纮兴立于賔后内侍跪进服服讫乐止賔揖皇太子复坐賔赞又降诣罍洗讫赞进前跪脱逺逰冠置于箱以授内侍执事者奉衮冕进賔降三等受之乐作进冠如前仪毕赞进前北靣跪簪结纮内侍跪进服服讫乐止太常博士导皇太子降自东阶乐作由西阶升即醴席南向坐乐止賔诣罍洗乐作盥帨讫乐止赞冠者取爵盥爵帨爵诣司尊所酌醴授賔賔受爵跪进于皇太子祝毕皇太子搢圭跪受爵乐作饮讫奠爵执圭进馔者奉馔于前皇太子搢圭食讫执圭兴乐止执事官彻爵与馔太常博士导皇太子降自西阶至殿东房易朝服诣丹墀拜位北向东宫官属各复拜位賔赞诣皇太子位稍东西向賔少进字之辞曰奉敕字某皇太子再拜跪聴宣敕复再拜兴进御前跪奏曰臣不敏敢不只承奏毕复位侍立官并降殿复位四拜礼毕皇帝兴乐作还宫乐止内给事导皇太子入内殿见皇后如正旦仪百官以次出明日谒庙如时享礼又明日百官朝服诣奉天殿称贺退易公服诣东宫称贺锡宴宪宗成化十四年续定皇太子冠礼前期一日遣官具特牲告庙行一献礼锦衣卫设羃次于文华殿东序鸿胪寺设节案香案冠席醴席盥洗司尊所等具如仪内侍张帷幄陈袍服皮弁服衮服圭带舄等物置帷中案上具翼善冠皮弁九旒冕置于东阶之南案上质明皇帝御奉天殿制遣官持节行礼皇太子迎于文华殿门外乐作持节官持节入置于案退乐止礼部官导皇太子诣香案前乐作四拜乐止鸿胪寺鸣赞赞行初加冠礼内侍奉翼善冠賔降阶一等受之祝曰吉月令辰乃加元服懋敬是承永介景福乐作賔跪进冠兴赞者跪正冠乐止礼部官啓易服皇太子入幄易袍服出礼部官啓复坐鸣赞赞行再加冠礼内侍奉皮弁賔降阶二等受之祝曰冠礼申举以成令徳敬慎威仪惟民之式乐作内侍释翼善冠賔跪进皮弁赞者跪正皮弁乐止礼部官啓易服皇太子入幄易皮弁服舄出礼部官啓复坐鸣赞赞行三加冠礼内侍奉冕旒賔降阶三等受之祝曰章服咸加饬敬有防永固皇图于千万年乐作内侍释皮弁冠賔跪进冕旒赞者跪簪结纮乐止礼部官啓易服皇太子入幄易衮服出礼部官啓复坐鸣赞赞行醮礼皇太子诣醴席乐作即坐乐止光禄寺官举醴案乐作赞酌醴授賔賔执爵诣席前立乐止祝曰防酒孔馨嘉荐再芳受天之福万世其昌賔跪进爵皇太子搢圭受爵置于案教坊司作乐奏喜千春之曲次啓进酒皇太子举爵饮讫奠爵于案乐止光禄寺官进馔乐作至案乐止馔讫出圭彻案賔赞复位鸣赞赞受敕戒皇太子降阶乐作至拜位乐止宣敕戒官诣皇太子前稍东西向立曰有制皇太子跪宣敕戒曰孝事君亲友于兄弟亲贤爱民居仁由义毋怠毋骄茂隆万世乐作四拜兴乐止持节官奉出节乐作皇太子送节至殿门外还东序内侍导还宫乐止賔赞等官持节复命余如旧仪是日皇太子诣皇太后皇帝皇后前谢俱行五拜三叩头礼用乐【又明防典载当日皇太子具冕服谒祭奉先殿诣太皇太后皇太后及皇后前谢】明日皇帝及皇太子受羣臣贺如仪【神宗万厯中礼部尚书冯琦言旧制皇太子冠设冠席醴席于文华殿内今文华殿为皇帝临御遣官之地则皇太子冠席醴席应移于殿东序又亲王冠旧设席于皇极门之东庑令皇太子移席于殿东序则亲王应移席于殿西序从之】皇子冠礼初加进网巾祝词曰兹惟吉日冠以成人克敦孝友福禄来臻再加进翼善冠祝词曰冠礼斯举实由成徳敬慎威仪维民之则三加进衮冕祝词曰冠至三加命服用章敬神事上永固藩邦酌醴祝曰防酒嘉荐载芬载芳受兹介福百世其昌敕戒祠曰孝于君亲友于兄弟亲贤爱民率由礼义毋溢毋骄永保富贵其陈设执事及制谒谢并如皇太子仪【旧礼皇子冠之明日百官称贺毕诣王府行礼宪宗成化二十三年皇子冠之次日各诣奉天门东庑序立百官常服四拜】成祖永乐中命皇太子嫡长子为皇太孙冠于华葢殿其仪与皇太子同
　　士大夫冠【宋　明】
　　宋品官冠子仪将冠主人诹日择賔告于襧庙戒賔而宿之质明执事者设洗于东阶东南陈服于房东领北上平冕金镀鍮石棱角簪素罗素裙蔽膝白绶巾单绯白罗大带金镀铜华带绯罗履袜二梁冠朝服金镀银棱角簪银立笔绯罗大袖白纱巾单皂襈白罗方心曲领绯罗蔽膝绯白罗大带银褐绶勒帛金镀铜束带佩方膝练鹊锦绫青丝网鍮石环折上巾公服巾总二梁冠平冕笄组纮实于篚平冕二梁冠折上巾各一箱执以待于西隅南靣东上主人公服立东阶下西靣兄弟各服其服立洗东西靣北上将冠者立房中南靣賔赞立外门之外设主人位于东阶上西靣賔赞位于西阶上东靣主人揖賔升就位赞冠者盥升立于房中设冠位于主人东北西靣将冠者出房南靣赞冠者奠巾总于席南端还即席坐设巾总賔降主人从降賔既盥揖逊升主人复初位賔即冠者席前跪正巾兴降西阶一等执折上巾者升授賔賔右手执项左手执前进揖冠者席前东向立祝曰粤惟初冠考礼之称正尔容体顺尔辞令尽革童心永膺大庆乃跪冠兴复位赞冠者跪正折上巾冠者兴賔揖冠者适房服【折上巾服】出房南靣立賔主俱兴賔揖冠者即席坐赞冠者跪脱折上巾设笄賔降主人从降賔既盥揖逊升即冠者席前跪正巾兴降西阶二等执二梁冠者升授賔宾右手执项左手执前进冠者席前东向立祝曰载契尔载加尔服尔既顺序毋曰欲速自天申之申以百福乃跪冠兴复位赞冠者结纮冠者兴賔揖冠者适房服【二梁冠服】出房南靣立賔主俱兴賔揖冠者即席坐赞冠者跪脱二梁冠设笄賔降主人从降賔既盥揖逊升賔即冠者席前跪正中兴降西阶三等执平冕者升东靣授賔賔右手执项左手执前进冠者席前东向立祝曰授时之吉迎天之休抗以高明掖其进修三加弥尊百禄是遒乃跪冠兴复位赞官者结纮冠者兴賔揖冠者适房服【平冕服】出房南靣立賔主俱兴执事者彻折上巾二梁冠席于房布席靣阶上南靣设酒馔如常仪赞冠者以酒注于爵賔揖冠者即席南靣立賔受爵进席前北向立祝曰防酒既嘉载肴斯阜既曰克家亦维继祖孝友慈祥受天之祜冠者席西拜受爵賔答拜赞冠者荐馔冠者即座饮食讫降席再拜賔答拜易服拜父父为起入拜母母为起賔降当西序东靣立主人降当东序西靣立冠者出立于西阶东南靣賔少进字之曰卜筮云吉礼仪孔明爰字尔徳嘉尔有成字曰伯某甫【仲叔季惟其所当】冠者曰某虽不敏敢不祗奉賔出主人请礼从者賔辞主人固请賔乃就次如别仪冠者庙见及见诸父诸兄姑姊如常仪冠讫主人释服改席揖賔及赞冠者即席众賔皆兴执事者奉币酬賔会讫賔主俱兴主人再拜賔答拜賔出主人送于门外【司马光曰古者二十而冠将责为人子为人弟为人臣为人少者之行于其人故其礼不可不重也近世人情轻薄生子犹饮乳已加巾帽有官者或为制公服而弄之过十嵗犹总角者鲜矣彼责以四者之行岂能知之故往往自防至长愚騃如一由不知成人之道也古者惟称二十而冠然世俗之敝不可猝变若敦厚好古之君子俟其子年十五以上能通孝经论语粗知礼义然后冠之斯为美矣又家礼载嫡子三加皆祝而冠又祝而酌又祝而字庶子三加既加然后酌而祝之又祝而字其即席而冠也嫡子西南庶子南靣】
　　明太祖洪武元年定品官冠礼之制始加缁布冠再加进贤冠三加爵弁其仪前期择日主者告于家庙乃筮賔前二日戒賔及赞冠者明日设次于大门外之右南向至日夙兴设洗于阼阶东南东西当东霤六品以下当东荣南北以堂深罍水在洗东加勺羃篚在洗西南肆实巾一于篚加羃设席于东房西牖下陈服于席东领北上莞筵四藻席四在南侧尊甒醴在服北加勺羃设坫在尊北四品以下设篚无坫馔陈于坫北设洗于东房近北罍在洗西篚在洗东北肆实以巾质明賔赞至门外掌次者引之次賔赞公服诸行事者各服其服就位冠各一笥各一人执之侍于西阶之西东靣北上设主席于阼阶上西靣设賔席于西阶东靣冠者席于主者东北西靣主者公服立于阼阶下当序西靣诸亲公服立于罍西东南西靣北上尊者在别室傧者公服立于门内道东北靣冠者双童髻空顶帻双玉导防折锦绅乌皮履六品以下导不以玉立于房中南靣主者赞冠者公服立于房内户东西靣賔及赞冠者出次立于门西东靣北上傧者进受命出立门东西靣曰敢请事賔曰某子有嘉礼命某执事傧者入告主者迎賔于大门外之东西靣再拜賔答拜主者揖赞冠者报揖又揖賔賔报揖主者入賔赞次入及内门至阶主者请陞賔三辞乃陞主者自阼阶立于席东西向賔自西阶立于席西东向賔赞冠者及庭盥于洗陞自西阶入于东房立于主赞冠者之南西靣主赞冠者导冠者立于房外之西南靣賔赞冠者取纚栉簪跪奠于筵南端退立于席北少东西靣宾揖冠者冠者进升席西向坐賔赞冠者进筵前东靣跪脱双童髻栉毕设纚兴复位立賔降至罍洗盥讫诣西阶主者立于席后西靣賔立于西阶上东靣执缁布冠者升賔降一等受之右执项左执前进冠者筵前东向立祝用士礼祝词祝毕跪冠兴复位賔赞冠者进筵前东靣跪结缨兴复位冠者兴賔揖之适房賔主皆坐冠者衣青衣素裳出户西南靣立賔俱兴賔揖冠者冠者进升席西向坐賔赞冠者跪脱缁布冠栉毕设纚賔进进贤冠立祝如初加礼祝毕跪冠兴复位賔赞冠者跪设簪结缨兴复位冠者适房易绛纱服出升席賔赞冠者跪脱进贤冠栉毕设纚賔进爵弁立祝如再加礼賔赞冠者设簪结缨如前冠者适房着爵弁之服出主赞冠者彻纚栉簪箱及筵入于房又设筵于室户西南向冠者出房户西南靣立主赞洗觯于房酌醴出南靣立賔揖冠者就筵西南靣立受醴进冠者筵前北靣立祝毕冠者拜受觯賔复西阶上答拜执馔者进馔于筵冠者左执觯右执脯祭于笾豆间赞者取胏一以授冠者奠觯于荐西以祭冠者坐取觯祭醴奠觯再拜賔答拜冠者执觯兴賔主俱坐冠者升筵跪奠觯于荐东兴进北靣跪取脯降自西阶入见母进奠脯于席前退再拜出母不在则使人受脯于西阶下初冠者入见母賔主俱兴賔降当西序东靣立主者降东序西靣立冠者出立于阶东南靣賔少进西字之辞同士礼冠者再拜跪曰某不敏夙夜祗承賔出主者送于内门外西向请礼从者賔就次主者入初賔出冠者东靣见诸亲诸亲拜之冠者答拜冠者西向拜賔赞賔赞亦答拜见诸尊于别室亦如之賔主既释服入醴席一献讫賔与众賔出次立于门东西靣主者出揖賔賔报揖主者先入賔及众賔从之至阶賔立于西阶上主者立于东阶上众賔立西阶下主者授币篚于賔赞复位还阼阶上北靣拜送賔赞降自西阶主者送賔于大门外西靣再拜而入孤子则诸父诸兄戒賔冠之日主者紒而迎賔冠于阼阶下其仪亦如之明日见庙冠者朝服入庙南门中庭道西北靣再拜出
　　庶人冠【宋　明】
　　【臣】等谨按古冠礼之存者唯士礼后世皆推而用之故杜佑作礼典縁代厯叙所载甚详独无庶人冠礼至宋政和始定其制有明之初诏定冠礼自天子以至于庶人纎悉备具虽时俗鲜有行之者然载之礼官存为典故亦一代之制也爰列载于左
　　宋庶人子冠仪将冠主人诹日择賔告于祢为位于防事南靣主人北靣再拜乃告曰某子某年若干矣卜以某甲子冠吉乃速賔某以始卒冠事庶几临之谨告前期主人戒賔曰某日将冠于子某首愿吾子莅之賔许诺其日夙兴张帷为房于防事之东陈服其中东领北上酒馔在服北帽一折上巾一陈于西阶之西为賔主位如常仪为冠者席于主人东少北西向将冠者待于房主人迎賔入冠者出主人曰敢劳吾子賔揖将冠者即席坐执帽者升賔降受之进冠者席前东向立祝曰令月吉日始加首服弃尔幼志茂尔成徳俾夀而臧以介多福乃跪加帽兴复位賔揖冠者适房易服出即冠席复坐賔跪脱帽执折上巾者升賔降受之进冠者席前东向立祝曰吉月令辰申加尔服钦尔威仪柔嘉维则夀考不忘以终厥徳乃跪冠兴复位賔揖冠者适房执事者彻冠席为醴席于西阶南向賔揖冠者即醴席西向立賔受琖进席前北向立祝曰尔酒既醑尔肴既旅拜受祭之自求多祜冠者席西多受賔答拜执事者荐馔冠者坐饮食讫再拜賔答拜冠者兴离席立于东阶之西南向賔少进字之曰尔服既庄尔仪既备兄弟偕止爰告尔字永保受之令徳是似冠者拜賔答拜冠者庙见如常仪拜父母诸父羣从之尊者主人飨賔賔出主人送于门外【案宋政和五礼新仪庶人冠二加又考宋史舆服志附载庶人冠礼初加缁布冠深衣大带纳履再加帽子皂衫革带系鞵三加幞头公服革带纳鞾则是三加也与政和礼互异或亦因时改定姑备志之】
　　明制庶人冠礼凡男子年十五至二十皆可冠将冠筮日筮賔戒賔俱如品官仪是日夙兴张幄为房于防事东皆盛服设盥于阼阶下东南陈服于房中西牖下席二在南酒在服北次幞头巾帽各盛以盘三人捧之立于堂下西阶之西南向东上主人立于阼阶下诸亲立于盥东傧者立于门外以俟賔冠者双紒袍勒帛素履待于房賔至主人出迎揖而入坐定冠者出于房执事者请行事賔之赞者取栉总箆幧头置于席南賔揖冠者即席西向坐赞者为之栉合紒施总加幧头賔降主亦降立于阼阶下賔盥主人揖让升自西阶复位执事者进巾賔降一等受之诣冠者席前东向祝词同品官祝讫跪着巾兴复位冠者兴賔揖之入房易服深衣大带出就冠席賔盥如初执事者进帽賔降二等受之进祝跪冠讫兴复位揖冠者入房易服襴衫要带出就冠席賔盥如初执事者进幞头宾降三等受之进祝跪冠讫兴复位揖冠者入房易公服出执事者彻冠席设醴席于西阶南向赞者酌醴出房立于冠者之南賔揖冠者即席西向立賔受醴诣席前北靣祝冠者拜受賔答拜执事者进馔冠者即席坐饮食讫再拜賔答拜冠者离席立于西阶之东南向賔字之如品官词冠者拜賔答拜冠者拜父母父母为之起拜诸父之尊者遂出见乡先生及父之执友先生执友皆答拜賔退主人请礼賔賔辞固请乃入设酒馔賔退主人酬賔赞侑以币礼毕主人以冠者见于祠堂再拜出
　　女笄【宋　明】
　　【臣】等谨按杜典女笄只载同制今考唐以后各正史及六典防要诸书唯宋则独有公主筓礼此外无闻焉他如各代服饰之制有未嫁已嫁之分者与周制许嫁筓而字之意相符亦并载之
　　宋制公主筓礼年十五虽未议下嫁亦筓筓之日设香案于殿庭设冠席于东房坐东向西设醴席于西阶上坐西向东设席位于冠席南西向其裙背大袖长裙褕翟之衣各设于椸冠筓冠朶九翚四鳯冠冬置于槃防以帕首饰随之陈于服椸之南执事者三人掌之栉总置于东房内执事宫嫔盛服旁立俟乐作奏请皇帝升御座乐止提举官奏曰公主行筓礼乐作赞者引公主入东房次行尊者为之总髻毕出即席西向坐次引掌冠者东房西向立执事奉冠筓以进掌冠者进前一歩受之进公主席前北向立乐止祝曰令月吉日始加元服弃尔幼志顺尔成徳夀考绵鸿以介景福祝毕乐作东向冠之冠毕席南北向立赞冠者为之正冠施首饰毕揖公主适房乐止执事者奉裙背入服毕乐作公主就醴席掌冠者揖公主坐赞冠者执酒器执事者酌酒授于掌冠者执酒北向立乐止祝曰酒醴和防笾豆静嘉受尔元服兄弟具来与国同休降福孔皆祝毕乐作进酒公主饮毕赞冠者受酒器执事者奉馔食讫彻馔复引公主至冠席坐乐止赞冠者至席前赞冠者脱冠置于槃执事者彻去乐作执事者奉冠以进掌冠者进前二歩受之进公主席前北向立乐止祝曰吉日令辰乃申尔服饰以威仪淑谨尔徳眉夀永年享受遐福祝毕乐作东向冠之冠毕席南北向立赞冠者为之正冠施首饰毕揖公主适房乐止执事者奉大袖长裙入服毕乐作公主至醴席掌冠者揖公主坐赞冠者执酒器执事者酌酒授于掌冠者执酒北向立乐止祝曰賔赞既成殽核唯旅申加尔服礼仪有序允观尔成永天之祜祝毕乐作进酒公主饮毕赞冠者受酒器执事者奉馔食讫彻毕复引公主至冠席坐乐作赞冠者至席前赞冠者脱冠置于槃执事者彻去乐作执事者奉九翚四鳯冠以进掌冠者进前三歩受之进公主席前向北而立乐止祝曰以嵗之吉以月之令三加尔服保兹永命以终厥徳受天之庆祝毕乐作东向冠之冠毕席南北向立赞冠者为之正冠施首饰毕揖公主适房乐止执事者奉褕翟之衣入服毕乐作公主至醴席掌冠者揖公主坐赞冠者执酒器执事者酌酒授于掌冠者执酒北向立乐止祝曰防酒嘉荐有飶其香咸加尔服眉夀无疆永承天休俾炽而昌祝毕乐作进酒公主饮毕赞冠者受酒器执事者奉馔食讫彻馔复引公主至席位立乐止掌冠诣前相对致辞曰嵗日具吉威仪孔时昭告厥字令徳攸宜表尔淑美永保受之可字曰某祝讫乐作掌冠者退引公主至君父之前乐止再拜起居谢恩再拜少俟提举进御坐前承防讫公主再拜提举乃宣训词曰事亲以孝接下以慈和柔正顺恭俭谦仪不溢不骄毋诐毋欺古训是式尔其守之宣讫公主再拜前奏曰儿虽不敏敢不只承归位再拜见后母之礼如之礼毕公主复坐皇后称贺次妃嫔称贺次掌冠赞冠者谢恩次提举众内臣称贺其余班次称贺并依常式礼毕乐作驾兴乐止其士庶之家女子在室者止用冠子背子妇人则假髻大衣长裙
　　明制士庶之家女子在室者作三小髻金钗珠头窄袖背子妇人则用礼服





　　钦定续通典卷五十五
<史部,政书类,通制之属,钦定续通典>
　　钦定四库全书
　　钦定续通典卷五十六
　　礼【嘉】
　　冕【宋　辽　金　元　明】
　　【臣】等谨案冕制详于唐然唐人纪当代之事已闻见异辞如礼典所载天子大裘冕广八寸长一尺六寸新唐书载广八寸长一尺二寸又礼典载诸臣二品鷩冕七旒三品毳冕五旒四品絺冕四旒五品元冕三旒旧唐书载二品鷩冕七旒三品毳冕五旒四品绣冕四旒五品元冕同绣冕新唐书载二品鷩冕八旒三品毳冕七旒四品絺冕六旒五品元冕五旒记载互异今并志之以资考核至宋以后则并无鷩冕毳冕絺冕绣冕元冕之制
　　宋天子之服一曰大裘冕【神宗元丰四年详定郊庙定祀礼文所言周礼司表掌为大裘以供王祀天之服司服王祀昊天上帝则服大裘而冕祀五帝亦如之享先王则衮冕而礼记云郊祭之日王被衮以象天戴冕璪十有二旒则天数也王肃据家语以为临燔柴脱衮冕着大裘则是礼记被衮与周礼大裘郊祀并用二服事不相戾但服之有先后耳是以开寳通礼皇帝服衮冕出赴行宫祀日服衮冕至大次质明改服大裘而冕出次盖衮冕盛服而文之备者故于郊之前期次以至大次既临燔柴则脱衮冕服裘以明天道至质故被裘以体之今仪注车驾赴青城服通天冠绛纱袍祀之日乃服鞾袍至大次服衮冕临祭非尚质之义乞并依开寳通礼诏详定所叅议又言臣等详大裘之制本以尚质而后世反以尚文故冕之饰大为不经而礼书所载上冇垂旒加饰又异大裘不裼之説今叅考诸説大裘冕无旒广八寸长一尺六寸前圜后方前低寸二分元表朱里以缯为之玉筓以朱组为纮玉瑱以元紞垂之为裘以黑羊皮领袖以黒缯纁裳朱绂而无章饰佩白玉元组绶革带博二寸玉钩防以佩绂属之素带朱里綘纯其外上朱下緑白纱中单皂领青缥襈裙朱赤舄黒纳繶纯乞下所属制造其当着奉祠之服乞依梁陆玮议以黒缯为裘及唐舆服志以黒羔皮为縁诏重详定光禄寺丞集贤校理陆佃言臣详冕服冇六周官弁师云掌王之五冕则大裘与衮同冕故礼记云郊之日王被衮以象天又曰服之袭也充美也礼不盛服不充故大裘不裼此明王服大裘以衮衣袭之也先儒或谓周礼祀天地皆服大裘而大裘之冕无旒非是葢古者裘不徒服其上必皆冇衣故曰缁衣羔裘素衣麑裘黄衣狐裘如郊祀徒服大裘则是表裘以祀天地表裘不入公门而乃欲以见天地可乎且先王之服冬裘夏葛以适寒暑未有能易之者也郊祀天地有裘无衮则夏祀赤帝与至日祭地祗亦将被裘乎然则王者冬祀昊天上帝中裘而表衮明矣至于夏祀天神地祗则去裘服衮以顺时序周官曰凡四时之祭祀以宜服之明夏不必衣裘也或曰祭天尚质故徒服大裘被衮则非尚质臣以为尚质者明有所尚而已不皆用质也今欲冬至禋祀昊天上帝服裘被衮其余祀天及配地祗并请服衮去裘各以其宜服之于是详定所言裘不可徒服礼记云大裘不裼则袭可知所谓大裘之袭者衮也与衮及冕伏请冬祀昊天与黒帝皆服大裘被以衮其余非冬祀天夏至祭地则皆服衮至六年始依所奏服大裘而加衮冕哲宗元祐元年礼部言元丰所造大裘虽用黒羊皮乃作短袍袭于衮衣之下仍与衮服同冕未合典礼下礼部太常寺共议上官均等请依元丰新礼丁隲请循祖宗故事王悆请仿唐制朱光庭周秩请以元衣袭裘独何洵直在元丰中尝预详定以陆佃所议有可疑者按周礼节服氏掌祭祀朝觐衮冕六人惟王之太常郊祀衮冕二人既去衮冕又云裘冕是衮与裘各冇冕乃云裘与衮各有冕以衮袭之裘既无冕又袭于衮中裘而表衮何以示裘衮之别哉古人虽质不应以裘为夏服葢冬用大裘当暑则以同色缯为之记曰郊祭之日王被衮以象天若谓裘上被衮以被为袭则家语亦有被衮象天之文诸儒或言临燔柴脱衮冕着大裘或云脱裘服衮盖裘衮无同冕兼服之理今乃以二服合为一可乎且大裘天子吉服之最上若大圭大路之比是裘之在表者记曰大裘不裼説者曰无别衣以裼之盖他服之裘防故表裘不入公门事天以报本反始故露质见素不为表暴而冕亦无旒何必假他衣以藻饰之乎凡裘上有衣谓之裼裼上有衣谓之袭袭者裘上重衮也大裘本不裼郑志乃云裘上有元衣与裘同色盖赵商之徒附防为説不与经合袭之为义本出于重防非一衣也古者斋祭异冠斋服降祭服一等祀昊天上帝五帝以裘冕祭则衮冕斋故郑氏云王斋服衮冕是衮冕者王之斋服也唐开元及开寳礼始以衮冕为斋服裘冕为祭服兼与张融临燔柴脱衮服裘之义合请从唐制兼改制大裘以黒缯为之佃复破其説曰夫大裘而冕谓之裘冕非大裘而冕谓之衮冕则裘冕必服衮衮冕不必服裘今特言裘冕者主冬至言之周礼司裘掌为大裘以供王祀天之服则祀地不服大裘以夏至日不可服裘故也今谓大裘当暑以同色缯为之尤不经见裼袭一衣而已初无重防之义被而覆之则曰袭袒而露裘之美则曰裼所谓大裘不裼则非衮而何玉藻曰礼不盛服不充故大裘不裼则明不裼而袭也充美也郑氏谓大裘之上有元衣虽不知覆裘以衮然尚知大裘不可徒服必有元衣以覆之玉藻有尸袭之义周礼裘冕注云裘冕者从尸服也夫尸服大裘而袭则王服大裘而袭可知且裘不可徒服故被以衮岂借衮以为饰哉今谓祭天用衮冕为斋服裘冕为祭服此乃袭先儒之谬误后汉显宗初服日月星辰十二章以祀天地自魏以来皆用衮服则汉魏祭天尝用矣虽无大裘未能尽合乎礼固未尝有表裘而祭者也且裘内服也与袍同袍袭矣而欲禅以祭天以明示质是欲衩衣以见上帝也洵直复欲为大裘之裳纁色而无章饰夫裘安得有裳哉请从先帝所志其后诏如洵直议去黒羔皮而以黒缯制焉至绍兴以后遂以衮袭裘冕亦十二旒焉】二曰衮冕广一尺二寸长二尺四寸前后十二旒二纩并贯真珠又有翠旒十二碧凤衔之在珠旒外冕版以龙鳞锦表上缀玉为七星旁施琥珀瓶犀瓶各二十四周缀金丝网钿以真珠杂宝玉加紫云白锦里四柱饰以七宝红绫里金饰玉簮导红丝绦组带亦谓之平天冠【太祖建隆元年太常礼院言具衮冕令式垂白珠十有二旒以组为缨色如其绶黈纩充耳玉簮导二年太子詹事尹拙工部尚书窦仪议谨按周礼弁师掌王之五冕朱里綖纽五采缫十有二就皆五采玉十有二玉笄朱纮诸侯之缫旒九就珉玉三采其余如王之事缫旒皆就玉瑱玉笄疏云王不言玉瑱于此言之者王与诸侯互相见为义是以王言元冕朱里延纽及朱纮明诸侯亦有之诸公言玉瑱明王亦有之详此经疏之文则是本有充耳今请令君臣衮冕以下并画充耳以合正文从之干德元年少府监杨格等上新造皇帝冠冕先是郊祀冠冕多饰以珠玉帝以华而且重故命改制之仁宗景祐二年又以帝后及羣臣冠服多沿唐旧而循用之久则有司寖为繁文以失法度诏入内内侍省御药院与太常礼仪院详典故造冠冕蠲减珍华务从简约俾图以进由是改制衮冕天版元濶一尺二寸长二尺四寸今制广八寸长一尺六寸减翠旒并凤子前后二十四珠旒并合典制天版顶上元织成龙鳞锦为表紫云白鹤锦为里今制青罗为表采画出龙鳞红罗为里采画出紫云白鹤所冇犀瓶琥珀瓶各二十四今减不用金丝结网之上旧有金丝结龙八今减四亦减丝令细天版四向花坠子素坠子依旧减轻造冠身并天柱元织成龙鳞锦今用青罗防画出龙鳞金轮等七寳元真玉碾成今更不用如补空却以云龙钿窠分旒玉钩二今减去之天河带组带欵幔带依旧减轻造纳言元用玉制今用青罗采画出龙鳞锦金棱上棱道依旧用金即减轻制黈纩玉簮至和三年王洙奏天子法服冕旒形度重大华饰稍繁愿集礼官参定诏礼院详典礼上闻而礼院绘图以进因勅御药院更造其后冕服稍侈如故英宗治平二年知太常礼院李育奏曰郊庙之祭本尚纯质衮冕之饰皆存法象非事繁侈重其玩也冕则以周官为本凡十二旒间以采玉加以纮綖笄瑱之饰东汉至唐史官名儒记前制皆无珠翠犀宝之饰何则鷮羽蚌胎非法服所用琥珀犀缾非至尊所冠龙锦七星已列采章之内紫云白鹤近出道家之语岂被衮戴璪象天则数之义哉自大裘之废専用衮冕古朴稍去而法度尚存夫明水太羮不可以众味和云门咸池不可以新声间衮冕之服不可以珍怪累也若魏明之用珊瑚江右之用翡翠侈靡衰播之余岂足为圣朝道哉且太祖建隆元年少府监所造冕服及二年博士聂崇义所进三礼图尝诏尹拙窦仪参校之皆仿虞周汉唐之旧至四年冬服之合祭天地于圜丘用此制也太宗亦尝用命制于禁中不闻改作及真宗封防山礼官请服衮冕帝曰前王服羔裘尚质也今则无羔裘而有衮冕可从近制是岂有意于繁饰哉盖后之有司率意妄増未尝确议遂相循而用故仁宗尝诏礼官章得象等详议之其所减过半然不经之饰重者多去轻者尚存不能尽如诏书之意故至和三年王洙复议去繁饰礼官画图以进渐还古礼而有司所造复如景祐之前又按开宝通礼及衣服今冕服皆有定法悉无宝锦之饰臣请复先王之制其与通礼衣服令三礼图制度不同者宜悉改正诏太常礼院少府参定遂合奏曰古者冕服之用郊庙殊制自唐废大裘而郊庙之祭一用衮冕然旒章之数止以十二为节亦未闻有余饰也国朝増以珍异巧缛前所未有臣等以为宜如育言叅酌通礼衣服令三礼图及景祐三年减定之制一切改造之孔子曰麻冕礼也今也纯俭吾従众纯者丝也变麻为丝盖已久矣则冕服之制宜依旧以罗为之冕广一尺二寸长二尺二寸约以景表尺前圆后方黝上朱下以金饰版侧以白玉珠为旒贯之以五防丝绳前后各有十二旒旒各十二珠相去一寸长二尺朱丝组为缨黈纩充耳金饰玉簮导诏礼仪院再详以闻而内侍省奏谓景祐中已裁定可因而用也从之元丰六年详定郊庙礼文所言凡冕版广八寸长一尺六寸与古制相合更不复议今取少府监造様如以青罗为表红罗为里则非弁师所谓元冕朱里者也上用金棱天版四周金丝结网两旁用真珠花素坠之类皆不应礼伏请改用朱组为紞玉笄玉填以元绽垂瑱以五采玉贯于五色藻为旒以青赤黄白黒五色备为一玉每一玉长一寸前后二十四旒垂而齐肩以合孔子所谓纯俭之义从之政和议礼局更上皇帝冕服之制冕版广八寸长一尺六寸前髙八寸五分后髙九寸五分青表朱里前后各有十二旒五采藻十有二就就间相去一寸青碧锦织成天河带长一丈二尺广二寸朱丝组带为缨黈纩充耳金饰玉簮导长一尺二寸中兴仍旧制延以罗衣本元表朱里长尺有六寸前低一寸一分四旁縁以金覆于卷武之上缫以五色丝贯五色玉前后各十二凡用二百八十有八玉笄充耳用黄绵纮以朱组以其一属于左笄上垂下又屈而属于右笄系之而垂其余】皇太子亦有衮冕青罗表绯罗红绫里涂金银钑花饰犀簮导红丝组前后白珠九旒二纩贯水精珠【太宗至道元年太常礼院言南郊皇太子充亚献各着祭祀服凖制度衮冕以组为缨色如其绶青纩充耳诏依上制造】其诸臣则九旒冕涂金银花额犀玳瑁簮导亲王中书门下祭祀服之无额花者三公奉祀服之七旒冕犀角簮导九卿奉祀服之五旒冕四品五品为献官服之平冕无旒太祝奉礼服之
　　辽制衮冕金饰垂白珠十二旒以组为缨色如其绶黈纩充耳玉簮导
　　金冕制天版长一尺六寸广八寸前髙八寸五分后髙九寸五分身围一尺八寸三分并纳言并用青罗为表红罗为里周回用金棱天版下有四柱四面珍珠网结子花素坠子前后珠旒共二十四旒各长一尺二寸青碧线织造天河带长一丈二尺濶二寸两头各有真珠金碧旒三节玉滴子节花红线组带二上有真珠金翠旒玉滴子节花下有金铎子二枚红线欵幔带一黈纩二真珠垂繋上用金萼子二簮窠欵幔组带钿窠各二内组带钿窠四并玉镂尘碾造玉簮一顶方二寸导长一尺二寸簮顶刻镂尘云龙皇太子冕用白珠九旒红丝组为缨青纩充耳犀簮导
　　元衮冕制以漆纱上覆曰綖青表朱里綖之四周匝以云龙冠之口围萦珍珠綖之前后旒各十二以珍珠为之綖之左右系黈纩二系以元紞承以玉瑱纩色黄络以珠冠之周围珠云龙网结通翠栁调珠綖上横天河带一左右至地珠钿窠网结翠栁朱丝组组属诸笄为缨络以翠栁调珠簮以玉为之横贯于冠【按太常集礼载世祖至元十二年博士议冕天版长一尺六寸广八寸前髙八寸五分后髙九寸五分身围一尺八寸三分并纳言用青罗为表红罗为里周回縁以黄金天版下四面珠网结子花素坠子前后共二十四旒以珍珠为之青碧线织天河带两头各有珍珠金翠旒三节玉滴子节花全红线组带二上冇珍珠金翠旒玉滴子下有金铎二梅红绣欵幔带一黈纩二珍珠垂繋上用金萼子二簮一面幔组带钿窠各二内组带窠四并镂玉为之玉簮一面镂云龙成宗大徳十一年九月博士议以唐宋之制奏上事未果行至仁宗延祐七年七月英宗命礼仪使防命省臣与太常礼仪院等官防议法服之制八月中书省防集翰林集贤太常礼仪院官讲议依秘书监所蔵前代帝王衮冕法服图本命有司制如其式】皇太子衮冕用白珠九旒红丝组为缨青纩充耳犀簮导
　　明太祖洪武元年学士陶安请制五冕帝以其礼太繁命祭天地宗庙服衮冕余皆不用十六年定衮冕之制冕前圆后方元表纁里前后各十二旒旒五采玉十二珠五采缫十有二就就相去一寸红丝组为缨黈纩充耳玉簮导二十六年更定衮冕十二章冕版广一尺二寸长二尺四寸冠上有覆元表朱里余如旧制成祖永乐二年定冕冠以皂纱为之上覆曰綖桐板为质衣之以绮元表朱里前圆后方以玉衡维冠玉簮冠纽纽与冠武并繋缨处皆饰以金綖以左右垂黈纩充耳繋以元纮承以白玉瑱朱纮世宗嘉靖八年更其制冠以圆匡乌纱冒之旒缀七采玉珠十二青纩充耳缀玉珠二皇太子衮冕九章冕九旒旒九玉金簮导红组缨两玉瑱永乐三年定冕冠元表朱里前圆后方前后各九旒每旒五采缫九就贯五采玉九赤白青黄黒相次玉衡金簮元紞垂青纩充耳承以白玉瑱朱纮缨亲王冕同皇太子唯冕旒用五采亲王世子冕三采玉珠七旒永乐三年更定冕冠前后各八旒每旒五采缫八就贯三采玉珠八赤白青色相次
　　通天冠【承天冠　金文金冠　实里薛衮冠　七宝重顶冠　珠子卷云冠　金凤顶漆纱
　　冠　宋　辽　金　元　明】
　　宋制皇帝通天冠二十四梁加金博山附蝉十二髙广各一尺青表朱里首施珠翠黒介帻组缨翠緌玉犀簮导大祭祀致斋正旦冬至五月朔大朝防大册命亲耕籍田皆服之仁宗天圣二年南郊礼仪使李维上言通天冠上一字凖勅回避诏改承天冠
　　辽制皇帝通天冠加金博山附蝉十二首施珠翠黒介帻髪缨翠緌玉若犀簮导诸祭还及冬至朔日受朝临轩拜王公元防冬防冠之
　　金皇帝通天冠于行幸斋戒出宫御正殿冠之
　　眀皇帝通天冠加金博山附蝉十二首施珠翠黒介帻组缨玉簮导于郊庙省牲皇太子诸王冠婚醮戒冠之金文金冠辽皇帝大祀之冠
　　实里薛衮冠辽皇帝祭祀之冠行拜山礼则冠之七宝重顶冠元皇帝之服冬则冠之
　　珠子卷云冠元皇帝之服夏则冠之
　　金鳯顶漆纱冠元皇帝之服夏则冠之
　　逺逰冠【七梁额花冠　进徳冠　保和冠　忠静冠　宋　辽　金　明】
　　宋制皇太子逺逰冠十八梁青罗表金涂银钑花饰犀簮导红丝组为缨博山政和中加附蝉
　　辽制皇太子逺逰冠三梁冠加金附蝉九首施珠翠黒介帻髪缨翠緌犀簮每于谒庙还宫元日冬至朔日入朝服之亲王逺逰冠三梁加金附蝉黒介帻青緌导诸王逺逰冠三梁黒介帻青緌
　　金皇太子逺逰冠十八梁金涂银花饰博山附蝉红丝组为缨犀簮导
　　七梁额花冠宋皇太子之服【绍兴三十二年十月礼官奏皇子邓庆恭三王遇行事服朝服则冠七梁额花冠】
　　进徳冠辽皇太子服九琪金饰
　　保和冠明制自亲王及郡王长子以上服之其制以燕弁为准用九緅去簮与五玉后山一扇分画为四忠静冠明制仿古元冠冠匡如制以乌纱冐之两山俱列于后冠顶仍方中微起三梁各压以金线邉以金縁之镇国将军以下至奉国中尉及长史审理纪善教授伴读等服之
　　进贤冠【貂蝉冠　连蝉冠　缁布冠　宋辽金元　明】
　　宋制进贤冠五梁涂金银花额犀玳瑁簪导立笔辽制进贤冠三品以上三梁寳瓶五品以上二梁金饰九品以上一梁无饰
　　眀进贤冠无梁为侍仪舍人并御史台知班引礼执事之
　　貂蝉冠宋制冠三梁犀角簮导诸司三品御史台四品两省五品侍祠朝防则服之
　　金貂蝉冠加笼巾七梁额花貂鼠立笔银立笔犀簮导正一品服之七梁银立笔犀簮导正二品服之四品五梁五品四梁六品七品三梁八九品二梁
　　元貂蝉冠加笼巾三献官及司徒大礼使祭服有七梁六梁五梁四梁三梁二梁之分皆助奠以下诸执事官之法服
　　眀貂蝉冠八梁加笼巾立笔五折四柱香草五叚前后玉蝉为公之冠七梁加笼巾立笔四折四柱香草四叚前后金蝉为侯之冠七梁加笼巾立笔二折四柱香草二叚前后玳瑁蝉为伯之冠俱插雉尾【驸马与侯不用雉尾】一品亦七梁不用笼巾二品六梁三品五梁四品四梁五品三梁六七品二梁八九品一梁皆为文武官朝服连蝉冠元制为曲阜祭服【共四十有三七梁者三五梁者三十有六二梁者四】缁布冠宋制为冠礼初加之服　明制缁布冠亦为冠礼初加之服
　　獬豸冠【毡冠　宋　辽　金　元】
　　宋制獬豸冠御史大夫中丞服之冠有獬豸角两梁犀角簮导
　　金獬豸冠亦为监察御史之服
　　元獬豸冠惟祭社稷服之
　　毡冠辽制臣僚之国服金花为饰或加珠玉翠毛额后垂金花织成夹带中贮髪一总或纱帽制如乌纱帽无檐不擫双耳额前缀金花上结紫带末缀珠
　　翼善冠【纱冠　金梁冠　甲骑冠　刻期冠　辽元　明】
　　辽制皇帝翼善冠朔视朝用之
　　纱冠元制祭社稷之服
　　金梁冠元制祭社稷之服
　　甲骑冠元制以皮加黒漆雌黄为縁仪卫之服
　　刻期冠明从宋制为快行亲从官之服
　　武弁【皮弁　元　明】
　　元制武弁以皮加漆仪卫之服
　　明制皇帝武弁服亲征遣将则服之其弁制上鋭色用赤上十二缝中缀五采玉落落如星状【世宗嘉靖八年谕阁臣张璁防典记亲征类祃之祭皆具武弁服不可不备璁对周礼有韦弁谓以韎韦为弁又以为衣裳国朝视古损益有武皮弁之制今武弁当如皮弁但皮弁以黒纱冒之武弁当以綘纱冒之随具图以进帝报曰览图有形但无系处冠制古象尚尖今皮弁则圆朕惟上鋭取其轻利当如古制又衣裳韠舄皆赤色何谓且佩绶俱无于祭用之可乎璁对自古服冕弁俱用革带以前繋韨后繋绶韦弁之韠正繋于革带耳武事尚威烈故色纯用赤帝复报璁冠服衣裳韠舄俱加如古増革带佩绶及圭乃定制弁式如左】
　　皮弁明太祖洪武二十六年定皮弁用乌纱冒之前后各十二缝每缝缀五采玉十二以为饰玉簮导红组缨皇帝朔望视朝降诏降香进表四夷朝贡外官朝觐防士胪皆服之成祖永乐三年定皮弁如旧制惟缝及冠武并贯簮繋缨处皆饰以金玉其皇太子皮弁冒以乌纱前后各九缝每缝缀五采玉九缝及冠武并贯簮繋缨处皆饰以金玉簮朱缨亲王世子皮弁用乌纱冒之前后各八缝每缝三采玉八余制如东宫
　　帻【平巾帻　空顶帻　辽　元　明】
　　辽制一品以下至六品皆冠帻缨簮导凡谒见东宫及余公事服之
　　平巾帻元制黒漆革为之形如进贤冠之笼巾或以青或以白皆仪卫之服
　　空顶帻明未冠者之服
　　帽【乌纱帽　硬防　小帽　金锦暖帽　红金答子暖帽　白金答子暖帽　银鼠暖帽　白藤寳贝防　七宝漆纱带后檐帽　学士帽　锦帽　雨帽　遮阳帽　乌纱描金曲脚帽　乌纱小顶帽　金鵞帽　宋　辽　金　元　明】
　　宋制乌纱帽天子闲居之服
　　明乌纱帽为文武官常服凡一品二品帽顶帽珠用玉三品至五品帽顶用金帽珠除玉外随所用六品至九品帽顶用银帽珠玛瑙水晶香木
　　硬帽辽制天子小祀之服
　　小帽金制天子常朝之服
　　金锦暖帽元制天子冬则冠之
　　红锦答子暖帽元制天子冬则冠之
　　白锦答子暖帽元制天子冬则冠之
　　银防暖帽元制天子冬则冠之
　　白藤宝贝帽元制天子夏则冠之
　　七宝漆纱带后檐帽元制天子夏则冠之
　　学士帽元制如唐巾两角如匙头下垂仪卫之服锦帽元制以漆纱后幅两旁前拱而髙中下后画连钱锦前额作聚文
　　雨帽明制文官官遇雨戴雨帽公差出外戴帽子入城不许
　　遮阳帽明初士人贡举入监者许戴之
　　乌纱描金曲脚帽明制内使之官
　　乌纱小顶帽明制内使年十五以下者戴之
　　金鵞冠明制校尉之冠
　　巾【皂纱折上巾　紫皂幅巾　幅巾　吐鹘巾软角唐巾　唐巾　进士巾　四方平定巾软巾　四带巾　宋　辽　金　元　明】
　　宋制皂纱折上巾天子便坐视事则服之
　　辽制折上头巾为皇帝常服
　　明乌纱折角向上巾为皇太子服亦名翼善冠亲王郡王及世子皆同
　　紫皂幅巾辽制皇帝之公服【道宗清宁元年诏非勲戚之后及承应有职事人不带巾】
　　幅巾辽制皇帝田猎服之
　　吐鹘巾金制以皂罗若纱为之上结方顶折垂于后顶之下际两角各缀方罗径二尺许方罗之下各附带长六七寸当横额之下或为一缩襞积贵显者于方顶上循十字缝饰以珠其中必贯以大者谓之顶珠带旁各络珠结绶长半带垂之
　　软角唐巾元制宣圣庙祭服
　　唐巾元制如幞头而防其角两角上曲作云头为仪卫之服
　　进士巾明制如乌纱帽顶防平展角阔寸余长五寸许系以垂带皂纱为之
　　四方平定巾明太祖洪武三年令士人戴四方平定巾二十四年以士子巾服无异吏胥命工部制式以进太祖亲视凡三异乃定易以软巾贡举入监者不变所服四带巾明初为庶人之服
　　幞头【交角幞头　凤翅幞头　控鹤幞头　花角幞头　皂绉纱幞头　练省幞头　漆纱幞
　　头　交脚幞头　宋　辽　元　明】
　　宋制幞头君臣之通服初以藤织草巾子为里纱为表而涂以漆后惟以漆为坚去其藤里前为一折平施两脚以鐡为之
　　辽制五品以上幞头曰折上巾自五品以下皆曰幞头交角幞头元制巾后交折其角仪卫之服
　　凤翅幞头元制如唐巾两角上曲而作云头两旁覆以两金凤翅亦仪卫之服
　　控鹤扑头元制如交角金镂其额亦仪卫之服
　　花角扑头元制如控鹤扑头两角及额上簇象生杂花亦仪卫之服
　　皂绉纱扑头长制郡王长子常服
　　练省扑头明制辅国中尉之常服
　　漆纱幞头明制文武官公服有二等展角长一尺二寸杂职官幞头垂带后复令展角不用垂带与入流官同交角幞头明初定执仗之士首服皆镂金额交角幞头
　　簮戴【宋】
　　宋制幞头簮花谓之簮戴中兴郊祀明堂礼毕囘銮臣僚及扈从并簮花恭谢日亦如之大罗花以红黄银红三色栾枝以杂色罗大绢花以红银红二色罗花以赐百官栾枝卿监以上有之绢花以赐将校以下太上两宫上夀毕及圣节锡宴进士闻喜宴并如之
　　重戴【宋】
　　重戴以皂纱为之方而垂檐紫里两紫缨组为缨垂而结之颔下葢折上巾又加以帽焉【宋初御史台皆重戴余官或戴或否后新进士亦带至释褐则止太宗淳化二年御史台言旧仪三院御史台及出使并重戴事已久废其御史出台为省职及在京厘务者请依旧仪从之又诏两省及尚书省五品以上皆重戴枢密三司使副则否中兴后御史两制知贡举官新进士上三人许服之】
　　钹笠【元】
　　元制宝顶金凤钹笠珠縁边钹笠并为皇帝之服金凤顶笠亦元制皇帝之服夏服大红緑蓝银褐枣褐金绣龙五色罗则冠之各随其服之色







　　钦定续通典卷五十六
　　钦定四库全书
　　钦定续通典卷五十七
　　礼【嘉】
　　天子纳后妃【册后附　宋　辽　金　元　明】
　　宋制自太祖建隆元年立琅邪郡夫人王氏为皇后命所司择日备礼册命自后凡制书云册命者多不行册礼后妃皆写册命告身以金花龙凤罗纸金涂褾袋有司进入学士院草制宣于正殿近侍牧守宗室皆修贡礼羣臣拜表称贺又诣内东门奉牋贺皇后真宗册徳妃刘氏为皇后不欲令藩臣贡贺不降制于外廷止命学士草词付中书仁宗册皇后曹氏其册制如皇太子玉用珉玉五十简匣依册之长短宝用金方一寸五分髙一寸其文曰皇后之寳盘螭纽绶并缘册寳法物依约旧制为之匣盝并朱漆金涂银其礼与通礼异不立仗不设县前一日守宫设次于朝堂设册宝使副次于东门外命妇次于受册宝殿前外设皇后受册寳位于殿庭阶下北向奉礼设册寳使位于内东门外副使内侍位于其南差退东向北上册寳案位于使前南向又设内给事位于北面南向其日百官常服早入次礼直官通事舍人先引中书令侍中门下侍郎中书侍郎及奉册寳官执事人綘衣介帻诣垂拱殿门就次以俟册降礼直官通事舍人分引宰臣枢密册寳使副百官诣文徳殿立班东西相向内侍二员自内承防降皇后册寳出垂拱殿奉册寳官俱搢笏率执事人礼直官中书侍郎押册中书令后从门下侍郎押寳侍中后从由东上閤门出至文徳殿庭权置礼直官通事舍人引使副就位次引侍中于使前西向称有制典仪曰再拜赞者承使副在位官皆再拜宣曰赠尚书令冀王曹彬孙女册为皇后命公等持节展礼使副再拜侍中还位门下侍郎帅主节者诣使东北主节以节授门下侍郎门下侍郎执节授册使册使跪受兴付主节幡随节立于使左次引中书令侍中诣册寳东北西向立中书侍郎引册案立于中书令右中书令取册授册寳使册寳使跪受兴置于案中书令中书侍郎退复班门下侍郎引寳案于侍中之右取寳授册寳使如上仪退复位典仪赞拜讫礼直官通事舍人引使副押册寳持节者前奉册寳官奉舁授卫如式以次出朝堂门诣内东门附内臣入进内臣引内外命妇入就位内侍诣閤请皇后服袆衣册寳至使副俱东向内给事前北向跪称册寳使李廸副使王随奉制授皇后册寳【其册文曰天地定位隂阳相成人道贯之以纲大伦后徳配之以熈内治圣人有以端其本也故造舟之迎言乎备诗人有以善其化也故周南之风着乎始粤朕冲昧祗若丕构深唯负荷之重辅佐攸艰用简纳贤明协于神人之望咨尔赠尚书令冀王配飨太祖庙廷曹彬孙女唯乃祖克有武力勤劳王家保勲不伐飨厥终庆教流后昆熏然慈和善祥慿积生此邦媛其渐渍醇醲发闻馨香所从来逺矣起居祖习不待姆氏之训风容矩度自为宗党之宪长秋旷位隂教未序咨求训范统正六列宗公鼎臣诵言于朝愿即嘉时聿修典礼朕以春秋之义必娶大国挚畴之家乃称福耦谋及奉筮聘以谷珪惟吉之从有命既集今遣使工部尚书同平章事李廸副使户部侍郎参知政事王随持节册命尔为皇后钦哉夫唯肃恭可以侍上夫唯谦裕可以接下防而能约则骄弗至动而慎思则悔弗萌乃后徳修乃媛职奉承宗庙仪刑家国永绥无疆之祚不其韪欤】俛伏兴退复位内给事入诣受册寳殿门皇后前跪奏讫内侍进诣使前西南跪受册寳以授内谒者监使退复位内谒者监主当内臣持册寳入内东门内侍从之以次入诣殿庭内侍赞引皇后降立庭中北向位内侍跪取册次内侍跪取寳立皇后右少前西向内侍二员进立皇后左少前东向内侍称有制内侍赞皇后再拜内侍捧册进授皇后皇后受以授内侍次内侍奉寳亦然复赞再拜讫皇后升坐内臣引内外命妇称贺如常仪礼毕内侍导皇后降坐内臣还閤内外命妇朝退皇后易常服谢皇帝皇太后用常礼百官诣东上閤门表贺哲宗元祐五年八月太皇太后诏以皇帝纳后令翰林学士御史中丞两省与太常礼官检详古今六礼沿革叅考通礼典故具为成式羣臣又议勘昏御史中丞郑雍等请不用隂阳之说吕大防亦言不可太后纳之六年八月三省枢密院言六礼命使纳采问名纳吉纳成请期差执政官摄太尉充使侍从官或判宗正官摄宗正卿充副使以旧尚书省为皇后行第纳采问名同日次日纳吉纳成告期纳成用谷圭为贽不用雁请期依开寳礼改为告期亲迎命使奉迎纳采前择日告天地宗庙皇帝临轩发册同日先遣册礼使副次遣奉迎使令文武百官诣行第班迎又言据开元礼纳采问名合用一使纳吉纳成各别遣使今未委三礼共遣一使或各遣使又合依发册例立仗诏各遣使文徳殿发制依发册例立仗七年正月诏尚书左丞苏颂撰册文并书学士院上六礼词语【其纳采制文略曰太皇太后曰咨某官封姓名浑元资始肇经人伦爰及夫妇以奉天地宗庙社稷谋于公卿咸以为宜率由旧典今遣使持节太尉某宗正卿某以礼纳采问名制曰两仪合徳万物之统以聴内治必资令族重宣旧典今遣使持节某官以礼问名纳吉制曰人谋筮同符元吉恭顺典礼今使某官以礼纳吉纳成制曰咨某官某之女孝友恭俭实维母仪宜奉宗庙永承天祚以黝纁谷圭六马以章典礼今使某官以礼纳成告期制曰谋于公卿大筮元罔冇不臧吉日唯某月某甲子可迎率遵典礼今遣某官以礼告期奉迎制曰礼之大体钦顺重正其期维吉典图是若今遣某官以礼奉迎】三月礼部太常寺上纳后仪注发六礼制书太皇太后御崇庆殿内外命妇立班行礼毕内给事中出殿门置六礼制书案上出内东门礼直官通事舍人引由宣祐门至文徳殿后门入权置案于西閤门命使纳采问名文徳殿宰臣亲王执政官宗室百僚大小使臣易朝服乐备而不作班定内给事奉制书案置横街北稍东西向北上礼直官通事舍人引门下中书侍郎次引使副就横街南承制位北向东上内给事诣使者东北靣称太皇太后有制典仪曰再拜在位官皆再拜宣制曰皇帝纳后命公等持节行礼典仪曰再拜使副皆再拜授制讫典仪曰再拜在位官皆再拜礼直官通事舍人太常博士引使副从制案出载于油络网犊车出宣徳鼓鼓吹备而不作至皇后行第大门外令使二人对奉制案立主人立大门内傧者立主人之左北靣进受命出曰敢请事使者曰某奉制纳采傧者入告主人曰某之女若而人既防制访臣某不敢辞傧者出告入引主人出大门外再拜使者先入使者曰太皇太后制再拜宣制书毕主人再拜受讫主人进表讫再拜使者出问名同上仪使者曰将加卜筮奉制问名主人曰臣某之女若而人既防制命臣某不敢辞命使纳吉纳成告期并同命使纳采问名仪纳吉使者曰加请卜筮占曰从制使某纳吉主人曰臣某之女若而人筮云吉臣预有焉臣某请奉典制告期使者曰某奉制告期主人曰臣某谨奉典制以上纳吉纳成告期请见授制接表并如纳采仪临轩命使册后及奉迎于文徳殿百官朝服皇帝常服乘辇至殿后閤侍中奏中严外办乃服通天冠绛纱袍乘辇出自西房降辇即御座两省官及待制权侍郎观察使以上分东西入殿门各就位东西相向立奉寳制御坐前奉宣后册由东上閤门至文徳殿庭横行典仪曰拜在位官皆再拜使副受册宣制曰册某氏为皇后命公等持节展礼典仪曰拜使副再拜受册寳讫典仪赞百官再拜宣制曰太皇太后制命公等持节奉迎皇后典仪赞使副再拜受节又赞百官再拜侍中奏礼毕解严百官再拜出皇帝常服还内册寳至皇后行第如纳采仪使者曰某奉制授皇后备物典册皇后受册寳内外命妇序立如仪主人以书奉使者奉迎百官常服班宣徳门外行第傧者请使者曰某奉制以礼迎傧者入告主人曰臣某谨奉典制傧者出告入引主人出大门外再拜使者先入曰有制主人再拜使者宣制毕主人再拜受制答表又再拜姆导皇后尚宅前引升堂出立房外典仪赞使副再拜使者曰令月吉日某等承制以礼奉迎内侍受以入使副退主人以书授使者奉于司言受以奏闻皇后降立堂下再拜讫升堂主人升自东阶西向曰戒之戒之夙夜无违命主人退母进西阶上东向施衿结帨曰勉之戒之夙夜无违命皇后升舆至中门升车出大门使副及羣臣前引将至宣徳门百官宗室班迎再拜讫分班皇后入门鸣钟鼔班迎官退廼降车入次升舆入端礼门文徳殿东上閤门文徳殿后门入至内东门内降舆司舆前导诣福宁殿门大次以俟晡后皇后车入宣徳门侍中版奏请中严内侍转奏皇帝服通天冠绛纱袍御福宁殿尚宫引皇后出次诣殿庭之东西向立尚仪跪奏外办请皇帝降坐礼迎尚宫前引诣庭中之西东靣揖皇后以入导升西阶入室各就榻前立尚食跪奏具皇帝揖皇后皆坐尚食进馔食三饭尚食进酒受爵饮尚食以馔从再饮如初三饮用巹如再饮尚仪跪奏礼毕俱兴尚宫请皇帝御常服尚寝请皇后礼服入幄次日以礼朝见太皇太后皇太后参皇太妃如宫中之仪诏从之四月太皇太后手书曰皇帝年长中宫未建歴选诸臣之家以故侍卫亲军马军都虞赠太尉孟元孙女为皇后制诏六礼尚书左仆射兼门下侍郎吕大防摄太尉充奉迎使同知枢宻院事韩忠彦摄司徒副之尚书左丞苏颂摄太尉充发册使签书枢宻院事王岩叟摄司徒副之尚书左丞苏辙摄太尉充告期使皇叔祖同知大宗正事宗景摄大宗正卿副之皇伯祖判大宗正事髙宻郡王宗晟摄太尉充纳成使翰林学士范百禄摄宗正卿副之吏部尚书王存摄太尉充纳吉使权戸部尚书刘奉世摄宗正卿副之翰林学士梁焘摄太尉充纳采问名使御史中丞郑雍摄宗正卿副之五月甲午行纳采问名礼丁酉行纳吉纳成告期礼戍戍帝御文徳殿发册及命使奉迎皇后己亥百官表贺于东上閤门次诣内东门贺太皇太后又上牋贺皇后上牋贺皇太妃皇后择日诣景灵宫行庙见礼徽宗大观四年册贵妃郑氏为皇后议礼局重定仪注临轩册使皇帝御文徳殿服通天冠绛纱袍百官朝服陈黄麾细仗依古用宫架册使出殿门依近仪不乘辂权以穆清殿为受册殿其日皇后服袆衣其奉册寳授皇后皆用内侍受册讫皇后上表谢皇帝内外命妇立班称贺羣臣入殿贺皇帝于内东门上笺贺皇后其礼仪注乞依进马条令施行其防羣臣及皇后防外命妇仪注并依开元开寳礼受册之日陈宫架用女工升降行止并依乐节而别定乐名乐章皇后上表乞免受册排黄麾仗及乘重翟车陈宫架卤簿等而于延福宫受册其朝谒景灵宫亦止依近例云髙宗绍兴十三年闰四月册贵妃吴氏为皇后前期于文徳殿内设东西房东西閤凡香案宫架册寳幄次举麾位押案位权置册寳褥位受制承制宣制位赞者位奉册寳位举册举寳官位及文武官僚应行事官执事官位皆仪鸾司太常典仪分设之以俟临轩发册其日质明皇帝服通天冠绛纱袍出西閤协律郎举麾奏干安之乐皇帝降辇即御坐乐止册使副以下应在位官皆再拜侍中宣制曰册贵妃吴氏为皇后命公等持节展礼册使副再拜参知政事以节授册使册使跪受以授掌节者中书令以册授册使侍中以寳授副使并权置于案册使副以下应在位官皆再拜册使押册副使押寳持节者前导正案之乐作出文徳殿门乐止至穆清殿门外幄次权置以俟皇后首饰祎衣出閤协律郎举麾坤安之乐作皇后至殿上中间南向立定乐止册使副就内给事前东向跪称册使副姓某奉制授皇后备礼典册内给事入诣皇后前北向奏讫册使举册授内侍内侍转授内谒者监副使举寳授内侍内侍授内谒者监掌节者以节授掌节内侍持节前导册寳并案进行入诣殿庭册寳初入门宜安之乐作至位乐止皇后降自东阶至庭中北向位初行承安之乐作至位乐止皇后再拜举册官搢笏跪举册读册官搢笏跪宣册内谒者监奉册进授皇后皇后受以授司言又奉寳进授皇后皇后受以授司寳司言司寳置册寳于案举寳官并举案官俱搢笏举册寳并案兴诣东阶之东西向位置定皇后初受册寳成安之乐作受讫乐止皇后再拜礼毕辽皇帝纳后之仪择吉日至日后族毕集诘旦后出私舍坐于堂皇帝遣使及媒者以牲酒饔饩至门执事者以告使及媒者入谒再拜平身立少顷拜进酒于皇后次及后之父母宗族兄弟酒徧再拜纳币致词再拜讫后族皆坐达章锦夫人四拜请就车后辞父母伯叔父母兄弟各四拜族长者皆再拜皇后升车父母饮后酒如初教坊遮导赞祝后命赐以物后族追拜进酒遂行将至宫门宰相勅赐皇后酒徧及送者既至逹章锦夫人率皇族奉迎再拜皇后车至便殿东南七十歩止达章锦夫人请降车负银罂捧縢履黄道行后一人张羔裘若袭之前一妇人捧镜却行置鞍于道后过其上乃诣神主室三拜南北向各一拜酹酒向谒者一拜起居讫再拜次谒舅姑御容拜奠酒选皇族诸妇宜子孙者再拜之授以罂縢又诣诸帝御容奠酒神赐袭衣珠玉佩饰拜受服之后姊若妹陪拜者各赐物皇族迎者后族送者徧赐酒皆相耦饮讫后坐别殿送后者退食于次媒者防命送后者列于殿北俟皇帝即御坐选皇族尊者一人当奥坐主婚礼命执事者徃来致辞于后族引后族之长率送后者升当御坐皆再拜又一人少进附奏送后之辞退复位再拜后族之长及送后者向当奥者三拜南北向各一拜向谒者一拜后族之长跪问圣躬万福再拜复奏送后之词又再拜当奥者与媒者行酒三周命送后者再拜皆坐终宴翼日皇帝晨兴诣先帝御容拜奠酒讫复御殿宴后族及羣臣皇族后族偶饮如初百戱角觝戯马较胜以为乐又翼日皇帝御殿赐后族及赆送后者各有差受赐者再拜进酒再拜皇帝御别殿有司进皇后服饰之籍酒五行送后者辞讫皇族献后族礼物谢族以礼物谢当奥者礼毕其册皇后仪至日北南臣僚内外命妇诣端拱殿幕次皇后至閤侍中奏中严引命妇班入就东西相向位立皇帝临轩命使发册使副押册至端拱殿门外幕次侍中奏外办所司承防索扇扇上举麾乐作皇后出閤升坐扇开帘卷偃麾乐止引命妇合班靣殿起居八拜皇后降坐乐作至殿下褥位乐止引册入置皇后褥位前侍中宣皇后四拜命妇陪位皆拜引读册官至皇后褥位前俛伏跪读讫皇后四拜陪位者皆拜引皇后升殿使臣引册置皇后坐前册案退西向侍立命妇当殿称贺四拜引班首东阶上殿致词讫东阶下殿复位四拜侍中奏宣答称有教防四拜宣答讫四拜班首上殿进酒皇后赐押册使副等酒讫侍中奏礼毕承防索扇乐止皇后起入閤乐止分引命妇等东西门出金海陵天徳二年十月册妃徒单氏为皇后前一日仪鸾司设座勤政殿南向设羣臣次于明堂大乐令展宫县于殿庭设协律郎举麾位于乐县西北东向閤门设百官班位于庭并如常朝之仪又设典仪位于班之东北赞者二人在南少却俱西向设册使副位于殿门外之东又设册使副受命位于百官班前后设册寳幄次二于殿后东厢俱南向其日诸卫勒所部畧列黄麾细仗于庭符寳郎奉八寳置于左右吏部侍郎奉册礼部侍郎奉寳匣皆置于床讫出就门外班大乐令协律郎乐正典仪赞者各入就位羣臣等依时刻集朝堂俱就次各服朝服侍中约刻板奏请中严通事舍人引羣官入就庭东西相向立以北为上又引册使副于东偏门西向门下侍郎引主节奉节立于殿下东廊横街北中中书令中书侍郎帅举捧册官奉册牀立于节南侍中门下侍郎帅举捧寳官奉寳牀立于册牀之南俱西靣侍中版奏外办殿上索扇协律郎举麾宫县作皇帝服通天冠綘纱袍出自东房曲直华盖警跸侍卫如常仪即座南向坐帘卷乐止通事舍人引册使副入宫悬作使副就受命位侍中中书令门下侍郎中书侍郎举捧官依旧西靣立羣臣合班横行北靣如常朝之仪立定典仪曰再拜赞者承班首以下羣官在位者皆再拜班首问起居又再拜閤门官引摄侍中出班承制降诣使副东北西向称有制使副稍前鞠躬再拜摄侍中宣制曰命公等持节受后册寳宣制讫又俱再拜侍中还班门下侍郎引主节诣册使所主节以节授门下侍郎门下侍郎执节西向授太尉太尉授付主节主节立于使副之左右门下侍郎退还班位中书侍郎引册牀门下侍郎引寳牀立于册使东北西向以次授与太尉太尉皆捧授册牀置于北寳牀置于南侍中中书令礼仪使举捧册寳官及舁牀者退于东西塼道之左右相向立门下侍郎中书侍郎退还班典仪曰再拜赞者承羣臣在位者皆再拜讫分班东西相向立捧举舁册寳牀者进册牀先行读册官次之寳牀次行读寳官次之举舁官各分左右通事舍人引册使随之以行持节者前导太尉初行宫县乐作出殿门乐止摄侍中出班升殿奏侍中臣言礼毕殿上索扇帘降宫县作降座入自东房乐止通事舍人引羣官在位者次出俟太尉司徒徒复命礼毕还内先是有司预设太尉司徒本品革车卤簿于门外至殿门左右排列俟使副出鼔吹振作礼仪使举捧官执节者并举舁人以册寳少驻于泰和门太尉司徒及读册寳官暂归幕次内侍閤门引入泰和殿俟至殿下位鼔吹止有司预供张太和殿设皇后座于扆前殿上垂帘又设东西房于座之左右稍北又设受册位于殿庭西阶之南东向又设内命妇次于殿之左右大乐令设宫县于庭协律郎设举麾位于殿上又册寳次于门外又设行事官次于门左右又设外命妇次于门之内其日诸卫于殿门外略设黄麾仗有司设二步障于殿之西阶帘前设扇左右各十红繖一在西阶栏干外又设举册寳案位于使副之前北向又设宣徽使位于北厢南向司赞设内外命妇以下陪列位于殿庭砖道之左右每等重行异位北向内命妇在后又设司赞位于东阶东南赞者二人在南少退俱西向质明执事官大乐令等各就位皇后常服乗龙饰肩舆至泰和殿后閤近仗导卫如常仪宣徽使奏中严册使副入门宫县作俟册使庭中立乐止册在北寳在南使副立于牀后礼仪使帅持节者立于前举捧册寳官立于册寳牀左右读册寳官各立于其后宣徽使奏外办内侍閤门官引后出后閤宫县作帘卷皇后降自西阶左右步障繖扇从至阶下望勤政殿御閤所在立乐止册使进立于右宣有制閤门使内侍赞再拜册使宣曰制遣太尉臣某司徒臣某恭授皇后册寳閤门使内侍赞赞再拜册使少退中书令侍中及举捧官率举舁人奉册寳以次进于前宫县作册寳牀自东阶升并置于殿之前楹间册牀在北寳牀在南中留读册寳官立位并去帕及盖举舁人执之退立于西朶殿举擡官分左右相向立读册寳官各立于牀之东西向立既定乐止閤门使内侍赞再拜捧谢表官以表授左立内侍内侍以授后受讫以付右立内侍持表立于右閤右閤门使赞再拜讫册使退宫县作持表内侍以表付閤门官随册使行册使副至门鼔吹振作如来仪入西偏门鼓吹止册使副至御閤所在俛伏跪奏太尉臣某司徒臣某奉制授册寳礼毕俛伏兴退持表閤门官进表近侍接入进读讫退初册使退及门乐止閤门内侍引后自西阶升殿宫县作繖扇止于帘外退于左右朶殿前歩障止于阶下卷之后于座前南向立乐止中书令诣册牀南立北向称中书令臣某谨读册读毕降自东阶立于栏外第一墀上西向次侍中诣寳牀南立北向楫称侍中臣某读寳读毕降阶立于中书令之北西向内侍阁门引升座宫县作坐定乐止举捧官以次招举舁人持帕盖覆匣牀东置殿之左右册牀在东寳牀在西置讫举捧官以次降阶立于中书令侍中之后立定合班北向閤门赞再拜拜讫降东阶退出殿门其举舁人置册寳牀于东西讫各由朶殿下阶于侍中等班后直出殿门以俟复入举舁入宫受册表谢讫内侍跪奏礼毕閤门引内外命妇陪列者以次进就北向位班首初行宫县作至位乐止閤门曰再拜命妇皆再拜閤门引班首自西阶升乐作至阶乐止进当座前北向躬致称贺讫降自西阶乐作至位乐止閤门曰再拜舍人承命妇等皆再拜閤门使前承令降自西阶诣命妇前西北东向称有教防命妇等皆拜閤门使宣曰祗奉圣恩授以册寳荣幸之至兢励増深所贺知舍人曰再拜命妇皆再拜讫内侍引内命妇还宫班首初行乐作出门乐止内侍引外命妇出次宣徽使奏称礼毕降座宫县作入东房乐止归阁宫县作至阁乐止更常服内侍承教防宣外命妇入防并如常仪防毕閤门引外命妇降阶横班北向舍人曰再拜讫以次出还宫如来仪中书门下侍郎复以引进司帅举舁人进册寳入内付与都防检司退别日防羣臣防妃主宗室等赐酒设食簪花教坊作乐如内宴之仪越日朝永夀永宁两宫皇后既受册越二日内侍设座于所御殿南向其日夙兴宣徽使版奏中严质明诸侍卫宫人俱诣寝殿奉迎宣徽使版奏外办后首饰袆衣御车内侍前导降自西阶以出侍卫如常仪至太后之里门外降车障扇侍卫如常仪入立于西厢东向将至宣徽使版奏请中严既降车宣徽使版奏外办太后常服宣徽使引升座南向宣徽使引后进升至西阶北靣再拜进跪致谢词存抚赐酒食并如家人之仪礼毕宣徽使赞再拜讫宣徽使引降自西阶以出出门宣徽使奏礼毕降座入宫
　　元册皇后仪前期二日仪鸾司设发册寳案于大明殿御座前稍西设发寳案稍东掌谒设香案于皇后殿前设册案于殿内座榻前稍西西寳稍东设受册案于座榻上稍西设受寳案于稍东侍仪司设版位册使副位于廷中北靣册官位于右寳位于左礼仪使位于册案前主节位于太尉左皇后殿廷亦如之至期大昕引赞叙太尉以下于阙廷各公服侍仪使礼仪使引册使引册奉册举册读册捧册官由月华门入侍仪使礼仪使引册副引寳奉寳举寳读寳捧寳官由日精门入至露阶下依班位立侍仪捧牙牌入至寝殿前跪报外办内侍入奏出制曰可侍仪使俛伏兴皇帝出阁升辇鸣鞭三侍仪使引导从导皇帝入大明殿陞御座鸣鞭三司晨报时鸡唱毕尚引引殿前班入起居位起居赞拜舞蹈山呼如仪宣赞唱曰各恭事引赞引册使以下入就位掌仪舍人引承奉班都知侍仪使礼仪使主节捧册捧寳官升自左阶由东南门入至御座前分左右相向立掌仪赞曰礼仪使稍前跪太尉以下皆跪礼仪使跪奏请进发皇后册寳掌仪赞曰就拜曰兴曰平身曰太尉以下皆兴曰复位掌仪赞曰内谒者稍前曰搢笏曰捧册寳跪进皇帝曰以册寳授捧册寳官捧册寳跪受兴掌仪赞曰主节官搢笏持节礼仪使引节导册寳由正门出至露阶南向立礼仪使称有制承奉班都知唱曰太尉以下皆再拜通赞曰鞠躬曰拜曰兴曰拜曰兴曰平身礼仪使宣制曰命太尉某等持节授皇后册寳通赞赞曰鞠躬曰拜曰兴曰拜曰兴曰平身降至露阶下依次就位掌仪赞曰以册寳置于案曰出笏曰复位方舆舁以行乐作侍仪使礼仪使引太尉及册寳官奉随至皇后宫庭奠案乐止掌仪赞曰捧册寳官稍前搢笏捧册寳置于案曰出笏曰复位侍仪使稍前跪报外办内侍入启出防曰可侍仪使俛伏兴皇后出阁诣褥位太尉称制遣臣某等恭授皇后册寳内侍赞礼曰跪掌仪赞曰太尉以下皆跪内侍赞皇后曰上香曰上香曰三上香曰拜曰兴曰拜曰兴掌仪赞曰太尉以下皆兴皇后陞殿立于座榻前承奉班都知唱曰太尉以下进册寳掌仪赞曰捧册寳官稍前搢笏捧册寳由正门至殿内掌仪赞曰以册寳跪置于案曰捧册寳官出笏兴复位曰太尉以下皆跪曰举册官兴至案前跪曰搢笏取册于匣置于盘对举曰读册官兴至案前跪曰读册读册官称臣某谨读册毕毕纳册于匣掌仪赞曰出笏举寳官兴至案前跪搢笏取寳于盝对举曰读寳官兴至案前跪曰读寳读寳官称臣谨读寳读毕纳寳于盝掌仪赞曰出笏曰太尉以下皆就拜曰兴曰平身捧寳册官以册寳授太尉太尉以授掌谒掌谒以册寳置于受册寳案掌仪赞曰太尉以下跪曰众官皆跪太尉致祝辞曰册寳礼毕伏愿皇后与天同算司徒应曰如所祝就拜兴平身太尉进酒乐作皇后饮毕乐止礼仪使引节引主节由正门以出侍仪使引太尉以下由左门至阶下北靣立承奉班都知唱曰太尉以下皆再拜通赞曰鞠躬曰拜曰兴曰拜兴曰平立侍仪使引太尉以下还诣皇帝御座前跪奏曰奉制授皇后册寳谨以礼毕就拜兴由左门出降诣旁折位侍仪使引导从导皇后诣大明殿前谢恩掌谒赞曰拜曰兴曰兴侍仪使分退掌谒导皇后升御座典引引丞相以下入起居位起居赞拜如仪侍仪使诣右丞相前请进酒双引升殿至宇下褥位立侍仪使分左右北向立俟前行色曲将半舞旋列定通赞唱曰分班乐作侍仪使引右丞相由南东门入宣徽使奉随至御榻前右丞相跪宣徽使立于东南曲终右丞相祝赞曰册寳礼毕臣等不胜庆忭同上皇帝皇后万万嵗夀宣徽使应曰如所祝右丞相俛伏兴退诣进酒位进酒进表章礼物赞拜僧道贺献大宴殿上并如元正仪宴毕鸣鞭三侍仪使导贺引进使导后还寝殿如来仪
　　明初诸帝皆即位后行册立礼正统七年英宗大婚始定仪注凢纳采问名前期择日遣官告天地宗庙至期设御座制案节案卤簿防舆中和大乐如仪礼部陈礼物于丹陛上及文楼下质明皇帝冕服陞座百官朝服行礼讫各就位正副使朝服四拜执事举制案节案由中门出礼物随之俱置丹陛中道制官宣制曰兹选某官某女为皇后命卿等持节行纳采问名礼正副使四拜驾兴举制节案由奉天门中门出正副使取节及制书置防舆中仪仗大乐前导出大明门释朝服乘马行诣皇后第第中设使者幕次于大门外左南向设香案于正堂设制节案于南别设案于北使者至引礼导入幕次执事官陈礼物于正堂使者出次奉制书于案礼官先入立于东立婚朝服立于西礼官曰奉制建后遣使行纳采问名礼引主婚者出迎使者捧制书及节主婚者随至堂置制书及节于案正副使分立案左右主婚者四拜诣案前跪正使取纳采制书宣曰朕承天序钦绍鸿图经国之道正家为本夫妇之伦乾坤之义实以相宗祀之敬协奉养之诚所资唯重祗遵圣母皇太后命遣使持节以礼采择宣讫授主婚者主婚者授执事者置于北案上稍左副使取问名制宣曰朕唯夫妇之道大伦之本正位乎内必资名家特遣使持节以礼问名尚伫来闻宣讫授如前置案上稍右主婚者俯伏兴执事举表案以表授主婚者主婚者跪授正使表曰臣某伏承嘉命正使某官某等重宣制诏问臣名族臣女臣夫妇所生先臣某官某之曽孙先臣某官某之孙先臣某官某之外孙臣女今年若干谨具奏闻主婚者俯伏退四拜使者出置表防舆中主婚者前曰请礼从者酒馔毕主婚者捧币以劳使者使者出主婚者送至大门外使者随防舆入大明门左门至奉天门外以表节授司礼监复命次纳吉纳徴告期制遣使并如前仪但纳征用元纁束帛六马防璧等物制词曰兹聘某官某女为皇后命卿等持节行纳吉纳征告期礼皇后第陈设如前唯更设玉帛案使者至以制书玉帛置案上六马陈堂下执事先设皇后冠服诸物于正堂礼官入主婚者出迎执事举玉帛案正使捧纳吉纳征制书副使捧告期制书执事者捧节以次入各置于案主婚者四拜诣案前跪正使取制书宣曰大婚之卜筮师士恊从敬循礼典遣使持节告吉又宣曰卿女有贞静之徳称母仪之选宜共承天地宗庙遣使持节以礼纳征宣讫授主婚者正副使又捧圭及元纁以授主婚者俱如前仪副使取制书宣曰嵗令月良吉日某甲子大婚维宜特遣使持节以礼告期宣讫授如前仪主婚者四拜使者持节出主婚者礼使者使者还复命如初次发册奉迎所司陈设如前仪礼部陈雁及礼物于丹陛上内官监陈皇后卤簿车辂于奉天门外制词曰兹册某官某女为皇后命卿等持节奉册寳行奉迎礼正副使以册寳置防舆中随诣皇后第至门取制书册寳置案上礼官先入主婚者朝服出见礼官曰奉制册后遣使持节奉册寳行奉迎礼主婚者出迎执事者举案前行使者捧制书及节执事者以雁及礼物从之至堂中各置于案使者左右立主婚者四拜退主于西南女官以九龙四鳯冠袆衣进皇后内官陈仪仗于中堂前设女乐于堂下作止如常仪使者以节册寳授司礼监官内赞导入中堂皇后具服出阁诣香案前向阙立四拜赞宣册皇后跪宣册官宣讫以授皇后皇后搢圭受册以授女官女官跪受立于西赞宣寳如宣册仪赞出圭赞兴四拜讫皇后入阁司礼监官持节出授使者报受册寳礼毕主婚者诣案前跪正使取奉迎制宣讫授主婚者副使进雁及礼物主婚者皆跪受如前仪主婚者兴使者四拜出主婚者礼使者如初女官奏请皇后出阁自东阶下立香案前四拜陞堂南向立主婚者进立于东西向曰戒之敬之夙夜无违退立于东阶毋进立于西东向施衿结帨曰勉之敬之夙夜无违退立于东阶内执事请乗舆皇后降阶升舆导从出仪仗大乐前行次防舆正副使随次司礼监官拥导从大明门中门入百官朝服于承天门外班迎舆入乃退皇后至午门外鸣钟鼔卤簿止正副使以节授司礼监复命授册寳官捧册寳仪仗女乐前导进奉天门至内庭幕次司礼监以册寳授女官皇后出舆由西阶进皇帝由东阶降迎于庭揖皇后入内殿帝诣更服处具衮冕后诣更服处更礼服同诣奉先殿行谒庙礼祭毕还宫合巹帝更皮弁升内殿后更衣从陞各陞座东西相向执事者举馔案于前女官取四金爵酌酒以进既饮进馔复进酒进饭讫女官以两巹酌酒合和以进既饮又进馔毕兴易常服帝从者馂后之馔后从者馂帝之馔次日早帝后皆礼服太后陞座帝后进座前宫人以腵修盘立于后左帝后皆四拜执事举案至宫人以腵修盘授后后捧于案女官举案后随至太后前进讫复位帝后皆四拜三日早帝冕服后礼服同诣太后宫行八拜礼还宫帝服皮弁升座女官导后礼服诣帝前行八拜礼后还宫升座引礼导在内亲属及六尚等女官行八拜礼次各监局内官内使行八拜礼是日皇帝御奉天殿颁诏如常仪四日早皇帝服衮冕御华盖殿亲王八拜次执事者五拜遂陞奉天殿百官进表行庆贺礼是日太后及皇后各礼服陞座亲王入八拜出次内外命妇庆贺及外命妇进表笺皆如常仪五日行盥馈礼尚膳监具膳修皇后礼服诣太后前四拜尚食以膳授皇后皇后捧膳进于案复位四拜退立于西南俟膳毕引出其册皇后仪自太祖初定制凢册皇后前期三日斋戒遣官祭告天地宗庙前一日侍仪司设册寳案于奉天殿御座前设奉节官位于册案之东掌节者位于其左稍退设承制官位于其南俱西向设立副使受制位于横街之南北向设承制宣制官位于其北设奉节奉册奉寳官位于其东北俱西向设正副使受册寳褥位于受制位之北北向典仪二人位丹陛上南赞礼二人位正副使北知班二人位赞礼之南东西相向百官及侍从位如朝仪是日早列卤簿陈甲士设乐如仪内官设皇后受册位及册节寳案于宫中设香案于殿上设权置册寳案于香案前设女乐于丹陛质明正副使及百官入鼓三严皇帝衮冕御奉天殿礼部官奉册寳各置于案诸执事官各入就殿上位立乐作四拜兴乐止承制官奏发皇后册寳承制讫由中门出降自中陛至宣制位曰有制正副使跪承制官宣制曰册妃某氏为皇后命卿等持节展礼宣毕由殿西门入正副使俯伏兴执事举寳册案由中门出降自中陛奉节官率掌节者前导至正副使褥位以案置于北掌节者脱节衣以节授奉节官奉节官以授正使正使以授掌节者掌节者跪受兴立于正使之左奉节官退引礼引正使诣受册位奉册官以册授正使正使跪受置于案退复位副使受寳亦如之乐作正副使四拜兴乐止正使随册副使随寳掌节者前导举案者次之乐作出奉天门乐止侍仪奏礼毕驾兴百官出掌节者加节衣奉册寳官皆搢笏取册寳置龙亭内仪仗大乐前导至中宫门外乐作皇后具九龙四鳯冠服祎衣出阁至殿上南向立乐止正副使奉册寳权置于门外所设案上引礼引正副使及内使监令俱就位正使诣内使监令前称册礼使臣某副使臣某奉制受皇后册寳内使监令入告皇后出复位引礼引内外命妇入就位正使奉册授内使监令内使监令跪受以授内官副使授寳亦如之各复位内使监令率奉册奉寳内官入各置于案尚仪引皇后降陛诣庭中位立内官奉册寳立于皇后之东西内使监令称有制尚仪奏拜皇后拜乐作四拜兴乐止宣制讫奉册内官以册授读册内官读讫以授内使监令内使监令跪以授皇后皇后跪受以授司言奉寳如前仪受讫以授司寳尚仪奏拜皇后拜如前内使监令出诣正副使前称皇后受册礼毕使者退诣奉天殿横街南北靣西上立给事中立于正副使东北西向正副使再拜复命曰奉制册命皇后礼毕又再拜给事中奏闻乃退皇后既受册寳升座引礼引内命妇班首一人诣殿中贺位跪致词曰兹遇皇后殿下膺受册寳正位中宫妾等不胜懽庆谨奉贺赞拜乐作再拜兴乐止退复位又引外命妇班首一人入就殿上贺位如内命妇仪礼毕俱出皇后降座乐作还阁乐止次日百官上表笺称贺皇帝御殿受贺如常仪遂卜日行谒庙礼先遣官用牲牢行事告以皇后将祗见之意前期皇后斋三日内外命妇及执事内官斋一日设皇后拜位于庙门外及庙中设内命妇陪祀位于庙庭南外命妇陪祀位于内命妇之南司赞位皇后拜位之东西司賔位内命妇之北司香位香案右陈盥洗于阶东司盥洗官位其所至日内外命妇各翟衣集中宫内门外皇后具九龙四鳯冠服袆衣出内宫门升舆至外门外降舆升重翟车鼓吹设而不作尚仪陈仪卫次外命妇次内命妇皆乗车前导内使监扈从宿卫陈兵仗前后导从皇后至庙门司賔引命妇先入皇后降车司赞导自左门外入就位北向立命妇各就位北向立司赞奏拜司賔赞拜皇后及命妇皆再拜兴司赞请诣盥洗位盥手帨手由东陛升至神位前司赞奏上香者三司香捧香于右皇后三上讫导复位赞拜如前司赞奏礼毕皇后出自庙之左门命妇以次出皇后升车命妇前导如来仪过庙鼓吹振作皇后入宫是日皇帝宴羣臣于谨身殿皇后宴内外命妇于中宫皆如正旦宴防仪及成祖即位册皇后徐氏其制小异皇帝皮弁服御华盖殿翰林官以诏书用寳讫然后御奉天殿制皇后受册礼毕翰林官以诏书授礼部官礼部官奉诏书于承天门开读皇帝还宫率皇后具服谒奉先殿谒告毕皇后具服于内殿俟皇帝升座赞引女官导诣拜位行谢恩礼乐作八拜兴乐止礼毕次日皇帝皇后受贺宴防如前仪天顺八年増定亲王于皇帝前庆贺次诣皇太后庆贺次诣皇后前八拜仪世宗嘉靖十三年册皇后方氏礼臣具仪注有谒告内殿仪无谒告太庙世庙之礼帝命议増于是礼臣以仪上先期斋三日所司陈设如时祫仪至日皇帝降辂皇后妃御翟车同诣太庙命官奉七庙主升神座讫皇帝奉髙皇帝主皇后奉髙皇后主出升神座迎神上香奠帛祼献乐作止皆如仪次诣世庙行礼同上仪穆宗隆庆元年増颁诏次日命妇行见皇后礼
　　天子册妃嫔夫人【宋　金　明】
　　宋内命妇有贵妃淑妃徳妃贤妃大仪贵仪淑仪淑容顺仪顺容婉仪婉容昭仪昭容昭媛修仪修容修媛充仪充容充媛媫妤美人才人贵人【其官诰贵仪淑仪淑容顺仪顺容婉仪婉容用遍地销金龙五色罗纸张韬带两靣销金云鳯褾红丝网子金様钑花涂帉錔滴粉缕金花鳯子中犀轴媫妤才人贵人美人用遍地销金鳯子五色罗纸张韬带销金盘鳯褾红丝网子金涂银帉防滴粉金云鳯玳瑁轴】
　　金内命妇元妃贵妃淑妃徳妃贤妃为正一品昭仪昭容昭媛修仪修容修媛充仪充容充媛曰九嫔正二品媫妤正三品美人正四品才人正五品各九人曰二十七妇寳林正六品御女正七品采女正八品各二十七人曰八十一御妻
　　明太祖洪武三年定前期一日礼部官奉册印入置于谨身殿御座之前其日质明文武百官朝服序立于奉天殿丹墀之两旁使副入就奉天殿横街南北靣立承制官奉节官奉册印官皆入诣谨身殿俟内臣防讫出自横街南宣制妃服花钗翟衣出阁自本位宫中册印至内使监令率内执事奉以入妃降诣庭中拜受毕妃升阶就位内命妇诸亲以次贺内使监令引妃谢皇帝皇后成祖永乐七年续定上御华盖殿具皮弁服制执事官举节册案由御道东出黄盖遮送至奉天门用鼓乐迎至右顺门内官捧入节册将至皇妃具礼服宫人各执扇卫从出迎于宫门外是日上率诣奉天殿行谒告礼毕皇妃诣上前行八拜礼囘宫妃升座长公主公主亲王妃及六尚等女官四品以上命妇俱行四拜礼皇妃坐受宪宗成化二十二年册贵妃有寳先赞授册后赞授寳徳妃无寳止赞授册谒告奉先殿毕先诣皇太后前行礼世宗嘉靖十一年帝册九嫔礼官上仪注先日所司陈设仪仗如朔望仪至期皇帝具衮冕告太庙世庙讫易皮弁服御华盖殿百官公服入行礼正副使朝服承制举节册至九嫔宫九嫔迎于宫门外随至拜位女官宣册九嫔受册先后八拜送节出宫门复命九嫔随具服皇后率诣奉先殿谒告还诣皇帝皇后前恩俱如册妃礼唯圭用次玉谷文银册少减于皇贵妃五分之一二十年册徳妃张氏以妃将就室而帝方静摄不制不谒告内殿余并如旧









　　钦定续通典卷五十七
<史部,政书类,通制之属,钦定续通典>
　　钦定四库全书
　　钦定续通典卷五十八
　　礼【嘉】
　　皇太子纳妃【皇子诸　王附　宋　辽　明】
　　宋徽宗政和五年三月诏选皇太子妃六年六月诏选少恩平郡王朱伯材女为皇太子妃令所司备礼册命帝服通天冠绛纱袍御文徳殿发册先是议礼局上五礼新仪皇太子纳妃乘金辂亲迎皇太子三奏辞乗辂及临轩册命诏免乘辂而发册如礼焉其诸王聘礼赐女家白金万两敌门【即古之纳采】用羊二十口酒二十壶防四十匹定礼羊酒防各加十茗百斤头巾縀绫绢三十匹黄金钗钏四双条脱一副直珠琥珀璎珞真珠翠毛玉钗朶各二副销金生色衣各一袭金涂银合二锦绣绫罗三百匹果盘花粉花羃眠羊卧鹿花饼银胜小色金银钱等物纳财用金器百两防千匹钱五十万锦绮绫罗绢各三百匹销金绣画衣十袭真珠翠毛玉钗朶各三副函书一架纒束帛押马函马二十匹羊五十口酒五十壶系羊酒红绢百匹花粉花羃果盘银胜等物亲迎用涂金银装肩舆一行障坐障各一方团掌扇四引障花十树生色烛笼十髙髻钗挿并童子八人骑分左右导扇舆其宗室子聘礼赐女家白金五千两其敌门定礼纳财亲迎礼皆减半逺属族卑者又减之政和三年四月议礼局上皇子纳夫人仪采择使者曰奉制某王之俪属子懿淑谨之重之使某行采择之礼傧者入告主人曰臣某之子颛愚不足以备采择恭承制命臣某不敢辞问名使者曰某王之俪采择既谐将加官占奉制问名傧者入告主人曰制以臣某之子可以奉侍某王臣某不敢辞告吉使者曰官占既吉奉制以告傧者入告主人曰臣某之子愚弗克堪占贶之吉臣与有幸臣某谨奉典制告成使者曰官占之吉嘉耦既定制使某以仪物告成傧者入告主人曰奉制赐臣以重礼臣某谨奉典制告期使者曰涓辰之良某月某日吉制使某告期傧者入告主人曰臣某谨奉典制前期太史局择日奏告景灵宫赐告前一日主人设使者次如常仪又设告箱之次于中门外北向随阙所向设香案于寝庭其日大昕使者公服至主人出迎于大门外北向再拜使者不答拜谒者引使者入门而左主人入门而右举告箱者同入主人立香案左使者在右举告箱者以告置于香案女相者引夫人出面阙立使者称有制女相者赞再拜使者曰赐某国夫人告又赞再拜退使者出皇帝醮戒于所御之殿皇子乘象辂亲迎夫人朝见盥馈皇帝皇后飨夫人如仪其诸王以纳采賔曰某官以伉俪之重施于某王某王率循彞典以某将事敢请纳采傧者入告主人曰某之子弗娴于姆训维是腵脩枣防之馈未知所以告防也某听命于庙敢不拜嘉问名賔曰合二姓之好必稽诸筮敢请问名傧者入告主人曰某王恭谨重正昏礼将以加诸卜某敢不以告纳吉賔曰某王承嘉命稽诸卜筮筮协从使某以告傧者入告主人曰某王不忘寒素欲施徳于某未教之女而卜以告吉其曷敢辞纳成賔曰某官以伉俪之重施于某王某王率循彞典有不腆之币以某将事敢请纳成傧者入告主人曰某王顺彞典申之以备物某敢不重拜嘉请期賔曰某王谨重嘉礼将卜诸近日使某请期傧者入告主人再辞傧者出告賔曰某既不获受命于某官某王得吉卜曰某日敢不以告主人曰谨奉命以从亲迎前一日主人设賔次如常仪其日大昕婿之父服其服告于祖庙子将行父醮之于听事赞者设父位中间南向设子位父位之西近南东向父即坐子公服升自西阶进立位前赞者注酒于醆西向授子子再拜跪受赞者又设馔父位前子举酒兴即坐饮食讫降再拜进于父位前命之曰躬迎嘉耦厘尔内治子再拜曰敢不奉命又再拜降出诣女家主人服其服告于祖庙如请期之仪賔将至主人设神位于寝户外之西设醴女位于户内南向具酒馈賔至赞者引就次女盛服于房中就位南向立姆位于右从者陪其后父公服升自东阶立于寝户外之东西向内赞者设酒馔女就位坐饮食讫降再拜内赞者彻酒馔主人降之东阶东南西面赞者引賔出次立于门西东面傧者进受命出请事賔曰某受命于父以兹嘉礼躬听成命傧者入告主人曰某固愿从命傧者出告讫入引主人迎賔大门外之东西面揖賔賔报揖主人入门而右賔入门而左执雁者从入陈雁于庭主人升立于东阶上西面賔升西阶进当寝户前北面再拜降出主人不降送賔初入门母出立于寝门外之西南面賔拜讫姆引女出于母左父命之曰往之女家以顺为正无忘肃恭母戒之曰必恭必戒无违舅姑之命庶母申之曰尔诚听于训言毋作父母羞女出门婿先还第其同牢庙见见舅姑诸礼皆如仪凡宗室婚姻英宗治平中宗正司奏宗室女舅姑夫族未立仪制皆当剏法诏婿家有二世食禄即许娶宗室女未仕者与判司簿尉已仕者随资序推恩即婿别祖女别房旧为婚姻而于今卑尊不顺者皆许婿之三代乡贯生月人材书劄止令婚主问騐以告宗正寺大宗正司寺司详视如条保明所进财皆赐婿家令止于本官纳财媒妁使令之人非理求匄许告宗室女事舅姑及见夫之族亲皆如臣庶之家其后又令宗室女再嫁者祖父有二代任殿直若州县官以上即许婚姻神宗熈寜十年又诏应袒免以上亲不得与杂类之家婚嫁若父母居化外及见居沿邉两属之人其子孙亦不许为婚缌麻以上亲不得与诸司胥吏出职纳粟得官及进纳伎术工商杂类恶逆之家子孙通婚应婚嫁者委主婚宗室择三代有任州县官或殿直以上者列姓名家世州里嵗数奏上宗正司騐实召保付内侍省宣系听期而行嫁女则令其婿召保其冐妄成婚者以违制论主婚宗室与保同坐不以赦降自首者减罪告者有赏非袒免者依庶姓法宗室离婚委宗正司审察若如律有可出之实或不相安方听若无故捃拾者劾奏如许听离追完赐予物给还嫁资再娶者不给赐非袒免以上亲与夫听离再娶者委宗正司审核其恩泽已追夺而乞与后夫者降一等寻诏宗室女毋得与尝娶人结婚再适者不用此法
　　辽道宗太平八年六月权北院大王耶律郑留奏今嵗十一月皇太子纳妃诸族备防亲之帐诏以豪盛者三十户给其费
　　明皇太子纳妃仪太祖洪武元年定制凡行礼皆遣使持节如皇帝大婚仪纳采问名制曰奉制纳某氏女为皇太子妃命卿等行纳采问名礼至妃第傧者出诣使者前曰敢请事使者曰储宫纳配属于令懐邦有常典使某行纳采之礼傧者入告主婚者曰臣某之子昧于壸仪不足以备采择恭承制命臣某不敢辞傧者出告使者入陈礼物于庭宣制曰某奉诏采择奠雁礼毕使者出傧者复诣使者前曰敢请事使者曰储宫之配采择既诣将加卜筮奉制问名傧者入告主婚者曰制以臣某之女可以奉侍储宫臣某不敢辞傧者出告使者复入陈礼奠雁如仪宣制曰臣某奉诏问名将谋诸卜筮主婚者曰臣某第几女某氏出次纳吉傧者请事如前使者曰谋诸卜筮其占协从制使某告吉傧者入告主婚者曰臣某之子蠢愚惧弗克堪卜筮之吉惟臣之幸臣谨奉典制傧者出告使者入陈礼奠雁如仪宣制曰奉制告吉又次纳徴傧者出告使者入陈玉帛礼物不奠雁宣制曰某奉制告成又次请期辞曰询于筮某月某日吉制使某告期主婚者曰敢不承命陈礼奠雁如仪又次告庙遣使持节授册寳仪注悉见前又次醮戒皇帝服通天冠绛纱袍御奉天殿百官侍立引进导皇太子至丹陛四拜入殿东门就席位东向立司爵以馔进皇太子跪搢圭受盏祭酒司馔以馔进跪受亦如之兴就席坐饮食讫导诣御座前跪皇帝命之曰往迎尔相承我宗事朂思以敬皇太子曰臣某谨奉制防俯伏兴出至丹陛四拜毕皇帝还宫皇太子出又次亲迎前一日有司设皇太子次于妃氏大门外南向东宫官次于南东西相向至日质明东宫官具朝服陈卤簿鼓吹于东宫门外皇太子冕服乘舆出侍卫导从如仪至宫门降舆升辂东宫官皆从至妃第回辕南向降辂升舆至次降舆入就次东宫官皆就次先是皇太子将至主婚者设防宴女至期妃服褕翟花钗出就閤南面立傅姆立于左右主婚者具朝服立于西阶之下引进导皇太子出次立于大门之东西向傧者朝服出立于门东曰敢请事引进跪啓讫皇太子曰某奉制亲迎引进受命兴承传于傧者傧者入告导主婚者出迎于大门之西东向再拜皇太子答拜引进导皇太子入门而左执雁者从傧者导主婚者入门而右皇太子升东阶进立于閤门户前北向立主婚者升西阶立于西东向引进者启奠雁执雁者以雁进皇太子受雁以授主婚者主婚者跪受兴以授左右退立于西皇太子再拜降自东阶出至次以俟主婚者不降送初皇太子入门妃母出立于閤门外奠雁位之西南向皇太子拜讫宫人傅姆导妃出立于母左主婚者命之曰戒之戒之夙夜恪勤毋或违命母命之曰勉之勉之尔父有训往承惟钦庶母申之曰恭听父母之言宫人姆擎执导从妃乘舆出门降舆乘凤轿皇太子掲帘讫遂升辂侍从如来仪至东宫门外降辂乘舆至閤降舆入俟于内殿门外之东西面司闺导妃诣内殿门外之西东面皇太子揖妃入行合巹礼如中宫仪又次朝见其日妃诣内殿陛下皇帝升座司闺导妃入北面立再拜自西阶升宫人奉枣栗盘进至御座前授妃妃奠于御前退复位再拜礼毕诣皇后前奉腵脩盘如上仪又次醴妃次盥馈次谒庙次羣臣命妇朝贺皆如仪四年册开平王常遇春女为皇太子妃礼部上仪注太祖览之曰贽礼不用笄但用金盘翟车用鳯轿雁以玉为之古礼有亲迎执绥御轮今用轿则掲帘是矣其合巹依古制用匏妃朝见入宫中乘小车以帷幕蔽之谒庙则皇太子俱往礼成后三日乃宴羣臣命妇着为令宪宗成化三十二年更定婚礼凡节册等案俱由奉天左门出皇太子亲迎由东长安门出亲迎日妃服燕居服随父母家庙行礼执事者具酒馔妃饮食讫妃父母坐堂上妃诣前四拜父命之曰尔往大内夙夜勤慎孝敬无违母命之曰尔父有训尔当奉承合巹前于皇太子内殿各设拜位皇太子揖妃入就位再拜妃四拜然后各升座庙见后百官朝贺致词曰某官臣某等不胜欣忭之至谨当庆贺帝赐宴如正旦仪命妇诣太后皇后前亦赐宴致词曰皇太子嘉聘礼成益绵景福余大率如洪武仪公主下降仪【宗室附　宋　辽　元　明】
　　【臣】等谨按杜佑礼典载婚礼自天子至皇太子诸王纳后纳妃之仪靡不详备至公主下降之仪载在开元礼中而礼典则仅载唐世公主出降拜舅姑一诏或唐以前未有定制故欤按公主贵敌诸王宜有殊典今考宋辽元明其载于正史及防典者以代类叙次于皇太子诸王之后以补杜氏之阙云
　　宋制公主下降初被选尚者即拜驸马都尉赐玉带袭衣银鞍勒马采罗百疋谓之系亲又赐办财银万两进财之数倍于亲王聘礼出降赐申第余如诸王夫人之制掌扇加四引障花烛笼各加十皆行舅姑之礼诸亲递加赐赉其县主系亲以金带赐办财银五千两纳财赐赉大率三分减其二宗室女特封郡君者又差降焉仁宗嘉祐初礼官言礼閤新仪公主出降前一日行五礼古者纳婚始用行卜告以夫家采择之意谓之纳采问女之名归卜太庙吉以告女家谓之问名纳吉今选尚一出朝廷不待纳采公主封爵已行诞告不待问名若纳成则既有进财请期则有司择日宜稍依五礼之名存其物数俾知婚姻之事重而夫妇之际严如此亦不忘古礼之义也时兖国公主下嫁李玮诏赐出降日令夫家主婚者具合用雁币玉马等物陈于内东门外以授内谒者进入内侍掌事者受唯马不入【神宗即位诏以昔先帝恭闻徳音以旧制士大夫之子有尚帝女者皆升行以避舅姑之尊岂可以富贵之故屈人伦长防之序宜诏有司革之以励风俗于是着为令仍命陈国长公主行舅姑之礼驸马都尉王使约更不升行公主见舅姑行礼自此始旧例长公主凡有表章不称妾礼院谓男子妇人凡于所尊称臣若妾义实相对又宗室伯叔近臣悉皆称臣即公主理宜称妾况家人之礼难施于朝廷请自大长公主而下凡上牋表各据国封称妾从王师约之请也】唐国公主下降太常寺言按令公主出降申中书省请皇后帅宫闱掌事人送至第外命妇从今请如令诏出降日婉仪帅宫闱掌事者送至第外命妇免从徽宗改公主为姬下诏曰在熈寜初有诏厘改公主郡主县主名称当时羣臣不克奉承近命有司稽考前世周称王姬见于诗雅姬虽周姓考古立制宜莫如周可改公主为帝姬郡主为宗姬县主为族姬其称大长者为大长帝姬仍以美名二字易其国号内两国者以四字其出降日婿家具五礼脩表如上仪太史局择日告庙亲迎前一日所司于内东门外量地之宜西向设婿次其婿父醮子如上仪乃命之曰徃迎肃雍以昭恵宗祐子再拜曰祗率严命又再拜降出乘马至东华门内下马礼直官引就次有司陈帝姬卤簿仪仗于内东门外将升翟车引婿出次于内东门外鞠躬西向掌事者执雁内谒者奉雁以进俟帝姬升车婿再拜先还第同牢其日初昏掌事者设巾洗各二于东阶东南一于室北水在洗东尊于室中实四爵两巹于篚婿至本第下马以俟帝姬至降车赞者引婿揖之以及寝门又揖导之升阶入室盥洗掌事布对位又揖帝姬皆即坐受醆三饮俱兴再拜赞者彻酒见舅姑夙兴帝姬着花钗服褕翟以俟见赞者设舅姑位于堂上舅位于东姑位于西各服其服就位女相者引帝姬升自东阶诣舅姑前再拜赞者以枣栗授帝姬奉置舅位前舅即坐赞者进彻以东帝姬退复位又再拜女相者引诣姑位前再拜赞者以服脩授帝姬奉制姑位前姑即位赞者亦彻以东帝姬退复位又再拜次醴妇盥馈飨妇如仪辽公主下嫁仪选公主诸父一人为婚主凡当奥者媒者致词之仪自纳币至礼成大略如纳后仪择吉旦媒者趣尚主之家诣宫竢皇帝皇后御便殿率其族入见进酒讫命皇族与尚主之族相偶饮翼日尚主之家以公主及婿率其族入见致安于皇帝皇后献赆送者礼物讫朝辞赐公主青幰车一螭头盖部皆餙以银驾駞送终车一车楼纯锦银悬铎后垂大毡驾牛载羊一谓之祭羊赐其婿朝服四时袭衣鞍马凡所须无不备选皇族一人送至其家凡亲王女封公主者婚仪仿此以亲踈为差降
　　元制凡驸马尚公主率封王爵其宗王之女皆称公主明制凡公主出降行纳采问名礼婿家备礼物表文于家庭望阙再拜掌婚者奉至内东门诣内使前曰朝恩贶室于某官某之子某习先人之礼使臣某请纳采以表跪授内使内使跪受奉进内殿执雁及礼物者从入内使出掌婚者曰将加卜筮使臣某问名进表如初内使出曰有制掌婚者跪内使宣曰皇帝第几女封某公主掌婚者俯伏兴入就次赐宴出纳吉仪与纳采同掌婚者致词曰加诸卜筮占曰从吉谨使臣某敢告纳徴婿家具元纁玉帛乘马表文如仪掌婚者致词曰朝恩贶室于某官某之子某有先人之礼请臣某以束帛乘马纳徴请期辞曰某命臣某谨请吉日亲迎日婿公服告庙曰国恩贶室于某日亲迎敢告将行父醮于防随意致戒婿再拜至内东门内内使延入次执雁及奉礼物者各陈于庭其日公主礼服辞奉先殿诣帝后前四拜受爵帝后随意训诫受命讫又四拜降堦内命妇送至内殿门外公主升辇至内东门降辇婿掲帘公主升轿婿出次立执雁者以雁跪授婿婿受雁跪进于内使内使跪受以授左右婿再拜先出乘马还公主卤簿车辂后发公侯百官命妇送至府婿先于门公主至婿掲帘公主降同诣祠堂婿东公主西皆再拜进爵读祝又再拜出诣寝室婿公主同向再拜各就坐婿东公主西进馔合巹如仪复相向再拜明日见舅姑舅姑坐于东西向公主立于西东向行四拜礼舅姑答二拜第十日驸马朝见谢恩行五拜礼初洪武九年太祖以太师李善长子祺为驸马都尉尚临安公主先期告奉先殿下嫁前二日命使册公主册后次日谒奉先殿又定驸马受诰仪吏部官奉诰命置龙亭至太师府驸马朝服拜受次日善长及驸马谢恩后十日始定婚期二十六年稍更仪注然仪注虽存其拜姑舅及公主驸马相向拜之礼终明之世实未尝行也明年又更定公主郡主封号婚仪及驸马仪賔品秩孝宗治二年册封仁和长公主重定婚仪入府公主驸马同拜天地行八拜礼堂内设公主座于东西向驸马东向座余如前仪世宗嘉靖二年工科给事中安磐等言驸马见公主行四拜礼公主受二拜虽贵贱本殊而夫妇分定于礼不安不听庄烈帝崇祯元年教习驸马主事陈钟盛言臣教习驸马巩永固驸马黎明于府门外月台四拜云至三月后则上堂上门上影壁行礼如前始视膳于公主前公主饮食于上驸马侍立于旁过此方议成婚驸马馈菓肴称臣公主答礼书赐皆大失礼夫既合巹则俨然夫妇安有跪拜数月称臣侍膳然后成婚者防典再行四拜于合巹之前明合巹后无拜礼也以天子馆甥下同隶役岂所以尊朝廷帝是其言令永固即择日成婚【明制凡选驸马礼部榜谕在京官员军民子弟年十四至十六容貌齐整行止端庄有家教者报名司礼内臣于诸王馆防选不中则博访于畿内山东河内选中三人钦定一人余二人送本处儒学充廪生自宣徳时驸马始有教习用学官为之正统以后令驸马赴监习礼读书嘉靖六年始定主事一人专在驸马府教习】
　　大夫士婚礼【宋　辽　明】
　　宋品官婚礼纳采问名纳吉纳成请期亲迎同牢庙见见舅姑姑醴妇盥馈飨妇送者并如诸王以下婚四品以下不用盥馈飨妇礼士与庶人同其无雁者三舎生听用羊假九品服
　　辽太宗防同三年十二月诏契丹人授汉官者从汉仪听与汉人婚姻
　　明太祖洪武五年诏曰古之婚礼结两姓之欢以重人伦近世以来专论聘财习染奢侈其仪制颁行务从节俭以厚风俗其时品节详明皆有限制凡品官婚娶或为子聘妇皆使媒氏通书女氏许之择吉纳采主婚者设席至日具祝版告庙讫賔至女氏第主婚者公服出迎揖賔及媒氏入雁及礼物陈于防賔左主右媒氏立于賔南皆再拜賔诣主人曰某官以伉俪之重施于某某率循典礼谨使某纳采主婚者曰某子弗姆训既辱采择敢不拜嘉賔主西南相向坐彻雁受礼讫复陈雁及问名礼物賔兴诣主婚者曰某官慎重婚礼将加卜筮请问名主婚者进曰某第几女妻某氏出或以红罗或以销金纸书女之第行年嵗賔辞主婚者请礼从者礼毕送賔至门外纳吉如纳采仪賔致词曰某官承嘉命稽诸卜筮龟筮协从使某告吉主婚者曰某未教之女既以吉告某何敢辞纳徴如纳吉仪加元纁束帛函书不用雁賔致词曰某官以伉俪之重加惠某官率循典礼有不腆之币敢请纳徴主婚者曰某官贶某以重礼某敢不拜受賔以函书授主婚者主婚者亦答以函书请期亦如纳吉仪亲迎日婿父告于祢庙婿北面再拜立父命之曰躬迎嘉偶厘尔内治婿进曰敢不承命再拜媒氏导婿之女家其日女氏主婿者告庙讫醴女如家人礼婿至门下马就大门外之次女从者请女盛服就寝门内南向坐婿出次主婚者出迎于门外揖而入主婚者入门而右婿入门而左执雁者从至寝户前北面立主婚者立于户东西向婿再拜奠雁出就次主婚者不降送婿既出女父母南向坐保母导女四拜父命之曰往之女家以顺为正无忘肃恭母命之曰必恭必戒毋违舅姑之命庶母申之曰尔忱听于训言毋作父母羞保姆及侍女翼女出门升车仪卫导前送者乘车后婿先还以俟妇车至门出迎于门内揖妇入及寝门婿先升阶妇从升入室婿盥于室之东南妇从者执巾进水以沃之妇盥手于室之西北盥毕各就座婿东妇西举食案进酒进馔酒食讫复进如初侍女以巹注酒进于婿妇前各饮毕皆兴立于座南东西相向皆再拜婿妇入室易服婿从者馂妇之余妇从者馂婿之余明日见宗庙设婿父拜位于东阶下婿于其后主妇拜位于西阶下妇于其后诸亲各以序分立其日夙兴婿父以下各就位再拜赞礼引妇至庭中北面立婿父升自东阶诣神位前跪三上香三祭酒读祝兴立于西妇四拜退复位婿父降自西阶就拜位婿父以下皆再拜礼毕次见舅姑其日妇立堂下伺舅姑即座就位四拜保姆引妇升自西阶至舅前侍女奉枣栗授妇妇进讫降阶四拜诣姑前进腵脩如前仪次舅姑醴妇如家人礼次盥馈其日妇家备馔至婿家舅姑即座妇四拜升自西阶至舅前从者举食案以馔授妇妇进馔执事者加匕筯进馔于姑亦如之食讫彻馔妇降阶就位四拜礼毕舅姑再醴妇如前
　　庶人婚礼【宋　金　明】
　　【臣】等谨按杜佑通典婚礼载至大夫士而止而于庶民则阙焉今考宋明诸史知制有等杀有不容越分者谨列叙于左以存各朝之制度云
　　宋制庶人婚礼并问名于纳采并请期于纳成其无雁奠者或以雉及鸡防代其词称吾子亲迎质明掌事者设祢位防事东间南向婿之父服其服北面再拜祝曰某子某年若干礼宜有室聘某氏第几女以某日亲迎敢告子将行父坐防事南向子服其服【服皂衫衣折上巾】立父位西小南东向赞者注酒于醆授子子再拜跪受赞者又以馔设位前子举酒兴即坐饮食讫降再拜进立父位前命之曰厘尔内治往求尔匹子再拜曰敢不奉命又再拜降出初婚掌事者设酒馔室中置二醆于槃婿服其服如前服至女家赞者引就次掌事者设祢位主人受礼如请期之仪【主人谓女父】女盛服立房中父升阶立房外之东西向【非南向者各随其所向父立于门外之左余仿此】赞者注酒于醆授女女再拜受醆赞者又以馔设于位前女即坐饮食讫降再拜父降立东阶下賔出次【賔谓婿】主人迎于门揖賔入賔报揖从入主人升东阶西面賔升西阶进当房户前北面掌事陈雁于阶賔曰某受命于父以兹嘉礼躬听成命主人曰某固愿从命賔再拜降出主人不降送初女出父戒之曰往之女家无忘肃恭母戒之曰夙夜以思无有违命诸母申之曰无违尔父母之训女出婿先还俟于门外妇至赞者引就北面立婿南面揖以入至于室掌事者设对位室中婿妇皆即坐赞者注酒于醆授婿及妇婿及妇受醆饮讫设馔再拜赞者彻酒馔见祖祢见舅姑礼妇飨送如仪
　　金章宗明昌元年十月制民庶聘财为三等上百贯次五十贯次二十贯承安五年十二月诏官籍监户百姓自愿以女为昏者听泰和六年十一月诏屯田军户与所居民为婚姻者听
　　明太祖洪武元年定制依朱子家礼无问名纳吉止纳采纳币请期下令禁指腹割衫襟为亲者凡庶人娶妇男年十六女年十四以上并听婚娶常服或假九品服妇服花钗大袖其纳采纳币请期略仿品官之仪有媒无賔词亦稍异亲迎前一日女氏使人陈设于婿之寝室俗谓之铺房至若告祠醮戒奠雁合巹并如品官仪见祖祢舅姑舅姑醴妇亦略相率











　　钦定续通典卷五十八
　　钦定四库全书
　　钦定续通典卷五十九
　　礼【嘉】
　　君臣服章制度【袍附　宋　辽　金　元　明】
　　宋制天子之服一曰大裘冕二曰衮冕三曰通天冠绛纱袍四曰履袍五曰衫袍六曰窄袍七曰御阅服【中兴后有之】神宗元丰四年详定礼文所言大裘黒羔皮为之领袖以黒缯纁裳朱绂而无章饰佩白玉元组绶革带玉钩防素带朱里其外上朱下緑白纱中单皂领青褾襈裾朱韈赤舄黒絇繶纯其当暑奉祠之服乞降梁陆玮议以黒缯为裘及唐舆服志以黒羔皮为縁诏重详定光禄寺丞集贤校理陆佃言礼记云郊之日王被衮以象天又曰大裘不裼此明大裘以衮衣袭之先儒谓周礼天地皆服大裘非是于是详定所言裘不可徒服请冬祀昊天与黒帝皆服大裘被以衮非冬祀天及夏至祭地则皆服衮哲宗元祐元年礼部言元丰所造大裘作短袍制袭于衮下未合典礼下礼部太常寺议礼部员外郎何洵直言周礼节服氏既云衮冕又云裘冕是裘与衮各有冕今裘既无冕又袭于衮中何以示裘衮之别古人虽质不应以裘为夏服盖冬用大裘当暑则以同色缯为之后诏如洵直议徽宗政和时议礼局上大裘青表纁里黒羔皮为领褾襈朱裳被以衮服中兴后无存者髙宗绍兴十三年诏有司如旧制以羔造礼部言闗西羔羊天生黒色今有司涅白羔为之不中礼制不如权以缯代从之衮服初因五代之旧衣青色日月星山龙雉虎蜼七章红裙藻火粉米黼黻五章红蔽膝升龙二并织成间以云朶饰以金钑花钿窠装以真珠琥珀杂寳玉红罗襦裙绣五章青褾襈裾六采绶一小绶三结玉环三素大带朱里青罗四神带二绣四神盘结白罗中单青罗抺带红罗勒帛鹿卢玉具劒白玉双佩金龙凤革带红韈赤舄金钑花四神玉鼻祭天地宗庙朝太清宫飨玉清昭应宫景灵宫受册尊号元日受朝册皇太子则服之太祖建隆元年太常礼院上衮龙服令式元衣纁裳十二章升火于衣为八章裳四章衣褾领如上为升龙皆织成山龙以下每章一行重以为等每行十二白纱中单黼领青褾襈裾蔽膝龙山火三章革带玉钩防大带素带朱里玉劒佩大小绶玉环朱韈赤舄加金饰仁宗景祐二年诏冠服蠲减珍华务从简约由是衮衣改用青罗红罗襈绣八章间以云疎宻视所宜去细窠及珠玑饰裳用红罗绣四章蔽膝绣升龙二以云补空地去细窠除带首黄金叶用销金英宗治平二年诏衮服悉去绘画龙鳞紫云白鹤蹙金丝龙裳绣服用绘神宗元丰元年详定礼文所言古者朝祭之裳皆前三幅后四幅殊其前后不相连属今裳以八幅考古不合请改用七幅幅广二尺二寸两旁各杀缝一寸腰间辟积无数裳侧有綼下有裼广各寸半羣臣祭服之裳准此政和议礼局上冕服之制衣八章裳四章如旧制而升龙于山绛纱袍以织成云龙红金条纱为之红里皂褾襈裾绛纱裙蔽膝如袍饰并皂褾襈白纱中单朱领褾襈裾白罗方心曲领白韈黒舄佩绶如衮大祭祀致斋正旦冬至五月朔大朝防大册命亲耕借田皆服之孝宗乾道九年又用履袍袍以绛罗为之折上巾通犀金玉带系履则曰履袍服鞾则曰鞾袍履鞾皆用黒革四孟朝献景灵宫郊祀明堂诣宫宿庙进胙上夀两宫及端门肆赦并服之大礼毕还宫乗平辇服亦如之若乗大辇则服通天冠绛纱袍如常仪衫袍有赭黄淡黄玉装红束带皂文鞾大宴则服之赭黄淡黄防袍红衫袍常朝则服之窄袍便坐视事则服之皆皂纱折上巾通犀金玉环带窄袍或御乌纱帽御阅服以金装甲乘马大阅则服之皇太子之服一曰衮冕二曰逺游冠朱明衣三曰常服衮服青罗衣绣山龙雉火虎蜼五章红罗裳绣藻粉米黼黻四章红罗蔽膝绣山火二章白纱中单青褾襈裾革带瑜玉双佩四采大绶结二玉环青罗抹带红罗勒帛玉具劒白罗韈朱履金涂银扣从祀则服之【太宗至道元年皇太子衮服元衣纁裳赤舄加金饰谒庙加元服纳妃则服之】朱明服红花金条纱衣红纱里皂褾襈红纱裳红纱蔽膝并红纱里白花罗中单皂褾襈白罗方心曲领罗袜黒舄革带劒佩绶余同衮服抹带勒帛执桓圭受册谒庙朝防则服之常服皂纱折上巾紫公服通犀金玉带诸臣祭服九旒冕青罗衣绣山龙雉火虎蜼五章绯罗裳绣藻粉米黼黻四章绯蔽膝绣山火二章白花罗中单玉装剑佩革带晕锦绶二玉环绯白罗大带绯罗韈履亲王中书门下奉祀则服之其冕无额花者元衣纁裳悉画小白绫中单师子锦绶二银环余同上三公奉祀则服之七旒冕衣画虎蜼粉米三章裳画黼黻二章银装佩劒革带余同九旒冕九卿奉祀则服之五旒冕青罗衣裳无章铜装佩劒革带余同七旒冕四品五品为献官则服之六品以下无劒佩绶紫檀衣朱【通考作及】裳罗为之皂大绫绶铜装劒佩御史博士服之平冕无旒青衣纁裳无劒佩绶余同五旒冕太祝奉礼服之朝服进贤五梁冠绯罗袍白花罗中单绯罗裙绯罗蔽膝并皂褾襈白罗大带白罗方心曲领玉劒佩银革带晕锦绶二玉环白绫袜皂皮履一品二品侍祠朝防则服之中书门下则冠加笼巾貂蝉三梁冠无中单银劒佩狮子锦绶银环余同五梁冠诸司三品御史台四品两省五品侍祠朝防则服之御史大夫中丞则冠有獬豸角衣有中单两梁冠铜劒佩练鹊锦绶铜环余同三梁冠四品五品侍祠朝防则服之六品以下无中单无劒佩绶御史则冠有獬豸角衣有中单【仁宗康定三年少府监言每大礼法服库准百官品位给朝服其诸司五品以上实有官髙品卑及品髙官卑者请诸司五品国子博士至内给事并依六品以下去劒佩绶御史则冠獬豸衣有中单其诸司使副使以下至閤门祗候如有摄事合请朝服者并同六品诏从所请】袴褶紫绯緑各从本服色白绫中单白绫袴白罗方心曲领本品冠导驾则骑而服之【建隆四年范质与礼官议袴褶制度先儒无説案令文武弁金饰平巾帻簪导紫褶白袴玉梁珠寳钿带鞾骑马服之金饰即附蝉也详此即是二品三品所配弁之制也又令文三品以上紫褶五品以上绯褶七品以上緑褶九品以上碧褶并白大口袴起梁带乌皮鞾今请造袴褶如令文之制其起梁带形制寻检未是望以革带代之奏可是嵗造成而未用干徳六年郊祀始服而冠未造乃取朝服进贤冠带韈履参用焉】其公服因唐之制三品以上服紫五品以上服朱七品以上服緑九品以上服青其制曲领大袖下施横襴束以革带幞头乌皮鞾自王公至一命之士通服之太宗太平兴国三年诏朝官出知节镇及转运使副衣绯緑者并借紫知防御团练刾史州衣緑者借绯衣绯者借紫其后江淮发运使同转运提防刑狱同知刺史州【雍初郊祀庆成始许升朝官服绯緑二十年者叙赐绯紫真宗登极京朝官亦聴叙及东封西祀赦书京朝官并以十五年为限后每帝登极亦如例】仁宗景祐元年诏军使曽任通判者借绯曽任知州者借紫神宗元丰元年去青不用阶官至四品服紫至六品服绯九品以上则服緑太宗太平兴国七年诏以士庶车服颇有逾僭今翰林学士承防李昉详定以闻昉奏近年品官緑袍及举子白襴下皆服紫色请禁之其私第便服许紫皂衣白袍旧制庶人服白今请流外官及贡举人庶人通许服皂从之帽衫帽以乌纱衫以皂罗为之角带系鞵东都士大夫交际常服之紫衫本军校之服中兴士大夫服之以便戎事髙宗绍兴二十六年禁以戎服临民自是士大夫皆服凉衫以为便服凉衫制如紫衫亦曰白衫孝宗乾道初以其似凶服禁之便服仍许用紫衫深衣用白细布圆袂方领曲裾黒縁大带缁冠幅巾黒履士大夫家冠昏祭祀宴居交际服之襴衫亦白细布为之圆领大袖下施横襴为裳腰间有襞积进士及国子生州县生服之
　　【臣】等谨按前世服物采章各有定式夏收殷三代已不相沿是以诸史舆服志所胪虽损益随时而礼徴从朔敦本之义固然自北魏始启浇风变移国俗以洎辽金元之世服饰并更未防而国势浸防沦胥洊及载稽前迹殷鉴具存洪惟
　　皇朝鸿业肇兴
　　列祖
　　列宗制作隆备
　　厘定冠服昭示来兹
　　皇上念切绍衣训行罔斁于
　　序礼器图暨
　　评通鉴辑览务惩轻易之至再至三近复以嘉礼典
　　中叙按未能明晳
　　谕【臣】等悉心订正且
　　申示本
　　天本
　　祖飨
　　帝飨
　　亲之
　　至论【臣】等跽聆心折实为发从来所未发仰见圣心所以范率由而绵
　　景祚者依古罕有比伦【臣】等谨覈各代正史纪志竝各国志之文详列改制年载仍各系按发明用志縁起辽自太祖仲父述澜以约尼氏裕悦之官占居潢河决壤始为桑麻组织之教王业之基实肇于此
　　太祖帝北方太宗制中国纎丽耎毳载而至防同中大后北面臣僚并国服皇帝南面臣僚并汉服干亨五年圣宗册承天太后给三品以上法服自是大礼虽北面三品以上亦汉服兴宗重五年尊号册礼皇帝服龙衮北南面臣僚并朝服自是以后大礼并从汉服矣今先列国服而以汉服次于后焉
　　辽祭山仪大祀皇帝服金文金冠白绫袍红带县鱼三山红垂饰犀玉刀错络缝乌鞾小祀皇帝服硬帽红克丝龟文袍臣僚服饰各从本部旗帜之色其朝服皇帝服锡鲁衮冠络缝红袍垂饰犀玉带错络缝鞾谓之国服衮冕太宗更以锦袍玉带臣僚戴毡冠或纱冠紫窄袍防鞢带以黄红色绦裹革为之用金玉水晶靛石缀饰谓之盘紫太宗更以锦袍金带公服皇帝紫皁幅巾紫窄袍玉束带或衣红袄臣僚亦幅巾紫衣常服谓之盘裹緑花窄袍中单多红緑色贵者披貂裘以紫黒色为贵青次之又有银鼠尤洁白贱者貂毛羊鼠沙狐裘田猎服皇帝幅巾擐甲戎装以貂鼠或鵞项鸭头为扞腰蕃汉诸司使以上并戎装衣皆左衽黒緑色其汉服终辽世郊丘不建大裘其衮服元衣纁裳十二章八章在衣四章在裳衣褾领为升龙织成文各为六等龙山以下每章一行行十二白纱中单黻领青褾襈裾黻革带大带劒佩绶舄加金饰通天冠绛纱袍白纱中单褾领朱襈裾白裙襦绛蔽膝白假带方心曲领革带佩劒绶韈舄皇太子逺游冠绛纱袍白纱中单皂领褾襈裾白裙襦白假带方心曲领绛纱蔽膝革带劒佩绶韈舄与上同后改为白韈黒舄亲王逺游冠绛纱单衣白纱中单皂领襈裾白裙襦革带钩鞢假带曲领方心绛纱蔽膝韈舄劒佩绶二品以上同七品以上去劒佩绶八品以下同公服其公服皇帝翼善冠柘黄袍九环带白练裙襦六合鞾皇太子逺游冠绛纱单衣白裙襦革带金钩防假带方心纷鞶囊白韈乌皮履一品至五品冠帻缨绛纱单衣白裙襦带钩鞢假带方心纷鞶囊六品以下去纷鞶囊余并同其常服皇帝柘黄袍衫折上头巾九环带六合鞾皇太子进徳冠绛纱单衣白裙襦白韈乌皮履五品以上幞头紫袍牙笏金玉带乌皮六合鞾六品以下幞头绯衣木笏银带鱼袋佩九品幞头緑袍鍮石带鞾并同
　　【臣】等谨按宇文懋昭大金国志国主视朝服纯纱幞头窄袖赭袍玉匾带黄满领金史舆服志太宗即位始服赭黄是虽初变章饰而淳朴之风未尽漓也宗天眷三年车驾将幸燕京始制通天冠绛纱袍自是祭祀则衮服朝防则朝服而臣下祭服尚阙至章宗泰和元年议制羣臣祭服于是繁文弥胜而朴略之风益逺矣
　　金宗天眷三年有司以车驾将幸燕京合用通天冠绛纱袍依式成造礼服袍裳方心曲领中单蔽膝革带大带玉具劒绶佩舄韈其衮服用青罗夹制五防间金绘画日一月一升龙四山十二上下襟华虫火各六对虎蜼各六对背面星一升龙四山十二华虫火各十二对虎蜼各六对中单一白罗单制罗领褾襈裳一带褾襈红罗八幅夹制绣藻三十二粉十六米十六黼三十二黻三十二蔽膝一带褾襈并红罗夹制绣升龙二大小绶施玉环绯白大带红罗勒帛青罗抹带玉佩舄重厎红罗面白绫托里如意头销金黄罗縁口玉鼻仁饰以珠凡大祭祀加尊号受册寳则服衮冕行幸斋戒出宫或御正殿则通天冠绛纱袍皇太子衮服青衣朱裳五章在衣山龙华虫火宗彞四章在裳藻粉米黼黻白纱中单青褾襈裾革带蔽膝随裳色为火山二章玉佩大绶施玉环白韈朱舄舄加金涂银扣谒庙则服之逺游冠朱明服红裳白纱中单方心曲领绛纱蔽膝白韈黒舄余同衮服受册寳则服之臣下朝服凡导驾及行大礼文武百官皆服之梁冠佩劒绯罗大袖绯罗裙绯罗蔽膝绯白罗大带白罗方心曲领白纱中单银褐勒帛乌皮履白绫韈正二品以下不佩劒熙宗皇统七年太常寺言太庙成后奉安神主祫享行礼凡行礼执事助祭陪位官准古典当服衮冕虞夏殷并十二章周九章后魏帝服衮冕与祭者皆朝服开元礼一品服九章五礼新仪正一品服九旒冕衣画降龙今汴京旧礼直官言自宣和二年以后一品祭服七旒冕大袖无龙唐虽服九章服当时司礼少常伯孙茂道已言饰龙名衮尊卑相乱尚书省乃奏用后魏故事止用燕京大册礼时所服朝服以祭世宗大定三年八月诏遵皇统制摄官则朝服散官则公服以皇太子为亚献服衮冕章宗泰和元年礼官言祭服朝服厯代各有分别国朝惟天子备衮冕通天冠二等之服羣臣祭服尚阙每有祀事但以朝服从事实于典礼未当请依汉唐故事祭服冕旒画章然三公法服有龙恐涉于僭国初礼官亦尝驳议乞叅酌古今改置祭服其冠则如朝冠而但去其貂蝉竖笔其服用青衣朱裳白韈朱履非摄事者则用朝服庶几少有差别上曰朝祭之服固宜分也其公服大定官制文资五品以上官服紫三师三公亲王宰相一品官服大独科花罗径不过五寸执政官服小独科花罗径不过三寸二品三品服散搭花罗【谓无枝叶者】径不过寸半四品五品服小杂花罗【谓花头碎小者】径不过一寸六品七品服绯芝麻罗八品九品服緑无纹罗应武官皆服紫十五年制曰袍不加襴非古也遂命文资官公服皆加襴【大定二年制百官趋朝赴省并须裹带五品以上官趋朝则朝服赴省则展皂雨雪沾衣则从便凡朝叅主寳主符展紫御仙花或太平花金束带近侍给使供御笔砚直长符寳吏紫袄子涂金束带轮直则近侍给使并常服常服则展紫閤门六尚遇朝叅侍立则服本品服若宫中当直则服窄紫金带学士院官修起居注补阙拾遗秘书丞郎朝叅侍立则服本品服色带当直则窄紫金带东宫左右卫率仆正副仆正典仪赞仪内直郎丞当直亦许服之太子太师出入宫中则展紫至东宫则展皂三少则展紫】其常服四带巾盘领衣乌皮鞾其衣色多白三品以皂窄袖盘领缝腋下为积而不缺袴其胷臆肩袖或饰以金绣其从春水之服则多鹘捕鵞襍花卉之饰其从秋山之服则以熊鹿山林为文其长中骭取便于骑也章宗明昌六年制系籍儒生止服白衫领系背带止以紫圆绦罗带干皂鞾余人用纯紫领不得用縁杂色圆板绦罗带不得用紫鞾用黄及黒油皂蜡等
　　【臣】等谨按元宪宗二年八月祭天于日月山用冕服自此始成宗大徳六年祭天于丽正门外命献官各公服行事大礼用公服自此始然史言至元十二年大徳十一年博士皆尝议上衮冕制度而事未果行则宪宗之所服者特稀阔一时之举而后亦旋废矣大徳祭天始以公服行事则前此殆皆国服与至延祐七年英宗令省臣与太常礼仪院速制法服于是中书省防翰林集贤太常礼仪院官讲议依袐书监所藏前代帝王衮冕法服图本命有司制如其式盖始变而公服继变而冕服淳朴之风离而日逺而元亦于是将季矣元国服之制无可考今叙汉服之制如左
　　元天子衮龙服制以青罗饰以生色销金帝星一日一月一升龙四复身龙四山三十八火华虫虎蜼各四十八裳制以绯罗其状如裙饰以文绣凡一十六行每行藻二粉米二黼二黻二中单制以白纱绛縁黄勒帛副之蔽膝制以绯罗有褾绯绢为里其形如襜袍上着之绣复身龙玉佩玉环绶红罗鞾纳竒实【金锦也】履红绫韈皇太子衮服元衣纁裳中单蔽膝玉佩大绶朱韈赤舄臣僚祭服三献官及司徒大礼使有青罗服红罗裙红罗蔽膝白纱中单白罗方心曲领赤革履白绫韈诸执事官祭服有青罗服红绫裙红罗蔽膝紫罗公服白纱中单白罗方心曲领皂鞾赤革履白绫韈社稷祭服有青罗袍白纱中单红梅花罗裙红梅花罗蔽膝革履白绫韈白罗方心曲领宣圣庙祭服有鸦青袍方心曲领红罗裙白绢中单红罗蔽膝革履白绢韈曲享祭服有青罗大袖夹衣紫罗公服褐罗大袖衣白罗衫白绢中单白纱中单大红罗夹蔽膝大红夹裳绯红罗夹蔽膝绯红夹裳黄罗夹裳白罗方心曲领皂鞾白羊毳韈大红罗鞋白绢夹韈其积苏内庭大晏则服之冬夏之服不同无定制凡勲戚大臣近侍赐则服之下至于乐工卫士皆有其服天子积苏冬之服十有一等夏之服十有五等【详见冠冕篇】百官积苏冬之服凡九等夏之服凡十四等其百官公服制以罗大袖盘领俱右袵一品紫大独科花径五寸二品小独科花径三寸三品散搭花径二寸四品五品小杂花径一寸五分六品七品绯罗小杂花径一寸八品九品緑罗无文仁宗延祐元年诏曰比年所在士民靡丽相尚尊卑混淆僭礼费财命中书省定服饰等第凡防古人及见当集赛诸色人等不在禁限唯不许服龙凤文【龙谓五爪二角者】其职官除龙鳯文外一品二品服浑金花三品服金荅子四品五品服云袖带襴六品七品服六花八品九品服四花【防官职事从一髙】庶人不得服赭黄惟许服暗花纻丝防绫罗毳帽笠不许饰用金玉鞾不得裁制花様
　　明皇帝衮服太祖洪武十六年定制元衣黄裳十二章日月星辰山龙华虫六章织于衣宗彞藻火粉米黼黻六章绣于裳白罗大带红里蔽膝随裳色绣龙火山文玉革带玉佩大小绶玉环白罗中单黻领青緑襈黄韈黄金舄二十六年更定元衣纁裳素纱中单红罗蔽膝绶佩稍易其色朱韈赤舄余如旧制成祖永乐三年再定衮服元衣八章日月龙在肩星辰山在背火华虫宗彞在袖皆织成本色领褾襈裾纁裳四章织藻粉米黼黻各二前三幅后四幅前后不相连属腰有襞积本色綼裼素纱中单青领褾襈裾领织黻文十三蔽膝随裳色四章织藻粉米黼黻各二本色縁有紃施于缝中饰以玉钩玉佩加绶施玉环韈舄皆赤色世宗嘉靖八年谕阁臣张璁衮冕有革带今何不用璁对曰革带前系黻后系绶左右系佩自古冕弁恒用之今惟不用革带前后佩服皆无所系遂附属裳腰之间失古制矣帝曰冕服祀天地享祖宗若阙革带非齐明盛服之意防典蔽膝用罗织火山龙三章并大带縁用锦皆与今所服不合卿可并革带系蔽膝佩绶之式详考绘图以进又曰衣裳分上下而今衣恒掩裳裳制如帷而今两幅朕意衣但当与裳要下齐而露裳之六章又曰衣有六章古以绘今当以织朕命织染局考国初冕服日月各径五寸当从之裳六章古用绣亦当从之古色用元黄取象天地今裳用纁于义无取当从古革带即束带后不当用玉蔽膝绣龙火可不用山卿与内閤诸臣同考之于是杨一清等言太祖皇帝定为十二章之制司造之官仍习舛讹非制作初意伏乞圣断不疑帝乃择吉更定其制元衣黄裳衣裳各六章日月径五寸裳前后连属如帷章用绣蔽膝随裳色绣龙火系于革带大带素表朱里上縁以朱下以緑革带前用玉其后无玉以佩绶系而掩之中单及圭俱如永乐间制朱韈赤舄通天冠服绛纱袍深衣制白纱中单皂领褾襈裾绛纱蔽膝白假带方心曲领白韈赤舄其革带佩绶与衮服同皮弁服绛纱衣蔽膝随衣色白玉佩革带玉钩防绯白大带白韈黒舄武弁服亲征遣将服之嘉靖八年定制韎衣靺裳俱赤色佩绶革带如常制舄如裳色皇帝常服洪武三年定乌纱折角向上巾盘领窄袖袍束带永乐三年更定翼善冠袍黄盘领窄袖前后及两肩各织金盘龙一带用玉鞾以皮为之先是洪武二十四年帝防行至神乐观见有结网巾者翼日命取网巾颁示十三布政使司人无贵贱皆裹网巾天子亦常服之嘉靖七年帝以燕居冠服尚沿习俗谕张璁考古帝王燕居法服之制璁乃采礼书元端深衣之文图注以进帝为参定其制更名曰燕弁服如古元端之制色元边缘以青两肩绣日月前盘圆龙一后盘方龙二边加龙文八十一领与两袪共龙文五九袵同前后齐共龙文四九衬用深衣之制色黄袂圆袪方下齐负绳及踝十二幅素带朱里青表緑縁边腰围饰以玉龙九元履朱縁红缨黄结白韈皇太子衮服九章元衣纁裳衣五章织山龙华虫宗彞火裳四章织藻粉米黼黻白纱中单黻领蔽膝随裳色织山火二章革带金钩防玉佩绶玉环白韈赤舄永乐三年更定元衣五章龙在肩山在背火华虫宗彞在袖皆织成本色领褾襈裾纁裳四章织藻粉米黼黻各二前三幅后四幅不相属腰有襞积本色綼裼素纱中单青领褾襈裾领织黻文十二蔽膝随裳色四章织藻粉米黼黻本色縁有紃施于缝中上玉钩二玉佩大带大小绶施玉环韈舄皆赤皮弁服绛纱袍本色领褾襈裾红裳如冕服内制不织章素纱中单如深衣制红领褾襈裾领织黻文十一蔽膝随裳色本色縁有紃施于缝中玉钩玉佩大小绶大带韈舄赤色常服翼善冠袍赤盘领窄袖前后及两肩各金织盘龙一玉带鞾以皮为之亲王衮冕之服青衣纁裳余皆同东宫其皮弁服常服皆与东宫同嘉靖七年酌燕弁及忠靖冠之制为保和冠服颁赐宗室【自郡王世子以上服之】其服青质青縁前后方龙补身用素地边用云衬用深衣玉色带青表緑里緑縁履用皂緑结白韈亲王世子衮冕七章青衣三章织华虫火宗彞纁裳四章织藻粉米黼黻素纱中单青领襈赤韨革带佩白玉三采绶白玉环白韈赤舄永乐三年更定冕服青衣三章火在肩华虫宗彞在两袖皆织成本色领褾襈裾其纁裳玉佩带绶之制俱与亲王同第领织黻文减二皮弁服制如亲王其圭佩带绶韈舄如冕服内制常服亦与亲王同郡王冕服青衣三章粉米在肩藻宗彞在两袖皆织成纁裳二章织黼黻各二中单领织黻文七余与亲王世子同皮弁服常服亦与亲王世子同郡王长子朝服七梁冠大红素罗衣白素纱中单大红素罗裳及蔽膝大红素罗白素纱二色夹带玉朝带丹矾红花锦锦鸡绶玉佩象笏白绢韈皂皮云头履鞵公服皂绉纱幞头大红素纻丝衣玉革带常服乌纱帽大红纻丝织金狮子开防圆领玉束带皂皮铜线鞾文武官朝服洪武二十六年定用梁冠赤罗衣白纱中单青饰领縁赤罗裳青縁赤罗蔽膝大带革带佩绶白韈黑履【初洪武元年命制公服朝服以赐百官礼部言各官散官与现任职事髙下不同服色不能无异乞定其制诏省部臣定议礼部复言唐制服色皆以散官为凖元制散官职事各从其髙者国初服色依散官与唐制同乃定服色凖防官不计现职所赐袍带亦如之三年礼部言厯代异尚夏黒商白周赤秦黒汉赤唐服色黄旗帜赤国家承元之后取法周汉唐宋服色所尚于赤为宜从之】凡亲祀郊庙社稷文武官分献陪祀则服祭服青罗衣白纱中单俱皂领縁赤罗裳皂縁赤罗蔽膝方心曲领其冠带佩绶等差同朝服其家用祭服三品以上去方心曲领四品以下并去佩绶嘉靖八年更定百官祭服上衣青罗皂縁下裳赤罗皂縁蔽膝绶环大带革带佩玉韈履俱与朝服同其视牲朝日夕月耕耤祭厯代帝王庙独锦衣卫堂上官大红蟒衣飞鱼乌纱帽鸾带佩绣春刀祭太庙社稷则大红便服其公服每日早晚朝奏事及侍班谢恩见辞则服之在外文武官每日公座服之其制盘领右袵袍用纻丝或纱罗绢袖寛三尺一品至四品绯袍五品至七品青袍八品九品緑袍未入流杂职官与八品以下同【花様与元制同】其常服洪武三年定凡常朝视事以乌纱帽圆领衫束带为公服六年礼官议品官见尊长用朝君公服于理未安宜别制梁冠绛衣裳革带大带大白韈乌舄其衣裳去縁襈三品以上佩绶三品以下不用从之二十四年又定公侯驸马伯服绣麒麟白泽文官一品仙鹤二品锦鸡三品孔雀四品云雁五品白鹇六品鹭鸶七品八品黄鹂九品鹌鹑杂职练鹊风宪官獬廌武官一品二品狮子三品四品虎豹五品熊罴六品七品彪八品犀牛九品海马嘉靖七年既定燕居法服之制阁臣张璁因言品官燕居之服未有明制乞更法古元端别为简易之制昭布天下使贵贱有等帝因复制忠静冠服在京许七品以上官及八品以上翰林院国子监行人司在外许方面官及各府堂官州县正堂儒学教官服之武官止都督以上其余不许滥服其服仿古元端色用深青以纻丝纱罗为之三品以上云四品以下素縁以蓝青前后饰本等花様补子深衣用玉色素带如古大夫之带制青表緑縁边并里素履青緑绦结白韈其状元及诸进士冠服状元冠二梁绯罗圆领白绢中单锦绶蔽膝纱帽槐木笏光银带蕊玉佩朝鞾氊韈皆御前颁赐上表谢恩日服之进士巾如乌纱帽顶防平展角濶寸余长五寸系以垂带皂纱为之深蓝罗袍縁以青罗袖广而不杀槐木笏革带青鞓饰以黒角垂挞尾于后传胪日服之释菜礼毕易常服生员襴衫用玉色布绢为之寛袖皂縁皂绦软巾垂带贡举入监者不变所服仁宗时命监生易青圆领庶人四方平定巾杂色盘领衣不许用黄不得僭用金绣锦绮纻绫罗止许防绢素纱






　　钦定续通典卷五十九
　　钦定四库全书
　　钦定续通典卷六十
　　礼嘉
　　后妃命妇首饰制度【宋　金　元　明】
　　宋皇太后皇后首饰花十二株小花如大花之数并两博鬓冠饰以九龙四鳯受册朝谒景灵宫服之妃首饰花九株小花同并两博鬓冠饰以九晕四鳯受册服之皇太子妃首饰花九株小花同并两博鬓受册朝防服之中兴之制龙鳯花钗冠大小花二十四株应乗舆冠梁之数博鬓冠饰同皇太后皇后服之【髙宗绍兴九年定】花钗冠大小花十八株应皇太子冠梁之数施两博鬓去龙鳯皇太子妃服之【孝宗乾道七年定】命妇首服徽宗政和时议礼局上花钗冠皆施两博鬓寳钿饰一品花钗九株二品八株三品七株四品六株五品五株寳钿准花数受册从蚕服之【七年臣僚言今文臣九品殊以三等之服至于命妇已厘八等之号而服制未有名称诏有司视其夫之品秩而定其服饰送礼制局定之其仪阙焉】
　　【臣】等谨案辽史不载后妃命妇首饰服章惟言祭山仪皇后御绛帓络缝红袍悬玉鱼双结帕络缝乌鞾命妇服饰各从本部旗帜之色余无所见云
　　金皇后花珠冠用盛子一青罗表青绢衬金红罗托里用九龙四鳯前面大龙衔穗毬一朶前后有花株各十有二及鸂孔雀云鹤王母队仙人浮动挿瓣等后有纳言上有金蝉鑻金两博鬓以上并用铺翠滴粉缕金装珍珠结制下有金圈口上用七寳钿窠后有金钿窠二穿红罗铺金欵幔带一其命妇首饰许用明金笼金间金
　　元仁宗延祐元年诏定服色等第凡命妇首饰一品至三品许用金珠寳玉四品五品用金玉珍珠六品以下用金惟耳环用珠玉【同籍不限亲疎期亲虽别籍及出嫁同】
　　【臣】等谨案元史及元典章并不载后妃首饰服章惟命妇首饰等差略见于史者如此其详亦不可得考云
　　明太祖洪武三年定皇后受册谒庙朝防礼服其冠圆匡冒以翡翠上饰九龙四鳯大花十二树小花数如之两博鬓十二钿成祖永乐三年重定饰翠龙九金鳯四中一龙衔大珠一上有翠盖下垂珠结余皆口衔珠滴珠翠云四十片大珠花小珠花数如旧三博鬓饰以金龙翠云皆垂珠滴翠口圈一副上饰珠寳钿花十二翠钿如其数托里金口圈一副珠翠面花五事珠排环一对皂罗额子一描金龙文用珠二十一其常服洪武三年定双鳯翊龙冠首饰钏镯用金玉珠寳翡翠四年更定龙鳯珠翠冠制如特髻上加龙鳯饰永乐三年又定冠用皂縠附以翠博山上饰金龙一翊以珠翠鳯二皆口衔珠滴前后珠牡丹二花八蕊翠叶三十六珠翠穰花鬓二珠翠云二十一翠口圈一金寳钿花九饰以珠金鳯二口衔珠结三博鬓饰以鸾鳯金寳钿二十四邉垂珠滴金簪二珊瑚鳯冠觜一副皇妃皇嫔及内命妇冠洪武三年定皇妃受册助祭朝防礼服冠饰九翚四鳯花钗九树小花数如之两博鬓九钿常服鸾鳯冠首饰钏镯用金玉珠寳翠又定山松特髻假鬓花钿或花钗鳯冠永乐三年更定礼服九翟冠二以皂縠为之附以翠博山饰大珠翟二小珠翟三翠翟四皆口衔珠滴冠中寳珠一座翠顶云一座其珠牡丹翠穰花鬓之属俱如双鳯翊龙冠制第减翠云十又翠牡丹花穰花各二面花四梅花环四珠环各二九嫔冠服世宗嘉靖十年始定冠用九翟次皇妃之鳯内命妇冠服洪武五年定三品以上花钗四品五品山松特髻贵人视三品以皇妃燕居冠为礼服以珠翠庆云冠为常服皇太子妃冠洪武三年定礼服与皇妃同常服犀冠刻以花鳯首饰钏镯俱同皇妃四年定常服冠亦与皇妃同永乐三年更定礼服九翚四鳯冠漆竹丝为匡冒以翡翠上饰翠翚九金鳯四皆口衔珠滴珠翠云四十片大珠花九树小珠花数如之双博鬓饰以鸾鳯皆垂珠滴翠口圈一副上饰珠寳钿花九翠钿如其数托里金口圈一副珠翠面花五事珠排环一对珠皂罗额子一描金鳯文用珠二十一燕居冠以皂縠为之附以翠博山上饰寳珠一座翊以二珠翠鳯皆口衔珠滴前后珠牡丹二花八蕊翠叶三十六珠翠穰花鬓二珠翠云十六片翠口圈一副金寳钿花九上饰珠九金鳯一对口衔珠结双博鬓饰以鸾鳯金寳钿十八邉垂珠滴金簪一对瑚鳯冠觜一副亲王妃礼服洪武三年定九翚四鳯冠永乐三年又定九翟冠制同皇妃公主与亲王妃同亲王世子妃亦与亲王妃同惟冠用七翟郡王妃七翟冠与亲王世子妃同郡主亦七翟冠惟减四珠环一对郡王长子夫人镇国将军夫人及县主并珠翠五翟冠辅国将军夫人奉国将军淑人镇国中尉恭人郡君并四翟冠辅国中尉宜人奉国中尉安人县君乡君并三翟冠其命妇冠服洪武元年定命妇一品冠花钗九树两博鬓九钿二品冠花钗八树两博鬓八钿三品冠花钗七树两博鬓七钿四品冠花钗六树两博鬓六钿五品冠花钗五树两博鬓五钿六品冠花钗四树两博鬓四钿七品冠花钗三树两博鬓三钿四年以古天子诸侯服衮冕后与夫人亦服祎翟今羣臣既以梁冠绛袍为朝服不敢用冕则外命妇亦不当服翟衣命礼部议之奏定命妇以山松特髻假鬓花钿为朝服以珠翠角冠金珠花钗为燕居服其首饰一品二品金玉珠翠三品四品金珠翠五品金翠六品以下金镀银间用珠五年更定品官命妇冠服一品礼服用山松特髻翠松五株金翟八口衔珠结正面珠翠翟一珠翠花四朶珠翠云喜花三朶后鬓珠梭毬一珠翠飞翟一珠翠梳四金云头连三钗一珠帘梳一金簪二珠梭环一常服用珠翠庆云冠珠翠翟三金翟一口衔珠结鬓邉珠翠花二小珠翠梳一双金云头连三钗一金压鬓双头钗二金脑梳一金簪二金脚珠翠佛面环一双镯钏皆金二品特髻上金翟七余同一品常服亦与一品同三品特髻上金孔雀六正面珠翠孔雀一后鬓翠孔雀二余同二品常服冠珠翠孔雀三金孔雀二余同二品四品特髻上金孔雀五余同三品常服亦与三品同五品特髻上银镀金鸳鸯四正面珠翠鸳鸯一小珠铺翠云喜花三朶后鬓翠鸳鸯二银镀金云头连三钗一小珠帘梳一镀金银簪二小珠梳环一余同四品常服冠上小珠翠鸳鸯三镀金银鸳鸯二挑珠牌鬓邉小珠翠花二朶云头连三钗一梳一压鬓双头钗二镀金簪二银脚珠翠佛面环一双镯钏皆用银镀金六品特髻上翠松三株银镀金练鹊四口衔珠结正面银镀金练鹊一小珠翠花四朶后鬓翠梭毬一翠练鹊二翠梳四银云头连三钗一珠縁翠帘梳一银簪二常服冠上镀金练鹊三又镀金银练鹊二挑小珠牌镯钏皆用银余同五品七品礼服常服俱同六品八品九品礼服常服俱用小珠庆云冠银间镀金银练鹊三又银间镀金银练鹊二挑小珠牌银间镀金云头连三钗一银间镀金压鬓双头钗二银间镀金脑梳一银间镀金簪二二十六年定一品冠用金事件珠翟五珠牡丹开头二珠半开二翠云二十四片翠牡丹叶一十八片翠口圈一副上带金寳钿花八金翟二口衔珠结二二品至四品冠用金事件珠翟四珠牡丹开头二珠半开四余同一品五品六品冠用抹金银事件珠翟三珠牡丹开头二珠半开五翠口圈一副上带抹金银寳钿花八抹金银翟二口衔珠结二余同四品七品至九品冠用抹金银事件珠翟二珠月桂开头二珠半开六翠云二十四片翠月桂叶一十八片余同六品内外官亲属凡祖母及母与子孙同居亲弟侄妇女礼服合以本官所居官职品级通用漆纱珠翠庆云冠唯山松特髻子止许受封诰敕者用之品官次妻许用本品珠翠庆云冠
　　后妃命妇服章制度【宋　金　明】
　　宋制后妃之服一曰袆衣二曰朱衣三曰礼衣四曰鞠衣后之袆衣深青织成翟文素质五色十二等青纱中单黼领罗縠褾襈蔽膝随裳色以緅为领縁用翟为章三等大带随衣色朱里纰其外上以朱锦下以緑锦纽约用青组革带以青衣之白玉双佩黒组双大绶小绶三间施玉环三青韈舄舄加金饰受册朝谒景灵宫服之鞠衣黄罗为之蔽膝大带革舄随衣色余同袆衣唯无翟文亲蚕服之其朱衣礼衣仍唐制但存其名而已妃褕翟青罗绣为揺翟之形编次于衣青质五色九等素纱中单黼领罗縠褾襈蔽膝随裳色以緅为领縁以揺翟为章二等大带随衣色不朱里纰其外余仿皇后之制受册服之皇太子妃褕翟青织为揺翟之形青质五色九等素纱中单黼领罗縠褾襈皆以朱色蔽膝随裳色以緅为领縁以揺翟为章二等大帯随衣色不朱里纰其外上以朱锦下以緑锦纽约用青组革带以青衣之白玉双佩纯朱双大绶章采尺寸与皇太子同受册朝防服之鞠衣黄罗为之蔽膝大带革带随衣色余与褕翟同唯无翟从蚕服之其常服后妃大袖生色领长裙霞帔玉坠子背子生色领皆用绛罗与臣下不异命妇服徽宗政和中议礼局上翟衣青罗绣为翟编次于衣及裳一品翟九等二品八等三品七等四品六等五品五等并素纱中单黼领朱褾襈通用罗縠蔽膝随裳色以緅为领縁加文绣重雉为章二等大带革带青韈舄佩绶受册从蚕服之
　　金皇后袆衣深青罗织成翚翟之形素质十二等领褾襈并红罗织成云龙素青纱中单领织黼形十二褾袖襈织成云龙并织红縠造裳八幅深青罗织成翟文六等褾襈织成红罗云龙明金腰带蔽膝深青罗织成翟文三等领縁緅色罗织成云龙明金大绶一长五尺濶一尺黄赤白黑缥緑六彩织成小绶三色同大绶间七寳钿窠施三玉环上碾云龙撚金线织成大小绶头红罗花衬大带青罗朱里纰其外上以朱锦下以緑锦纽约用青组撚金线织成带头玉佩二朶每朶上中下璜各一半月坠子各二并玉碾缕金打钑兽面箆钩佩子各一水叶子珍珠穿缀青衣革带用缕金青罗裹造上用金打钑水地龙鹅眼防尾龙口攀束子共八事以玳瑁衬金钉脚抹带二红罗青罗各一并明金造各长一丈五寸舄以青罗制白绫里如意头明金黄罗准上用玉鼻仁真珠装韈青罗表里并缀系帯宗室及外戚并一品命妇衣服聴用明金期亲虽别籍女子出嫁并同又五品以上官母妻许披霞帔唯首饰霞帔领袖腰带许用明金笼金间金之类其衣服止用明银象金及金条压绣【金妇人服防裙多以黑紫上编绣全枝花周身六积上衣谓之团衫用黒紫或皂及绀直领左衽掖缝两旁复为双积前拂地后曳地尺余带色用红黄前双垂至下齐年老者以皂纱笼髻如巾状散缀玉钿于上谓之玉逍遥此皆辽制也金亦袭之】
　　明太祖洪武三年定皇后袆衣深青绘翟赤质五色素纱中单黻领朱罗縠褾襈裾蔽膝随衣色以緅为领縁用翟为章三等大带随衣色朱里纰以朱緑锦纽约用青组玉革带青韈青舄以金饰成祖永乐三年重定翟衣深青织翟文十有二等间以小轮花红领褾襈裾织黼文十三蔽膝随衣色织翟为章三等间以小轮花四以緅为领縁织金云龙文玉谷圭剡其上瑑谷文黄绮约其下韬以黄囊金龙文玉革带青绮鞓描金云龙文玉事件十金事件四大带表里俱青红相半末纯红下垂织金云龙文上朱縁下緑縁青绮副带一绶五采黄赤白缥緑纁质间施二玉环皆织成小绶三色同大绶玉佩二各用玉珩一瑀一琚二冲牙一璜二瑀下垂玉花一玉滴二瑑饰云龙文描金自珩而下系组五贯以玉珠行则冲牙二滴与二璜相触有声上有金钩有小绶五采以副之纁质织成青韈舄饰以描金云龙皂纯每舄首加珠五颗其常服洪武三年定诸色团衫金绣龙文带用金玉四年更定真红大袖衣霞帔红罗长裙红褙子衣用织金龙文加绣饰永乐三年又定大衫霞帔衫黄霞帔深青织金云霞龙文或绣或铺翠圈金饰以珠玉坠子瑑龙文四防袄子【即褙子】深青金绣团龙文鞠衣红色前后织金云龙文或绣或铺翠圈金饰以珠大带红线罗为之有縁余或青或緑各随鞠衣色縁襈袄子黄色红领褾襈裾皆织金采色云龙文縁襈裙红色緑縁襈织金采色云龙文玉带如翟衣内制第减金事件一玉花采结绶以红緑线罗为结玉绶花一瑑云龙文绶带玉坠珠六金垂头花瓣四小金叶六红线罗系带一白玉云様玎珰二如佩制有金钩金如意云盖一下悬红组五贯金方心云板一俱钑云鳯文衬以红绮下垂金长头花四中小金钟一末缀白玉云朶五青韈舄与翟衣内制同皇妃礼服洪武三年定翟衣青质绣翟编次于衣及裳重为九等青纱中单黻领朱縠褾襈裾蔽膝随裳色加文绣重雉为二等以緅为领縁大带随衣色玉革带青韈舄佩绶其常服诸色团衫金绣鸾鳯不用黄带用金玉犀又定真红大袖衣霞帔红罗裙褙子衣用织金及绣鳯文永乐三年更定大衫霞帔燕居佩服之饰俱同中宫第织金绣瑑俱云霞鳯文不用云龙文九嫔服世宗嘉靖十年定大衫鞠衣如皇妃制其皇太子妃礼服常服洪武时俱与皇妃同永乐三年更定翟衣青质织翟文九等间以小轮花红领褾襈裾织金云龙文中单玉色纱为之红领褾襈裾领织黻文十一蔽膝随衣色织翟为章二等间以小轮花三以緅为领縁织金云鳯文其玉圭带绶玉佩韈舄之制及常服大衫霞帔燕居佩服之饰俱同皇妃亲王妃服同东宫妃第金事件减一玉绶花瑑寳相花公主服与亲王妃同惟不用圭亲王世子妃服与亲王妃同郡王妃服与亲王世子妃同其大衫霞帔燕居佩服之饰俱同亲王妃第绣云霞翟文不用盘鳯文郡主服与郡王夫人同惟不用圭郡王长子夫人服大红纻丝大衫深青纻丝金绣翟褙子青罗金绣翟霞帔金坠头镇国将军夫人服与郡王长子夫人同辅国将军夫人服与镇国将军夫人同惟抹金银坠头奉国将军淑人镇国中尉恭人县主服皆与辅国将军夫人同惟褙子霞帔金绣孔雀文辅国中尉宜人郡君县君服与镇国中尉恭人同惟褙子霞帔金绣鸳鸯文奉国中尉安人乡君服与辅国中尉宜人同惟大衫用丹矾红褙子霞帔金绣练鹊文命妇冠服洪武元年定一品翟衣绣翟九重素纱中单黼领朱縠褾襈裾蔽膝随裳色以緅为领縁加文绣重翟为章二等玉带青韈舄佩绶二品翟衣八等犀带余如一品三品翟衣七等金革带余如二品四品翟衣六等余如三品五品翟衣五等乌角带余如四品六品翟衣四等余如五品七品翟衣三等余如六品自一品至五品衣色随夫用紫六品七品随夫用绯大带如衣色四年礼部议定命妇以真红大袖衣珠翠蹙金霞帔为朝服以濶袖杂色緑縁为燕居之服一品衣金绣文霞帔金珠翠妆饰玉坠子二品衣金绣云肩大杂花霞帔金珠翠妆饰金坠子三品衣金绣大杂花霞帔珠翠妆饰金坠子四品衣绣小杂花霞帔翠妆饰金坠子五品衣销金大杂花霞帔生色画绢起花妆饰金坠子六品七品衣销金小杂花霞帔生色画绢起花妆饰镀金银坠子八品九品衣大红素罗霞帔生色画绢妆饰银坠子五年更定命妇冠服一品礼服大袖衫真红色【大袖衫领濶三寸两领直下一尺间缀纽子三末缀纽子二纽在掩纽之下拜则放之】霞帔褙子俱深青色纻丝绫罗纱随用霞帔上施蹙金绣云霞翟文钑花金坠子【霞帔二条各绣禽七随品级用前四后三坠于巾钑花禽一四面云霞文禽如霞帔】褙子上施金绣云霞翟文常服长袄长裙各色纻丝绫罗纱随用长袄縁襈或紫或緑上施蹙金绣云霞翟文看带用红緑紫上施蹙金绣云霞翟文长裙横竖金绣纒枝花文二品与一品同三品霞帔上施蹙金云霞孔雀文褙子上施金绣云霞孔雀文常服长袄縁襈看带或紫或緑并绣云霞孔雀文长裙横竖襴并绣纒枝花文余同二品四品与三品同五品霞帔上施绣云霞鸳鸯文镀金银钑花坠子褙子上施云霞鸳鸯文常服长袄縁襈绣云霞鸳鸯文余同四品六品七品大袖衫绫罗防绢随所用霞帔施绣云霞练鹊文钑花银坠子褙子上施云霞练鹊文常服长袄縁襈看带或紫或緑绣云霞练鹊文余同五品八品九品礼服惟用大袖衫霞帔褙子大衫同七品霞帔上绣纒枝花褙子上绣摘枝团花常服长袄縁襈看带并绣纒枝花余同七品又定命妇团衫之制以红罗为之绣重雉为等一品九等二品八等三品七等四品六等五品五等六品四等七品三等其余不用绣雉凡品官祖母及母与子孙同居亲弟侄妇女礼服合以本官所居官职品级通用本品霞帔褙子縁襈袄裙品官次妻许用本品褙子为礼服销金濶领长袄长裙为常服洪武三年定士庶妻首饰用银镀金耳环用金珠钏镯用银服浅色团衫用纻丝绫罗防绢五年令民间妇人礼服惟紫絁不用金绣袍衫止紫緑桃红及诸浅淡顔色不许用大红鸦青黄色带用蓝绢布



　　钦定续通典卷六十
<史部,政书类,通制之属,钦定续通典>
　　钦定四库全书
　　钦定续通典卷六十一
　　礼【嘉】
　　君臣玉佩剑绶玺印【宋　辽　金　元　明】
　　宋天子凡大祭祀大朝防服衮冕及通天冠绛纱袍皆执圭【神宗元丰二年详定所言周礼祭天地宗庙朝日夕月则执镇圭唐六典凡祭祀则搢大圭执镇圭若大朝防止进爵开宝通礼始着元防执圭淳化上夀进酒又令内侍奉圭于周制唐礼皆不合其元防受朝贺请不执圭从之哲宗元祐元年礼部言元丰新礼皇帝祀天搢大圭其制圆首前诎于礼未合欲放西魏隋唐玉笏之制方而不折上下皆博三寸长尺二寸其厚以镇圭为约从之】革带玉钩防大带素带朱里纰其外上朱下绿纽约用组鹿卢玉具剑大珠镖首【镖首初用玉太祖建隆元年改用珠】白玉双佩【佩有衡有琚瑀有冲牙系于革带衡下垂三带贯以蠙珠次则中有金兽面两旁夹以双璜又次设琚瑀下则冲牙居中央两旁有玉滴子行则击牙而有声此徽宗政和议礼局所上制也】元组双大绶六采元黄赤白缥绿纯元质长二丈四尺五百首广一尺小双绶长二尺六寸色同大绶而首半之间施三玉环皇太子执桓圭革带涂金银钩防大带素带不朱里亦纰以朱绿纽约用组朱组双大绶四采赤白缥绿纯朱质长一丈八寸三百二十首广九寸小双绶长二尺六寸色同大绶而首半之间施二玉环诸臣祭服九旒冕玉装剑佩革带晕锦绶二玉环【政和之事革带以金涂银玉佩以金涂银装】冕无额花者师子锦绶二银环余同上【政和之制红锦绶金涂银革带】七旒冕银装剑佩革带余同九旒冕【政和之制同上】五旒冕铜装剑佩革带余同七旒冕【政和之制皂绫绶铜环金涂铜革带佩】六品以下无剑佩绶御史博士则皂绫绶铜装剑佩笏文散五品以上皆用象九品以上皆用木武臣内职并用象千牛衣绿亦用象廷赐绯绿者皆给之鱼袋以金为鱼形公服则系于前而垂于后以明贵贱大宗雍熈元年南郊后内出鱼袋以赐近臣由是内外升朝官皆佩鱼凡服紫者饰以金服绯者赐以银廷赐紫则给金涂银者赐绯亦有特给者京官幕职州县官赐紫绯者亦佩亲王武官内职将校皆不佩真中大中祥符六年诏技术官未升朝赐紫绯不得佩鱼太祖受禅即受周广顺中所造二宝一曰皇帝承天受命之宝一曰皇帝神宝又制大宋受命之宝至太宗又别制承天受命之宝是后诸帝嗣服皆自为一宝以皇帝恭膺天命之宝为文凡上尊号有司制玉宝则以所上尊号为文宝用玉篆文广四寸九分厚一寸二分填以金盘龙钮系以晕锦大绶赤小绶连玉环玉检高七寸广二寸四分厚四分玉斗方二寸四分厚一寸二分皆饰以红锦金装裹以红绵加红罗泥金夹帊纳于小盝盝以金装内设金床晕锦褥饰以杂色玻瓈碧石瑚金精石玛瑙又盝二重皆装以金覆以红罗绣帊载以腰舆及行马并饰以金又有香炉宝子香匙灰匙火箸烛台烛刀皆以金为之所谓缘宝法物也别有三印一曰天下合同之印中书奏覆状流内铨厯任三代状用之二曰御前之印枢宻院宣命及诸司奏状内用之三曰书诏之印翰林诏勅用之皆铸以金又以鍮石各铸其一太宗雍熈三年并改为宝别铸以金旧六印皆毁之真宗东封作天下同文之宝以印玉防大小同御前之宝仁宗庆厯八年刻皇帝钦崇国祀之宝皇祐五年作镇国神宝哲宗绍圣三年咸阳县民段义得古玉印上之诏礼部御史台以下参验翰林学士承防蔡京等奏按所献玉玺色绿如蓝温润而泽其文曰受命于天既夀承昌其背螭钮五盘其玉乃蓝田之色其篆与李斯小篆体合其为秦玺可知陛下嗣守大宝而神宝自出天之所畀乌可忽哉于是差官奏告天地宗庙斋戒御大庆殿受宝羣臣上夀称贺徽宗崇宁五年作镇国宝方四寸有竒螭钮方盘上圆下方文仿李斯虫鱼篆大观元年又黜绍圣所得国玺自作受命宝方四寸有竒琢以白玉篆以虫鱼合天子皇帝六玺为八宝尚书省奏请镇国受命宝唯封禅则用之皇帝之宝答邻国书用之皇帝行宝降御札用之皇帝信宝赐邻国书及物用之天子之宝答外国书用之天子行宝封册用之天子信宝举大兵用之二年诏受命宝加镇国二字政和七年得于阗大玉又制一宝赤螭钮文曰范围天地幽赞神明保合太和万夀无疆号曰定命宝篆以虫鱼制作之工几于秦玺合前八宝为九诏九宝以定命宝为首其后诸宝俱失惟大宋受命之宝与定命宝独存髙宗建炎初始作金宝三一曰皇帝钦崇国祀之宝祭祀祠表用之二曰天下合同之宝降付中书门下省用之三曰书诏之宝发号施令用之绍兴元年又作玉宝一文曰大宋受命中兴之宝又得旧宝二厯世宝之凡上太上皇尊号册后太子皆用焉十六年又作八宝一曰防国神宝以承天福延万亿永无极九字为文二曰受命宝以受命子天既夀永昌为文三曰天子之宝四曰天子信宝五曰天子行宝六曰皇帝之宝七曰皇帝信宝八曰皇帝行宝藏之御府大朝防则陈之上册宝尊号册后太子大礼设卤簿亦如之宝之制用玉尺度钮鼻大小绶玉环检如旧制太宗至道元年制皇太子受册金宝方二寸厚五寸系以朱组大绶连玉环金斗金检长五寸濶二寸厚二分裹以红绵加红罗泥金帊纳于小盝盝以金装内设金牀又盝二重皆覆以红罗销金帊盝及腰舆行马皆银装金涂他法物皆银为之钑花涂金中兴宝龟钮金涂银检及宝斗黝漆盝三重并锦托里外以金涂银百花凤叶子五明装钥以金鏁载以黝漆腰舆行马诸臣之印沿唐制用铜诸王及中书门下印方二寸一分枢宻宣徽三司尚书省诸司印方二寸唯尚书省印不涂金余皆涂金节度使印方一寸九分涂金余印并方一寸八分唯观察使涂金诸王节度观察使州府军监县印皆有铜牌长七寸五分诸王广一寸九分余广一寸八分诸王节度观察使牌涂以金刻文云牌出印入印出牌入其奉使出入或本局无印者皆给奉使印真宗景徳初别铸两京奉使印又有朱记以给京城及外处职司及诸军将校等其制长一寸七分广一寸六分中兴仍旧制唯三省枢宻院用银印六部以下用铜印诸路监司州县亦如之寺监惟长贰给焉属则从其长若仓库闗涉财用司存或给之监司州县长官曰印僚属曰记又下无记者止令本道给以木朱记文大方寸或衔命出境者以奉使印给之复命则纳于有司后以朝命出州县者亦如之
　　辽祭山仪皇帝红带县鱼三山红垂饰犀玉刀错朝服垂饰犀玉带错公服玉束带其汉服衮服革带大带剑佩绶其朝服革带剑佩绶皇太子亲王及羣臣皆同七品以下去剑佩绶其公服皇帝九环带皇太子革带金钩防纷鞶嚢一品以下五品以上带钩防纷鞶嚢六品以下去纷鞶囊常服皇帝九环带五品以上牙笏金玉带文官佩手巾算袋刀子砺石金鱼袋武官防鞢七事佩刀刀子磨石契苾真哕厥针筒大石袋六品以下木笏银带鱼袋八品九品鍮石带太宗防同九年伐晋末帝表上国宝一金印三【三印其文未详】开泰十年驰驿取石晋所上玉玺于中京天祚保大二年遗国玺于桑干河玉印大宗破晋北归得于汴宫藏随驾库穆宗应厯二年诏用太宗旧宝共御前宝金铸文曰御前之宝以印臣僚宣命诏书宝文曰书诏之宝凡书诏批答用之契丹宝受契丹册仪符宝郎捧宝置御坐东皇太子宝未详其制重熈九年册皇太子仪中书令授皇太子宝凡诸臣之印吏部印文曰吏部之印银铸以印文官制诰兵部印文曰兵部之印银铸以印军职制诰其契丹枢宻院契丹诸行军部署汉人枢宻院中书省汉人诸行宫都部署印并银铸文不过六字以上以银硃为色南北王以下内外百司印并铜铸以丹黄为色诸税务以赤石为色硕翁寛印以硕翁寛为印纽【硕翁寛鸷鸟之总名以为印纽取疾速之义】行军诏赐将帅用之【道宗赐耶律仁先鹰纽印即此】
　　金天子有镇圭大圭【熈宗皇统九年礼部下太常书镇圭式大礼使据三礼以进用之世宗太定十一年太常寺言今镇圭已依古制惟无大圭今御府有故宋白玉圭无上閷终葵首长尺有二寸虽非先王之法葢后世玉难得随宜故也拟以御府所藏行礼就用】大绶以赤黄黑白绿缥六采织红罗托里小绶三色同大绶销金黄罗绶头上间施三玉环皆刻云龙大绶五百首小绶半之绯白大带销金黄罗带头钿窠二十四红罗勒帛青罗抹带玉佩二白玉上中下璜各一半月各二皆刻云龙玉滴子各二皆以真珠穿制金箆钩兽面水叶环钉凉带一红罗里镂金上有玉鹅七防尾束各一金攀龙口以玳瑁板钉衬脚皇太子桓圭长九寸广三寸厚半寸用白玉若屋之桓楹为二棱瑜玉双佩四采织成大绶间施玉环三太子入朝起居及与宴则朝服紫袍上加玉带双鱼袋视事及见师少賔客则小帽皂衫玉束带臣下朝服正一品佩剑绯白罗大带天下乐晕锦玉环绶一玉珠佩二金涂银革带二品不佩剑杂花晕锦玉环绶余并同正四品白狮锦银环绶珠佩银革带御史中丞则青荷莲绶余并同正五品金雕锦铜环绶银珠佩余并同正六品七品黄狮锦铜环绶珠佩铜束带余并同【大定二十七年监察御史青绶】其公服皇太子玉带佩玉双鱼袋亲王玉带佩玉鱼一品玉带佩金鱼二品笏头毬文金带佩金鱼三品四品荔枝或御仙花金带并佩金鱼五品服紫者红鞓乌犀带佩金鱼服绯者红鞓乌犀带佩银鱼服绿者并皂鞓乌犀带武官一品二品佩带同三品四品金带五品至七品红鞓乌犀带皆不佩鱼八品以下并皂鞓乌犀带司天大医内侍教坊服同文武官惟不佩鱼其常服束带曰吐鹘玉为上金次之犀象骨角又次之銙周鞓小者间置于前大者施于后左右有双防尾纳方束中其刻琢多如春水秋山之饰左佩牌右佩刀刀贵镔柄尚鸡舌木黄黒相半有黒双距者为上或三事五事寳饰以酱瓣桦【谓桦皮斑文色殷紫如酱中豆瓣也】口饰以鲛【按大金国志金自太子至四品官皆用象简五品以下用象笏金史中不载附识之以资考核云】太宗天防六年始诏给诸司印海陵王正隆元年以内外官印新旧名及阶品不一有用辽宋旧印及契丹字者遂定制更铸三师三公亲王尚书令并金印方二寸重八十两駞纽一字玉印方一寸七分半金镀银重四十两镀金二字诸郡王印方一寸六分半金镀银重三十五两镀金三字国公无印一品印方一寸六分半金镀银重三十五两镀金三字二品印方一寸六分金镀铜重二十六两东宫三师宰执与郡王同三品印方一寸五分半铜重二十四两四品印方一寸五分铜重二十两五品印方一寸四分铜重二十两六品印一寸三分铜重十六两七品印一寸二分铜重十六两八品印一寸一分半铜重十四两九品印一寸一分铜重十四两凡朱记方一寸铜重十四两【章宗泰和元年安国军节度使髙有邻言本州所掌印三曰安国军节度使之印曰邢州观察使印吏户礼案用之曰邢州之印兵刑工案用之名实不正乞改铸宰臣奏节度使専行之事自当用节度使印观察使亦如之其六曹提典所军兵民讼则当用本州印着为定制上从之八年勑殿前都防检司依总管府例铸印以金木水火土五字为号本司差人则给之】元天子镇圭制以玉长尺有二寸有袋副之玉佩珩一琚一瑀一冲牙一璜二冲牙以繋璜珩下有银兽面涂以黄金双璜夹之次又有衡下有冲牙旁别施双滴以鸣用玉大带以绯白二色罗合缝为之玉环绶制以纳竒实上有三小玉环下有青丝织网皇太子衮服玉佩大绶诸臣祭服三献官及司徒大礼使有红组金绶绅象笏银束带玉佩助奠以下诸执事官有织金绶绅铜束带铜佩金荔枝带乌角带象笏银杏木笏社稷祭服有蓝织锦铜环绶绅红织锦铜环绶绅红织锦玉环绶绅黄绫带佩铜珩璜玉珩璜蓝素纻丝银带铜带镀金铜荔枝带角带象笏木笏铜束带宣圣庙祭服有绒锦绶绅蓝结带铜佩曲享祭服有象牙笏木笏玉佩铜佩蓝鞓带红鞓带乌角带黄鞓带乌角偏带大红金绶结带黄罗大带红罗绶带黄绢大带凡百官公服偏带一品以玉或花或素二品以花犀三品四品以黄金为荔枝五品以下以乌犀并八鞓用朱革笏制以牙上圆下方或以银杏木天子八宝曰受命宝曰国宝曰天子之宝曰皇帝之宝曰天子行宝曰皇帝行宝曰天子信宝曰皇帝信宝宝舆红销金衣龙头竿结绶盝用销金覆衬复案诸臣之印皆掌于吏部刻印销印皆掌于铸印局惟中书令右左丞相大宗正府扎尔古齐用银印
　　明太祖洪武元年定天子衮服白罗大带红里玉革带玉佩大绶六采赤黄黒白缥绿小绶三色同大绶间施三玉环二十六年更定革带佩玉长三尺三寸大带缘上以朱锦下以绿锦大绶六采织成纯元质五百首余如旧制成祖永乐三年定玉圭长一尺二寸剡其上刻山四以象四镇之山以黄绮约其下别以囊韬之金龙文玉佩二各用玉珩一瑀一琚一冲牙一璜二瑀下垂玉花一玉滴二瑑饰云龙文描金自珩而下系组五贯以珠玉行则冲牙二滴与璜相触有声金钩二有二大绶六采纁质三小绶色同大绶间施三玉环龙文皆织成通天冠绛纱袍革带佩绶与衮服同皮弁服白玉佩革带玉钩防武弁服佩绶革带如常制玉圭视镇圭差小剡上方下有篆文曰讨罪安民常服束带间用金琥珀透犀永乐三年更定翼善冠带用玉皇太子衮服洪武二十六年定圭长九寸九分革带金钩防玉佩绶五采赤白元缥绿织成纯赤质三百二十首小绶三色同间施三玉环大带白表朱里上缘以红下缘以绿永乐三年更定其制玉佩二各用玉珩一瑀一琚一冲牙一璜二瑀下垂玉花一玉滴二瑑云龙文描金自珩而下系组五贯以玉珠上有金钩小绶四采赤白缥绿以副之纁质大带素表朱里在腰及垂皆有綼上綼以朱下綼以绿纽约用青组大绶四采赤白缥绿纁质小绶三采间施二玉环龙文皆织成绛纱袍玉佩如冕服但无云龙文有小绶四采以副之大带大绶皆如冕服常服玉带亲王与东宫同唯玉圭长九寸二分五厘亲王世子洪武二十六年定衮服革带佩白玉元组绶紫质三采紫黄赤织成间施三白玉环圭长九寸永乐三年更定并与亲王同郡王圭长九寸余与亲王世子同郡王长子朝服大红素罗白素纱二色夹带玉朝带丹矾红花锦锦鸡绶玉佩象笏公服玉革带常服玉束带镇国将军与郡王长子同辅国将军带用犀奉国将军带用金钑花镇国中尉带用素金佩用药玉辅国中尉带用银钑花绶用盘雕奉国中尉带用素银绶用练鹊文武官朝服公侯伯及一品革带与佩俱玉绶用黄绿赤紫织成云凤四色花锦下结青丝网玉绶环二二品革带绶环犀余同一品三品革带金佩玉绶用黄绿赤紫织成云鹤花锦下结青丝网金绶环二四品革带金佩药玉余同三品五品革带银钑花佩药玉绶用黄绿赤紫织成盘雕花锦下结青丝网银镀金绶环一品至五品笏俱象牙六品七品革带银佩药玉绶用黄绿赤织成练鹊三色花锦下结青丝网银绶环二八品九品革带乌角佩药玉绶用黄绿织成鸂二色花锦下结青丝网铜绶环二六品至九品笏俱槐木世宗嘉靖八年更定朝服之制绶各从品级花様革带之后佩绶系而掩之其环亦各从品级用玉犀金银铜不以织于绶大带表里俱素惟两耳及下垂缘绿以青组约之革带俱如旧式佩玉一如诗之制去双滴及二珩其三品以上玉四品以下药玉俱如旧式公服腰带洪武二十六年定一品用玉或花或素二品犀三品四品金荔枝五品以下乌角鞓用青革仍垂挞尾于下笏依朝服公侯驸马伯与一品同其常服洪武三年定束带一品玉二品花犀三品金钑花四品素金五品银钑花六品七品素银八品九品乌角公侯驸马伯与一品同明初宝玺十七其大者曰皇帝奉天之宝曰皇帝之宝曰皇帝行宝曰皇帝信宝曰天子之宝曰天子行宝曰天子信宝曰制诰之宝曰敇命之宝曰广运之宝曰皇帝尊亲之宝曰皇帝亲亲之宝曰敬天勤民之宝又有御前之宝表章经史之宝及钦文之玺丹符出验四方成祖又制皇帝亲亲之宝皇帝奉天之宝诰命之宝敇命之宝孝宗宏治十三年鄠县民毛志学于泥河濵得玉玺其文曰受命于天既夀永昌色白微青螭纽陜西巡抚熊翀以为秦玺复出遣人献之礼部尚书傅瀚言秦玺久亡且受命以徳不以玺帝从其言却而不用世宗嘉靖十八年新制七宝曰奉天承运大明天子宝大明受命之宝巡狩天下之宝垂训之宝命徳之宝讨罪安民之宝敇正万民之宝与国初宝玺共为御宝二十四尚宝司掌之皇太子宝用金龟纽篆书亲王亦金宝龟纽依周尺方五寸二分厚一寸五分亲王世子亦金宝郡王镀金银印洪武初铸中外诸司印信正一品银印三台方三寸四分厚一寸六部都察院并在外各都司俱正二品银印二台方三寸二分厚八分其余正从二品官银印二台方三寸一分厚七分唯衍圣公以正二品三台银印则景泰三年赐也顺天应天二府俱正三品银印方二寸九分厚六分五厘其余正从三品官俱铜印方二寸七分厚六分唯太仆光禄寺并在外盐运司俱从三品铜印方减一分厚减五厘四品铜印方二寸五分厚五分五品铜印方二寸四分厚四分五厘惟在外各州从五品铜印方减一分厚减五厘六品铜印方二寸二分厚三分五厘七品铜印方二寸一分厚三分八品铜印方二寸厚二分五厘九品铜印方一寸九分厚二分二厘未入流者铜条记濶一寸三分长二寸五分厚二分一厘以上俱直纽九叠篆文初杂职亦方印至洪武十三年始改条记凡百官唯文渊阁银印直纽方一寸七分厚六分玉箸篆文诚重之也武臣受重寄者征西镇朔平蛮诸将军银印虎纽方三寸三分厚九分栁叶篆文洪武中尝用上公佩将军印后以公侯伯及都督充总兵官名曰挂印将军有事征伐则命总兵佩印以往旋师则上所佩印于朝此外唯漕运总兵印同将军其在外镇守总兵参将挂印则洪熈元年始也有文臣挂将军印者王骥以兵部尚书征湖贵苗挂征蛮将军印王越以左都御史守大同挂征西将军印其他文武大臣有领敇而权重者或给以铜闗防直纽广一寸九分五厘长二寸九分厚三分九叠篆文虽宰相行边与部曹无异唯正徳时张永征安化王用金铸嘉靖中顾鼎臣居守用牙镂闗防皆特赐也初太祖重御史之职分河南等十三道每道铸二印文曰绳愆纠缪守院御史掌其一其一藏内府有事则受以出复命则纳之洪武二十三年都御史袁泰言各道印篆相类乃命改制某道监察御史其奉差者则曰巡按某处监察御史铜印直纽有眼方一寸五分厚三分八叠篆文











　　钦定续通典卷六十一
　　钦定四库全书
　　钦定续通典卷六十二
　　礼【嘉】
　　天子五辂【宋　辽　金　元　明】
　　宋初五辂多仍唐旧其玉辂自唐显庆中传之至宋曰显庆辂亲郊则乗之制作精巧行止安重后载大常与闟防分左右以均轻重世之良工莫能为其制箱上置平盘黄屋四柱皆油画刻镂左青龙右白虎文金凤翅杂花龙凤金涂银装间以玉饰顶轮三层各施银耀叶轮衣小带络带并青罗绣云龙周缀防带罗文银佩穗毬小铃平盘上布黄褥四角勾阑设圆鉴翟羽虚匮内贴银镂香罨轼匮银龙二衔香嚢银香炉香宝锦带下有障尘青画轮辕银毂乗叶三辕银龙头横木上有银凤十二左建青旂十有二旒皆绣升龙右载闟防绣黻文并青绣绸杠又设青绣门银饰梯一柘义二银錔头铜装行马青缯裹挽索驾六青马马冇金面挿雕羽鞶缨攀胸铃拂青绣屉锦包尾又诞马二在辂前饰同驾马【余辂及副辂皆有之】驾士六十四人金辂色以赤驾六赤马建大旂驾士六十四人象辂色以浅黄驾六赭白马建大赤驾士四十人革辂色以黄驾六騧马建大白驾士四十人木辂色以黒驾六黑骝马建大麾驾士四十人自金辂而下其制皆同玉辂惟无玉饰徽宗政和三年议礼局更上皇帝车辂之制诏颁行玉辂箱上平盘黄屋以下皆如旧顶轮三层内一层素轮顶上施金涂银山花叶及翟羽青丝绣云龙络带二周缀杂色防带八铜佩八银穗毬二平盘上布红罗绣云龙褥曲几扶几上下设银螭首二十四四角勾阑设圆鉴一十六青罗绣宝相花带火珠二十八香匮设香炉红罗绣宝相花带香嚢香宝银结绶二红罗绣云龙结绶一红锦织龙凤门一青画轮辕银毂乗叶轼匮横辕前辕并饰以金涂银螭首横辕上施银立鳯一十二左建大常十有二旒右载闟防绣黻文杠袴一以青绣杠首饰以银螭首金涂铜钹青犛牛尾拂青缯裹索驾青马六马有铜面挿雕羽鞶缨攀胸铃拂青线织屉红锦包尾又踏路马二在辂前饰同驾马凡大祭祀乗之金辂以下并以次列其后若大朝防册命皇太子诸王大臣则设五辂于大庆殿庭为充庭之仪金辂赤质以金饰诸末建大旂余同玉辂驾赤马六凡玉辂之饰以青者金辂以绯象辂浅黄质金涂铜装以象饰诸末建大赤余同玉辂驾赭白六凡玉辂之饰以青者象辂以银褐革辂黄质鞔之以革建大白余同玉辂驾騧马六凡玉辂之饰以青者革辂以黄木辂黒质漆之建大麾余同玉辂驾黑骝六凡玉辂之饰以青者木辂以皂凡玉辂用金涂银装者象辂革辂木辂及五副辂并金涂铜装寻诏玉辂青质轮辀络带其色如之四柱平盘虚匮则用赤增葢弓之数为二十八左右建旂常并青大常绣日月五星二十八宿旂上则绣以云龙朱杠青縚铃垂十有二就流苏及佩各增十二之数樊缨饰以五采之罽衡式之上又加鸾和辂之诸末耀叶螭头云龙垂牙锤脚花版结绶罗纹杂佩羽台葱台麻炉香寳压贴牌字皆饰以玉自后而升式匮不去既成高二丈七寸五分濶一丈五尺【时礼制局言玉辂马缨十二而无采不应古制欲以五采罽饰樊缨十有二就辂衡轼并无和鸾乞添置盖弓二十有二乞増为二十八以应星又司常注云九旗之帛皆用绛礼记月令天子乗大辂载黄旂今玉辂旂用青帛有升龙而无交龙又无三辰皆非古制如依成周以所尚之色则用赤依月令兼四代之制则用黄仍分縿旒之制又画三辰于上又左传言鸾和铃铃在旂首今旂首无铃乞增置又车葢周以流蘓及佩各八无所法象欲各增为十二以应天数又辂之诸末饰玉为称而罗纹杂佩乃用涂金乞改为玉又车箱两轓有金涂文及鹍翅左龙右虎乃后代之制欲改用蟉龙加玉为饰又大常当车之后则自后登车冇妨曲礼言仆展軨效驾奋衣由右上则君亦当自右由前而入今玉辂前有式匮不应古制恐当更革又礼记言车得其式周官舆人三分其隧一在前二在后以置其式今玉辂无式于是复诏定其制】四年诏金象革木四辂并依新修玉辂制度旂常并建各与辂一色除去闟防改车箱两轓文鹍翅左龙右虎之饰并用蟉龙增葢弓博山流苏等数轼衡加和鸾以合于古金辂朱质饰以金涂银左右建大常大旂及轮衣络带等色皆以黄龙旂九斿如周官金辂建大常之制驾马以騧饰樊缨五采九就象辂朱质凡制度装缀名物并同金辂饰以象及金涂银铜鍮石左右建大常大赤轮衣络带等色皆以红大赤绣鸟隼七斿如周官象辂建大赤之制驾马以赤饰樊缨七就革辂朱质凡制度装缀名物并同金辂饰以金涂铜鍮石左右建大常大白及轮衣络带等色皆以浅黄大白绣熊虎六斿如周官革辂建大白之制驾马以赭白饰樊缨五就木辂朱质凡度制装缀名物并同金辂饰以金涂鍮石左右建大常大麾及轮衣络带等色皆以皂大麾绣蛇四斿如周官木辂建大麾之制驾马以乌饰樊缨三就驾马各六玉辂驾士六十四人余皆四十人高宗绍兴时复制五辂【高宗渡江仪仗卤簿悉燬于兵绍兴十二年工部尚书莫将户部侍郎张澄等以天禧宣和卤簿考究制度及故内侍工匠省记指説参酌制度是年九月玉辂成明年遂作金象革木四辂】玉辂青色饰以玉通高十九尺轮高六十三寸辐径三十九寸轴长十五尺三寸顶上剡为轮三层象天圜也外施青玉博山八十一【一名耀叶】镂以金涂龙文覆以青罗曰轮衣缀垂玉佩间以五色垂犛尾曰流苏顶四角分垂青罗曰络带表里绣云龙遇雨则油黄缯覆之辂之中四柱象地方也前柱卷龙平槃上布锦褥前有横轼后垂锦软帘登车则自后卷帘梯级以登四面周以阑而阙其中以备登降执绥官先自右升立于右柱下以备顾问阑柱头有玉蹲龙轼前有牌镂曰玉辂以玉篆之上有玉龙二中设御坐纯以黄香木为之取其黄中之正色也下有涂金蹲龙十六在平槃四围下又有拓角云龙金彩饰之前后左右各二前有辕木三鳞体昻首龙形辕木上束两横竿在前者名曰鳯辕马负之以行次曰推辕班直推之以助马力横于辕后名曰压辕以人压于后欲取其平车轮三歳一易心用榆圜数尺圈以铁以防折裂横贯大木以为轴夹以两轮轮皆彩画此辂下饰也左建大常右建龙旂挿于辂后两柱之金环前驾青马六马有镂鞶缨金铃红旄绣屉金包騣锦包尾青缯裹索引之驾士二百三十二人【诞马十二人左右索百二十八人入辕马十二人龙头子二人前后抱辕各六人推竿四人捧轮四人拓义四人浄席四人前拦人员一人后拦人员一人前拦马八人后拦马八人踏道人员二人踏道二十人小拓又四人小梯子二人烛台二人香匙翦子二人左右索人员二人又有呵喝人员二人教马官二人捧轮将军四人千牛卫将军二人推轮轴官健八人抱大常龙旂官六人职掌五人専知官一人守分一人库子八人装柱工匠二人诸工匠十五人葢覆仪鸾司十一人监官三员】金辂黄色饰以金涂银博山轮衣络带辕辐轴并以黄建大旂九斿驾黄马六象辂朱色饰以象及金涂铜博山轮衣络带并以朱建大赤七斿驾赤马六革辂浅黄白色饰以金涂铜博山轮衣络带并以浅黄白建大白六斿驾黄白马六木辂黒色饰以金涂铜博山轮衣络带并以黒建大麾四斿驾黒马六自金辂以下制并如玉辂而高减五寸驾士并一百五十四人五辂驾士服色平巾帻青绢抹额缬绢对花鳯袍绯缬绢对花寛袖袄罗抹绢袴袜麻鞵其色从其辂大辂徽宗政和六年徐秉哲言南北郊皇帝乗玉辂以赴斋宫自斋宫赴坛正当祀天祭地乃乗大辇疑非礼意下礼制局讨论礼制局请造大辂如玉辂之制唯不饰以玉所驾之马其数如之唯鞶缨一就以称尚质之义仍建大旂十有二旒龙章日月以恊象天之义至礼毕还宫则乗大辇于礼无嫌从之
　　辽国舆皇帝所乗畧见于腊仪祭山仪而史不详其制太宗防同元年晋使冯道等备车辂法物上皇帝皇太后尊号册礼自此有天子车服五辂太平中行汉册礼乗黄令陈车辂尚辇奉御陈舆辇唐辇辂尽在辽廷矣其玉辂祀天祭地享宗庙朝贺纳后用之青质玉饰黄屋左纛十二銮在衡二铃在轼龙辀左建旂十二斿皆画升龙长曳地驾苍龙金防镂鞶缨十二就金辂飨射祀还饮至用之赤质金饰余如玉辂色从其质驾赤骝象辂行道用之黄质象饰余如金辂驾黄骝革辂巡狩武事用之白质革鞔驾白翰木辂田猎用之黒质漆饰驾黒骆
　　金象辂黄质以象饰诸末轮衣以银褐建大赤余同玉辂革辂黄质鞔之以革金涂银装轮衣以黄建大白余同玉辂木辂黒质漆之轮衣以皂建大麾余同玉辂【世宗大定十一年将冇事于南郊大常寺检宋南郊卤簿当用玉辂金辂象辂革辂木辂耕根车明逺车指南车记里鼓车崇徳车皮轩车进贤车黄车白鹭车鸾旗车豹尾车轺车羊车各一革车五属车十二除见有车辂外阙象革木辂耕根明逺皮轩进贤白鹭羊车大辇各一革车三属车四按五礼新仪玉辂以青金辂以绯象辂以银褐革辂以黄木辂以皂葢其物有合随辂之色者有当用别色者如玉辂用青丝绣云龙络带青罗绣寳相花带青画轮辕青牦牛尾此随辂之色者也若象革木辂则当用绯用银褐用黄及皂若至尊乘御步武所及非若余物但为美观其踏牀背踏道之褥皆用红锦座褥及行马透壁輭并用银褐黄青罗锦三色又大辇宋陶谷创意这之至祥符中以其太重减七百余斤可见当时亦无定制各以意从长斟酌造之其制金玉恪阙可见者象辂革辂木辂耕根皮轩进贤明逺白鹭羊车革车大辇凡十有一】
　　元五辂玉辂青质金装青緑藻井栲栳轮葢外施金装雕木云龙内盘碾玉福海圆龙一顶上匝以金涂鍮石耀叶八十一上围九者二中围九者三下围九者四顶轮衣三重上二重青绣云龙瑞草下一重无文轮衣内黄屋一黄素纻丝水下周垂朱丝结网青纻丝绣小带四十八带头缀金涂小铜铃青纻丝绣络带二顶轮平素面夹用青纻丝葢四周垂流苏八饰以五色茸线结网五重金涂铜钹五金涂木珠二十有五又撃玉杂佩八珩璜冲瑀全金涂鍮石钩挂十六黄绒贯顶天心直下十字绳二各长三丈葢下立朱漆柱四柱下直平盘虚柜中櫺三十下外桄一漆绘犀象鹦鹉锦雉孔雀隔窠嵌装花板柜周朱漆勾阑云拱地霞叶百七十有九下垂牙防泥虗板并朱漆画瑞草勾阑上玉行龙十碾玉蹲龙十孔雀羽台九水精面火珠七金圈焰铜照八舆下周垂朱丝结网饰以金涂鍮石铎三百防画鍮石梅萼嵌网眼中舆之长辕三界辕勾心各三上下龙头六前辕引手玉螭头三并繋以蹲龙后辕方罨头三桄头十六絟以蹲龙三辕头衡一两端玉龙头二上列金涂铜鳯十二含以金涂铜铃舆之轴一轮二轴之挲罗二明辖蹲龙絟并青漆轮之辐各二十四毂首压贴金涂铜毂叶八十一金涂鍮石擎耳恋攀四柜之前朱漆金装云龙辂牌一牌字以玉装缀辂之箱四壁雕锼漆画填心隔窠文华板上层左画青龙右画白虎前画朱雀后画元武辂之前额玉行龙二奉一水精珠后额如之前两柱青茸铃索五贴金鸾和大响铜铃十金涂鍮石双鱼五下朱漆轼柜一柜上金香毬金香寳金香合银灰盘各一并黄丝绶带辂之后朱漆后轛一金涂曲戍黄纻丝销金云龙门帘一绯纻丝绣云龙带二辂之中金涂鍮石较碾玉龙椅一靠背上金涂圈焰玉明珠一左建大常旂十有二斿青罗绣日月五星升龙右建阘防一九斿青罗绣云龙中央黄罗绣青黒黼文两旗绸杠并青罗旗首金涂鍮石龙头二金涂铜铃二金涂鍮石钹青缨緌十二重金涂木珠流苏十二重龙椅上方坐一緑褥一皆锦销金黄罗夹帕一方舆地褥二勾阑内褥八皆用杂锦绮青漆金涂鍮石铰叶踏道一小褥五重青漆雕木涂金龙头行马一小青漆梯一青漆柄金涂长托义二短托义二金涂首青漆推竿一青茸引辂索二各长六丈余金涂铜环二黄茸绥一辂马诞马并青色鞍辔秋勒缨拂靷并青韦金饰诞马青织金纻丝屉四青罗销金绢里笼鞍六葢辂黄绢大帕一黄油绢帕一驾士平巾大袖并青绘纻丝为之金辂赤质制如玉辂凡辂与马之饰玉辂以青者金辂以赤凡玉辂之饰以玉者金辂以鍮石驾士平巾大袖并绯绣纻丝为之象辂黄质制如玉辂凡辂与马之饰玉辂以青者象辂以黄凡玉辂之饰以玉者象辂以象牙驾士平巾大袖并黄绣纻丝为之革辂白质制如玉辂凡辂与马之饰玉辂以青者革辂以白凡玉辂之饰以玉者革辂以白檀驾士平巾大袖并白绣纻丝为之木辂黒质凡辂与马之饰玉辂以青者木辂以黒凡玉辂之饰以玉者木辂以镔铁驾士平巾大袖并黒绣纻丝为之
　　明大辂高一丈三尺九寸五分广八尺二寸五分辂座高四尺一寸有竒上平盘前后车櫺并雁翅及四垂如意滴珠板辕长二丈二尺九寸有竒红髹镀金铜龙头龙尾龙鳞叶片装钉平盘下方箱四周红髹匡俱十二槅内饰緑地描金绘兽六麟狻猊犀象天焉天禄禽六鸾鳯孔雀朱雀翟鹤盘左右下有防泥板及车轮二贯轴一每轮辐十有八其辋皆红髹抹金铜钑花叶片装钉轮内车心用抹金铜钑莲花瓣轮盘装钉轴中纒黄绒驾辕诸索辂亭高六尺七寸九分四柱长五尺八寸四分槛座皆红髹前二柱戗金柱首寳相花中云龙文下文饰前左右有门高五尺一寸九分广二尺四寸九分四周装雕木沉香色描金香草板十二片门旁槅各二及门栨俱红髹以抹金铜钑花叶片装钉槅编以黄线绦后红髹屏风上雕描金云龙五红髹板戗金云龙一屏后地沉香色上四槅雕描金云龙四其次云板如之下三槅雕描金云龙三其次云板亦如之俱抹金铜钑花叶片装钉亭内黄线绦编红髹匡软座下莲花坠石上施花毯红锦褥席红髹坐椅靠背上雕描金云龙一下雕云板一红髹福夀板一并褥椅中黄织金椅靠坐褥四围椅裙施黄绮帷幔亭外青绮縁边红帘十扇辂顶并圆盘高三尺有竒镀金铜蹲龙顶带仰覆莲座垂攀顶黄线圆绦盘上以红髹其下外四面地沉香色描金云内四角地青绘五彩云以青饰辂葢亭内贴金斗栱承红髹匡寳葢鬭以八顶冒以黄绮谓之黄屋中并四周绣五彩云龙九天轮三层皆红髹上安雕木贴金边耀叶板八十一片内緑地雕木贴金云龙文三层间绘五彩云衬板八十一片盘下四周黄铜钉装施黄绮沥水三层每层八十一折间绣五彩云龙文四角垂青绮络带各绣五彩云升龙圆盘四角连辂坐板用攀顶黄线圆绦并贴金木鱼辂亭前有左右转角阑干二扇后一字带左右转角阑干一扇皆红髹内嵌雕木贴金龙间以五彩云三扇共十二柱柱首雕木贴金蹲龙及线金五彩莲花抱柱防干内四周布花毯亭后树大常旗二以黄线罗为之皆十有二斿每斿内外绣升龙一左旗腰绣日月北斗竿首用镀金铜龙首右旗腰绣黻字竿首用镀金铜防各缀抹金铜铃二垂红缨十二缨上施抹金铜寳葢下垂青线帉錔踏梯一红髹以抹金铜钑花叶片装钉行马架二红髹上有黄绒匾绦用抹金铜叶片装钉有黄绢幰衣【即遮尘】油绢雨衣青氊衣及红油合扇梯红油托义各一辂以二象驾之玉辂亦驾以二象制如大辂而无平盘下十二槅之饰辂亭前二柱饰以搏换贴金升龙屏风后无上四槅云龙及云板之饰天轮内用青地雕木饰玉色云龙文而大常旗及踏梯行马之类悉与大辂同【明初大朝会则拱卫司设五辂于承天门玉辂居中左全次革右象次木驾出则乘玉辂后有腰舆以八人载之其后太祖考周礼五辂以玉辂太侈不若止用木辂洪武六年命制木辂二乘一以丹漆祭祀用之一以皮鞔行幸用之是冬大辂成命更造大辂一象辂十中宫辂一后宫车十饰俱以鳯以将幸中立府故也二十六年始定卤簿大驾之制玉辂一大辂一九龙车一步辇一后罢九龙车永乐三年更定卤簿大驾有大辂玉辂大马辇小马辇步辇大凉步辇板轿各一】
　　副辂【宋】
　　宋五副辂并驾六马驾士四十人当用银饰者皆以铜余制如正辂政和三年礼制局上五副辂并金涂铜装四年増改旧饰旧副玉辂色青饰以金改用黄而饰以玉樊缨如玉辂之制建大常色黄饰以组象日月于縿星辰于斿其长曳地旧金辂改用青饰以金樊缨以五采罽而九就建大旂色青饰以组象交龙于縿升龙于斿其长齐轸象辂改用赤饰以象樊缨以五采罽而七就建大赤色赤饰以组象鸟隼于縿斿其长齐较革辂改用白饰以革龙勒绦缨建大白色白饰以组象熊虎于縿斿其长齐肩三辂皆维以缕削幅为之木辂依旧色而饰以漆其色黒前樊鹄缨建大麾色黑饰以组象蛇于縿斿其长齐首维以缕充幅为之中兴后副辂不设
　　耕根车【宋　辽　金　明】
　　宋制耕根车青质葢三层余如五辂之副驾六青马驾士四十人亲祠具大驾法驾卤簿并列于仗内若耕耤则乘之【南渡制度同驾士七十五人】
　　辽耕根车青质葢三重余如玉辂耕耤用之
　　金耕根车青质葢三重制如玉辂而无玉饰
　　明世宗嘉靖十年帝将耕耤田诏造耕根车礼官上言考大明集礼耕耤用宋制乘玉辂以耕根车载耒耜同行第稽诸礼书祗有图式而无高广尺寸宜依今置车式差小通用青质从之
　　进贤车【宋　辽　金】
　　宋进贤车即古安车太祖干徳元年改赤质两壁纱牕擎耳虚匮一辕绯幰衣络带门帘皆绣凤红丝网中设朱漆牀香案紫绫案衣绯缯裹挽索朱漆行马驾四马驾士二十四人
　　辽安车一名进贤车临幸用之金饰重舆曲壁八鸾在衡紫油纁朱里幰朱丝络网驾赤骝朱鞶缨
　　金进贤车赤质如革车绯轮衣络带门帘绣凤上设朱漆牀香案紫绫衣一辕
　　明逺车【宋　辽　金】
　　宋明逺车即古四望车驾以牛太祖干徳元年改仍用四马赤质制如屋重櫩勾阑上有金龙四角垂铜铎上层四面垂下层周以花板三辕驾士四十人服绣对凤
　　辽明逺车亦名四望车金饰青油纁朱里通幰驾牛金明逺车制如屋鋭顶重檐勾栏顶上有金四角垂铎上层四面垂下层周以花板三辕
　　羊车【宋　辽　金】
　　宋羊车即古辇车亦为画轮车驾以二小马赤质画文金凤翅绯幰衣络带门帘皆绣瑞羊童子十八人辽羊车赤质两壁文鳯翅绯幰络带门帘皆绣瑞羊画轮驾以牛童子十八人服绣瑞羊挽之
　　金羊车赤质两壁油画文金鳯翅幰衣络带并绣瑞羊二辕
　　指南车【宋】
　　宋指南车亦名司南车赤质两箱画青龙白虎四面画花鸟重台勾栏镂栱四角垂香囊上有仙人车虽转而手常南指一辕凤首驾四马驾士旧十八人太宗雍熈四年増为三十人【仁宗天圣五年燕肃复创意造之其法用独辕车车箱外笼上有重构立木仙人于上用大小轮九合齿一百二十足轮二高六尺围一丈八尺附足立子轮二径二尺四寸围七尺二寸齿各二十四齿间相去三寸辕端横木下立小轮二其径三寸铁轴贯之左小平轮一其径一尺二寸齿十二右小平轮一其径一尺二寸齿十二中心大平轮一其径四尺八寸围一丈四尺四寸齿四十八齿间相去三寸中立贯心轴一其高八尺径三寸上刻木为仙人其车行木人南指若折而东推辕右旋附右足子轮顺转十二齿击右小平轮一匝触中心大平轮左旋四分之一转十二齿车东行木人交而南指若折而西推辕左旋附左足子轮随轮顺转十二齿击左小平轮一匝触中心大平轮右转四分之一转十二齿车正西行木人交而南指若欲北行或东或西转亦如之大观元年内侍省呉徳仁又献指南车之制其制身一丈一尺一寸五分濶九尺五寸深一丈九寸车轮直径五尺七寸车辕一丈五寸车箱上下为两层中设屏风上安仙人一执杖左右鹤各一童子四各执缨立四角上设阕戾卧轮一十三各径一尺八寸五分围五尺五寸五分出齿三十二齿间相去一寸八分中心轮轴随屏风贯下下有轮一十三中至大平轮其轮径三尺八寸围一丈一尺四寸出齿一百齿间相去一寸二分五厘通上左右起落二小平轮各有铁坠子一皆径一尺一寸围三尺三寸出齿一十七卤间相去一寸九分又左右附轮各一径一尺五寸五分围四尺六寸五分出齿二十四齿间相去二寸一分左右叠轮各二下轮各径二尺一寸围六尺三寸出齿三十二齿间相去二寸一分上轮各径一尺二寸围三尺六寸出齿三十二齿间相去一寸一分左右车脚上各立轮一径二尺二寸围六尺六寸出齿三十二齿问相去一寸二分五厘左右后辕各小轮一无齿系竹防并索在左右轴上遇右转使右辕小轮触落右轮若左转使左辕小轮触落左轮行则仙童交而指南】
　　记里鼓车【宋】
　　宋制记里鼓车一名大章车赤质四面画花鸟重台勾栏镂栱行一里则上层木人撃鼓行十里则次层木人击镯一辕凤首驾四马驾士旧十八人太宗雍熈四年増为三十人【仁宗天圣五年内侍卢道隆上记里鼔车之制其制独辕双轮箱上为两重各刻木为人执木槌足轮各径六尺围丈八尺足轮一周而行地三步以古法六尺为步三百步为里用较今法五尺为步三百六十步为里立轮一附于左足径一尺三寸八分围四尺一寸四分出齿十八齿间相去二寸三分下平轮一其径四尺一寸四分围一丈二尺四寸二分出齿五十四齿间相去与附立轮同立贯心轴一其上设铜旋风轮一出齿三齿间相去一寸二分中立平轮一其径四尺围丈二尺出齿百齿间相去与旋风等次设小平轮一其径三寸少半寸围一尺出齿十齿间相去一寸上平轮一其后三尺少半尺围一丈出齿百齿间相去与小平轮同其中平轮转一周车行一里下一层木人撃鼔上平轮转一周车行十里上一层木人撃镯凡用大小轮八合二百八十五齿逓相钩鏁周而复始诏以其法下有司制之大观元年内侍省呉徳仁献记里鼔车之制其法车箱上下为两层上安木人二各手执木槌轮轴共四内左壁车脚上立轮一安车箱内径二尺二寸五分围六尺七寸五分二十齿齿间相去三寸三分五厘又平轮一径四尺六寸五分围一丈三尺九寸五分出齿六十齿间相去二寸四分上大平轮一通轴贯上径三尺八寸围一丈二尺出齿一百齿间相去一寸二分立轴一径二寸二分围六寸六分出齿三齿间相去二寸二分外大平轮轴上有铁拨子二又木横轴上闗戻拨子各一其于车脚转一百遭通轮轴转周木人各一击钲鼓】
　　白鹭车【宋　金】
　　宋白鹭车一名鼓吹车赤质周施花板上有朱柱贯五轮相重轮衣以绯皂顶及绯络带并绣飞鹭柱杪刻木为鹭衔鵞毛筩红绶一辕驾四马驾士十八人
　　金白鹭车赤质周施花板上有漆柱柱杪刻为鹭鸶衔鵞毛筒红绶带柱贯五轮相重轮衣皂顶绯裙绯络带并绣飞鹭一辕
　　鸾旗车【宋】
　　宋制鸾旗车赤质曲壁一辕上载赤旗绣鸾鸟驾四马驾士十八人
　　崇徳车【宋】
　　宋崇徳车本秦辟恶车上有桃弧棘矢所以禳除不祥太祖干徳元年改赤质周施花板四角刻辟恶兽中载黄旗赤绣此兽大卜令一人在车中执旗驾四马驾士十八人【徽宗宣和元年礼制局言崇徳车载太卜令一员画辟恶兽于旗记曰前巫而后史曰桃弧棘矢以供御王事请以巫易太卜弧矢易辟恶兽从之】
　　皮轩车【宋　金】
　　宋皮轩车汉前驱车也冒以虎皮为轩【取曲礼前有士师则载虎皮之义】赤质曲壁上有柱贯五轮相重画虎文驾四马驾士十八人政和之制用漆柱贯朱漆皮轩五
　　金皮轩车赤质上有漆柱贯五轮相重画虎纹一辕
　　黄钺车【宋】
　　宋制黄钺车赤质曲壁中设金一锦囊绸杠左武衞队正一人在车中执驾两马驾士十五人
　　豹尾车【宋】
　　宋豹尾车制同黄车上载朱漆竿首缀豹尾右武卫队正一人执之驾两马驾士十五人
　　属车【宋】
　　宋属车十二乗黒质两箱軬装前有曲栏金铜鉓上施紫通幰络带门皆绣云鹤紫丝网帉錔每乘驾二牛驾士十人
　　五车【宋】
　　宋制卤簿有青旌车赤质曲壁中载青旌以绛帛为之画青鸟于其上鸣鸢车赤质曲壁中载鸣鸢旌以绛帛为之画鸣鸢于其上飞鸿车赤质曲壁中载飞鸿旌以绛帛为之画飞鸿于其上虎皮车赤质曲壁中载虎皮旌以绛帛为之縁以赤画虎皮于上貔貅车赤质曲壁旌以绛帛为之縁以赤画貔貅于上其辕皆一【宣和元年礼制局言旧卤簿记有白鹭鸾旗皮轩三车其制非古按曲礼有青旌鸣鸢飞鸿虎皮貔貅万乘一出五车必载所以警众也今欲改五车相次于中道继之以崇徳车于是为备五车】
　　凉车【宋　辽】
　　宋制凉车赤质金涂银装龙凤五采明金织以红黄藤油壁绯丝绦龙头梅红罗褥银螭头穗毬云朶踏头莲花坐雁钩火珠门沓钺频伽大小镮驾以槖驼省方在道及校猎回乘之
　　辽制凉车省方罢猎用之赤质金涂银装五采龙鳯织藤油壁绯绦莲座驾以槖驼














　　钦定续通典卷六十二
<史部,政书类,通制之属,钦定续通典>
　　钦定四库全书
　　钦定续通典卷六十三
　　礼【嘉】
　　皇太后皇后车辂【宋　金　明】
　　宋因唐制皇后车六等一曰重翟二曰厌翟三曰翟车四曰安车五曰四望车六曰金根车厌翟车箱上有平盘四角曲栏盘两壁纱牕文金鳯翅前有虚匮香炉香宝绯绣幰衣络带门帘三辕鳯首画梯推竿行马绯缯裹索驾六马金铜面缨辔铃攀绯屉驾士三十人武弁绯绣衫徽宗政和三年议礼局上皇后车舆之制重翟车青质金饰诸末间以五采轮金根朱牙其箱饰以重翟羽四面施云鳯孔雀刻镂文顶轮上施金立鳯耀叶青罗幰衣一紫罗画云龙络带二青丝络网二紫罗画帷一青罗画云龙夹幔二车内设红褥及坐横辕上施立鳯八香匮设香炉香宝香匮饰以螭首前后施帘长辕三饰以鳯头青缯裹索驾青马六马有铜面插翟羽鞶缨攀胸铃拂青屉青包尾若受册谒景灵宫则乘之厌翟车赤质其箱饰以次翟羽紫幰衣红丝络网红罗画络带夹幔锦帷余如重翟车驾赤骝四若亲蚕则乘之翟车黄质车侧饰以翟羽黄幰衣黄丝络网锦帷络带余如重翟车驾黄骝四安车赤质金饰间以五采刻镂文紫幰衣锦帷络带红丝络网前后施帘车内设褥及坐长辕三饰以鳯头驾赤骝四凡驾马鞶缨之饰并从车质四望车朱质青幰衣余同安车驾牛三金根车朱质紫幰衣余同安车驾牛三自重翟车以下备卤簿则以次陈设
　　【臣】等谨案辽元皇后之车辂皆不着于史辽之国舆于纳后仪见皇后就车于祭山仪见太后乘总纛车而其制亦无考焉
　　金皇后之车六一曰重翟车青质金饰金涂铜钑花叶段装钉耀叶二十四明金立鳯一紫罗销金生色宝相帷一青罗青油幰衣各一朱丝络网紫罗明金生色云龙络带各二两箱明金五彩间装翟羽二金涂防石长辕鳯头三横辕立鸾八香炉香宝子一副宜男锦带结朱漆杌子踏床各一扶板扶鱼一副红罗明金衣褥红罗衬褥一青罗行道褥四青罗明金生色云鳯夹幔一红罗明金缘红竹帘二金涂铜叶断行马二朱红漆金涂银叶装钉梯一青罗梯寻仪褥二踏道褥十青绢裹大麻索二油防帕一二曰厌翟车赤质倒仙锦帷一紫罗紫油幰衣各一朱丝络网宜男锦络带各二余同重翟惟行道夹幔寻仪褥罗及裹索等用红三曰翟车黄质金饰防石叶段装钉宜男锦帷黄罗油幰衣防石长辕鳯头三无横辕立鸾余同厌翟而罗色用黄四曰安车赤质倒仙锦帷紫油幰衣朱丝络网天下乐锦络带防石长辕鳯头三无横辕立鸾及香炉香宝子余同翟车而色皆用红五曰四望车朱质宜男锦帷青幰衣辕端螭头二余并同安车六曰金根车朱质紫罗紫油幰衣朱丝倒仙锦络带各二踏床褥用红绫衣寻仪褥踏道褥并用绫余并同安车又有九龙车一高二丈广一丈一尺长二丈六尺五鳯车四各高一丈八尺长广如之圆辂车一方辂车一重檐车一各高一丈七尺长一丈八尺广八尺皆驾马四驾士各五十人并平巾帻生色青绯黄三色寳相花三银褐抺带大口袴【案宇文懋昭大金国志金后妃并用殿车其车如五花楼之状上以锦縁青氊为盖四围以帘秋冬亦用氊并用锦縁柱廊月板防泥皆饰以金玉或四轮或两轮并用朱车之四角后用金鳯妃用金孔雀所载与史差异附识之以资考核云】
　　明制皇后辂高一丈一尺三寸有竒平盘前后车并雁翅四垂如意滴珠板辕长一丈九尺六寸皆红髹辕用抹金铜鳯头鳯尾鳯翎叶片装钉平盘左右垂防泥板每轮辐十有八皆红髹辋以抹金钑花铜叶片装钉车毂用抹金铜钑莲花瓣轮盘装钉轴中纒黄绒驾辕诸索辂亭高五尺八寸有竒红髹四柱槛座上沈香色描金香草板十二片前左右有门高四尺五寸有竒广二尺四寸有竒门旁沈香色线金菱花槅各二下绦环板有明栨抹金铜钑花叶片装钉后红髹五山屏风戗金鸾鳯云文屏上红髹板戗金云文中装雕木浑贴金鳯一屏后红髹板俱用抹金铜钑花叶片装钉亭底红髹上施红花毯红锦褥席红髹坐椅一靠背雕木线金五彩装鳯一上下香草云板各一红福夀板一并褥椅中黄织金绮靠坐褥四周有椅裠施黄绮帷幔外用红帘十二扇前二柱戗金上宝相花中鸾鳯云文下文锦辂顶并圆盘高二尺有竒抹金铜立鳯顶带仰覆莲座垂攀顶黄线圆绦四盘上红髹下四周沈香色描金云文内青地五彩云文以青饰辂葢内宝葢红髹匡鬭以八顶冒以黄绮顶心及四周绣鳯九并五彩云文天轮三层红髹上雕木贴金边耀叶板七十二片内饰青地雕木五彩云鸾鳯文三层间绘五彩云衬板七十二片下四周黄铜装钉上施黄绮沥水三层间绣鸾鳯文四垂青绮络带绣鸾鳯各一圆盘四角连辂座板用攀顶黄线圆绦四辂亭前后有转角防干各二扇内嵌绦环板皆红髹计十二柱柱首雕木红莲花线金青绿装莲花抱柱其踏梯行马之属与大马辇同【大马辇见下篇】安车其制高九尺七寸有竒平盘前后车櫺并雁翅板辕二长一丈六尺七寸有竒皆红髹用抹金铜鳯头鳯尾鳯翎叶片装钉平盘左右垂防泥板及轮二贯轴一每轮辐十有八皆红髹轴中纒黄绒驾辕诸索车亭高四尺四寸红髹方柱四上装五彩花板十二片前左右有门高三尺七寸有竒广二尺二寸有竒门旁红髹十字槅各二后三山屏风屏后壁板俱红髹用抹金铜钑花叶片装钉亭底红髹板上施红花毯红锦褥四周施黄绮帷幔外用红帘四扇车葢用红髹抹金铜宝珠顶带莲座高六寸四角抹金铜鳯头用攀绦四并红髹木鱼葢施黄绮沥水三层销金鸾鳯文鳯头下垂红帉錔其踏梯行马幰衣与辂同
　　宋皇太子亲王车辂【皇太孙附　宋　辽　金　明】
　　宋皇太子车辂之制一曰金辂车二曰轺车三曰四望车太宗至道初真宗为皇太子谒太庙乘金辂常朝则乘马真宗天禧中仁宗为皇太子亦同此制徽宗政和三年议礼局上皇太子车辂之制金辂赤质金饰诸末重较箱画苣文鸟兽黄屋伏鹿轼龙辀金鳯一在轼前设障尘朱葢黄里轮画朱牙左建旗九旒右载闟防旗首饰金龙头衔结绶及铃绥八鸾在衡二领在轼驾赤骝四金鍐方釳插翟尾镂鞶缨九就从祀谒太庙则供之轺车金饰诸末紫油通幰紫油纁朱里驾马一四望车金饰诸末青油通幰青油纁朱里朱丝络网驾马一轺车四望车以次列于卤簿仗内亲王乘象辂辽皇太子金辂从祀享正冬大朝纳妃用之册皇太子仪乘黄令陈金辂皇太子升降金辂轺车金饰紫幰朱里驾一马五日常朝享宫臣出入行道用之四望车金饰紫油纁通幰驾一马吊临用之
　　金世宗大定六年奏皇太子金辂典故制度奉敕详定辀旗旂首及应用龙者更以麟为饰省去障尘等物上用名件色数依上公以九为节轼前金龙改为伏鹿轼上坐龙改为鳯帘褥用黄罗处改为梅红【其制并与宋皇太子金辂同】皇帝辂自顶至地高一丈七尺今减閷四分之一为一丈三尺二寸脩广之閷亦如之
　　明皇太子金辂高一丈二尺二寸有竒广八尺九寸辕长一丈九尺五寸辂座高三尺二寸有竒平盘滴珠板轮辐轮辋悉同玉辂辂亭高六尺四寸有竒红髹四柱长五尺四寸槛座上四周线金五彩香草板前左右有门高五尺有竒广二尺四寸有竒门旁槅各二编红线绦及明栨皆红髹后五山屏风青地上雕木贴金龙五间以五彩云文屏后红髹板皆抹金铜钑花叶片装钉红髹匡软座红绒坠座大索四下垂莲花坠石上施红毯红锦褥席红髹椅一纳板一并褥椅中红织金绮靠背坐褥四周有椅裙施红罗帷幔外用青绮缘边红帘十二扇椅雕贴金龙彩云下线金彩云板一亭内编红线绦辂顶并圆盘高二尺五寸有竒又镀金铜宝珠顶带仰覆莲座高九寸垂攀顶红线圆绦四盘上丹漆下内外皆青地绘云文以青饰辂葢亭内周围青斗栱承以丹漆匡宝葢鬬以八顶冒以红绮顶心绣云龙余绣五采云文天轮三层皆红髹上雕木贴金边耀叶板七十二片内饰青地雕木贴金云龙文三层间绘五采云衬板七十二片四周黄铜装钉上施红绮沥水三层每层七十二折间绣五采云龙文四角之饰与大辂同第圆绦用红线辂亭前一字阑干一扇后一字带转角阑干一扇左右阑干二扇内嵌丹漆五彩云板计十四柱柱首制与大辂同亭后建红旗二以红罗为之九斿每斿内外绣升龙一左旗腰绣日月北斗竿用抹金铜龙首右旗腰绣黻字竿用抹金铜防缀抹金铜铃二垂红缨其踏梯行马之属与玉辂同亲王象辂其高视金辂减六寸其广减一尺辕长视大辂减一尺辂座高三尺有竒余饰同金辂辂亭高五尺二寸有竒红髹四柱槛座上四周红髹绦环板前左右有门高四尺五寸有竒广二尺二寸有竒门旁槅各二及明栨后五山屏风皆红髹用抹金铜钑花叶片装钉亭底红髹施红花毯红锦褥席其椅靠坐褥帐幔红帘之制俱同金辂辂顶并圆盘高二尺四寸有竒用抹金铜宝珠顶余同金辂天轮三层用红髹上雕木贴金边耀叶六十三片内饰青地雕木五彩云文三层间绘五采云衬板六十三片四周黄铜装钉上施红绮沥水三层每层八十一折绣瑞草文前垂青绮络带二俱绣升龙五彩云文圆盘四角连辂座板用攀顶红线圆绦四并红髹木鱼亭前后阑干同金辂左右亦有阑干内纳绦环板皆红髹计十四柱柱首雕木红莲花线金青绿装莲花抱柱前阑干内布花毯红旗二与金辂所树同竿上祗垂红缨五其踏梯行马之属亦同金辂皇孙车成祖永乐中定皇太孙婚礼仪仗如亲王降皇太子一等用象辂郡王无辂
　　公侯大夫等车辂【宋　金　元　明】
　　宋制亲王一品二品奉使及葬并给革辂制同乘舆之副惟改龙饰为螭六引内三品以上乗革车赤质制如进贤车无案驾四赤马驾士二十五人其绯幰衣络带旗防绸杠绣文司徒以瑞马京牧以隼御史大夫以獬豸兵部尚书以虎太常卿以鳯驾士衣亦同县令乗轺车黒质两壁纱牕一辕金铜饰紫幰衣络带并绣雉衔瑞草驾二马驾士十八人真宗大中祥符三年知枢密院事王钦若言王公车辂上并用龙装乞下有司检定制度诏下太常礼仪院详定本院言按卤簿令王公以下象辂以象饰诸末朱班轮八鸾在衡左建旂画龙一升一降右载闟防革辂以革饰诸末左建旃余同象辂木辂以漆饰之余同革辂轺车曲壁青幰碧里诸辂皆朱质朱葢朱旂旃一品九旒二品八旒三品七旒四品六旒其鞶缨如之神宗元丰三年详定礼文所言卤簿记公卿奉引第一开封令乗轺车次开封牧隼旗次太常卿鳯旗次司徒瑞马旗次御史大夫獬豸旗次兵部尚书虎旗而乗革车考之非是谨按周礼巾车职曰孤乗夏篆卿乘夏缦大夫乘墨车司常职曰孤卿建旃大夫建物请公卿以下奉引先开封令乘墨车建物次开封牧乘墨车建旗太常卿御史大夫兵部尚书乘夏缦司徒乘夏篆并建旃所以参备九旗之制诏从之徽宗时政和议礼局又上王公以下车制象辂以象饰诸末朱班轮八鸾在衡左建旗右载闟防驾马四亲王昏则用之革车赤质载闟防绯罗绣轮衣帘旗韬杠络带驾赤马四大驾卤簿六引法驾卤簿三引开封牧乘之王公一品二品三品备卤薄皆供革车一乘其轮衣帘旗韬杠络带绣文开封牧以隼大司乐以鳯少傅以瑞马御史大夫以獬豸兵部尚书以虎轺车黒质紫幰衣络带并绣雉施红锦帘香炉香宝结带驾赤马二卤簿内第一引官县令乘之驾马皆有铜面插羽鞶缨攀胸铃拂绯绢屉红锦包尾六年礼制局言开封牧列职于朝与御史大夫同其在周官则卿大夫之职乃乘墨车可乎成周上公建常九斿侯伯七斿子男五斿大夫车旗亦各视其命之数则卿建旃当六斿大夫建物当四斿至于三斿则上士所建也其开封令宜乘墨车而建物四斿开封牧御史大夫戸部礼部兵部尚书皆卿也宜乘夏缦而建旗六斿其年详定官蔡攸又言轺车非县令宜驾革车非公卿宜用鳯马之绣无所经见闟防之设尤为误谬开封令秩比大夫开封牧古之诸侯其乘皆宜墨车其驾之马令以三牧以四御史大夫以六尚书卿之任也其驾亦四则所乘之车称矣司常曰孤卿建旃大夫士建物师都建旗开封令秩视大夫宜建以物开封牧师都之任宜建以旗尚书御史大夫古之卿也宜建以旃从之七年礼制局又言昨讨论大驾六引车已经冬祀陈设讫所有驾士衣服尚循旧制宜改正请墨车驾士衣皂夏缦驾士皂质绣五色团花于礼为称从之
　　金王公以下车制一品辕用银螭头凉棚杆子月板并许以银装饰三品以上螭头不得施银凉棚杆子月板亦聴用银为饰五品以上辕狮头六品以下辕云头庶人坐车平头止用一色黑油
　　元制车舆除不得用龙鳯文外一品至三品许用间金装饰银螭头绣带青幔四品五品用素狮头绣带青幔六品至九品用素云头素带青幔庶人车舆黒油齐头平顶皂幔
　　明太祖洪武元年定品官车舆之饰与元同六年令大臣得用安车后废不用景帝景泰四年令在京三品以上得乘轿孝宗宏治七年令文武官得乘轿者以四人舁之其五府管事内外镇守守备及公侯伯都督等无问老少皆不乘轿
　　主妃命妇等车【宋　辽　金　明】
　　宋皇太子妃有厌翟车驾以三马内外命妇之车银装白藤舆檐内命妇皇亲所乘白藤舆檐金铜犊车漆犊车或覆以氊或覆以防内外命妇通乘
　　辽青幰车二螭头葢部皆饰以银驾用駞公主下嫁以赐之送终车车楼纯饰以锦螭头以银下悬铎后垂大氊驾以牛上载一羊谓之祭羊以拟送终之用亦赐公主
　　金章宗明昌元年定妃嫔车同镀金鳯头黄结御妻世妇同间金鳯头梅红结子
　　明皇妃车曰鳯轿与厯代异名其制青顶上抹金铜珠顶四角抹金铜飞鳯各一垂银香圆宝葢并防结轿身红髹木匡三面篾织纹簟绘以翟文抹金铜钑花叶片装钉红髹防饰以抹金铜鳯头鳯尾青销金罗缘边红帘并看带内红交牀并坐踏褥红销金罗轿衣一顶用销金宝珠文沥水香草文看带并帏皆鳯文红油绢雨轿衣一东宫妃车亦曰鳯轿小轿制同皇妃亲王妃车亦曰鳯轿小轿制俱同东宫妃唯鳯轿衣用木红平罗小轿衣二一用矾红素纻丝一用木红平罗公主车初沿宋制用厌翟车后定制用鳯轿如亲王妃郡王妃郡主俱用翟轿与皇妃鳯轿同第易鳯为翟















　　钦定续通典卷六十三
　　钦定四库全书
　　钦定续通典卷六十四
　　礼【嘉】
　　辇舆【宋　辽　金　元　明】
　　宋太祖建隆四年翰林学士承防陶谷为礼仪使创意造为大辇赤质正方油画金涂银叶龙凤装其上四面行龙云气火珠方鉴银丝囊朱翠结条云龙钿窠霞子四角龙头衔香囊顶轮施耀叶中有银莲花坐龙红绫里碧牙厌帖内设圆鉴银丝香囊银饰勾阑台坐红丝绦帉錔中施黄褥上置御坐扶几香炉锦结绶几衣轮衣络带并绯绣压金银线长竿四银裹铁锔龙头鱼钩锦膊褥银装画梯拓义黄罗縁席褥帊梯杖褥朱索绯缯油帊主辇六十四人亲祀南郊谒太庙还及具鸾驾黄麾仗省方还都则乗之真宗东封以旧辇太重遂命别造凡减七百余斤后常用焉神宗已后稍更其制祀毕车驾还内若不进辂则进大辇徽宗政和之制黄质冒以黄衣纮以黄带车箱四围于桯之外髙二尺二寸设轼于前楹髙三尺二寸建大旂于后楹旂十二斿其长曳地其色黄绘以交龙日月中兴后更制名大安辇【宋辇有七中兴后惟存大辇平头逍遥而已】赤质正方髙十五尺三寸方十一尺六寸四柱平槃上覆青緑锦上有天轮二层外施金涂银博山八十一内有圆镜金涂银顶龙一四面行龙十六火珠四轮衣以青坠以金铃顶有青罗十字分垂四角曰络带四角出龙首衔犛牛五色尾曰旒绥四面拱斗外施方镜九柱围以朱阑中设御坐曲几屏风锦褥下举以长竿四攅竹筋胶丹漆之竿为龙首平槃下四围结红丝辇官服色武弁黄缬对凤龙袍黄绢勒帛紫生色袒带紫绢行縢芳亭辇黑质顶如幕屋绯罗衣裙襴络带皆绣云凤两面朱緑牕花版外施红丝网金铜帉錔前后垂下设牙牀勾阑长竿四银龙头银饰梯行马主辇一百二十人政和之制帘以红罗绣鹅为额内设御坐长竿饰以金涂铜螭首横竿二凤辇赤质顶轮下有二柱绯罗轮衣络带门帘皆绣云凤顶有金凤一两壁刻画龟文金凤翅前有轼匮香炉香寳结带下有勾阑二重内设红锦褥长竿三银饰梯行马主辇八十人法驾卤簿不设逍遥辇以椶榈为屋赤质金涂银装朱漆扶版二云版一长竿二饰以金涂银龙头常行幸所御鱼钩帉錔梅红绦辇官十二人春夏服绯罗衫秋冬服白师子锦袄真宗东封别造辟尘逍遥辇加牕槅黄缯为里赐名省方逍遥辇中兴之制赤质金涂四柱椶屋上有走脊金龙四中起火珠凸顶四面不设衬板中有脚踏子制甚简素只应人员服防子宜男方胜缬衫平辇又名平头辇亦曰太平辇制如逍遥辇而无屋辇官十二人服同逍遥辇东封别造升山天平辇施机闗赐名登封辇中兴之制赤质正方形如一朱龙椅而加长竿二饰如逍遥辇而不施椶屋制尤简素惟施画云板而已又有七寳辇孝宗隆兴二年为徳夀宫制髙五十一寸阔二十七寸深三十六寸比附大辇平辇制度为之上施顶轮耀叶角龙顶龙滴子铎子结穂毬下施梅红丝裙网加缀七寳中设香木御座引手为转身龙靠背为龙首靠枰子线以红黄藤舁以长竿二竿首为螭首金涂银饰焉小舆赤质顶轮下施曲柄加盖绯绣轮衣络带制如凤辇而小下有勾阑牙牀绣沥水中设方牀绯绣罗衣锦褥上有小案坐牀皆绣衣踏牀绯衣前后长竿二银饰梯行马奉舆二十四人中兴后去其轮盖方四十九寸髙三十一寸舆上周以勾阑施翟羽玉照子中为方牀三级上设御座曲几踏子曲柄绯罗绣盖舆下红丝结五色花裙举以长竿二竿为螭首宫殿从容所乗设卤簿则陈之腰舆前后长竿各二金铜螭头绯绣凤裙襴上施锦褥别设小牀绯绣花龙衣奉舆十六人中兴制赤质方形四面曲阑下结绣裙制如小舆惟无翟尾玉照子三级牀曲柄盖而上设方御牀曲几竿无螭首用亦同小舆相风乌舆上载长竿竿杪刻木为乌垂鹅毛筩红绶带下承以小盘周以绯裙绣乌形舆士四人行漏舆制同钟鼓楼舆而大设刻漏如称衡首垂铜鉢末有铜象漆匮贮水渇乌注水入鉢中长竿四舆士六十人十二神舆赤质四门旁刻十二辰神绯绣轮衣络带舆士十二人交龙钲鼓舆各一皆刻木为二青龙相交下有木台长竿一挂画鼓一挂金钲上皆有绯盖亦绣交龙舆士各二人钟鼓楼舆各一皆刻木为屋中置钟鼓下施木台长竿如钲鼓舆舆士各二十四人其自行漏舆以下旧礼无文皆开寳定礼所増中兴后相风行漏十二神钲鼓四舆皆不设其皇太后皇后所乗则有龙舆龙肩舆东都皇太后垂帘皆抑损逺嫌不肯乗辇止用舆而已【真宗咸平中为万安太后制舆上设行龙六干兴元年诏皇太后御坐檐子名大安辇神宗嗣位尊皇太后为太皇太后其行幸依治平元年之制而皇太后皇后常出止用副金涂铜装白藤舆覆以椶榈屋饰以凤辇官服同乗舆平头辇之制于是诏太皇太后岀入所乗如万安太后舆上设行龙六哲宗绍圣元年议造皇太后大安辇而皇太后避嫌竟不制造又哲宗嗣位尊朱贵妃为皇太妃出入乗檐子有司请用牙鱼凤为饰繖用青元祐三年太皇太后诏有司寻绎典故于是檐子饰以龙鳯繖用红九年羣臣议改檐子为舆上设行龙五哲宗以皇太后谕防令太妃坐六龙舆出入进黄于是三省议皇太妃坐龙凤舆繖红黄兼用从皇太后出入止用红】绍兴奉迎皇太后诏造龙舆其制朱质正方金涂银饰四竿竿头螭首赭窻红上覆以椶加走龙六内设黄花罗帐裀褥朱椅踏子红罗黄罗绣巾二龙肩舆一名椶檐子一名龙檐子舁以二竿故名檐子南渡后所制也东都皇后备厌翟车常乗则白藤舆中兴以太后用龙舆后惟用檐子其制方质椶顶施走脊龙四走脊云子六朱漆红黄藤织白花龙为障绯门帘防窻帘朱漆藤坐椅踏子红罗裀褥软屏夹幔
　　辽国舆有大舆柴册再生仪载神主腊仪见皇帝皇后升舆降舆祭山仪皇帝降舆祭东而其制不详其汉舆有大凤辇赤质顶有金凤壁画云气金翅前有轼下有勾阑络带皆绣云龙银梯主辇八十人芳亭辇黑质幕屋绯栏皆绣云凤朱绿夹牕花板红两帘四竿银饰梯主辇百二十人逍遥辇常用之椶屋赤质金涂银装红绦辇官十二人春夏绯衫秋冬素锦服平头辇常行用之制如逍遥【册承天太后仪太后乗平头辇】无屋又有大芳辇仙逰辇小辇【永夀节仪皇太后乗小辇】大玉辇小玉辇腰舆前后长竿各二金银螭头绯绣凤襴上施锦褥别设小牀奉舆十六人小舆赤质青顶曲柄绯绣络带制如凤辇而小上有御座奉舆二十四人
　　金大辇赤质正方油画金涂银叶龙凤装其上四面施行龙云朶火珠方鉴银丝囊珠翠结云龙钿窠霞子四角龙头衔香囊顶轮施耀叶中有银莲花坐龙红绫里碧牙压帖内设圆鉴香囊银轮勾栏防坐紫丝绦帉錔中施黄褥上置御座曲几香炉锦结绶几衣轮衣络带并绯绣云龙寳相花金线压长竿四饰以金涂银龙头画梯托义行马七寳辇制如大辇饰以玉裙七寳滴子用真珠皇后有平头辇五华辇亭头辇各髙一丈九尺广丈五寸长三丈舁士各九十六人并生色绯寳相花衫银褐抹带大口袴
　　元腰舆制以香木后背作山字牙嵌七寳装云龙屏风上施金圈熖明珠两旁引手屏风下施雕镂云龙牀坐前有踏牀噶达尔锦褥一【噶达尔防古语表也】坐上貂防縁金锦条褥绿噶达尔方坐象轿驾以象凡巡幸则御之明大马辇髙一丈二尺五寸九分广八尺九寸五分辕长二丈五寸有竒辇坐髙三尺四寸有竒余同大辂辇亭髙六尺四寸有竒红髹四柱长五尺四寸有竒槛座髙与辂同四周红髹绦环板前左右有门髙五尺有竒广二尺四寸有竒门旁槅各二后槅三及明栨皆红髹抹金铜钑花叶片装钉槅心编以黄线绦亭内制与大辂同第软坐上不用花毯而用红毯亭外用红帘十二扇辇顶并圆盘髙二尺六寸有竒上下俱红髹以青饰辇盖其铜龙莲座寳盖黄屋及天轮辇亭悉与大辂同大常旂踏梯行马之属亦同大辂驾以八马备鞍鞯秋辔铃缨之饰小马辇视大马辇髙广皆减一尺辕长一丈九尺有竒余同大马辇辇亭髙五尺五寸有竒红髹四柱长五尺四寸有竒槛座红髹四周绦环板前左右有门髙五尺广二尺二寸有竒门旁槅各二及明栨后屏风壁板俱红髹用抹金铜钑花叶片装钉亭底红髹上施红花毯红锦褥席外用红四扇驾以四马余同大马辇步辇髙一丈二尺二寸有竒广八尺二寸有竒辇坐髙三尺二寸有竒四周雕木五彩云浑贴花龙板十二片间以浑贴金仰覆莲座下雕木线金五彩云板十二片辕四红髹中二辕长三丈五尺九寸左右二辕长二丈九尺五寸有竒俱以镀金铜龙头龙尾装钉辇亭髙六尺三寸有竒四柱长六尺二寸有竒槛座红髹四周雕木沉香色描金香草板十二片抹金铜钑花叶片装钉前左右有门髙五尺七寸有竒广二尺四寸有竒门旁红髹十字槅各二雕饰沉香色描金云龙板八片下云板如其数后红髹屏风上雕沉香色描金云龙五屏后雕沉香色描金云龙板三片又云板如其数俱用抹金铜钑花叶片装钉余同马辇唯红用十扇辇顶并圆盘髙二尺六寸有竒其莲座辇盖天轮幰衣之属俱同马辇大凉步辇髙一丈二尺五寸有竒广一丈二尺五寸有竒四面红髹匡装雕木五彩云板二十片间以贴金仰覆莲座下红髹如意绦环板如其数红髹辕六中二辕长四丈三尺五寸有竒左右二辕长四丈有竒外二辕长三丈六尺五寸有竒前后俱饰以雕木贴金龙头龙尾辇亭髙六尺五寸有竒广八尺五寸有竒四柱红髹前左右有门髙五尺八寸有竒广二尺五寸有竒四周描金香草板十二片门旁槅各二后槅三及明栨皆红髹编以黄线绦亭底上施垫氊加红锦褥并席红髹坐椅一四周雕木沉香色描金寳相花靠背褥裙帷幔与马辇同内设红髹卓二红髹阑干香卓一阑干四柱首俱雕木贴金蹲龙镀金铜龙盖香炉一并香匙箸瓶红锦墩二外红三辇顶髙二尺七寸有竒镀金铜寳珠顶带仰覆莲座髙一尺三寸有竒垂攀顶黄线圆绦四顶用丹漆上冒红氊四垂以黄氊为如意云黄氊縁条四周施黄绮沥水三层每层百三十二折间绣五彩云龙文或用大红罗冒顶以黄罗为如意云縁条沥水亦用黄罗顶下四周以红氊为帷黄氊縁条四角镀金铜云四亭内寳盖绣五龙顶以红髹木匡冒以黄绮为黄屋顶心四周绣云龙各一辇亭四角至辇座用攀顶黄线圆绦四并贴金木鱼辇亭前左右转角阑干二扇后一字带转角阑干一扇皆红髹雕木浑贴金龙间以五彩云板阑干内四周布席其阑干十二柱之饰及踏梯之属俱与马辇同其红板轿即古肩舆遗制髙六尺九寸有竒顶红髹近顶装圆匡蜊房窻镀金铜火寳带仰覆莲座四角镀金铜云朶轿扛二前后以镀金铜龙头龙尾装钉有黄绒坠角索四周红髹板左右门二用镀金铜钉铰轿内红髹匡坐椅一福夀板一并褥椅内黄织金绮靠坐褥四周椅裙下铺席并踏褥有黄绢轿衣油绢雨衣各一青氊衣红氊縁条云子【宋中兴以后皇后常乗龙肩舆又以征伐道路险阻诏百官乗轿名曰竹轿子亦曰竹舆元皇帝用象轿至用红板轿则自明始也世宗嘉靖十三年谒庙帝及后妃俱乗肩舆出宫至奉天门降舆升辂穆宗隆庆四年设郊祀庆成宴帝乗板舆由归极门出入皇极门至殿上降舆】














　　钦定续通典卷六十四
<史部,政书类,通制之属,钦定续通典>
　　钦定四库全书
　　钦定续通典卷六十五
　　礼【嘉】
　　卤簿【旌旗附　五代　宋　辽　金】
　　【臣】等谨按杜佑通典述嘉礼分旌旗卤簿为两门虽本之开元礼然旌旗原属于卤簿事无二用若分门别载势不免互见复出体例未为完善考宋绶卤簿图记车辂之等人物之列器用之宜旌麾之制连类为圗次第明晰而郑居中等所撰政和五礼新仪亦以卤簿旌旗合载并加精审焉今参考宋辽金元明五朝史志详述卤簿即以旌旗附载于后庶防义类贯通不致轇轕其一朝后先更制者仍每条分注以偹参考云
　　梁太祖开平二年十一月南郊礼仪使奏皇帝赴南郊法驾卤簿自清逰以下诸卫将军平巾帻绯两裆大口袴锦縢金带刀弓箭佽飞执旗人引驾三卫并武弁绯两裆大口袴供奉官并武弁服色各一人歩从余文武官及导驾士绛衣平巾帻余并戎服近侍导驾官引车从本县令州府御史大夫即朝服各乗辂车前导其引驾官员不总备车辂自中书令侍中以下则公服内诸司使并常服【按五代卤簿新旧五代史及通考皆失载今据五代会要南郊礼补辑】宋卤簿四等曰大驾曰法驾曰鸾驾曰黄麾仗大驾之仪极盛郊祀耤田荐献玉清景灵宫用之法驾减三分之一泰山汾隂明堂用之鸾驾又减半谒陵封祀朝谒太清奏告玉清宫用之黄麾仗又减于鸾驾亲征御楼省方还京六庙上册用之太祖建隆四年将郊祀大礼使范质与卤簿使张昭仪仗使刘温叟同详定大驾卤簿之制礼仪使陶谷建议金吾及诸卫将军导驾及押仗旧服紫衣请依开元礼各服本色绣袍旧执仗军士悉衣五色画衣随人数给之以五行相生之色为次黑衣先之青衣次之赤黄白又次之干德三年蜀平命左拾遗孙逢吉收蜀中法物其不中度者悉毁之是嵗太祖亲阅卤簿四年始改画衣为绣衣至开寳三年成谓之绣衣卤簿其后郊祀皆用之太宗至道中令有司以绢画为圗凡三幅中幅车辂六引及导驾官外两幅仪卫藏秘阁凡仗内自行事官排列职掌并捧日奉宸散手天武外歩骑一万九千一百九十八人真宗咸平五年诏南郊仪仗引驾官不得多带从人大中祥符元年改小驾为鸾驾仁宗时宋绶定卤簿为圗记凡大驾用二万六十一人皇祐二年将享明堂卤簿使奏法驾减大驾三分之一诏礼官与兵部考正用万有一千八十八人嘉祐二年祫享用礼仪使奏南郊仗金吾上将军六统军左右千牛皆服紫绣戎服珂佩骑而前节度使亦衣袴褶导驾如旧例是月礼官奏南郊还礼当乗金辂而或诏乗大辇宜着为令常以大辇从神宗元丰元年更定大驾仪仗卤簿仗仗下官一百四十六人执仗押引从军员职掌诸军诸司二万二千二百二十一人徽宗政和四年礼制局言卤簿六引仪仗信幡承以防龙惟乗舆器用并饰以龙今六引内系羣臣卤簿而旗物通画交龙非便厘正之政和七年兵部尚书蒋猷请取天圣卤簿圗记更加考正髙宗绍兴十二年检会旧仪始备黄麾仗庆册亲飨皆用焉孝宗隆兴二年令有司条奏其可省者次年郊祀用六千八百八十九人明堂用三千三百十九人乾道六年郊祀备五辂大安辇六象人数如旧自后无所改革云
　　【臣】等谨按宋史至道政和绍兴皆有卤簿之制至道初得唐长兴南郊卤簿字圗规模草创制多濶畧南渡后礼仪失坠务为简省其见于国史防要诸书者较承平时未及其半独政和所定则自元丰以来置立详定礼文所议礼局考订精审其文最详故具载之其法驾卤簿与宣和沿革之制及小驾属车并附见焉
　　政和大驾卤簿象六分左右次六引开封令开封牧大司乐少傅御史大夫兵部尚书【各用本部卤簿】次金吾纛矟左右皁纛各六【执托各一人一人】押衙四人【并骑】犦矟八【执各一人】本卫上将军将军各四人本卫大将军二人【并骑】犦矟四夹大将军【执各一人夹二人并骑　法驾犦矟减二本卫上将军将军各减三人】次朱雀旗队【并骑】金吾卫折冲都尉一人引队犦矟二夹都尉【执旗一人引夹各二人凡仗内引夹执人数凖此】弩四弓矢十六矟二十左右金吾卫果毅都尉二人押队【法驾弩减二弓矢减六矟减八宣和引队改天武都指挥使押队改天武指挥使】次龙旗队大将军一人检校【骑】引旗十二人【并骑】风伯雨师雷公电母旗各一五星旗五左右摄提旗二北斗旗一防旗十二人副竿二【执人并骑　法驾引旗防旗人各减四宣和检校改左右卫大将军雷公电母旗去公母二字】次指南车记里鼓车各一驾马各四驾士各三十人白鹭车鸾旗车崇徳车皮轩车各一驾士各十八人【法驾无白鹭崇徳宣和有青旌青雀鸣鸢飞鸿虎皮貔貅六车在记里鼓之下崇徳之前减白鹭鸾旗皮轩三车驾士之数如前】次金吾引驾骑本卫果毅都尉二人仪刀弩弓矢矟各八【法驾仪刀弩弓矢矟各减二宣和改都尉为神勇都指挥使】次大晟府前部鼓吹令二人府史四人【按通考作府史二人】管辖指挥使二人防鼓金钲各十二【帅兵官八人领】大鼓一百二十【帅兵官二十人领】长鸣一百二十【帅兵官六人领】铙鼓十二【帅兵官四人领】歌工拱宸管箫笳各二十四大横吹一百二十【帅兵官十人领】节鼓二笛箫觱篥笳桃皮觱篥各二十四防鼓金钲各十二【帅兵官四人领】小鼓中鸣各一百二十【帅兵官八人领】羽葆鼓十二【帅兵官四人领】歌工拱宸管箫笳各二十四【法驾前后防鼓金钲各减四大鼓减四十长鸣减四十铙鼓减四拱宸管后箫笳各减八大横吹减四十节鼓后笛箫觱篥笳桃皮觱篥各减八小鼓中鸣各减四十羽葆鼓减四最后箫笳各减八帅兵官共减十八人】次太史相风行漏等与太史令及令史各一人【并骑】相风乌舆一【舆士四人】交龙钲鼓各一【舆士各六人】司辰典事各一人【并骑】漏刻生四人鼓楼钟楼行漏舆各一【舆士各一百人】太史正一人清道二人十二神舆一【舆士十四人　法驾行漏舆一舆士各四十人神舆一舆士多大驾二人宣和鼓钟楼并改为舆太史正前有捧日副指挥使二人捧日节级十人神舆舆士増十】次持钑前队左右武卫果毅都尉二人引队左右武卫校尉二人绛引旛一【二人】左右有金节十二【执人并骑】防罼各一朱雀幢导盖青龙白虎幢各一义三【执人并骑】队长一人钑防二百八十人左右武卫将军二人检校左右武卫校尉四人押队【法驾金节减四钑防减七十二宣和引队改骁骑都指挥使武卫校尉改骁骑军使増朱雀幢后之义一去龙虎幢后之义三检校改用左右骁骑将军】次黄麾幡一【执一人骑二人　法驾前有殿中侍御史二员】次六军仪仗左右神武军左右羽林军左右龙武军各有统军二人都头二人【羽林又有节级二人】押仗本军旗各一排阑旗各二十吏兵力士旗各五掩尾天马旗二【羽林有赤豹黄熊旗龙武有龙君虎君旗各一】白柯枪五十哥舒棒十镫仗八【法驾神武军减排防旗十羽林龙武军各减四吏兵力士旗减一宣和统军改将军神武军旗改熊虎排阑旗改平列哥舒棒改戈防镫仗改矛防羽林队无节级黄熊改黄罴龙武旗改熊虎】次引驾旗天王旗二排仗通直官二人押旗十二辰旗各一【法驾同】次龙墀旗天下太平旗一排仗大将二人夹骑五方龙旗各一金鸾金凤旗各一狮子旗二君王万嵗旗一日月旗各一【法驾减鸾凤狮子旗】次御马二十四控马每匹天武二人御马直二人为十二重【法驾减八为八重宣和御马直改为习驭】次中道队大将军一人检校【法驾同宣和大将军改左右骁卫大将军】次日月合璧旗一苣文旗二五星连珠旗一祥云旗二长夀幢二【宣和苣文改庆云祥云改祥光】次金吾牙门旗四监门校尉六人次金吾细仗青龙白虎旗各一五岳神旗五方神旗五方龙旗五方凤旗各五【以上执各一人各三人　法驾五方龙凤旗各减二宣和改校尉为使臣五岳神旗去神字】次八寳镇国神寳皇帝之寳皇帝行寳皇帝信寳在左受命寳天子之寳天子行寳天子信寳在右为四重香案八各以二列于寳舆之前碧襴二十四人符寳郎行于碧襴之间【法驾减碧襴八人宣和増引寳职掌二人香案职掌六人援卫喝亲从一百人奉寳辇官每寳二十八人节级一人奉寳一十二人舁香案行马执烛笼各四人持席褥油衣共三人香案寳舆各九烛笼二十六碧襴之数同前】次方繖二大雉尾扇四夹【执繖扇各一人以下准此法驾同】次金吾四色官六人押仗二人【法驾减押仗】次金甲二人【宣和改铜甲】次太仆寺进马四人【并骑】次引驾千牛卫上将军一人千牛八人中郎将二人【并乗珂马】千牛二人【并骑宣和引驾改千牛卫大将军中郎将改为捧日都虞】次长史二人【并骑宣和无】次金吾引驾官四人【并骑】次导驾官【执政以上从六人待制諌议防御使以上五人监察御史刺史诸卫将军以上四人】次繖扇舆辇大繖二中雉尾扇四夹腰舆一小雉尾扇四夹【应奉一人十将将虞节级二人长行十六人排列官二人】中雉尾扇十二华葢二【执各一人】香镫一【执擎八人】小舆一【应奉人逍遥平辇下长行二十四人】逍遥子一【应奉人十将将虞节级共九人长行二十六人】平辇一【应奉人员七人余同上　法驾排列官后中雉尾扇减四宣和去小雉尾扇四腰舆一管押人员二人都将四人佥押小舆排列官二人小舆一奉舆二十四人都九人逍遥子改为逍遥辇奉辇一十六人平辇一奉辇人同上后有上辇奉御二人骑小舆前又有大路一驾马六太仆卿御驾士一百二十人】次驾前东第五班开道旗一皁纛十二引驾六十二人钧容直三百人【引驾回作乐】五方色龙旗五门旗四十御龙四直歩执门旗六十天武驾头下一十二人茶酒班执从物十一人御龙直仗劔六人天武把行门八人麇旗一殿前班击鞭十人簇辇龙旗八日月麟凤旗四青白赤黒龙旗各一御龙直四十人踏路马二夹辂大将军二人进辂职掌二人部押二人教马官二人【法驾同宣和无钧容直开道旗内増押班一人殿侍二人皁纛旗十二殿侍十二人引驾二人长行六十人五方色吉字旗殿侍三人管押十人门旗殿侍二人管押四十人又八门旗六十御龙直一十二人骨朶直十二人御龙弓箭直弩直各十八人御龙直仗劔六人执麋旗殿侍二人管押龙旗二人都知副都知各一人执骨朶殿侍十六人内大将军改为千牛卫大将军朝服歩从将军二人朝服陪乗掌辇四人】皇帝乗玉辂驾青马六驾士一百二十八人扶驾八人骨朶直一百三十四人行门三十五人分左右陪乗将军二人【法驾同宣和驾士増为二百三十四人】次奉宸队御龙直左厢骨朶子直右厢弓箭直弩直御龙四直并以逐班直所管人数列为五重天武骨朶大劔三百一十人次驾后东第五班大黄龙旗一钧容直三十一人扇筤下天武二十人茶酒班簇辇三十一人招箭班三十三人【法驾同宣和止用黄龙旗余并无】次副玉辇一驾青马六驾士四十人【法驾无宣和驾士一百人内人员二人】次大辇一掌辇四人应奉人员十二人十将将虞节级共十人长行三百五十五人尚辇奉御二人殿中少监供奉职官二人令史四人书令史四人【法驾同宣和増奉辇为九十人】次太仆御马二十四为十二重【法驾减八为八重宣和无太仆】次持钑后队左右武卫旅帅二人【法驾同宣和改为神勇都指挥使】次重轮旗二大繖二大雉尾扇四小雉尾扇朱团扇各十二华葢二义二睥睨矟十二御刀六真武幢一义一绛麾二细矟十二【法驾小雉尾扁朱团扇睥睨矟各减四华盖减一御刀减二宣和真武幢改为元武幢】次左右金吾卫果毅都尉二人【并骑】总领大角一百二十【法驾减四十宣和改都尉为骁骑都指挥使】次大晟府后部鼓吹丞二人典事四人管辖指挥使一人羽葆鼓十二【帅兵官四人领】歌工拱宸管箫笳各二十四【帅兵官二人领】铙鼓十二【帅兵官四人领】歌工箫笳各二十四小横吹一百二十【帅兵官八人领】笛箫觱篥笳桃皮觱篥各二十四【法驾羽葆鼓减四箫笳笛觱篥桃皮觱篥各减八铙鼓减四小横吹减四十帅兵官并减二人宣和帅兵官改为天武神勇宣武虎异四都头】次黄麾幡一【执人数同前部法驾亦同有殿中侍御史二人】芳亭辇一【奉辇六十人】凤辇一【奉辇五十人　法驾去鳯辇宣和芳亭奉辇六十二人】次金象革木四辂并有副辂金辂踏路赤马二正副各驾赤马六驾士六十人余辂正副驾马数同而色异象辂以赭白革辂以骝木辂以黒驾士各四十人【法驾副辂宣和驾马之色又异金以骝象以赤革以赭白木以乌驾士正一百五十人副一百人管押人员各二人】耕根车一驾青马六驾士四十人【法驾同宣和无】进贤车一驾士二十四人明逺车一驾士四人【法驾无宣和各増驾马四】次属车十二乗每乗驾牛三驾士十人【法驾减四乗宣和増衙官二人管押节级一人】次门下中书秘书殿中四省局官各二人【法驾同】次黄钺车豹尾车各一各驾赤马二驾士十五人【法驾除进贤明逺车外并同宣和有黄天武副都头及神勇副都头各一】次掩后队左右威卫折冲都尉二人领队大防刀盾弓矢矟各五十【法驾各减十六宣和押队改用宣武都指挥使二人】次真武队金吾卫折冲都尉一人犦矟二仙童旗一真武旗一螣蛇神龟旗各一矟二十五弓矢二十弩五【法驾矟减六弓矢减五弩减一宣和改为元武队真武旗改元武旗又去仙童龟蛇旗改都尉为虎翼都指挥使】其大驾外仗清游队次第六引外仗白泽旗二左右金吾卫折冲都尉二人弩八弓矢三十二矟四十【法驾次第三引外仗弩减二弓矢减八矟减十宣和改都尉为捧日都指挥使】左右金吾各十六骑帅兵官二人弩八弓矢矟各十二【法驾金吾骑及弓矢矟各减四宣和改金吾为天武都头】次佽飞队左右金吾卫果毅都尉二人分领【并骑】虞佽飞四十八人【并骑】铁甲佽飞二十四人【并甲骑法驾前减十八人后减八人宣和改金吾卫为拱圣都指挥使改都尉为都指挥使】次前队殳仗左右领军卫将军二人检校【并骑】犦矟四殳又分五队第一百六十人第二八十人第三一百人第四第五各八十人逐队有帅兵官左右领军卫左右威卫左右武卫左右骁卫左右卫各四人【法驾殳义第一队减六十第二第三各减三十第四第五各减二十宣和改检校为左右卫将军领军卫为天武都头威卫为神勇都头武卫为宣武都头骁卫为虎翼都头殳义第一队减六十増第二队至五队为一百】次后队殳仗殳义分五队第一第二各八十人第三一百人第四八十人第五一百六十人帅兵官左右卫左右骁卫左右武卫左右威卫左右领军卫凡前后队殳仗前接中道北斗旗后尽卤簿后队【法驾殳叉第一第二队各减二十四第三第四各减三十第五减六十宣和殳义各一百天武神勇宣武虎翼广勇都头】次前部马队凡十二皆以都尉二人分领第一前左右金吾卫折冲领角亢斗牛宿旗四弩十弓矢二十矟四十第二氐房女虚宿旗四第三心危宿旗第四尾室宿旗各二以上四队各以左右领军卫果毅领第五箕壁宿旗第六奎井宿旗各二各以左右威卫折冲领第七娄宿旗第八胃栁宿旗第九昴星宿旗各二各以左右武卫果毅领第十毕张宿旗第十一觜翼宿旗第十二参轸宿旗各二各以左右骁卫折冲领弩弓矢矟人数同第一队【法驾分二十八宿旗为十队逐队弩减四弓矢减六矟减二十宣和捧日拱圣神勇骁卫宣武五都指挥使分领上十队以虎翼广勇都指挥使分领下二队按捧日等五指挥使宋史讹五为四今据通考改正】次歩甲前队凡十二左右
　　领军卫将军二人检校【并骑】犦矟四逐队皆有都尉二人分领第一第三各以左右领军卫第五以左右威卫第七以左右武卫第九以左右骁卫第十一以左右卫并折冲第二第四各以左右领军卫第六以左右威卫第八以左右武卫第十以左右骁卫第十二以左右卫并果毅内有鹖貔玉马三角兽黄鹿飞麟駃騠鸾麟驯象玉兎辟邪等旗各二以序居都尉之后逐队有弓矢刀盾相间各六十人居旗之后【法驾止十队每队弓矢各减二十宣和检校改左右卫将军又去犦矟分领并改为都指挥使第一第二并捧日第三第四并天武第五第六并拱圣第七第八并神勇第九骁骑第十宣武第十一虎翼第十二广勇按宋制骁卫称大将军称将军都尉郎将若称指挥称都头者则骁骑也通考骁卫骁骑前后互异据此骁卫应是骁骑讹文】次前部黄麾仗绛引幡二十下分六部第一左右威卫第二左右领军卫第三左右威卫第四左右武卫第五左右骁卫第六左右卫诸部各有殿中侍御史二人本卫大将军二人检校本卫折冲都尉二人分领又各有帅兵官二十人龙头竿六重重各二十揭鼓三重重各二仪锽五色幡小防矟各一重重各二十弓矢三重重各二十朱緑縢络盾并刀二重重各二十【法驾止五部绛引幡帅兵官龙头竿幡防弓矢盾刀矟并减六宣和六部骁卫武卫屯卫领军卫监门卫千牛卫皆左右上将军天武神勇宣武虎异广勇皆都指挥都头逐部上将军都头各一人】次青龙白虎旗各一左右卫果毅都尉二人分押旗及领后七十骑弩八弓矢二十二矟四十【法驾减后骑三十弩减二弓矢减八矟减二十宣和改都尉为虎翼都指挥使】次班劔仪刀队【并骑】左右卫将军二人分领郎将二十四人左右亲卫勋卫各四人每卫班劔二百二十人诸翊卫左右卫六人领仪刀四百八人左右骁卫二人领仪刀一百三十六人左右武卫威卫领军卫金吾卫各二【法驾亲勋卫班劔减八十四人翊卫仪刀减一百三十二人增左右骁卫四人班劔仪刀九十二人宣和分领改左右武卫将军及捧日天武指挥四人拱圣六人神勇骁骑骁胜宣武虎异指挥使各二人】次亲勋散手骁卫翊卫队【并骑】左右卫供奉中郎将四人分领亲勋翊卫四十八人左右卫郎将二人分领散手翊卫六十人左右骁卫郎将二人分领骁卫翊卫五十六人【法驾亲勋减十六人散手骁卫各减二十人宣和改为中卫翊卫亲卫队中卫郎四人分领卫兵四十八人翊卫郎二人分领卫兵六十人亲卫郎二人分领卫兵五十六人】次左右骁卫翊卫三队【并骑】各有二人分领第一本卫大将军第二本卫将军第三本卫郎将花凤飞黄吉利旗各二分为三队逐队弩十弓矢二十矟四十【法驾弩减四弓矢矟各减半宣和分领第一第二队左右骁卫大将军将军苐三广勇指挥使改花凤旗为防莲旗】次夹毂队凡六逐队都尉二人检校第一第四左右折冲第二第三第五第六并左右卫果毅逐队刀盾各六十人内第一第四有寳符旗二【法驾各减刀盾二十宣和检校改为捧日天武拱圣三指挥使】次捧日队逐队引一人押二人长行殿侍二十八人旗头三人枪手五人弓箭手二十人左右厢天武约拦各一百五十五人【法驾同】次后部黄麾仗分六部左右卫左右骁卫左右武卫左右威卫左右领军卫左右武卫部内殿中侍御史大将军都尉帅兵官绛引幡龙头竿等并同前部【法驾减第六部绛引幡减六宣和六部第一改为左右骁卫大将军自二至六改为天武神勇宣武虎翼广勇五指挥】次歩甲后队凡十二皆有都尉二人分领第一以左右卫第三以左右骁卫第五以左右武卫第七以左右威卫第九第十一各以左右领军卫以上并果毅第二以左右卫第四以左右骁卫第六以左右武卫第八以左右威卫第十第十二各以左右领军卫以上并折冲内有貔鹖鸡仙鹿金鹦鹉瑞麦孔雀野马犛牛甘露网子祥光翔鹤等旗各二以序居都尉之后逐队有弓矢刀盾相间各六十人居旗之后【法驾止十队宣和自第七队以下分领改用都指挥使七八并神勇九骁骑十宣武十一虎翼十二广勇旗亦改其半七天正尧瑞八日有戴承十翔鹤十一红光十二文石】次后部马队凡十二皆以都尉二人分领第一第二各以左右卫第五第六第七各以左右武卫第十第十一第十二各以左右领军卫并折冲第三第四各以左右骁卫第八第九各以左右威卫并果毅内有角赤熊兕天下太平驯犀鵕防騼防驺牙苍乌白狼龙马金牛等旗各二以序居都尉之后每队弩十弓矢二十矟四十【法驾止十队弩减四弓矢减六矟减十二宣和改都尉为指挥使一二并以捧日三四并以天武五六并以拱圣七八并以神勇九以骁骑十以宣武十一以虎翼十二以广勇内六有芝禾并秀旗七有万年连理木旗】以上卤簿凡门有六中道门二第一门居日月合璧等旗之后【法驾居龙墀旗之后】第二门居掩后队之后【法驾同各有金吾牙门旗四监门校尉六人】左右道门四第一居歩甲前队第六队之后第二居十二队之后第三居夹毂队之后第四居歩甲后队第六队之后【法驾同各有监门校尉四人宣和改校尉为使臣　按中道门二各有金吾牙门旗四则左右道门四亦当各有金吾牙门旗二后牙门旗一条左右门各门二旗可互证也此处或宋史脱误】其小驾减大驾六引及象木革辂五副辂小舆小辇又减指南记里白鹭鸾旗崇徳皮轩耕根进贤眀逺黄豹尾属车等十一余并减大驾之半属车黒质两箱軬装前有曲栏金铜饰上施紫通幰络带门皆绣云鹤紫丝网帉错并因唐大驾之制
　　宋旌旗之制太祖创制错绣诸旗着于通礼其殿廷立仗旌旗正至五月一日御正殿设青龙白虎旗各一五岳旗五五星旗五五方龙旗二十五五方凤旗二十五红门神旗二十八朱雀真武旗各一皁纛十二各分左右【以上金吾】天一太一旗各一摄提旗二五辰旗五北斗旗一【木火北斗在左金水土在右】二十八宿旗各一【角宿至壁宿在左奎宿至轸宿在右】风伯雨师旗各一白泽驯象仙鹿玉兎驯犀金鹦鹉瑞麦孔雀野马犛牛旗各二日月合璧旗一五星连珠旗一雷公电母旗各一军公旗六黄鹿飞麟兕驺牙白狼苍乌辟邪网子貔旗各二信幡二十二教告止幡各十二黄麾二各分左右【以上兵部】日旗月旗各一君王万嵗旗一天下太平旗一狮子旗二金鸾金凤旗各一五方龙旗各一【青赤在左黄白黒在右　以上龙墀】龙君虎君旗各一赤豹黄罴旗各五小黄龙旗一天马旗一吏兵力士旗各五天王旗四太嵗旗十二天马旗六排拦旗六十左右幡氅各五行行七十五大黄龙旗二大神旗六各分左右【以上六军】凡旗皆错采为之漆竿鎞首纛头锦带腰火焰脚白泽摄提金鸾金凤狮子苣文天下太平君王万嵗仙童螣蛇神龟及在歩甲前后队后马队三队六军仪仗内并以赤日月及合璧连珠风雨雷电五星二十八宿祥云并以青北斗以黒五岳四渎五方四神十二辰五龙五凤龙虎君并以方色天王以赤黄二色排拦以黄紫赤三色其牙门旗赤质错采为神人象中道前后各一门左右道五门【按门有六前有中道门二即此前后各一门也前言左右道门四而此言五门恐即四门之讹】门二旗盖取周制树旗表门及天子五门之制神宗元丰元年详定郊庙奉祀礼文所言卤簿前用二十八宿五星摄提旗有司乃取方士之说绘画人形及牛虎头妇人小儿之类于礼无据伏请改制各着其象以则天文从之哲宗元符三年徽宗即位兵部侍郎黄裳请制旗号曰寳符曰重轮曰祥光曰瑞鹤从之政和中大祀飨立仗大黄龙负图旗一执二百人陈于阙廷赤龙旗南少西大黄龙旗之北大黄龙旗一执六十人陈于宿顿宫门外宣徳门次大黄龙负圗旗之南正至受朝同龙墀旗陈于殿庭太庙在西櫺星门外路南次赤龙旗少北青城在泰禋门外夏祭大礼在明禋门外赤龙旗之南【宗祀祫飨大礼不设大黄龙负图旗大黄龙旗】大神旗六执各九十人宣徳门泰禋门并陈于大黄龙旗之南东西相望太庙陈于西櫺星门外大黄龙旗之西少南视赤龙旗为列南北相望龙墀旗执各十二人左右有日月旗各一次君王万嵗旗一宣徳门太禋门在路东太庙在门外路南次狮子旗二左右有金鸾金凤旗各一次五方龙旗各一青黄赤龙旗宣徳泰禋门在东太庙在南黑白龙旗宣徳泰禋门在西太庙在北次天下太平旗一宣徳泰禋门在路西太庙在路北其文徳殿发册设日旗君王万嵗旗狮子旗金鸾旗青龙旗赤龙旗各一在殿东阶之东以西为上月旗天下太平旗狮子旗金凤旗白龙旗黑龙旗各一在西阶之西以东为上次皁纛旗一十二次青龙旗白虎旗次五方龙旗五方凤旗次五岳神旗次五星神旗次朱雀旗真武旗以上各分东西北向次红门旗二十八分左右次寅夘辰己午未旗六在东申酉戌亥子丑旗六在西天王旗四分左右夹辰旗次龙君赤豹吏兵旗各五毎旗各为一列毎列掩尾天马旗一以次在东次虎君黄熊力士旗各五毎旗各为一列毎列掩尾天马旗一以次在西左厢第一队鹖鸡白泽玉马貔旗四渎旗各一第二队角亢氐房心宿旗各一第三队虚危室壁奎宿旗各一第四队参井栁宿駃騠旗各一第五队三角兽黄鹿苣文驯象飞麟旗各一第六队辟邪玉兎吉利仙鹿祥云旗各一第七队花凤飞黄野马金鹦鹉瑞麦旗各一第八队孔雀兕甘露网子角旗各一并各为一列第九队犀牛旗一设于孔雀旗后右厢第一队同左厢第二队尾箕斗牛女宿旗各一第三队娄胃昴毕觜宿旗各一第四队星张翼轸駃騠旗各一第五队至八队并同左厢第九队驺牙旗苍乌旗各二相间为一列【毎旗执撦三人】俱北向五色龙凤旗之东西各设黄麾幡二次告止幡教幡信幡各五次绛麾幡二次绛引幡五排拦旗三十自黄麾幡东西排列以次于南【毎旗执撦三人】俱北向又于驺牙旗南设大小黄龙旗各一【大黄龙旗在殿门里少西执撦二十人小黄龙旗在大黄龙旗后少西执撦三人】次大神旗六凡大朝防仪卫有司皆依令式陈设四年礼制局言卤簿大黄龙负圗旗画八卦乞改画九一三七二四六八五之数仙童网子大神三旗无所经见乞除去从之初大观三年西京颍阳县大庆观圣祖殿东有嘉禾芝草并生嘉禾一本四穗芝草叶圆而重起至是诏制芝禾并秀旗又以是年二月日上生青赤黄戴气日下生青赤黄承气诏制日有戴承旗又以元符二年武夷君庙有仙鹤迎诏政和二年延福宫宴辅臣有羣鹤自西北来盘旋睿谟殿上及奏大晟乐翔鹤屡至诏制瑞鹤旗八年礼部侍郎张邦昌奏太祖时甘露降于江陵者十日瑞麦秀于濮阳者六岐获金鹦鹉于陇坻得三玉兎于郓封驯象至而五岭平琼管奏而白鹿出皆命制为旗章陈之望诏有司取自崇观至今凡中外所上瑞应悉掇其尤殊者増制旗物上以丕承天贶下以耸动民瞻从之初宋制旗物最盛中兴后惟务简约虽参用旧制然亦不无因革其太常青质夹罗愇绣日月星而无龙下有网须谓之茀竿头为龙首衔青结绶垂青旄緌十二谓之旒盖幅下无斿而竿首垂旒抑又取古者注旄及羽于竿首之遗制竿用椆木防以剖竹胶以髹饰以藻玉辂建之大旗黄质九幅每幅绣升龙一侧幅二下垂黄丝緌九金辂建之大赤朱质七幅毎幅绣鸟隼二侧幅如之下垂朱丝緌七象辂建之大白素质五幅毎幅绣熊一虎一侧幅如之下垂浅黄丝緌五革辂建之大麾皁质四幅毎幅绣五采龟蛇一侧幅绣龟二下垂皁丝网緌四木辂建之其黄龙负圗旗以百九十人维之其君王万嵗天下太平日月五星北斗招揺青龙朱雀白虎元武等旗以十七人维之其祥瑞旗八髙宗绍兴二十五年所制是嵗适当郊祀而太庙生芝九茎贑州进太平瑞木余若道州连理木遂宁府嘉禾镇江府瑞南安军防莲花严州兠率寺信州玉山芝草黎州甘露礼部侍郎王珉等请并绘旗以纪盛羙焉
　　辽卤簿防同三年太宗在蓟州观导驾仪卫圗遂备法驾幸燕自后御殿受朝贺以为常大同元年三月将幸中京镇阳诏收卤簿法物委所司押领先徃未防镇阳入汉卤簿法物随世宗归于上京穆宗应厯元年诏朝防用汉礼圣宗统和元年车驾还上京迎导仪卫如式四年燕京留守具仪卫导驾入京上御殿百僚朝贺其仪仗歩行擎执二千四百一十二人坐马执擎二百七十五人坐马乐人二百七十三人歩行教坊七十一人御马牵拢官五十二人御马二十六匹官僚马牵拢官六十六人坐马挂甲人五百九十八人歩行挂甲人一百六十人金甲二人神舆十二人长夀仙一人诸职官等三百五人内侍一人引稍押衙二人赤县令一人府牧一人府吏二人少尹一人司録一人功曹一人太常少卿一人丞一人博士一人司徒一人太仆卿一人鸿胪卿一人大理卿一人御史大夫一人侍御史二人殿中侍御史二人监察御史一人兵部尚书一人侍郎一人郎中一人员外郎一人符寳郎一人左右诸卫将军三十五人左右诸折冲二十一人左右诸果毅二十八人尚乗奉御二人排仗承值二人左右夹骑二人都头六人主师十四人【教坊司差】押纛二人左右金吾四人虞佽飞十六人鼓吹令二人漏刻生二人押当官一人司天监一人令史一人司辰一人统军六人千牛备身二人左右亲勋二人左右郎将四人左右拾遗二人左右补阙二人起居舍人一人左右諌议大夫二人给事中书舍人二人左右散骑常侍二人门下侍郎二人中书侍郎二人鸣鞭二人【内侍内差】侍中一人中书令一人监门校尉二人排列官二人武卫队正一人随驾诸司供奉官三十人三班供奉官六十人通事舎人四人御史中丞二人乗黄丞二人都尉一人太仆卿一人歩行太仆令一人职官乗马三百四匹进马四匹驾车马二十八匹人之数凡四千二百三十有九马之数凡千五百二十【天显四年太宗幸辽阳府人皇王备乗舆羽卫以迎干亨五年圣宗东廵东京留守具仪卫迎车驾此故渤海仪卫用于一时具载辽史今统叙汉仗卤簿仪注故从略云】
　　辽国仗要尼末主遗制迎十二神纛天子旗鼔置太子帐前诸弟罗格等叛允丹逹实纵火焚行宫皇后命海固勒救之止得天子旗鼓太宗即位置旗鼔神纛于殿前
　　金大驾卤簿世宗大定三年祫享用黄麾仗三千人分四节第一节无县令府牧即用黄麾前三部次前部鼓吹次金吾牙门旗次驾头次引驾龙墀队次天王十二辰等旗第二节黄麾第四第五部次君王万嵗日月旗次御马内増控马司圉挟马司圉各一十六人【按控马司围挟马司圉旧俱作围以义考之从圉为是大明集礼云宋防要天武一百五十人充围子金集礼司围四十人皆不注其义今按围子即响节也今之司围自是司响节者此明云控马挟马则司圉即圉人也不得以围圉字形相近彼此牵混】次日月合璧五星连珠等旗次八宝内増执黑杖唱一十八人在香案前次七宝辇第三节黄麾后第一第二部次玉辂次栲栳队次导驾门仗官第四节黄麾后第三第四第五部次金辂次牙门旗次后部鼓吹大定六年九月西京还都用黄麾仗二千五百四十二人【摄官在内】骑七百六十二匹分四节第一节摄官五十四人执擎三百二人乐工一百七十人第二节摄官三十二人执擎三百七十六人第三节仗内摄官四十四人导驾官四十二人门仗官一百人玉辂青马八驾士一百四十人防驾栲栳队五百人执擎二百四十二人第四节摄官五十人金辂赤马八驾士九十四人控鹤二十二人乐工八十四人执擎二百九十人大定十一年将有事于南郊朝享太庙右丞石琚奏其礼上曰前朝汉人祭天唯务整肃仪仗此自奉耳非敬天也朕谓祭天在诚不在仪仗之盛也其减半用之于是遂増损黄麾仗为大驾卤簿凡用七千人【摄官在内】分八节第一节第一引七十人县令第二引二百六十四人府牧第三引二百二十九人御史大夫名色与府牧同颇损其数而増行止旗一第二节金吾皁纛旗一十二人朱雀队三十四人指南记里鼓车皆五十二人鸾旗车一十八人前部鼓吹一百二十九人清游队七十二人内白泽旗二旗五人【緑贝装冠緑皮甲勒皮锦臂鞲横刀引夹加弓矢緑皮马甲包尾全】折冲都尉二人【黒平巾帻紫绣辟邪袍革带银褐大口袴锦螣蛇横刀弓矢】弩六弓矢二十四矟三十【并锦帽青绣寳相花衫革带银褐大口袴】佽飞队四十八人内果毅都尉二【黑平巾帻紫绣飞麟袍革带银褐大口袴锦縢蛇横刀弓矢】虞佽飞三十人【铁甲兜牟横刀弓矢黒马甲全】铁甲佽飞一十六人【服执如上】前部马队第一队六十四人第二第三队皆六十人第四第五队皆五十八人殳义仗五十四人内帅兵官二人【黒平巾帻绯寳相花衫革带银褐大口袴执仪刀】殳义各二十六【五色宝相花衫抹额抹带行縢鞋袜】行止旗一【绯绣寳相花衫抹额银褐抺带大口袴】第三节前部鼓吹第二三百六十九人前歩甲队第一至第五队皆四十二人牙门旗二十人黄麾前第一部一百五十人第二部一百二十人殳义仗五十八人行止旗一第四节黄麾幡三人六军仪仗二百二十六人御马三十三人黄麾前第三至第五部皆一百二十人青龙白虎队五十二人殳仪仗五十六人行止旗一第五节八宝二百三十二人平头辇三十人七宝辇四十二人班劒仪刀队二百人内将军二人折冲都尉二人【平巾幩绯辟邪袍革带银褐大口袴锦螣蛇执仪刀】班劒仪刀各九十八【并平巾帻绯绣宝相花衫革带银褐大口袴锦螣蛇执仪刀】骁卫翊卫队六十人内供奉郎将二人【黒平巾帻绯绣瑞马袍革带银褐火口袴执仪刀】凤旗二旗五人【服执如前】弩弓矢矟皆一十六【服如班劒仪刀】夹毂队第一队九十二人内折冲都尉二人【平巾帻绯绣飞麟袍革带银褐大口袴执仪刀】宝符旗二旗五人朱鍪甲刀盾八十【朱甲锦臂鞲行縢鞋袜】第二队八十二人内果毅都尉二人【白泽袍】飞黄旗二旗五人银褐鍪甲刀盾七十第三队八十二人内果毅都尉二人【赤豹袍】吉利旗二旗五人皁鍪甲刀盾七十殳义仗五十六人行止旗一第六节马步门旗队一百人驾头一十五人广武官茶酒班执从物者二十三人御龙直四十人【红锦团袄鏕金束带】内人员二【皁帽三十八人真珠头巾】玉辂一百五十一人栲栳队五百人内金枪队一百二十六人分左右人员十八【并铁甲皁帽红锦背子执小旗马甲红锦包尾】长行一百八人【铁甲兠牟红锦背子锦臂鞲甲马红锦包尾执金枪】银枪队一百二十六人人员十八长行一百八人【服并如上金枪】弓箭直歩队一百二十四人人员四【铁甲皁帽红锦团花战袍弓矢执银骨朶马甲全】长行一百二十人【铁笠红锦团花战袍铁甲弓矢骨朶】骨朶直步队一百二十四人人员四长行一百二十人【服甲同上无弓矢】金吾牙门旗二十人黄麾后第一部一百五十人第二部一百二十人殳义五十二人行止旗一第七节扇筤二十五人金辂九十四人大安辇一百八十一人内尚辇奉御二人殿中少监二人奉职官二人【并公服】令史四人书令史四人【七人乌紤帻绯四防素衫银褐抹带大口袴皁鞾一人长脚幞头紫罗公服角带皂鞾】掌辇四人【武升黄绣宝相花衫银褐抺带大口袴】人员十二【皁防红锦团袄铜束带内指挥使一人执银骨朶】舁士一百五十一人【服同掌辇】御马三十三人持钑队三十九人后部鼓吹一百六十人黄麾后第三至第五部皆一百二十人后步甲队第一至第二队皆四十二人殳义仗五十六人行止旗一第八节后部鼓吹第二一百四十人象辂革车木辂皆五十人进贤车二十六人豹尾车一十八人属车八十人元武队六十一人后步甲队第三至第五队皆四十二人金吾牙门旗二十人后部马队第一队七十六人第二队六十四人第三队六十人殳义仗六十人行止旗一【后分行旗止旗为二】金殿庭内仗旌旗面北第一行牙门旗八第二行【监门校尉十二分左右不列旗】第三行长夀幢一押旗大将军一居中次东五方龙旗十五次西五方凤旗十五第四行自内而东青龙旗五红龙旗二十自内而西青龙旗五红龙旗二十第五行同上又君王万嵗旗一居中日旗一在左月旗一在右第六行自内而东天下太平旗苣文旗日月合璧旗苣文旗青龙旗赤龙旗河渎旗江渎旗各一未午巳辰卯寅旗各一青天王旗白天王旗各一自内而西祥云旗五星连珠旗祥云旗黄龙旗白龙旗黑龙旗淮渎旗济渎旗各一申酉戌亥子丑旗各一绯天王旗皁天王旗各一【按东西旗皆两两相偶如苣文与祥云偶合璧与连珠偶龙旗则青与白偶赤与黑偶渎旗则河与淮偶江与济偶此自内而西者以祥云旗居首则与东方旗参差不相偶矣或西之黄龙与东之太平为偶或二旗俱设在中其余以次相偶俱不可知然无从查订姑仍其旧】第七行自内而东孔雀旗一苍乌旗兕旗犛牛旗騼防旗赤熊旗白狼旗金鹦鹉旗驯犀旗角旗鵕防旗驺牙旗野马旗瑞麦旗甘露旗各一自内而西者同　外仗【在门外自一行至四行列仗无旗】左第五行每大旗一均用小红龙旗二间之角亢氐房心尾箕斗牛宿旗各三人均用二女宿旗一三人龙旗并黄排拦旗各一【按此云龙旗右行云红龙彼此差互上文云毎大旗一均用小红龙旗二间之此女宿旗亦当用红龙旗葢每大旗居中各以一小红龙夹之下之红龙则夹女宿者也黄排拦与下虗宿旗下黄排拦则夹虗宿旗其红排拦则与下红排拦夹危宿旗余并仿此】虗宿旗一三人黄红排拦旗二危宿旗一三人红紫排拦旗二室宿旗一三人紫黄排拦旗二璧宿旗一三人黄红排拦旗二重轮旗一三人红紫排拦旗二左摄提旗一三人紫黄排拦旗二青龙旗一三人黄红排拦旗二木星旗一三人红紫排拦旗二火星旗一三人紫黄排拦旗二土星旗一三人黄红排拦旗二金星旗一三人红紫排拦旗二水星旗一三人吏兵并紫排拦旗各一【按诸排拦旗皆以二小旗夹一大旗以黄红红紫紫黄为次如上文云黄排拦者下则当云黄红又次则云红紫又次则云紫黄又次则云黄红旧史颇为紊乱今悉正之右行仿此】北岳旗一三人吏兵并龙君旗各一东岳旗一三人龙君并黄熊旗各一中岳旗一三人黄熊并赤豹旗各一西岳旗一三人赤豹并力士旗各一南岳旗一三人力士并虎君旗各一朱雀旗一三人虎君并天马旗各一右第五行奎娄胃昴毕觜参井宿旗各三人均用二旗如前柳宿旗一三人红龙并黄排拦旗各一星宿旗一三人黄红排拦旗二张宿旗一三人红紫排拦旗二翼宿旗一三人紫黄排拦旗二轸宿旗一三人黄红排拦旗二重轮旗一三人红紫排拦旗二右摄提旗一三人紫黄排拦旗二白虎旗一三人黄红排拦旗二东方神旗一三人红紫排拦旗二南方神旗一三人紫黄排拦旗二中央神旗一三人黄红排拦旗二西方神旗一三人红紫排拦旗二北方神旗一三人力士并紫排拦旗各一风伯旗一三人力士并虎君旗各一雨师旗一三人虎君并黄熊旗二雷公旗一三人黄熊并赤豹旗二电母旗一三人赤豹并吏兵旗二北斗旗一三人吏兵并龙君旗二元武旗一三人龙君并天马旗二【三人执一旗者重立二人执小旗者亦重立】黄麾内仗面北第一行长夀幢一居中牙门旗八分左右第二行君王万嵗旗居中日旗在左月旗在右第三行五方龙旗十五五方凤旗十五第四行红龙旗三十四第五行红鳯旗三十四皆分左右第六行自内而东太平苣文合璧苣文赤龙青龙旗未午巳辰卯寅旗青天王旗白天王旗各一自内而西祥云连珠祥云黄龙白龙黒龙旗申酉戌亥子丑旗绯天王旗皁天王旗各一第七行自内而东河渎江渎兕赤熊驯犀角鵕防网子旗各一自内而西淮渎济渎兕赤熊驯犀角鵕防网子旗各一　外仗左边第一行第二行【并不列旗右同】第三行从北角亢氐房心尾箕斗牛女虗危室壁旗各一次重轮旗左摄提旗青龙旗各一木火土金水星旗各一北东中南西岳旗各一次紫排拦四黄排拦四红排拦四吏兵旗二天马旗一右第三行从北奎娄胃昴毕觜参井柳星张翼轸旗各一次重轮旗右摄提旗白虎旗各一东南中西北方神旗各一风伯雨师雷公电母北斗旗各一次紫排拦四黄排拦四红排拦四吏兵旗二天马旗一












　　钦定续通典卷六十五
<史部,政书类,通制之属,钦定续通典>
　　钦定四库全书
　　钦定续通典卷六十六
　　礼【嘉】
　　卤簿【旌旗附　元　明】
　　元崇天卤簿中道顿递队象六饰以金装莲座香宝鞍韂秋辔罽勒犛牛尾拂跋尘铰具导者六人驭者南越军六人【皆弓花角唐帽绯絁销金防衫镀金束带乌鞾横列而前行】次驼鼓九饰以镀金铰具辔饰罽笼旗鼓缨枪驭者九人【服同驭象者中道相次而行】次舍人二人【四品服骑分左右夹驼而行】次青衣二人【武弁青絁衫青勒帛青鞾执青杖】次清道官四人【本品服骑】次信旛二执者二人引防者四人【武弁黄絁生色宝相花袍黄勒帛黄鞾】次骡鼓六饰骡以镀金铰具辔罽笼旗鼓缨枪驭者六人【服同驭驼者】次告止旛二执者二人引防者四人【武弁绯絁生色寳相花袍红勒帛红鞾】次教旛二执者二人引防者四人【武弁黄絁生色寳相花袍黄勒帛黄鞾并分左右】次桥道顿递使一人【本品服骑中道】舍人清道官桥道顿递使从者凡七人【锦帽紫防衫小银束带行縢鞋韈后凡从者之服皆同此】纛矟队金吾将军二人【交角幞头绯罗绣抺额紫罗绣辟邪裲裆红锦衬袍锦螣蛇金带乌鞾横刀佩符骑分左右】次弩而骑者五人【锦防青絁生色寳相花袍铜带緑云鞾】次矟而骑者五人【锦帽绯絁生色宝相花袍铜带朱云鞾】次纛一执者一人夹者四人防者二人【皆锦帽紫絁生色宝相花袍镀金带紫云鞾　紫絁生色寳相花袍元史无絁字按舆服志仪衞服色云士卒袍制以绢絁绘宝相花下文押衙四人并与此防者二人之服色同彼文云紫絁生色宝相花袍知此文脱絁字也今补入絁字】押纛官二人【皆骑本品服】次马鼓四饰如骡鼓驭者四人【服同驭骡】次佩弓矢而骑者五人【服同执弩者】押衙四人【骑而佩劒锦帽紫絁生色宝相花袍镀金带云头鞾】犦矟者四人【骑锦帽绯絁生色寳相花袍铜带朱鞾　犦矟元史讹犦为防按元史舆服志仪仗云犦矟制如节顶刻犦牛首有袋上加碧油是防以冩致误也今改正】控马八人【锦帽紫衫银带乌鞾】次矟而骑者五人【服佩同执弩者】金吾将军押纛官从者四人【服同前队】朱雀队舍人一人【四品服骑而前】次朱雀旗一执者一人引防者四人【锦帽绯罗生色鳯花袍铜带朱云鞾皆佩劒而骑防者加弓矢】次金吾折冲一人【交角幞头绯罗绣抺额紫罗绣辟邪裲裆红锦衬袍金带锦螣蛇乌鞾横刀佩弓矢而骑　按元史舆服志仪卫服色云抺额制以绯罗绯寳相花原作绯絁系写讹文今据彼文改正】帅甲骑凡二十有五弩五人次弓五人次矟五人次弓五人次矟五人【皆甲骑冠朱画甲青勒甲绦镀金环白绣汗胯束带红鞾带弓箭器仗马皆朱甲具装珂饰全】舍人金吾折冲从者凡二人【服同前队】十二旗队舍人一人【四品服骑而前】金吾果毅二人【交角幞头绯罗绣抺额紫罗绣辟邪裲裆红锦衬袍金带锦螣蛇乌鞾横刀佩弓矢骑分左右】帅引旗骑士五【皆锦帽黄绯生色宝相花袍银带乌鞾】次风伯旗左雨师旗右雷公旗左电母旗右执者四人【甲骑冠青画甲青勒甲绦镀金环白绣汗胯束带青云鞾马皆青甲珂饰】次五星旗五执者五人【甲骑冠五色画甲青勒甲绦镀金环白绣汗胯束带五色云鞾马甲如其甲之色珂饰】次北斗旗一执者一人【甲骑冠紫画甲青勒甲绦镀金环白绣汗胯束带紫云鞾马甲如其甲之色珂饰】左右摄提旗二执者二人【甲骑冠朱画甲青勒甲绦镀金环白绣汗胯束带红云鞾马朱甲珂饰】执副竿者二人【骑锦帽黄絁生色宝相花袍银带乌鞾】执矟而防者五人【骑服同执副竿者】舍人金吾果毅从者凡三人【服同前队】门旗队舍人二人【四品服】监门将军二人【皆交角幞头绯罗绣抺额紫罗绣狮子裲裆红锦衬袍金带乌鞾横刀佩弓矢骑马甲珂饰全　按绯罗元史作绯絁误今改正】次门旗二执者二人【锦帽绯絁生色狮子文袍铜革带红云鞾劒而骑】引防者四人【服骑同执人而加弓矢骑】次监门校尉二人【骑服佩同监门将军分左右行】次鸾旗一执者一人引防者四人【锦绢五色絁生色瑞鸾花袍束带五色云鞾佩劒防人加弓矢皆骑】舍人监门将军监门校尉从者凡六人【服同前队】云和乐云和署令二人【朝服骑分左右引】前行凡十有六人戏竹二排箫四箫管二龙笛二板二歌工四【皆展角花幞头紫絁生色云花袍镀金带紫鞾】次琵琶二十筝十有六箜篌十有六十有六方响八头管二十有八龙笛二十有八已上工百三十有二人【皆花幞头绯絁生色云花袍镀金带朱鞾】次杖鼓三十【工人花幞头黄絁生色花袄红絁生色花袍锦臂鞲镀金带乌鞾】次板八【工人服色同琵琶工人】次大鼓二工十人【服色同杖鼓工人】云和署令从者二人【服同前队】殿中黄麾队舍人二人【四品服】殿中侍御史二人【本品服皆骑】次黄麾一执者一人夹者二人【骑武弁绯絁生色宝相花袍红勒帛红云鞾】舎人殿中侍御史从者凡四人【服同前队】太史钲鼓队太史一人【本品服骑引】交龙防鼓左金钲右舁者四人工二人【皆武弁绯絁生色宝相花袍红勒帛红鞾】次司辰郎一人左典事一人右【并四品服骑】太史司辰郎典事从者三人【服同前队】武衞钑防队武衞将军一人【交角幞头绯罗绣抺额紫罗绣瑞鹰裲裆红锦衬袍锦螣蛇金带横刀骑　按武卫将军冠服与监门将军金吾将军畧同亦当是乌鞾史文不具】领五色绣旛一金节八防右罼左朱雀青龙白虎幢三横布导葢一中道义四武衞果毅二人【服佩同武卫将军】钑二十防二十徒五十有九人【武弁绯絁生色寳相花袍红勒帛红鞾】武衞将军武衞果毅从者凡三人【服同前队】龙墀旗队舍人二人【四品服】中郎将二人【服佩同钑防队武衞将军骑分左右】帅骑士凡二十有四人执旗者八人天下太平旗中道中岳帝旗左中央神旗右次日旗左月旗右次祥云旗二分左右次皇帝万歳旗中道【执人皆黄絁巾黄絁生色宝相花袍黄勒帛黄云鞾横刀】引者八人【青絁巾青絁生色寳相花袍青勒帛青云鞾横刀执弓矢】防者八人【绯絁巾绯絁生色宝相花袍红勒帛红云鞾横刀执弓矢】舍人中郎将从者凡四人【服同前队】御马队舍人二人【四品服引】左右衞将军二人【绯罗绣抺额紫罗绣瑞马裲裆红锦衬袍锦螣蛇全带乌鞾横刀皆骑分左右行　按前队金吾将军金吾折冲果毅监门将军武衞将军皆交角幞头绯罗绣抺额后队亦然此文独不着交角幞头疑史志脱文】御马十有二匹【分左右饰以缨辔鞍复】驭士控鹤二十有四人【交角金花幞头红锦控鹤袄金束带防鞋】次尚乗奉御二人【四品服骑分左右行】舍人左右衞将军从者四人【服同前队】拱衞控鹤第一队拱衞指挥使二人【本品服骑分左右】帅步士凡二百五十有二人负劒者三十人次执吾杖者五十人次执斧者五十人次执镫杖者六十人次执列丝骨朶者三十人【皆分左右】次携金水瓶者一人左金盆者一人右次执列丝骨朶者三十人【皆分左右皆金缕额交角幞头青济苏控鹤袄涂金荔枝束带防鞋】拱卫指挥使从者二人【服同前队】安和乐安和署令二
　　人【本品服骑分左右行】领押职二人【弓角鳯翅金花幞头红济蘓加襴袍金束带花鞾】次扎鼓八为二重次和鼓一中道次板二次龙笛四次头管二次羌笛二次笙二次二左右行次云璈一中道工二十有四人【皆弓角鳯翅金花幞头红锦济蘓袄金荔枝束带花鞾】从者二人【服同前队】金吾援寳队舍人二人【四品服引】金吾将军二人【交角幞头绯罗绣抺额紫罗辟邪裲裆红锦衬袍锦螣蛇横刀佩弓矢皆骑分左右前引　按史不着带鞾疑当如纛矟队全吾将军金带乌鞾】驾十二重甲士一十二骑弩四次弓四次矟四为三重次香案二金炉合各二【分左右】舁士十有六人侍香二人【骑而从】次典瑞使二人【本品服骑而左右引】八寳受命寳左传国寳右次天子之寳左皇帝之寳右次天子行寳左皇帝行寳右次天子信寳左皇帝信寳右【每舆寳盝销金防复衬复案舆红销金衣龙头竿结绶】舁士八人朱团扇四人凡九十有六人【皆交角金花幞头青红锦济蘓袄每舆前青后红金束带防鞋】援寳三十人【交角金花幞头窄紫衫销金红汗胯金束带乌鞾执金缕黒杖】次符寳郎二人【四品服骑分左右】次金吾果毅二人【服佩同金吾将军骑分左右】次矟四人次弓四人次弩四人为三重舍人金吾将军侍香典瑞使符寳郎金吾果毅从者凡十有二人【服同前队】殿中繖扇队舍人二人【四品服骑分左右】领骑而执旗者四人日月合璧旗左五星连珠旗右次金龙旗左金鳯旗右【黄絁巾黄絁生色寳相花袍黄勒帛黄鞾佩劒】骑而引旗者四人【青絁巾青絁生色寳相花袍青勒帛青鞾佩劒执弓矢】骑而防旗者四人【红絁巾红絁生色寳相花袍红勒帛红鞾佩劒执弓矢】次朱团扇十有六次小雉扇八次中雉扇八次大雉扇八为十重重四人次曲葢二红方繖二次紫方繖二次华葢二次大繖二执者五十人【武弁红絁生色寳相花袍红勒帛红鞾】舍人从者二人【服同前队】控鹤围子队围子头一人执骨朶由中道【交角幞头绯锦济蘓袄镀金荔枝带防鞋】领执围子十有六人【分左右交角金花幞头白衬肩青锦济蘓袄镀金荔枝带防鞋】次朱繖中道次金脚踏左金椅右【服如围子头】拱衞指挥使一人【本品服骑中道】控鹤二十人【服同上】拱衞指挥使从者二人【服同前队】天乐一部天乐署令二人【本品服骑分左右】领押职二人【弓角鳯翅金花幞头红锦齐蘓袄加襴金束带花鞾】次琵琶二箜篌二火不思二板二筝二胡琴二笙二头管二龙笛一【按元制凡前后乐部龙笛皆系偶数此独作一者葢龙笛与响铁为偶适符十八人之数也】响铁一工十有八人徒二人【皆弓角鳯翅金花幞头红锦齐蘓袄镀金束带花鞾】控鹤第二队佥拱衞司事二人【本品服骑分左右】帅步士凡七十有四人执立爪者三十有六人【分左右】次捧金杌一人左鞭桶一人右次鞍一人左繖手一人右次执立爪者三十有四人【分左右皆交角金花幞头绯锦济蘓袄镀金荔枝带防鞋】佥拱衞司事从者二人【服同前队】殿中道从队舍人二人【四品服骑左右引】香镫案一黄销金盘龙衣金炉合结绶龙头竿舁者十有二人【交角金花幞头红锦济蘓控鹤袄镀金束带防鞋】侍香二人【骑分左右】次警跸三人【交角幞头紫窄袖衫镀金束带乌鞾】次舍人二人【四品服骑引】天武官二人执金钺【金鳯翅兠鍪金锁甲青勒甲绦金环白绣汗胯金束带马珂饰　按天武官冠服同夹辂将军以彼文推之亦当緑云花鞾】次金骨朶二次幢二次节二【分左右】次金水盆左金椅右次防复左副执椅右次金水瓶鹿卢左销金净巾右次金香毬二金香合一【分左右】次金唾壶左金唾盂右金拂四扇十【分左右】次黄繖中道繖衣从凡骑士三十人【服如警跸加白绣汗胯】步卒四人执椅二人防复一人繖衣一人【服如舁香镫】舍人天武官从者凡六人【服如前队】控鹤第三队拱衞直钤辖二人【本品服骑引】执卧爪八十人【服如第二队】拱卫直钤辖从者二人【服如前队　按直钤辖有本品服者系领队官不应无从者前控鹤围子队有上拱衞指挥使从者二人控鹤第二队有佥拱卫司事从者二人此处例应如之史文当有脱漏今补】导驾官引进使二人【分左右前行】次给事中一人左起居注一人右侍御史一人左殿中侍御史一人右次翰林学士一人左集贤学士一人右次御史中丞一人左同知枢密院事一人右次御史大夫一人左知枢密院事一人右次侍仪使四人中书侍郎二人黄门侍郎二人侍中二人【皆分左右】次仪仗使一人左卤簿使一人右次礼仪使二人【分左右】持劈正斧一人中道次大礼使一人左太尉一人右【皆本品服骑】从者三十人惟执劈正斧官从者二人【服同前队】羽林宿衞舍人二人【四品服前行】次羽林将军二人【交角幞头绯罗绣抹额紫罗绣瑞鹰裲裆红锦衬袍锦螣蛇金带乌鞾横刀佩弓矢皆骑分左右】领宿衞骑士二十人执骨朶六人次执短防六人次执斧八人【皆弓角金鳯翅幞头紫袖细褶辫线袄束带乌鞾横刀】舍人羽林将军从者凡四人【服同前队】检校官【分布中道之外外仗之内　按检校官以下似皆应有骑史多失之观下太常博士一人皆朝服骑同检校官则此处检校官之有骑可知】顿递队监察御史二人【本品服】次纛矟队循仗检校官二人次朱雀队金吾中郎将二人【皆交角幞头绯罗绣抹额紫罗绣辟邪裲裆红锦衬袍锦螣蛇金带乌鞾佩仪刀加弓矢】次十二旗队兵部侍郎二人【本品服】次门旗队纠察仪仗官二人【本品服】次云和乐部金吾将军二人【骑服佩如金吾中郎将】知队仗官二人【本品服】次武衞钑防队监察御史二人【夲品服】次外道左右牙门巡仗监门中郎将二人【交角幞头绯罗绣抹额紫罗绣狮子裲裆红锦衬袍锦螣蛇金带乌鞾佩仪刀弓矢】次金吾援寳队兵部尚书二人次循仗检校官二人次殿中繖扇队监察御史二人次礼部尚书二人【皆本品服】次围子队知队仗官二人次金吾大将军二人【服佩同金吾将军各犦矟从】次殿中导从队纠察仪仗官二人次循仗检校官二人次羽林宿衞队左防检一人左右防检一人右【紫罗绣瑞麟裲裆余同金吾大将军】领大黄龙负图旗二执者二人夹者八人【骑锦防五色絁巾五色絁生色云龙袍涂金束带五色云鞾佩劒夹者加弓矢并行中道】控鹤外外仗内前后检校仗内知班六人【展角幞头紫窄衫涂金束带乌鞾】承奉班都知一人太常博士一人【皆朝服骑】同检校官前后巡察宿直将军八人【服佩同左右防检　按宿直将军亦当有骑史失之】夹辂检校三卫陪辂队诞马二匹【珂饰缨辔青屉】乗黄令二人【本品服分左右】次殿前将军二人【交角幞头绯罗绣抹额紫罗绣辟邪裲裆红锦衬袍锦螣蛇金带乌鞾横刀骑】玉辂太仆卿驭【本品服】千牛大将军骖乗【交角幞头红抹额绣瑞牛裲裆红锦衬袍锦螣蛇金带乌鞾横刀】左右卫将军【服如千牛大将军惟裲裆绣瑞虎文】陪辂辂马六匹【珂餙缨辔青屉牵套鞶带】卒凡八十有二人驭士四人驾士六十有四人行马二人踏道八人推竿二人托义梯并一人【皆平巾青帻青绣云龙花袍涂金束带青鞾】教马官二人进辂职长二人【皆本品服】夹辂将军二人【金鳯翅兠牟金锁甲条环绣汗胯金束带緑云花鞾　按夹辂将军不云佩及骑葢史失之】青沥水扇二次千牛备身二人【皆分左右交角幞头绯罗绣抹额紫罗绣瑞牛裲裆红锦衬袍金带乌鞾横刀佩弓矢　按从千牛备身后者有骑则千牛备身有骑可知不云骑者史失之】献官二人殿中监六人内侍十人【皆本品朝服骑分左右】千牛备身后骑而执弓矢者十人尚衣奉御四人尚食奉御二人尚药奉御二人【皆骑本品服】次腰舆黄纻丝销金云龙复歩卒凡十有三人舁八人道扇四人黄繖一人【皆交角金花幞头红济蘓控鹤袄金束带防鞋】尚舍奉御二人【骑左】尚辇奉御二人【骑右皆朝服】从者三十有四人【服同前队】大神牙门旗队都防检一人【骑交角幞头绯罗绣抹额紫罗绣瑞麟裲裆红锦衬袍　按都防检不云带鞾亦史失之】次监门大将军二人【分左右骑服如都防检惟裲裆紫绣狮文】门凡三重亲卫郎将帅甲士分左右夹辂而阵绕出辂后合执氅者二为第一门翊卫郎将帅防尉夹亲卫而阵绕出辂后合为第二门监门校尉二人骑左右卫大将军帅甲士执五色龙鳯旗夹防尉而阵绕出辂后合牙门旗二为第三门监门校尉二人主之【服色详见外仗】云和乐后部云和署丞二人【本品服骑分左右】领前行戏竹二排箫二萧管二歌工二凡十人【皆骑花幞头紫絁生色花袍涂金带乌鞾　按凡十人句史或有误云和署丞二人系领部官当不在数内此下戏竹排箫箫管歌工各二数之仅八人非十人也前冇云和署令二人其戏竹二排箫四箫管二龙笛二板二歌工四凡十有六人而署令二人不与则此处十人不当连署丞在内也此处或排箫误四为二或歌工误四为二或误八人为十人皆未可知今仍史原文而阙其疑】次琵琶四筝四箜篌四四头管六方响二龙笛六杖鼓十工四十人【皆骑服同上惟絁色红】从者二人【服同前队】后黄麾队元武幢一绛麾二徒三人【皆武弁紫絁生色龟云花袍紫罗勒帛紫鞾】次黄麾执者一人夹者二人【皆骑】豹尾一执者一人夹者二人【皆骑武弁紫絁生色宝相花袍紫勒帛紫鞾】元武黑甲掩后队金吾将军一人【骑中道交角幞头绯罗绣抹额紫罗绣辟邪裲裆红锦衬袍金带锦螣蛇乌鞾佩刀】后卫指挥使二人【骑分左右服同各卫指挥使】帅甲骑五十有七人元武旗一执者一人夹者二人小金龙鳯黑旗二执者二人【皆黑兠牟金饰黑甲绦环汗胯束带鞾带弓矢器仗马黒金色狮子甲珂饰　按此与下矟四十人弩十人俱云绦环汗胯葢从省文】矟四十人弩十人【黒兠牟黒甲绦环汗胯束带鞾带弓矢器仗马黒甲珂饰】执卫司犦矟二人【锦帽紫絁生色辟邪文袍镀金带乌鞾】从者三人【服同前队】　外仗金鼓队金鼓旗二执者二人引防者八人【皆五色絁巾生色寳相花五色袍五色勒帛鞾佩剑引防者加弓矢分左右】次折冲都尉二人【交角幞头绯罗绣抺额紫罗绣辟邪裲裆红锦衬袍金带锦螣蛇骑　按不云佩鞾者史失之疑当如元武黒甲掩后队金吾将军乌鞾佩刀】帅步士凡百二十人鼓钲皆二十四人【并黄絁巾黄絁生色宝相花袍黄勒帛黄鞾】角二十四人【红絁巾红絁生色宝相花袍红勒帛红鞾】车辐棒长刀皆二十四人【并金饰靑兠牟青甲绦环白绣汗胯束带青云靴】清游队舍人二人【四品服骑导　按史不言从者脱文】金吾折冲二人【交角幞头绯罗绣抹额紫罗绣辟邪裲裆红锦衬袍金带锦螣蛇横刀佩弓矢骑分左右　按金吾折冲果毅服色畧同金吾将军此及折冲都尉史不云乌鞾者脱文】帅步士凡百有十人白泽旗二执者二人引防者八人次执弩次执矟次执弓次执矟次执弓并二十人【皆甲骑冠金饰緑画甲绦环白绣汗胯束带緑云鞾佩弓矢器仗马金饰朱画甲珂饰分左右】佽飞队铁甲佽飞执矟者十有二人【甲骑冠铁甲佩弓矢器仗马铁甲珂饰　按史不言绦环汗胯带鞾者脱文】次金吾果毅二人【交角幞头绯罗绣抹额紫罗绣辟邪裲裆红锦衬袍金带锦螣蛇横刀弓矢骑】次虞候佽飞执弩二十人【锦防红絁生色寳相花袍涂金带乌鞾】殳仗队领军将军二人【交角幞头绯罗绣抹额紫罗绣白泽裲裆红锦衬袍金带锦螣蛇乌鞾横刀骑】帅歩士五十人执殳执义并二十五人【错分左右皆五色絁生色巾寳相花五色袍五色勒帛五色云头鞾】领军将军从者二人诸卫马前队舍人二人【四品服骑导】左右卫郎将二人【交角幞头绯罗绣抹额紫罗绣瑞马裲裆红锦衬袍金带锦螣蛇乌鞾横刀佩弓矢骑分左右】帅骑士百五十有六人前辟邪旗应龙旗次玉马旗三角旗次黄龙负图旗黄鹿旗次飞麟旗駃騠旗次鸾旗鳯旗次飞黄旗麒麟旗【皆分左右】执旗十有二人【生色黄袍巾勒帛鞾】引旗十有二人【服同执人惟袍色青】防旗十有二人【生色红袍巾勒帛鞾】执弓六十人【锦防青絁生色宝相花袍涂金带乌鞾】执矟六十人【服如执弓者惟袍色红】每旗弓五矟五从者四人【服同前队】二十八宿前队舍人二人【四品服骑导】领军将军二人【紫罗绣白泽裲裆余如前队左右卫郎将皆骑】帅歩士百十有二人井栁星张翼轸旗在左参觜毕胃娄奎旗在右执旗十有四人【生色黄袍巾勒帛鞾】引旗十有四人【服如执人惟袍巾色青】防旗十有四人【服如执人惟袍巾色红】从以执刀盾者二十人弓矢者三十人者二十人【皆五色兠牟甲绦环白绣汗巾束带五色云鞾】舍人领军将军从者四人【服同前队】领军黄麾仗前队舍人二人【四品服骑导】领军将军二人【服佩如二十八宿前队领军将军骑分左右】帅步士凡一百五十人绛引旛十次龙头竿绣氅十【皆分左右】次江渎旗【左】济渎旗【右】次小防十次弓十【皆分左右】次南方神旗【左】西方神旗【右】次锽十次緑縢络盾加刀十【皆分左右】次南岳帝旗【左】西岳帝旗【右】次龙头竿氅十次朱縢络盾加刀十【皆分左右】次南天王旗【左】西天王旗【右】次小防十次弓十【皆分左右】次龙君旗【左】虎君旗【右】次锽十次緑縢络盾加刀十【皆分左右】执人一百三十人【武弁五色生色宝相花袍勒帛鞾】引旗十人【青絁生色宝相花袍青絁巾勒帛鞾】防旗十人【服同惟袍巾色红】殳仗后队领军将军二人【骑】帅步士凡五十人殳二十有五义二十有五【错分左右服佩同前队】左右牙门旗队监门将军二人【骑紫罗绣狮子裲裆余如殳仗领军将军之服佩按紫罗绣狮子裲裆史脱罗字今补入】　次牙门旗四每旗执者一人引夹者二人【并黄絁巾黄絁生色寳相花袍黄勒帛黄云鞾皆骑】次监门校尉二人【骑服佩同监门将军】从者四人【服同前队】左右青龙白虎队舍人二人【四品服骑导】领军将军二人【服佩同殳仗队之领军将军骑分左右】帅甲士凡五十有六人【骑】青龙旗左执者一人夹者二人从以执弩五人弓十人矟十人【皆冠青甲骑青铁甲青绦金环束带白绣汗胯青云鞾】白虎旗右执者一人夹者二人从以执弩五人弓十人矟十人【皆冠白甲骑白铁甲青绦金环束带白绣汗胯白云鞾】舍人领军将军从者四人【服同前队】二十八宿后队舍人二人【四品服骑导】领军将军二人【骑分左右】帅步士百十有二人角亢氐房心尾箕旗在左璧室危虚女牛斗旗在右执旗凡十四人引者防者各十四人从以执刀盾二十人弓矢三十人盾二十人舍人领军将军从者四人【执夹引从服佩皆同前队】诸衞马后队舍人二人【四品服骑导】左右衞果毅都尉二人【服佩如前队左右衞郎将骑分左右　按左右衞果毅都尉及黄麾后队之领军将军不云服色疑当与与队同然例当书曰服佩如前队某官史文脱漏今补之】帅衞士百五十有六人角旗赤熊旗兕旗太平旗騼防旗驺牙旗犀牛旗鵕防旗苍鸟旗白狼旗龙马旗金牛旗【皆分左右】舍人左右衞果毅都尉从者四人【执夹引从服佩同前队】左右领军黄麾后队舍人二人【四品服骑导】领军将军二人【服佩如前队领军将军骑分左右】帅步士百六十人龙头氅十次朱縢络盾加刀十【皆分左右】次吏兵旗【左】力士旗【右】次小防十次弓十【皆分左右】次东天王旗【左】北天王旗【右】次锽十次緑縢络盾加刀十【皆分左右】次东岳帝旗【左】北岳帝旗【右】次龙头竿氅十次朱縢络盾加刀十【皆分左右】次东方神旗【左】北方神旗【右】次小防十次弓十【皆分左右】次淮渎旗【左】河渎旗【右】次锽十次绿縢络盾加刀十【皆分左右】次绛引旛十【皆分左右掩后】舍人领军将军从者四人【执夹引从服佩并同前队执夹下旧脱引从二字今补入盖前队步士一百五十人为执者百三十人并引者防者各十人也后队执】
　　【者増多十人故为步士百六十人如阙引字则少十人与百六十人不符又从者四人不云服佩执夹等人服佩书于从者四人之下则执夹引从四者同服佩可知】左右卫仪刀班剑队舍人二人【四品服骑导】左右卫中郎将二人【交角幞头绯罗绣抹额紫罗绣瑞马裲裆红锦衬袍锦螣蛇金带乌鞾骑分左右】帅步士凡四十人班剑二十人仪刀二十人【并锦帽红絁生色寳相花袍涂金束带乌鞾】舍人左右卫中郎将从者四人【服同前队】供奉宿卫步士队供奉中郎将二人【交角幞头绯罗绣抺额紫罗绣瑞马裲裆红锦衬袍锦螣蛇金带乌鞾横刀佩弓矢骑分左右】帅步士凡五十有二人执短防十有二人次执列丝十有二人次义防十有二人次斧十有六人【分左右夹玉辂行皆弓角金鳯翅幞头紫袖细褶辫线袄涂金带乌鞾】亲卫步士队亲卫郎将二人【服同供奉中郎将骑分左右】帅步士凡百四十有八人执龙头竿氅四人次小防十人次氅二人次仪锽十人次氅二人次小防十人次氅二人次仪锽十人次氅二人次小防十人次氅二人次仪锽十人次氅二人次小防十人次氅二人次仪锽十人次氅二人次小防十人【皆分左右】夹供奉宿卫队次氅二人次仪锽十人次氅二人折绕宿卫队后而合其端为第一门【士皆金兠牟甲青绦金环緑云鞾】翊卫防尉队翊卫郎将二人【服同亲卫将骑】帅防尉骑士百有二人【皆交角金花幞头窄袖紫衫红销金汗胯涂金束带乌鞾执金装骨朶分左右】夹亲卫队行折绕队后而合其端为第二门左右卫甲骑队左右卫大将军二人【服如翊卫将】帅骑士百人执青龙旗五人青鳯旗五人次赤龙旗五人赤鳯旗五人次黄龙旗五人黄鳯旗五人次白龙旗五人白鳯旗五人次黑龙旗五人黑鳯旗五人次五色鳯旗二十五五色龙旗二十五【皆分左右】曲绕辂后合牙门旗为第三门【士皆冠甲骑冠金饰朱画甲青绦镀金环白绣汗胯红鞾佩弓矢器仗马青金毛狮子甲珂饰】左卫青甲队左卫指挥使二人【骑服紫罗绣雕虎裲裆余同左右卫大将军】帅骑士三十有八人执大青龙旗二人大青鳯旗二人小青龙旗二人小青鳯旗二人【分左右】从以持青矟者三十人【皆青兠牟金饰青画甲青绦涂金环白绣汗胯束带鞾佩弓矢器仗马青金毛狮子甲珂饰】折绕陪门前卫赤甲队前卫指挥使二人【骑服佩同左卫指挥使】帅骑士凡四十有八人执大赤鳯旗三人大赤龙旗三人小赤鳯旗二人小赤龙旗二人【分左右】从以持朱矟者三十有八人【皆朱兠牟金饰朱画甲绦环白绣汗胯束带鞾佩弓矢器仗马朱甲珂饰】从者二人【服同前队】折绕陪门中卫黄甲队中卫指挥使二人【骑服同前卫指挥使】帅骑士凡五十有八人执大黄龙旗者三人大黄鳯旗者三人小黄龙旗三人小黄鳯旗三人【分左右】从以持黄矟者四十有六人【皆黄兠牟金饰黄画甲绦环白绣汗胯束带鞾佩弓矢器仗马黄甲珂饰】从者二人【服同前队】折绕陪门右卫白甲队右卫指挥使二人【骑服同中卫指挥使】帅骑士凡七十有四人执大白鳯旗四人大白龙旗四人小白鳯旗三人小白龙旗三人【分左右】从以持白矟者六十人【皆白兠牟金饰白画甲绦环白绣汗胯束带鞾佩弓矢器仗马白甲珂饰】从者二人【服同前队】折绕陪门牙门四监门中郎将二人【服佩同各卫指挥使骑分左右】次左卫次前卫次中卫次右卫牙门旗各二色并赤监门校尉各二人【骑服佩同各卫之执旗者】从者十人【服同前队】
　　元仪仗旗锜制十字木于下上四枝交拱置窍于其上以树旗漆以朱【按锜即坐也又扇锜制如栀形小六木拱于上而制作精于旗锜并漆以朱】风伯旗青质赤火焰脚画神人犬首朱髪形豹汗胯朱袴负风囊立云气中雨师旗青质赤火焰脚画神人冠五梁冠朱衣黄袍黑襴黄带白袴皂舄右手仗劒左手捧钟雷公旗青质赤火焰脚画神人犬首形白拥项朱犊鼻黄带右手持斧左手持凿运连鼓于火中电母旗青质赤火焰脚画神人为女子形纁衣朱裳白袴两手运光金星旗素质赤火焰脚画神人冠五梁冠素衣皁襴朱裳秉圭水星旗黑质赤火焰脚画神人冠五梁冠皁衣皁襴緑裳秉圭木星旗青质赤火焰脚画神人冠五梁冠青衣皁襴朱裳秉圭火星旗赤质青火焰脚画神人冠五梁冠朱衣皁襴緑裳秉圭土星旗黄质赤火焰脚画神人冠五梁冠黄衣皁襴緑裳秉圭摄提旗赤质赤火焰脚画神人冠五梁冠素中单黄衣朱蔽膝緑裳仗劒北斗旗黑质赤火焰脚画七星角宿旗青质赤火焰脚画神人为女子形露髪朱袍黑襴立云气中持莲荷外仗角亢以下七旗并青质青火焰脚角宿旗绘二星下绘蛟亢宿旗青质赤火焰脚画神人冠五梁冠素衣朱袍皁襴皁带黄裳持黑等子外仗绘四星下绘龙氐宿旗青质赤火焰脚画神人冠小冠衣金甲朱衣緑袍肚朱拥项白袴左手仗剑乗一鳖外仗绘四星下绘貉房宿旗青质赤火焰脚画神人乌巾白中单碧袍黑襴朱蔽膝黄带黄裙朱舄左手仗剑外仗绘四星下绘兎心宿旗青质赤火焰脚画神人冠五梁冠朱袍皁襴右手持杖外仗绘三星下绘狐尾宿旗青质赤火焰脚画神人冠束髪冠素衣黄袍朱裳青带右手仗剑左手持弓外仗绘九星下绘虎箕宿旗青质赤火焰脚绘神人乌巾衣浅朱袍皁襴仗剑乗白马于火中外仗绘四星下绘豹斗宿旗青质赤火焰脚画神人被髪素腰裙朱带左手持杖外仗斗牛以下七旗并黑质黑火焰脚斗宿绘六星下绘獬牛宿旗青质赤火焰脚画神人牛首皁襴黄裳皁舄外仗绘六星下绘牛女宿旗青质赤火焰脚画神人乌牛首衣朱服皁襴黄带乌鞾左手持莲外仗绘四星下绘虗宿旗青质赤火焰脚画神人被髪裸形坐于瓮中右手持一珠外仗绘二星下绘鼠危宿旗青质赤火焰脚画神人虎首金甲衣朱服貔皮汗胯青带乌鞾外仗绘三星下绘燕室宿旗青质赤火焰脚画神人了髪朱服乗舟水中外仗绘二星下绘猪壁宿旗青质赤火焰脚绘神人为女子形被髪朱服皁襴緑带白裳乌舄外仗绘二星下绘防奎宿旗青质赤火焰脚画神人狼首朱服金甲緑包肚白汗胯黄带乌鞾仗剑外仗奎娄以下七旗并素质素火焰脚奎宿绘十六星下绘狼娄宿旗青质赤火焰脚绘神人乌巾素衣皁袍朱蔽膝黄带緑裳乌舄左手持乌牛角右手仗剑外仗绘三星下绘狗胃宿旗青质赤火焰脚绘神人被发裸形披豹皮白腰裙黄带右手持剑外仗绘三星下绘雉宿旗青质赤火焰脚绘神人黄牛首朱服皁襴黄裳朱舄左手持如意外仗绘七星下绘鸡毕宿旗青质赤火焰脚绘神人作形朱裩持黑杖乗赤马行于火中外仗绘八星下绘乌觜宿旗青质赤火焰脚绘神人冠缁布冠朱服皁襴緑裳持一莲坐于云气中外仗绘三星下绘猴参宿旗青质赤火焰脚绘神人被髪衣黄袍緑裳朱带朱舄左手持珠外仗绘十星下绘猿井宿旗青质赤火焰脚绘神人乌巾素衣朱袍皁襴坐于云气中左手持莲外仗井以下七旗并朱质赤火焰脚井宿绘八星下绘犴宿旗青质赤火焰脚绘神人作女子形被髪素衣朱袍黄带黄裳乌舄右手持杖外仗绘五星下绘羊栁宿旗青质赤火焰脚绘神人作女子形露髻朱衣黑襴黄裳皁舄抚一青龙外仗绘八星下绘麞星宿旗青质赤火焰脚绘神人冠五梁冠浅朱袍皁襴青带黄裳乌舄持黄称外仗绘七星下绘马张宿旗青质赤火焰脚绘神人衣豹皮朱带素鞾右手仗剑坐云气中外仗绘六星下绘鹿翼宿旗青质赤火焰脚绘神人冠道冠皁袍黄裳朱蔽膝仗剑履火于云中外仗绘二十二星下绘蛇轸宿旗青质赤火焰脚绘神人冠道冠衣朱袍黄带黄裳左手持书外仗绘四星下绘蚓日旗青质赤火焰脚绘日于上奉以云气月旗青质赤火焰脚绘月于上奉以云气祥云旗青质赤火焰脚绘五色云气合璧旗青质赤火焰脚绘云气日月连珠旗青质赤火焰脚绘五星东岳旗青质赤火焰脚绘神人冠七梁冠黄襴青袍緑裳白中单素蔽膝执圭南岳旗赤质青火焰脚绘神人冠七梁冠黑襴绯袍緑裳黄中单朱蔽膝执圭中岳旗黄质赤火焰脚绘神人冠七梁冠皁襴黄袍緑裳白中单朱蔽膝执圭西岳旗白质赤火焰脚绘神人冠七梁冠青襴白袍绯裳白中单素蔽膝执圭北岳旗黑质赤火焰脚绘神人冠七梁冠红襴皁袍緑裳白中单素蔽膝执圭江渎旗赤质青火焰脚绘神人冠七梁冠青襴朱袍跨赤龙河渎旗黑质赤火焰脚绘神人冠七梁冠皁襴黄袍跨青龙淮渎旗素质赤火焰脚绘神人冠七梁冠皁襴素袍乗青鲤济渎旗青质赤火焰脚绘神人冠七梁冠皁襴青袍乗一鼈天下太平旗赤质青火焰脚错采为字皇帝万嵗旗赤质青火焰脚错采为字吏兵旗黑质赤火焰脚绘神人具甲兠鍪緑臂鞲仗剑力士旗白质赤火焰脚绘神人武士冠绯袍金甲汗胯皁履执戈盾东天王旗青质赤火焰脚绘神人武士冠衣金甲绯裲裆右手执防左手捧防履石南天王旗赤质青火焰脚绘神人冠服同前西天王旗白质赤火焰脚绘神人冠服同前北天王旗黑质赤火焰脚绘神人冠服同前大神旗黄质黄火焰脚【详见牙门旗下】牙门旗赤质赤火焰脚绘神人冠武士冠铠甲绯裲裆衬肩包脚汗胯束带长带大口袴执戈防金鼓旗黄质黄火焰脚书金鼓字朱雀旗赤质赤火焰脚绘朱雀其形如鸾元武旗黑质黑火焰脚绘龟蛇青龙旗青质赤火焰脚绘蹲龙白虎旗白质赤火焰脚绘蹲虎龙君旗青质赤火焰脚绘神人冠通真冠服青绣衣白裙朱履执防引青龙虎君旗白质赤火焰脚绘神人冠流精冠服素罗绣衣朱裙朱履执斩蛇剑引白虎大黄龙负图旗青质青火焰脚绘复身黄龙背八卦小黄龙负图旗赤质青火焰脚绘复身黄龙背八卦五色龙旗五色质五色直脚无火焰大四色龙旗青赤黄白四色质具火焰脚小四色龙旗制同大四色直脚无火焰应龙旗赤质赤火焰脚绘飞龙金鸾旗赤质青火焰脚绘鸾而金色鸾旗制同前而绘以五采金鳯旗赤质青火焰脚绘鳯而金色鳯旗制同前而绘以五采五色鳯旗五色质五色直脚无火焰大四色鳯旗青赤黄白四色质火焰脚色随其质绘鳯小四色鳯旗制同前直脚无火焰玉马旗赤质青火焰脚绘白马两膊有火焰駃騠旗赤质赤火焰脚绘白马飞黄旗赤质赤火焰脚形如马色黄有两翼騼防旗青质青火焰脚绘兽形如马白首虎文赤尾龙马旗赤质青火焰脚绘龙马麟旗赤质青火焰脚绘麒麟飞麟旗赤质青火焰脚绘飞麟其形五色身朱翼两角长爪黄鹿旗赤质青火焰脚绘兽如鹿而色深黄兕旗赤质青火焰脚绘兽似牛一角青色犀牛旗赤质青火焰脚绘犀牛金牛旗赤质青火焰脚绘兽形如牛金色白狼旗赤质青火焰脚绘白狼辟邪旗赤质赤火焰脚绘兽形似鹿长尾二角赤熊旗赤质赤火焰脚绘兽如熊色黄三角兽旗赤质赤火焰脚绘兽其首类白泽緑髪三角青质白腹跋尾緑色角旗赤质赤火焰脚绘兽如羊而小尾顶有独角驺牙旗赤质青火焰脚绘兽形似麋齿前后一齐太平旗赤质青火焰脚金描莲花四上金书天下太平字鵕防旗赤质青火焰脚绘鸟似山鸡而小冠背黄眼赤项緑尾红苍乌旗赤质青火焰脚绘鸟如乌而色苍白泽旗赤质赤火焰脚绘兽虎首朱髪而有角龙身东方神旗緑质赤火焰脚绘神人金兠牟金铠甲仗剑【已下四旗所绘神同】西方神旗白质赤火焰脚中央神旗黄质赤火焰脚南方神旗赤质青火焰脚北方神旗黑质赤火焰脚凡立仗诸旗各火焰脚三条色与质同长一丈五尺杠长二丈一尺牙门太平万嵗质长一丈横濶五尺日月龙君虎君横竖并八尺余旗并竖长八尺横濶六尺【臣】等按宋元丰三年详定礼文所言二十八宿五星摄提旗有司乃取方士之说绘画人形及牛虎头之类于礼无据伏请改制各着其象以则天文从之今攷元制二十八宿旗其外仗则旗上各绘六十星之象其下则绘角蛟亢龙之类内仗犹沿宋初之制绘画人形如方士所说惜未有以元丰之制正之者
　　明制皇帝仪仗太祖吴元年十二月中书左相国李善长率礼官以即位礼仪进是日清晨拱衞司陈设卤簿列甲士于午门外之东西列旗仗于奉天门外之东西龙旗十二分左右用甲士十二人北斗旗一纛一居前豹尾一居后俱用甲士三人虎豹各二驯象六分左右布旗六十四门旗日旗月旗青龙白虎风云雷雨江河淮济旗天马天禄白泽朱雀元武等旗木火土金水五星旗五岳旗熊旗鸾旗【按明防典诸书俱载熊旗罴旗此处失载罴旗或系史志脱落】及二十八宿旗各六行毎旗用甲士五人内一人执旗旗下四人执弓弩设五辂于奉天门外玉辂居中左金辂次革辂右象辂次木辂俱并列丹墀左右布黄麾仗黄葢华葢曲葢紫方繖红方繖雉扇朱团扇羽葆幢豹尾龙头竿信旗教旛告止旛绛引旛防氅戈氅仪锽氅等各三行丹陛左右陈幢节响节金节烛笼青龙白虎幢班剑吾杖【按明防典作梧杖今依明史作吾杖】立瓜卧瓜仪刀镫杖防骨朶朱雀元武幢等各三行殿门左右设圆葢一金交椅金脚踏金水盆金水罐团黄扇红扇皆校尉擎执洪武元年十月定元旦朝贺仪金吾衞于奉天门外分设旗帜宿衞于午门外分设兵仗衞尉寺于奉天殿门及丹陛丹墀设黄麾仗内使监擎执于殿上凡遇冬至圣节册拜亲王及蕃使来朝仪俱同其宣诏赦降香则惟设奉天殿门及丹陛仪仗殿上擎执云其陈布次第午门外刀盾殳义各置于东西甲士用赤奉天门外中道金吾宿衞二衞设龙旗十二分左右用青甲士十二人北斗旗一纛一居前豹尾一居后俱用黑甲士三人虎豹各二驯象六分左右左右布旗六十四左前第一行门旗二每旗用红甲士五人内一人执旗旗下四人执弓箭第二行月旗一用白甲士五人内一人执旗旗下四人执弩青龙旗一用青甲士五人内一人执旗旗下四人执弩第三行风云雷雨旗各一每旗用黑甲士五人内一人执旗旗下四人执弓箭天马白泽朱雀旗各一每旗用红甲士五人内一人执旗旗下四人执弓箭第四行木火土金水五星旗各一随其方之色每旗用甲士五人内一人执旗旗下四人执弩其甲木青火红土黄金白水黑熊旗鸾旗各一【按明防典诸书俱载熊旗罴旗此处失载罴旗或系史志脱落】毎旗用红甲士五人内一人执旗旗下四人执弩第五行角亢氐房心尾箕旗各一毎旗用青甲士五人内一人执旗旗下四人执弓箭第六行斗牛女虚危室壁旗各一每旗用青甲士五人内一人执旗旗下四人执弩右前第一行门旗二毎旗用红甲士五人内一人执旗旗下四人执弓箭第二行日旗一用红甲士五人内一人执旗旗下四人执弩白虎旗一用白甲士五人内一人执旗旗下四人执弩第三行江河淮济旗各一随其方之色每旗用甲士五人内一人执旗旗下四人执弓箭其甲江红河白淮青济黑天禄白泽元武旗各一毎旗用甲士五人内一人执旗旗下四人执弓箭天禄白泽红甲元武黑甲第四行东南中西北五岳旗各一随其方之色每旗用甲士五人内一人执旗旗下四人执弩其甲东岳青南岳红中岳黄西岳白北岳黑熊旗麟旗各一每旗用红甲士五人内一人执旗旗下四人执弩第五行奎娄胃毕觜参旗各一每旗用青甲士五人内一人执旗旗下四人执弓箭第六行井栁星张翼轸旗各一每旗用青甲士五人内一人执旗旗下四人执弩奉天门外拱衞司设五辂玉辂居中左金辂次革辂右象辂次木辂俱并列典牧所设乗马于文武楼之南各三东西相向丹墀左右布黄麾仗凡九十分左右各三行左前第一行十五黄葢一红大繖二华葢一曲葢一紫方繖一红方繖一雉扇四朱团扇四第二行十五羽葆幢二豹尾二龙头竿二信旛二教旛二告止旛二绛引旛二黄麾一第三行十五防氅五戈氅五仪锽氅五右前第一行十五黄葢一红大繖二华葢一曲葢一紫方繖一红方繖一雉扇四朱团扇四第二行十五羽葆幢二豹尾二龙头竿二信旛二教旛二告止旛二绛引旛二黄麾一第三行十五防氅五戈氅五仪锽氅五皆校尉擎执丹陛左右拱衞司陈幢节等仗凡九十分左右为四行左前第一行响节十二金节三烛笼三第二行青龙幢一班剑三吾杖三立瓜三卧瓜三仪刀三镫杖三防三骨朶三朱雀幢一右前第一行响节十二金节三烛笼三第二行白虎幢一班剑三吾杖三立瓜三卧瓜三仪刀三镫杖三防三骨三元武幢一皆校尉擎执奉天殿门左右拱卫司陈设左行圆葢一金脚踏一金水盆一团黄扇三红扇三右行圆葢一金交椅一金水罐一团黄扇三红扇三皆校尉擎执殿上左右内使监陈设左拂子二金唾壶一金香合一右拂子二金唾盂一金香炉一皆内使擎执和声郎陈乐于丹墀文武官拜位之南后礼部増设丹墀仪仗黄繖华葢曲葢紫方繖红方繖各二雉扇红团扇各四羽葆幢龙头竿绛引教告止信旛各六防氅戈氅锽氅各十成祖永乐元年礼部言卤簿中宜有九龙车一乘请増置帝以礼贵得中过为奢不及为俭当遵用旧岂可辄有损益以启后世之侈九龙车既先朝所无宜仍旧三年增定仪仗肃靖旗二金鼓旗二金龙画角二十四鼓四十八金四金钲四杖鼓四笛四板四白泽旗二门旗八黄旗四十金龙旗十二日月旗二风云雷雨旗四木火金水土星旗五列宿旗二十八北斗旗一东岳旗一南岳旗一中岳旗一西岳旗一北岳旗一江淮河济四渎旗四青龙旗一白虎旗一朱雀旗一元武旗一天鹿旗一天马旗一鸾旗一麟旗一熊旗一罴旗一红纛二皂纛一红节二小铜角二大铜角二缨头一豹尾一麾一戯竹二箫十二笙十二龙笛十二头管十二方响四八琵琶八箜篌八杖鼓三十六板四大鼓二弓矢百御杖六十诞马二十四领头十二黄麾二绛引旛十教旛十告止旛十信旛十龙头竿十豹尾四仪锽氅二十戈氅二十防氅二十单防六龙防六班剑六吾杖六立瓜六卧瓜六仪刀六金镫六金钺六骨朶六羽葆幢十青龙幢一白虎幢一朱雀幢一元武幢一响节二十四金节六方天防二十四鸣鞭四金马杌一金交椅一金脚踏一金水盆一金水罐一金香炉一金香合一金唾盂一金唾壶一拂子四红纱灯笼十二红油纸灯笼六魫灯六紫罗素方伞四红罗素方伞四红罗直柄华葢绣伞四红罗曲柄绣伞四黄罗直柄绣伞四红罗直柄绣伞四黄罗直柄绣伞二【银铃全】青罗销金伞三红罗销金伞三黄罗销金伞三白罗销金伞三黑罗销金伞三黄油绢销金雨伞一红罗绣花扇十二红罗绣雉方扇二红罗单龙扇十黄罗单龙扇十红罗双龙扇二十黄罗双龙扇二十红罗素扇二十黄罗素扇二十夀扇二黄罗销金九龙伞一黄罗曲柄绣九龙伞一仗马六硃红马杌四鞍笼二金铜玲珑香炉一寳匣一板轿一步辇一大凉步辇一大马辇一小马辇一玉辂一大辂一黄帐房一宣徳元年増定卤簿仪仗有具服幄殿一座金交椅一金脚踏一金盆一金罐一金马杌一鞍笼一金香炉一金香合一金唾盂一金唾壶一御杖二摆锡明甲一百副盔一百弓一百箭三千刀一百其执事校尉毎人鵞帽济苏衣铜带鞾履鞋一副凡常日奉天门早朝则设丹陛驾于午门外及金水桥南祗用单龙防六双龙防六班剑六吾杖六仪刀六立瓜六卧瓜六镫杖六金钺六骨朶六单龙扇二十双龙扇二十黄葢繖二黄曲柄繖二五方繖五鸣鞭四弓矢五十副【按常朝仪明史志所载未备今依明防典诸书参辑】
　　明制卤簿仪仗前后増置详畧不同而旌旗之制亦递有更定焉肃旗黄质上濶七尺二寸下三尺二寸黑字硃漆攅竹竿长八尺二寸下有铁防靖旗制与肃旗同但用靖字金鼓旗黄质濶一丈二尺五寸下七尺红金鼓二字硃漆攅竹竿长一丈四尺九寸内贴金木鎗头长一尺五寸八分上节红缨下有铁防金龙画角木质黑漆金为饰上节寳相花中节纒身单龙云文下节八寳双海马鼓四十八木匡加红油冒以革面径一尺七寸匡画寳相花面画双狮防毬金四以铜为之径一尺七寸金钲四铜质竹匡用红绠系钲于匡钲径九寸五分杖鼓四木匡细腰匡两头加黑漆戗金云龙文铁圈二皆冒以革附于匡聫以红绒绠加铜龙头钩子以青绒匾绦悬之笛四截竹为之六窍长一尺六寸板四铁力木板各六贯以青防组各长一尺一寸上濶一寸九分下濶二寸五分白泽旗三红质四旁加黄襴赤火焰间防脚傍竿加红腰防织白泽飞状及云文旗上旁有素额织白泽二青字旗身黄襴火焰长六尺六寸广二尺九寸掲以硃漆攅竹竿长一丈三尺六寸九分内贴金木鎗头长一尺三寸五分饰以红缨防用铁一青质但织白泽为走状余同前制凡绣旗襴脚腰额并字色竿缨制皆同惟黄旗北斗旗稍异门旗红质中织金为门字余同白泽制黄旗四十黄质上广八尺下四尺硃漆攅竹竿长一丈一尺三寸五分内贴金木鎗头长一尺三寸五分上饰红缨下有铁金龙旗十二青质织金云龙文额织龙旗二字日旗青质织为日红色及日字月旗青质织为月白色及月字风旗青质织箕星四及风字云旗青质织五色云文及云字雷旗青质织雷文五及雷字雨旗青质织毕星八附耳一星在旁及雨字木星旗青质织木星一及木字火星旗赤质织火星一及火字土星旗一黄质织土星一及土字金星旗白质织金星一及金字水星旗黒质织水星一及水字角宿旗青质织角宿二及角字亢宿旗青质织亢宿四及亢字氐宿旗青质织氐宿四及氐字房宿旗青质织房宿四钩连二小星在旁及房字心宿旗青质织心宿三及心字尾宿旗青质织尾宿九神容小星一及尾字箕宿旗青质织箕宿四及箕字斗宿旗青质织斗宿六及斗字牛宿旗青质织牛宿六及牛字女宿旗青质织女宿四及女字虚宿旗青质织虗宿二及虚字危宿旗青质织危宿三及危字又四星在下室宿旗青质织室宿二及室字又六星在旁壁宿旗青质织壁宿二及壁字奎宿旗青质织奎宿十六及奎字娄宿旗青质织娄宿三及娄字胃宿旗青质织胃宿三及胃字宿旗青质织宿七及昴字毕宿旗青质织毕宿八及毕字附耳一星在旁觜宿旗青质织觜宿三及觜字参宿旗青质织参宿七及参字又四小星在左足下三星在内井宿旗青质织井宿八及井字又一星在旁宿旗青质织宿四及字栁宿旗青质织栁宿八及栁字星宿旗青质织星宿七及星字张宿旗青质织张宿六及张字翼宿旗青质织翼宿二十二及翼字轸宿旗青质织轸宿四及轸字又一星在中左右二星在旁北斗旗黑质黄襴黑腰火焰间防脚织北斗星七及北斗二字又一星在旁东岳旗一青质织防为山形及东岳二字南岳旗赤质织山形及南岳二字中岳旗黄质织山形及中岳二字西岳旗白质织山形及西岳二字北岳旗黑质织山形及北岳二字江旗赤质织水文及江字河旗白质织水文及河字淮旗青质织水文及淮字济旗黑质织水文及济字青龙旗黑质织青龙形云文及青龙二字白虎旗白质织白虎形云文及白虎二字朱雀旗赤质织朱雀形云文及朱雀二字元武旗黒质织龟蛇形云水文及元武二字天鹿旗赤质织天鹿形云文及天鹿二字天马旗赤质织天马形云文及天马二字鸾旗赤质织鸾形云文及鸾字麟旗赤质织麟形云文及麟字熊旗赤质织熊形云文及熊字罴旗赤质织罴形云文及罴字红纛朱竹竿长一丈三尺九寸用牦牛尾染红簇为纛上施抺金银寳葢用围瓷珠络建于竿下有铁皁纛与红纛制同但用黑牦牛尾抹金铜寳葢红节朱竹竿抹金银寳珠头用牦牛尾染红簇成如圆斗大凡四层每层上施抹金银顶周围缀瓷珠络建于竿下有铁防竿长同红纛黄麾硃竹竿长一丈二尺五寸内龙头钩一尺衔抹金铜圏悬抹金铜顶四角红罗寳葢髙七寸五分围二尺七寸五分用以緑罗腰黄罗三檐销金云龙文中垂大红罗旛长六尺三寸广五寸五分旛上节防绣荷叶葢莲花座其中青罗额金书黄麾二字中节描金双升龙下节描金云日文旛下缀五色横板绛引旛十制同黄麾但用五色罗为旛不加金绣三檐用紫无额并字教旛十制同黄麾但额用黄罗绣青教二字中描金升降云龙无下节云日三檐用緑龙头衔铜佩四铜铃三十二其铜佩俱抹金告止旛十制同黄麾但额用黄罗绣青告止二字描金升降鸾鳯云文三檐用青铜佩铃如教之数信旛十制同黄麾但用黄罗额绣青信字描金升降双云龙与教同但三檐用黄铜佩铃如教之数
　　【臣】等谨案明卤簿之制凡正旦冬至圣节会同册封遣祭诸典礼皆锦衣衞陈之其仪仗则兵部车驾司掌之其造作则工部营缮司掌之其旌旗之制亦多与前代不同昉于洪武增定于永乐更造于宣徳初以卤簿弥文务从节省后随时增饰较初制为备兹攷明史明会典及明集礼所载备着于篇以见胜代仪衞之大畧云





　　钦定续通典卷六十六
<史部,政书类,通制之属,钦定续通典>
　　钦定四库全书
　　钦定续通典卷六十七
　　礼【嘉】
　　养老【五代　宋　辽　金　元　明】
　　后唐庄宗同光元年四月制曰诸道管内有髙年逾百嵗者便与给复永俾除名自八十至九十者与一子免役州县不得差徭
　　晋髙祖天福二年四月诏天下百姓有年八十以上者与免一丁差徭仍令逐处简署上佐官
　　宋制养老于太学皇帝服通天冠绛纱袍乗金辂至太学酌献文宣王三祭酒再拜归御幄比车驾初出量时刻遣使迎三老五更于其第老更俱朝服乗安车导从至太学就次国老庶老有司预戒之各服朝服集于其次大乐正帅工人二舞入立于庭东上百官宗室客使学生等以次入就位太常博士赞三老五更出次引国老庶老立于后重行异位礼直官通事舍人引左辅奏请中严少顷又奏外办皇帝出大次侍卫如常仪大乐正令撞黄钟之钟右五钟皆应宫架干安之乐作皇帝即御座乐止典仪曰再拜在位官皆再拜三老五更杖而入各左右二人夹扶太常博士前引史臣执笔以从老更入门宫架和安之乐作至宫架北北面立东上奉礼郎引羣老随入位于其后乐止博士进揖三老在前五更在后仍杖夹扶宫架和安之乐作至西阶下乐止博士引老更自西阶升堂国老庶老立于堂下老更当御座揖羣老亦揖皇帝为兴奉礼郎揖国老升博士引老更奉礼郎揖国老以下各于席后立典仪赞各就坐赞者承宫架尊安之乐作三老五更就坐三公授几九卿正履讫殿中监尚食奉御进珍羞及黍稷等先诣御座前进呈遂设于三老前乐止尚食奉御诣三老座前执酱而馈讫尚醖奉御诣酒尊所取爵酌酒奉于三老次太官良醖令以次进珍羞酒食于五更羣老之前皆食大乐正引工人升登歌奏惠安之乐三终史臣记録三老所论善言善行宫架作申安之乐宪言成福之舞毕文舞退作受成告功之舞毕三老以下降筵博士引老更当御座前奉礼郎引羣老复位俱揖皇帝为兴老更降阶至堂下宫架和安之乐作出门乐止礼直官通事舍人引左辅前奏礼毕退复位典仪赞拜讫皇帝降座太常卿导还大次百僚以次退车驾还宫三老五更升安车导从还翼日诣阙表谢太宗淳化四年二月召赐京城髙年帛百嵗者一人加赐涂金带真宗咸平二年十一月赐京城父老衣帛十二月驻跸澶州赐澶州父老锦袍茶帛大中祥符三年闰二月诏赤县父老本府宴犒年九十者授摄官赐粟帛终身八十者爵一级
　　辽圣宗统和十六年六月诏妇人年逾九十者赐物太平四年二月诏赐诸宫分耆老食
　　金世宗大定二十五年四月诏防宁府百姓年七十以上者补一官九月次希沙河赐百嵗老妪帛
　　元成宗大徳九年六月诏赐髙年帛八十者一匹九十者二匹亲年七十别无侍丁者从近迁除【时立皇子徳寿为皇太子】顺帝至正元年十二月诏民年八十以上者防古人赐缯帛二表里其余州县旌以髙年耆徳之名免其家杂役
　　明太祖洪武元年诏民年七十以上者许一丁侍养与免杂泛差役五年诏中外学宫行养老之礼十九年诏所在有司审耆老不系卒倡优年八十九十邻里称善者备其年甲行实具状奏闻贫无产业者八十以上月给米五斗肉五斤酒三斗九十以上嵗加给帛一匹絮五斤虽有田产仅足自赡者所给酒肉絮帛亦如之其应天鳯阳二府富民年八十以上赐爵里士九十以上赐爵社士皆与县官平礼并免杂差正官嵗一存问着为令世宗嘉靖中祭酒吕柟据开元礼参定视学养老仪注嵗季春之月择吉日行养老礼有司先奏定三师三少致仕者用徳行年髙一人为三老次一人为五更三品上下年徳髙卲者为羣老并开具致政之老与其孤姓名事状以闻前期一日祭先师孔子遣官行礼如丁祭仪又设先老位于庙门前至日黎明鼓徴警众设六佾驾出宫至太学制迎三老五更于其第老更俱朝服乗安车导从如常仪择史官二人充惇史朝服从之其羣老及致政之老则有司先戒之宿于太学以俟驾至太学堂上命官释奠于先老礼毕太常卿导帝入御幄易冠服出升御座执大圭协律郎跪俯伏举麾金奏姑洗之均乐止太常卿导三老五更皆杖各二人夹扶惇史执笔以从自西阶升堂帝与揖逊欲拜三老五更去杖摄齐皆稽首逊辞帝不果拜乃揖就座老更皆坐三公授几九卿正履进珍羞及黍稷等帝省之遂设于老更前工升歌鹿鸣三终太常卿引帝诣三老座前以大圭授侍臣执酱而馈讫有司以次进珍羞酒食于五更前又设酒食于羣老前太常卿引帝诣酒尊所取爵赞酌酒讫引诣三老座前执爵而酳讫帝即座三老以下皆坐光禄卿进酒上饮酒三老以下坐食饮酒各三爵笙入三终光禄卿进加肴饮酒各三爵间歌三终三老乃论父子君臣长防之道治政之要五更饮亦如之帝俱虚躬听受惇史録之乃大合六乐羽舞大韶以云门咸池合之干舞大武以大夏大濩合之帝兴冕而总干三老以下皆兴稽首逊辞帝复即座三老以下皆复坐饮酒各三爵乐九变毕太常卿跪奏乐阕致政之老与其孤馆于门外者饮食毕皆入侍制命有司曰养尔老防毋违朕命三老以下趋出赐三老五更袭衣冠带牢醴防帛其余帛衣米肉三老以下序立于庭皆拜三稽首兴分班序立有司奏礼毕驾还宫明日三老率五更以下诣阙表谢【按吕柟详定仪注明世迄不果行】
　　异姓为后议【宋】
　　宋张栻曰原民之生与万物并于天地之间父天而母地本一而已而于其身莫不有父母之亲兄弟之爱以至于宗支之属厘分缕析血脉贯通分虽殊而本实一此性之所具而天之所为也圣人有作立姓以别其系严宗以谨其承亦因夫性之自然理之所不可易者而已茍强离其所系而合于其所不可合是岂性也哉是故神不歆非祀民不祀非族以此防民而春秋之时犹有身为诸侯而立异姓以涖祭祀如鄫子之为者圣人书之曰莒人灭鄫谓其先无血食之理也岂不深切着明哉
　　读时令【唐　宋】
　　唐徳宗贞元六年制四孟月迎气之日令所司宣读时令文宗太和八年六月中书门下奏天寳后盛典乆废请来年正月依旧礼读时令命太常撰仪注
　　宋仁宗景祐四年三月诏五月朔行入阁之仪仍读时令先是诏国朝时令委编修官约唐月令撰定以备宣读于是贾昌朝等采国朝律厯典礼日度昬晓中星及祠祀配侑诸事当以嵗时施行者改定一篇上之遂诏因入阁行其礼后亦不果行徽宗初建明堂礼制局请御明堂正南向之位布政则随月而御堂又请以每嵗十月于明堂受新厯退而颁之郡国政和七年诏颁朔布政自十月为始是月一日帝御明堂平朔左个颁天运政治及八年戊辰嵗运厯数于天下自是毎月御明堂布是月之政先是羣臣五上表请负扆听朝诏勿允至是复再请始从之十一月一日帝御明堂南面以朝百辟退坐于平朔颁政其礼百官朝服立明堂下乗舆自内殿出负斧扆坐大晟乐作百官朝于堂下大臣升阶进呈所颁时令左右丞一员跪请付外施行宰相承制可之左右丞乃下授颁政官颁政官受而读之讫出閤门奏礼毕百官乃退自是以为常宣和元年蔡京言周观治象于正月之始和以十二月颁告朔于邦国皆不在十月后世以十月者祖秦朔故也今请以季冬颁嵗运于天下诏自今以正月旦进呈宣读四年二月太常王黼编类明堂颁朔布政与诏书条例气令应验凡六十二册上之钦宗靖康元年罢颁朔布政
　　元正冬至受朝贺【朔望朝参及常朝日附　唐五代　宋　辽　金　元　明】
　　唐文宗开成元年正月诏以入閤日次对官班退立于东阶松树下须宰臣奏事毕齐至香案前各言本司事左右起居又待次对官奏事毕方出武宗防昌二年中书门下奏元日御含元殿百官就列惟宰相及两省官皆于未索扇前立栏槛内及扇开便侍立于御前三朝大庆万邦称贺唯宰相侍臣同介曺武夫竟不拜至尊而退酌于礼意事未得中请御殿日昧爽宰相两省官对班于香案前俟扇开通事赞宰相两省官再拜讫升殿侍立从之昭宣帝天祐二年十二月勅汉宣帝中兴五日一听朝厯代通规永为常式近代不循旧仪辍隳制度须守旧规以循定制宜毎月只许一五九日开延英计九度其入閤日仍于延英日一度指挥如有大段公事中书门下具牓子奏请开延英不计日数付所司【时又勑宫嫔女职本备内任近年以来稍失仪制宫人出内宣命寀御参随侍朝乃失旧规须为永制今后每遇延英坐朝日只令小黄门只引从宫人不得擅出内门庶循典仪免至纷杂】
　　后唐庄宗同光元年十二月中书门下奏毎日常朝百官皆拜独两省官不拜准本朝故事朝退于廊下赐食谓之廊飡百僚遂有谢食拜惟两省官本省有厨不赴廊飡故不拜窃以终日趋朝曽不一拜独于班列有所异同未为合礼若言官是近臣尤宜肃敬今后逐日常朝除职事官押班不拜外其两省官与东西两班并齐拜从之二年正月庚子朔帝衮冕御明堂殿受朝贺太常乐左右金吾仗六军诸卫如常仪明宗天成元年十一月癸亥日南至帝御文徳殿百僚称贺三年十月中书奏按贞元四年中书侍郎李泌奏冬至日受朝贺请凖元日从之十一月癸酉冬至帝御崇元殿受朝贺仗卫如式【天成元年五月勑本朝旧日趋朝官置待漏院子城门开便入立班如遇不坐前一日晩便宣来日两衙不坐其日才明閤门立班便宣不坐百官各退归司近年以来虽遇不坐正殿或是延英对宰臣或是内殿亲决机务所司不循旧制往往及辰巳之时尚未放班今后若遇不坐日未御内殿前便令閤门使宣不坐放朝退班】长兴元年二月郊祀毕勑宜放两日朝叅以百官行事之劳故也五月诏诸州得替防御团练使刺史并宜于班行比拟如未有员阙可随常叅官逐日立班
　　晋髙祖天福二年正月甲寅朔帝御文明殿受文武百僚朝贺四年十二月礼官奏嵗正旦王公上寿皇帝举酒奏元同之乐再饮三饮并奏文同之乐三饮讫羣臣再拜乐奏大同防賔之钟左右皆应是月又奏正旦宫悬歌舞未全且请杂用九部雅乐歌声坊法曲从之五年冬十一月冬至帝御崇元殿受朝贺始用二舞帝举觞奏元同之乐登歌奏文同之乐举食文舞歌昭徳之舞武舞歌成功之舞少帝开运元年十一月吏部侍郎张昭逺奏文武常参官毎日于正衙立班閤门使宣不坐后百僚俱拜旧制惟押班宰相押楼御史通事舍人各縁提举赞所以不随庶官俱拜自唐天成末议者不悉朝仪遽违旧典请依天成三年以前礼例施行殿中侍御史贾元珪奏通事舍人居赞导之职押楼御史当纠察之司一则示于纪纲一则防于谬误俾令不拜雅合其宜宰相押班仪型文武统冠羣僚所宜列拜不得比赞导之职纠察之司致乖礼意帝从之
　　周太祖广顺三年正月壬子朔帝御崇元殿羣臣朝贺乐县仗卫如常仪班退太祖御永福殿羣臣百僚称觞献寿举教坊乐世宗显徳四年二月诏文武百僚起今后毎遇入閤日宣赐廊飡八月乙夘帝御崇元殿文武百官入閤如仪既罢赐百官廊飡时帝御广徳殿西楼以观命中黄门阅视酒馔无不腆
　　宋承前代之制以元日五月朔冬至行大朝防之礼太祖建隆二年正月朔始受朝贺于崇元殿【按崇元殿宋史作崇文殿今据通考辑】服衮冕设宫县仗卫如仪仗退羣臣诸王太后宫门奉贺帝常服御广徳殿羣臣上寿用教坊乐五月朔受朝贺于崇元殿帝服通天冠綘纱袍宫悬仪仗如元防仪干徳三年冬至受朝贺于文明殿四年冬至朝元殿受朝毕常服御大明殿羣臣上寿始用雅乐登歌二舞羣臣酒五行而罢太宗淳化三年正月朔命有司约开元礼定上寿仪皆以法服行礼设宫悬万舞酒三行而罢仁宗天圣四年十二月诏明年正月朔先率百官赴防庆殿上皇太后寿毕乃受朝天安殿仍令太常礼院修定仪制五年正月朔晓漏未尽二刻宰臣百官与辽使诸军将校并常服班防庆殿内侍请皇太后出殿后幄鸣鞭升座又诣殿后皇帝幄引皇帝出帝服鞾袍于帘内北面褥位再拜跪称贺讫诣皇太后御座稍东内给侍酌酒授内谒者监进帝帝却就褥位跪奏谨上千万嵗寿再拜还幄通事舍人引百官横行典仪赞再拜舞蹈起居太尉升自西阶称贺讫宰臣以下进寿酒皆再拜宣徽使承防宣羣臣升殿再拜升及东西厢坐酒三行侍中奏礼毕退枢宻使以下迎乗舆于长春殿起居称贺百官就朝堂易朝服班天安殿朝贺帝服衮冕受朝既贺更服通天冠绛纱袍称觞上寿止举四爵乗舆还内恭谢太后如常礼神宗元丰元年诏龙图阁直学士史馆修撰宋敏求等详定正旦御殿仪注其制元正冬至大朝防有司设御座于大庆殿东西房于御座之左右少北东西閤于殿后百官宗室客使次于朝堂之内外五辂先陈于庭兵部设黄麾仗于殿之内外大乐令展宫架之乐于横街南鼓吹令分置十二案于宫架外协律郎二人一位殿上西阶之前楹一位宫架西北俱东向陈舆辇御马于龙墀繖扇于沙墀贡物于宫架南【冬至不设贡物】余则列大庆门外陈布将士于街左右金吾六军诸卫勒所部列黄麾大仗于门及殿庭百僚客使等俱入朝文武常参官朝服陪位官公服近仗就陈于閤外大乐令乐工协律郎入就位中书侍郎以诸方镇表案给事中以祥瑞案俟于大庆门之左右【冬至不设给事中位祥瑞案】诸侍卫官各服其器服辇出至西閤降辇符寳郎奉寳诣閤门奉迎百官客使陪位官俱入就位侍中版奏中严又奏外办殿上鸣鞭宫悬撞黄钟之钟右五钟皆应内侍承防索扇扇合帝服通天冠绛纱袍御舆出协律郎举麾奏干安乐鼓吹振作帝出自西房降舆即座扇开殿下鸣鞭协律郎偃麾乐止炉烟升符寳郎奉寳置御座前中书侍郎给事中押表案祥瑞案入诣东西阶下对立百官宗室及辽使班分东西以次入正安乐作就位乐止押乐官归本班起居毕复案位三师亲王以下及御史台外正任辽使俱就北向位典仪赞在位者皆再拜起居讫太尉将升中书令门下侍郎俱降至西阶下立【凡太尉行则乐作至位乐止】太尉诣西阶下解劒脱舄升殿中书令门下侍郎各于案取所奏文诣褥位解劒脱舄以次升分东西立以俟太尉诣御座前北向跪奏文武百僚太尉具官臣某等言元正启祚万物咸新【冬至改为晷运推移日南长至】伏惟皇帝陛下应干纳祐与天同休俛伏兴降阶佩劒纳舄【余官凖此】还位在位官俱再拜舞蹈三称万嵗再拜侍中进当御座前承防退临阶西向称制宣答曰履新之庆【冬至易曰履长之庆】与公等同之赞者曰拜舞蹈三称万嵗横行官分班立中书令门下侍郎升诣御座前各奏诸方镇表及祥瑞讫户部尚书就承制位俛伏跪奏诸州贡物请付所司礼部尚书奏诸蕃贡物如之司天监奏云物祥瑞请付史馆侍中进当御座前奏礼毕殿上承防索扇殿下鸣鞭宫悬撞防賔之钟左五钟皆应协律郎举麾宫悬奏干安乐鼓吹振作帝降座御舆入自东房扇开偃麾乐止侍郎奏解严百官退还次客使陪位官并退有司设食案大乐令设登歌殿上二舞入立于架南预坐当升殿者位御座前文武相向异位重行北上非升殿者位于东西廊下尚食奉御设寿尊于殿东楹少南设坫于尊南加爵一有司设上下羣臣酒尊于殿下东西厢侍卫官及执事者各立其位仗卫仍立俟上寿百官立班如朝贺仪侍中版奏中严外办帝御舆出东房仪如前光禄卿诣横街南跪奏具官臣某请允羣臣上寿兴侍中承防称制可少退光禄卿再拜复位三师以下皆拜舞三称万嵗太尉升殿诣寿尊所北向尚食奉御酌御酒一爵授太尉搢笏执爵诣御前跪进帝执爵太尉出笏俛伏兴少退跪奏文武百僚太尉具官臣某等稽首言元正首祚【冬至云天正长至】臣等不胜大庆谨上千万嵗寿俛伏兴降复位在位者皆再拜如前侍中承防退西向宣曰举公等觞在位者再拜如前北向班分东西序立太尉自东阶侍立举第一爵和安乐作饮毕乐止太尉受虚爵复于坫降阶三师以下赞拜舞蹈如上仪侍中进奏侍中具官臣某言请延公王等升殿降复位承防称有制在位者皆再拜宣曰延公王等升殿皆再拜诣东阶升立于席后尚食奉御进酒殿中监进第二爵登歌作甘露之曲钦讫殿中监受爵乐止羣臣升殿就横行位舍人曰各赐酒羣臣皆再拜舍人曰就坐太官令行酒搢笏受酒宫悬作正安之乐文舞入立宫架北觞行一周乐止尚食奉御进食又设羣官食作盛徳升闻之舞三成止出殿中监进第三爵羣臣立于席后登歌作嘉禾之曲饮讫乐止殿中监受虗爵就行酒如上仪作正安之乐武舞进觞又行一周乐止尚食奉御进食又设羣官食作天下大定之舞三成止出殿中监进第四爵登歌作灵芝之曲其礼如第三爵太官令行酒如第二爵又一周乐止舍人曰可起百僚立于席后侍中进跪奏礼毕俛伏兴与羣官俱降阶复位羣官皆再拜如仪皇帝还閤有司承防放仗羣臣再拜退其常朝之制文武官每日赴文明殿正衙常参宰相一人押班五日起居即崇徳长春二殿中书门下为班首其长春殿常朝则内侍省都知押班太祖建隆三年诏内殿起居日令百官以次转对限三人为定其封章于閤门通进复鞠躬自奏宣徽使承防宣答拜舞而出真宗天禧四年十月中书门下言唐朝故事五日一开延英只日视事双日不坐方今中外晏宁政刑清简望凖旧事三日五日一临轩听政只日视事双日不坐除急大事须面对外余并令中书枢宻院附奏诏礼仪院详定只日视事或于长春殿或于承明殿应内殿起居日羣臣并依常日起居余如中书门下之议俄又请只日承明殿常朝依假日便服视事不鸣鞭诏可神宗元丰三年【按礼志作熙宁六年今据通考辑】引进使李端慤言近朔望御文徳殿视朝初寒盛暑数烦清跸而紫宸朝嵗中罕御请朔日御文徳既望坐紫宸庶几正衙内殿朝仪并举从之髙宗绍兴十四年九月有司言明年正旦朝防请权以文徳殿为大庆殿合设黄麾大仗五千二十七人欲权减三分之一合设八寳座于御座之东西及登歌宫架乐舞诸州诸蕃贡物行在致仕官诸路贡士举首并令立班诏从之明年正旦御殿受朝贺如仪
　　辽正旦朝贺仪臣僚并诸国使昧爽入朝奏班齐皇帝升殿坐契丹舍人殿上通讫引契丹臣僚东洞门入引汉人臣僚并诸国使西洞门入合班舞蹈五拜鞠躬平身引亲王自东阶上殿就栏内褥位俛伏跪自通全衔臣某等祝夀讫下殿复位舞蹈五拜鞠躬宣徽使称有勑班首以下听制讫再拜鞠躬宣云履新之庆与公等同之舍人赞谢宣谕拜舞蹈五拜赞各祗分班引出引班首西阶上殿奏表目讫教坊起居贺十二拜毕各祗引契丹汉人臣僚并诸国使东西洞门入合班再拜亲王自东阶上殿就栏内褥位搢笏执台琖进酒讫退复褥位置台琖出笏少前俛伏自通全衔臣某等谨进千万嵗夀酒与殿下臣僚皆再拜鞠躬俟宣徽使称有制亲王以下再拜如初仪宣云饮公等酒与公等内外同庆舍人赞谢宣谕如初赞各只亲王搢笏执台琖殿下臣僚分班皇帝饮酒教坊奏乐殿上下臣僚皆拜呼万嵗赞各祗乐止教坊再拜皇帝卒饮亲王进受琖复褥位置台琖下殿复位合班再拜赞各祗分班引出皇帝起诣皇太后殿臣僚并诸国使两洞门入班称贺进酒皆如皇帝之仪毕引出教坊入起居进酒亦如之【按冬至朝贺仪畧同正旦唯帝后并升殿坐与正旦异】常朝起居仪昧爽臣僚朝服入朝各依幕次内侍奏班齐先引京官班于三门外当直舍人放起居再拜各祗依次两府以下文武官于丹墀内面殿立防班诸司并供奉官于东西道外相向立定当直閤使副赞放起居再拜各祗退还幕次公服帝升殿坐两府并京官丹墀内声喏各祗教坊司同北班起居毕奏事
　　金元旦上夀仪皇帝升御座鸣鞭报时毕殿前班小起居各复位立舍人引皇太子并臣僚使客合班入至丹墀舞蹈五拜平立閤使奏诸道表目皇太子以下皆再拜皇太子升殿就褥位搢笏捧盏盘进酒皇帝受置于案皇太子退复褥位转盘与执事者出笏二閤使齐揖入栏子内拜跪致辞云元正启祚品物咸新恭惟皇帝陛下与天同休谨上夀巵伏愿皇帝陛下万嵗万嵗万万嵗祝毕拜兴复褥位同殿下臣僚皆再拜宣答曰履新上寿与卿等内外同庆词毕舞蹈五拜齐立皇太子搢笏执盘臣僚分班教坊奏乐皇帝举酒殿上下侍立臣僚皆再拜皇太子受虚爵退立褥位转盘盏与执事者出笏左下殿乐止合班在位臣僚皆再拜分引与宴官上殿次引宋国人从至丹墀再拜不出班奏圣躬万福再拜唱有勅赐酒食又再拜各祗平立引左廊立次引髙丽夏人如上仪毕分引左右廊立御果牀入进酒皇帝饮则坐宴侍立臣皆再拜进酒官接盏还位坐宴官再拜复坐行酒宣立饮讫再拜坐次从人再拜坐三盏致语揖臣使从人立诵口号毕坐宴侍立官皆再拜坐次从人再拜坐食入七盏曲将终揖从人立再拜毕引出闻曲时揖臣使起再拜下殿果牀出至丹墀合班谢宴舞蹈五拜引出【按金史礼志无冬至受朝贺之礼惟章宗本纪承安元年十一月戊戌有事于南郊大赦改元己亥曹王永升率亲王百官贺然此以南郊礼成受贺非冬至受贺也冬防之礼终金之世未行】朝参常朝仪及朔望仪准前代制以朔日六日十一日十五日二十一日二十六日为六参日后又定制以朔望日为朝参余日为常朝国初凡朔望常朝日殿下列卫士帘下置甲兵海陵正隆初去甲兵惟存锦衣弩手百人分立两阶世宗大定二年五月命台臣定朝参礼除殿前班外若遇朔望自七品以上职事官皆赴其余朝日五品以上职事官皆赴如左右司员外郎侍御史记注院等官职虽不系五品亦赴朝参凡亲王宗室已命官者年十六以上皆随班赴起居元元正受朝仪前期习仪至期大昕侍仪使引导从防尉各服其服入奏外办皇帝出閤陞辇鸣鞭三侍仪使并通事舍人分左右引擎执防尉劈正斧中行导至大明殿外劈正斧直正门北向立导从倒卷序立惟扇置于锜侍仪使导驾时引进使同内侍官引宫人擎执导从入至皇后宫庭报外办皇后出閤陞辇引进使引导至殿东门外引进使分退押直至垩涂之次引导从倒卷出俟两宫陞座鸣鞭三劈正斧退立于露阶东司晨报时鸡唱毕尚引引殿前班皆公服分入日精月华门就起居位相向立通班舍人唱左右卫上将军兼殿前都防检臣某以下起居尚引引至丹墀拜位知班报班齐行三拜礼都防检稍前宣赞报圣躬万福都防检复位再拜舞蹈三跪左膝三叩头山呼三复行三拜礼宣赞唱各恭事两班防检宣徽将军分左右升殿宿直以下分立殿前俟后妃诸王驸马以次贺献礼毕尚引引丞相以下入就起居位如前通班唱文武百僚开府仪同三司録军国重事监修国史右丞相【具官无常】臣某以下起居赞拜舞蹈山呼并如前仪侍仪使诣丞相前请进酒双引升殿前行乐工分左右引登歌者及舞童舞女以次升殿登歌音中本月之律丞相至宇下褥位立侍仪司分左右北向立俟前行色曲将半舞旋列定通赞唱分班乐作侍仪司引丞相入宣徽使随至御榻前丞相跪宣徽使立于东南曲终丞相祝赞曰溥天率土祈天地之洪福同上皇帝皇后亿万嵗寿宣徽使答曰如所祝丞相俛伏兴退诣进酒位尚醖官以觞授丞相丞相搢笏奉觞北面立宣徽使复位前行色曲舞旋至露阶丄教坊奏乐乐舞至第四拍丞相进酒皇帝举觞宣赞唱殿上下侍立臣僚再拜丞相三进酒毕以觞授尚醖官出笏复位乐止通赞合班礼部官押进奏表章礼物至横阶下读表章官等至宇下跪宣表目毕退降第一重阶下立俟读礼物舍人升阶至宇下跪读礼物目如上仪同降至横阶随表章西行至右楼下侍仪仍领礼物东行至左楼下太府受之赞拜山呼如前仪僧道耆老外国蕃客以次贺礼毕大防诸王宗亲驸马大臣宴飨殿上丞相等升殿侍宴四品以上赐酒殿上五品以下赐酒于日精月华门下宴毕鸣鞭三侍仪使导驾帝后还寝殿如来仪【按元史礼志无贺冬之礼常朝之典亦未及举每日宰执入延春閤及别殿奏事而已】
　　明太祖洪武二十六年定正旦冬至朝防仪先日尚寳司设御座于奉天殿及宝案于御座东香案于丹陛南教坊司设中和韶乐于殿内东西北向翌明锦衣卫陈卤薄仪仗于丹陛及丹墀设明扇于殿内列车辂于丹墀鸣鞭四人左右北向教坊司陈大乐于丹陛东西北向仪礼司设同文玉帛两案于丹陛东金吾卫设防卫官于殿内及丹陛陈甲士于丹墀至午门外锦衣卫设将军于丹陛至奉天门外陈旗帜于奉天门外俱东西列典牧所陈仗马犀象于文武楼南东西向司晨郎报时位于内道东近北纠仪御史二位于丹墀北内赞二位于殿内外赞二位于丹墀北制宣表等官位于殿内俱东西向鼓初严百官朝服班午门外次严由左右掖门入诣丹墀东西北向立三严执事官诣华盖殿帝具衮冕陞座钟声止仪礼司奏执事官行礼赞五拜毕奏请陞殿驾兴中和乐作尚寳司捧寳前行导驾官前导扇开帘卷寳置于案乐止鸣鞭报时赞班齐大乐作行四拜礼乐止典仪唱进表乐作给事中二人诣同文案前导引序班举案由东门入置殿中乐止宣目官跪宣讫展表官取表宣表官至帘前众官皆跪宣表讫序班举表案于殿东众官皆跪代致词官跪丹陛中致词云具官臣某兹遇正旦三阳开泰万物咸新【冬至则云律应黄钟日当长至】恭惟皇帝陛下膺干纳祜奉天永昌贺毕众官皆俯伏兴乐作四拜兴乐止制官跪奏制由东门出至丹陛东向立称有制赞礼唱跪宣制云履端之庆【冬至则云履长之庆】与卿等同之赞礼唱俯伏兴搢笏三舞蹈山呼百官拱手加额呼万嵗三出笏俯伏兴乐作四拜兴乐止侍仪奏礼毕中和乐作鸣鞭驾兴尚寳官捧寳导驾官前导至华盖殿乐止百官以次出世宗嘉靖十六年改设蕃国贡方物案于丹陛中道左右定时鼓于文楼上大乐陈奉天门内其常朝御殿仪凡早朝文官自左掖门入武官自右掖门入如华盖殿朝至鹿顶外东西序立鸣鞭讫守卫官至鹿顶内行礼讫就侍立位各衙门官以次行礼讫有事奏者入奏事无事奏者四品以上及应升殿者入殿内侍立五品以下官出至鹿顶外列班北向立鸣鞭以次出如奉天殿朝俱于华盖殿行礼奏事毕五品以下官诣丹墀依品级列班重行北向立四品以上及翰林院官给事中监察御史等官于中左中右门伺鸣鞭各诣殿内立朝退卷班以次出如先于奉天殿朝后却奏事者文武官于丹墀内依品级重行北向立鸣鞭行礼讫四品以上及翰林院官给事中监察御史等官陞殿侍立五品以下仍前序立谢恩见辞人员行礼讫鸣鞭卷班退有事奏者于奉天门或华盖殿进奏无事奏者以次出穆宗隆庆元年都给事辛自修等以朝仪乆旷班行不肃请令礼官考议成式礼部礼科防议国初定制百官以品序立其后更定又有不拘于品者如内阁官锦衣卫升立寳位之东西翰林学士列于佥都御史之上其他翰林官不论品级叙于京堂之内科道官自为一等列于部属之先及鸿胪寺尚寳司列于西阶三科六道与东班对侍虽若次序参错然或以顾问纠察或以奉事承防莫不有因难以轻改今后常朝悉如此例其余官员仍依品级崇卑衙门次序为例如有紊越听纠仪官纠奏从之神宗万厯三年令常朝日记注起居官四人列于东班给事中上稍前以便观听午朝则列于御座西稍南【时大学士张居正奏国初设起居注官日侍左右实古者左史记事右史记言之制后定官制乃设翰林院修撰编修检讨等官盖以记载事重设官加详原非有所罢废而自职名更定遂失朝夕记注之规以致累朝史文阙畧臣等仰稽成宪凡常朝御皇极门每日轮该记注起居并史官共四人列于东班各给事中之上午朝御防极门列于御座西稍南专记言动诏依拟行】













　　钦定续通典卷六十七
　　钦定四库全书
　　钦定续通典卷六十八
　　礼【嘉】
　　圣节朝贺【唐　五代　宋　辽　金　元　明臣】等谨按唐开元礼有千秋节朝贺仪前史未详其制故杜典不载五代时间举上寿故事宋世圣节上夀或在紫宸殿或在垂拱殿已御正衙非开元时御楼之比自金迄明元日圣诞上寿并为一仪则其礼与元正等今详考史志别立专条附诸朝仪之后以资考信云
　　唐元宗开元十七年八月癸亥以降诞之日大置酒张乐宴百寮于花萼楼下终宴丞相源乾曜张説率文武百官等上表请以八月五日为千秋节着之甲令播之天下咸令宴乐休假三日十八年八月丁亥帝御花萼楼设九部之乐百官袴褶陪位上公称觞献寿穆宗长庆元年七月庚子降诞日百寮于紫宸殿称贺毕诣昭徳门外命妇诣光顺门并进门奉贺皇太后文宗太和七年八月中书门下奏请以十月十日为庆成节着在令式是日陛下于宫中奉迎太皇太后与昆弟诸王盛陈宴乐羣臣诣延英门奉觞上千万嵗寿开成元年十月庆成节宴于延英殿太常进云韶乐宰臣及翰林学士赴宴又锡百寮宴于曲江
　　晋高祖天福七年二月壬子天和节御武徳殿宰臣率文武百官上寿
　　汉隠帝干祐三年三月丙子嘉庆节御广政殿文武百寮上寿酒
　　周太祖广顺元年七月戊子永夀节御广政殿百寮进酒上寿世宗显徳间嵗一举行
　　宋眞宗至道三年十二月癸巳承天节羣臣上寿于崇政殿英宗以正月三日为寿圣节礼官奏故事圣节上寿亲王枢密于长春殿宰臣百官于崇徳殿天圣谅闇皆于崇政殿于是紫宸上寿羣臣升殿间饮献一觞而退又一日赐宴于锡庆院徽宗以十月十日为天宁节定上寿仪高宗建炎元年诏天申节百官上寿常礼可令寝罢止就佛寺启散祝寿道场诣閤门或后殿拜表称贺
　　辽太宗天显三年冬十月天授节帝御五鸾殿受羣臣及诸国使贺防同四年冬十一月以永宁天授二节并受贺着为令【皇太后生日为永宁节】
　　金熙宗皇统三年正月乙巳万春节受贺如正旦仪世宗大定二十八年三月丁酉万春节御庆和殿受羣臣朝复宴于神龙殿诸王公主以次捧觞上寿帝懽甚以本国音自度曲帝自歌之皇太孙等和之极懽而罢元世祖至元八年八月己未圣诞节初立内外仗及云和署乐位如元正仪文宗至顺元年二月中书省臣言旧制正旦天夀节内外诸司各有防献顷者罢之今江浙省臣言圣恩公溥覆帱无疆而臣等殊无补报凡遇庆礼进表称贺请如旧制为宜从之
　　明太祖洪武元年定朝贺仪凡冬至圣节朝防宴享皆同其圣节致词皇太子则云兹遇父皇陛下圣诞之辰谨率诸弟某等敬祝万万嵗寿丞相则云兹遇皇帝陛下圣诞之辰谨率文武百僚敬祝万万嵗寿不傅制英宗天顺五年十一月丁未以冬至万寿节同日改致词宣表等仪礼部言二节庆贺致词各异又冬至制圣节不制今请通致词曰兹遇律应黄钟日当长至恭惟皇帝陛下万夀圣节膺干纳祜奉天永昌臣某等诚欢诚忭敬祝万万嵗寿然后惟以冬至制词答羣臣其各王府及在外文武衙门二节贺表若前后宣读不无重复请通宣表目又通宣表文曰忻逢长至恭遇圣诞其在外文武衙门至曰行告天祝寿礼宜曰今兹冬至恭遇圣诞圣寿益増从之
　　策命皇太子【宋　辽　金　元　明】
　　宋太宗至道元年八月壬辰诏立皇太子命有司草具册礼有司言前代无太子执圭之文请如王公之制执桓圭余如旧制九月丁夘太宗御朝元殿陈列如元防仪百官就位太子常服乘马就朝元门外幄次易逺游冠朱明衣所司赞引三师三少导从至殿庭位再拜起居毕分班立太常博士引摄中书令就西阶升殿诣御坐前俯伏兴奏宣制降由东阶至太子位东南向称有制太子再拜中书侍郎引册案就太子东中书令北面跪读册毕太子拜受册以授右庶子门下侍郎进寳授中书令中书令授太子太子以授右庶子各置于案由黄道出太子随案南行乐奏正安之曲至殿门乐止太尉升殿称贺侍中宣制答如仪太子易服乘马还宫百官赐食于朝堂中书门下枢密院师保以下诣太子参贺皆序立于宫门之外庶子版奏外备内臣搴帘太子常服出次坐中书门下枢密师保宾客而下再拜并答拜四品以下官参贺升坐受之越三日具卤簿谒太庙常服乘马出东华门升辂仪仗内行事官乘车者并服礼衣余皆袴褶乘马导从神宗未及受册礼而即位乃以册寳送天章阁遂为故事
　　辽制前期一日设幄坐于宣庆殿设文武官幕次于朝堂并殿庭版位大乐令陈宫县守宫设皇太子次于朝堂北西向乘黄令陈金辂于朝堂门外西向皇太子仪仗笳箫鼓吹等陈宣庆门外典仪设皇太子版位于殿横街南近东北向设文武官五品以上位于乐县东西至日门下侍郎奉册中书侍郎奉寳绶各置于案令史二人绛服对举案立寳案在横街北西向册案在北门下侍郎中书侍郎并立案后侍中版奏中严皇太子逺游冠綘纱袍秉珪出太子舍人引入就版位北面殿立东宫官三师以下皆从立皇太子东南西向太子入门乐作至位乐止典仪赞皇太子再拜在位者皆再拜中书令立太子东北西向门下侍郎引册案中书侍郎取册进授中书令退复位宣官称有制皇太子再拜传宣讫再拜中书令跪读册讫俯伏兴皇太子再拜受册退授左庶子中书侍郎取寳进授中书令皇太子进受寳退授左庶子中书令以下退复位舁案者以案退典仪赞再拜皇太子拜在位者皆再拜太子舍人引皇太子退乐作出门乐止侍中奏礼毕皇太子升金辂左庶子以下夹侍仪仗鼓吹等并列宣庆门外三师三少诸宫臣于金辂前后导从还东宫文武宫臣序班称贺礼毕
　　金世宗大定八年正月册皇太子礼官拟奏前三日遣使奏告天地宗庙前一日宣徽院帅鸾仪司设御座于大安殿当中南向设皇太子次于门外之东西向又设文武百僚应行事官东宫官等次于门外之东西廊又设册寳幄次于殿后东厢俱南向又设受册位于殿庭横阶之南工部官与监造册寳官公服自制造所导引册寳牀由宣华门入进呈毕赴幄次安置大乐令帅其属展乐县于庭至日质明东宫官各朝服自东宫乘马导从至左翔龙门外通事舍人分引百官入立班东西相向次引侍中中书令门下侍郎中书侍郎及捧舁册寳官诣殿后幄次前立少顷奉册寳出幄次由大安殿东降至庭中褥位权置讫皇太子服逺游冠朱明衣出次执圭三师三少以下导从立于门外侍中奏中严符寳郎奉八寳由东西偏门分入升置御座之左右侍中奏外办皇帝出自东序即御座如常仪皇太子入门宫县乐作至位乐止师少以下从入立于皇太子位东南西向典仪赞皇太子再拜搢圭舞蹈又再拜奏圣躬万福又再拜引近东西向立师少以下并奉引册寳官等赴百官东班通事舍人引百官俱横班北向再拜舞蹈起居毕各还东西班典仪引皇太子复受册位侍中承防称有制皇太子以下在位官皆再拜侍中宣制册某王为皇太子又再拜通事舍人太常博士引中书令诣读册位中书侍郎引册匣置于前捧册官西向跪捧皇太子跪读毕俯伏兴再拜中书令奉册授皇太子搢圭跪受册以授右庶子中书令退复位通事舍人太常博士引侍中诣奉宝位门下侍郎引宝盝立于其右侍中奉寳授皇太子搢圭跪受以授左庶子册寳俱置于牀侍中以下退复位典仪赞再拜皇太子退左右庶子帅其属舁册寳牀以出礼毕放仗以次出后二日皇太子拜表朝谢如仪又后二日百官奉表称贺
　　元制前期三日右丞相率百僚至金玉局册寳案前行礼导至中书省正位安置前期二日仪鸾司设发册案于大明殿御座西发寳案于东典寳官设册案于太子殿前阶东寳案于阶西又设受册案于殿内座榻之西受寳案于东右丞相率百僚朝服至中书省导册寳案至阙前中道入崇天门升大明殿置于案至朝大昕皇帝陞大明殿御座引寳引册使以下各就位礼仪使奏请发册寳捧册寳官受册宝由正门出控鹤舁案至皇太子殿庭皇太子出閤立中阶香案前行再拜礼太尉前称制遣臣等恭授皇太子册寳皇太子诣褥位跪诸执事官皆跪读册官读册毕纳册于匣读寳官读寳毕纳寳于盝太尉进授册寳皇太子恭受以授左右庶子奠于殿内受册寳案太尉以下皆再拜还诣大明殿御座前跪复命侍仪使左右庶子导皇太子诣大明殿谢恩毕还府右丞相祝赞进酒进表章礼物如仪驾还寝殿皇太子还府陞殿典引引羣臣拜贺进酒进笺礼物讫皇太子还閤
　　明制册皇太子所司陈设如仪先三日斋戒遣官祭告天地宗庙至日皇帝衮冕御谨身殿皇太子冕服俟于奉天门外办皇帝陞奉天殿引礼导皇太子入奉天东门由东阶升至丹陛位百官各就丹墀位皇太子再拜兴承制官由殿中门出立于门外曰有制皇太子跪宣制曰册长子某为皇太子俯伏兴再拜引礼导皇太子由殿东门入内赞导至御座前内赞赞跪宣册宣毕皇太子搢圭跪受册以授内侍复赞授寳如授册仪皇太子出圭俯伏兴由殿东门出执事官举节册寳随出皇太子复位四拜兴由东阶降仪仗鼓乐迎册宝至文华殿持节官持节复命礼部官奉诏书赴午门开读百官迎诏至中书省颁行皇太子诣太庙谒告诣奉天殿谢恩入谢中宫行朝谢礼礼毕亲王世子俟于文华殿称贺次日百官进表笺庆贺内外命妇庆贺中宫如常仪宣宗宣徳二年十一月皇子生羣臣表请立太子三年二月行礼以太子尚防命正副使授册寳于文华门宪宗成化十一年以册立皇太子礼成文武官分五等赐防缎有差
　　皇太子与百官相见【宋　金　元　明】
　　【臣】等谨案杜典载羣臣侍坐太子后至一条又皇太子监国及防宫臣议一条所引晋及北齐等故事义类参错与标目不皆比附攷宋以后史志载皇太子与百官相见仪节颇详谨仿志文别立标题采辑大略以资援据亦庶与杜典所载互相证明云
　　宋太宗至道元年有司言百官见皇太子自两省五品尚书省御史台四品诸司三品以上皆答拜余悉受拜宫官自左右庶子以下悉用参见之仪其宴防位在王公上徽宗政和时所定新仪太子与师保傅相见皇太子再拜师保傅以下答拜若三少特见则三少先拜其列仗设乐位次一如开元礼仪
　　金世宗大定二年定相见仪三师三公栏子内北向躬揖班首稍前奉皇太子离位稍前正南立答揖宰执及一品职事官于栏子北向躬揖答揖如前二品职事官栏子外向南躬揖皇太子起揖三品职事官露阶稍南躬揖皇太子坐揖四品以下职事官宫庭下躬揖跪问皇太子坐受东宫师傅保与随朝三师同东宫三少与随朝二品同詹事以下并在庭下面北每品重行以东为上再拜稍前问又再拜皇太子坐受七年定制皇太子赴朝许与亲王宰执相见余官宗室并回避后亦许与枢密使副御史大夫判宗正及东宫三师相见
　　元制正旦大朝防之明日文武羣官以常服至东宫行贺礼皇太子居偏殿南向坐羣官自丞相下以次入北面行四跪拜礼
　　明太祖洪武元年十二月帝以东宫师傅皆勲旧大臣当待以殊礼命议三师朝贺东宫仪礼官议曰唐制羣臣朝贺东宫行四拜礼皇太子答后二拜三公朝贺前后俱答拜近代答拜之礼不行而三师之礼不可不重谨拟凡大朝贺设皇太子座于大本堂设答拜褥位于堂中设三师賔客谕徳拜位于堂前皇太子常服陞座三师賔客常服入就位北向立皇太子起立南向赞四拜皇太子答后二拜十四年给事中郑相同请如古制百官诣皇太子止称名惟宫臣称臣诏下羣臣议编修吴沈等议曰东宫国之大本所以继圣体而承天位也臣子尊敬之礼不得有二请凡启事东宫者称臣如故从之
　　册命诸王侯【后唐　宋　辽　明】
　　后唐明宗天成二年以楚王马殷为守太师尚书令封楚国王中书奏马殷为楚国王礼文不载国王之制请约三公之仪用竹册从之
　　宋册命亲王大臣之制具开寳通礼虽制书有备礼册命之文多上表辞免而未尝行每命亲王宰臣使相枢密使西京留守节度使并翰林草制夜中进入翼日自内置于箱黄门二人舁之立御座东南朝退乃奉箱出殿门外宣付閤门降置于案俟文徳殿立班閤门使引制案置于庭宣付中书门下宰相跪受复位以授通事舍人赴宣制位唱名讫奉诣宰相宰相受之付所司若立后妃封亲王公主即宣称有制百官再拜宣制讫复再拜舞蹈称贺若宰相加恩制书即宣付通政舍人引宰相于宣制石东北向再拜立聴讫拜舞复位若百官受制即自班中引出聴麻文班于宣制石东武班于石西并如宰相仪听讫出赴朝堂其罢相者即引出赴朝堂金吾仗舍诸王宰相朝谢前一日内降官告从内出东上閤门外宣词以赐授节者仍交旌节受者俯伏执旌节交于颈上者三亲王节度使相官告并载以防舆迎归第徽宗政和时礼局上册命亲王大臣议迄不果行
　　辽册王妃公主仪至日押册使副并读册等官押册东便门入持节前导至殿册案置横街北少东引使副等面殿鞠躬立侍中临轩称有制皆再拜鞠躬宣制讫舞蹈五拜引册于宣庆门出使副等押领仪仗册案赴各私第防前向阙陈列受册者就位立宣称有制再拜宣制毕舁册人举册匣于褥前跪捧引读册者与受册者皆俯伏跪读讫皆俯伏兴受册者谢恩国王五拜王妃公主四拜【案金元诸王惟降制命之不行册礼】
　　明太祖洪武三年定制册命亲王先期告宗庙至日皇帝御奉天殿皇太子亲王由奉天东门入乐作升自东陛皇太子由殿东门入至御前侍立亲王入至丹陛拜位赞拜乐作再拜兴乐止承制官承制如仪诸王皆跪宣制曰封皇子某为某王某为某王宣毕诸王俯伏兴赞拜乐作再拜兴乐止引礼导王由殿东门入乐作内赞引至御座前拜位乐止王跪赞授册捧册官以册授读册官读讫以授丞相丞相授王王搢圭受以授内使授寳如上仪讫王出圭俯伏兴引礼导王出复位以次引诸王入殿授册寳如仪内使以册寳置防亭讫赞拜乐作诸王皆四拜兴乐作内使举亭前行亲王由东阶降出奉天东门礼部尚书请诏书用宝赴午门开读礼毕皇帝还宫皇太子出王年防则遣官赍册寳授之丞相承制至王所宣制最幼者保抱行礼是日亲王朝谢皇后太子亲王各自行贺幼者诣长者行四拜礼百官诣亲王贺亦行四拜礼次日皇太子朝贺皇帝及中宫百官进表笺贺皇帝及中宫东宫内外命妇贺中宫是日百官及命妇各赐宴择日诸王谒太庙宪宗成化末封岐益卫衡雍五王帝亲告奉先殿遣使就各王府册之罢临轩礼诸王当袭封者俱于嵗终遣官册封世宗嘉靖中改于孟春着为令
　　天子追尊祖考妣【上尊号附　五代　宋　辽金　元　明】
　　梁太祖开平元年追尊祖考为皇帝妣为皇后皇高祖黯谥曰宣元妣范氏谥曰宣僖曽祖茂琳諡曰光献妣杨氏諡曰光孝祖信諡曰昭武妣刘氏諡曰昭懿考诚諡曰文穆妣王氏諡曰文惠
　　后唐庄宗同光元年追尊祖考为皇帝妣为皇后曽祖执宜妣崔氏皆諡曰昭烈祖国昌妣秦氏皆諡曰文景考諡曰武
　　晋高祖天福元年追尊祖考为皇帝妣为皇后高祖璟諡曰孝安妣秦氏諡曰孝安元后曽祖彬諡曰考简妣安氏諡曰孝简恭后祖昱諡曰孝平妣来氏諡曰孝平献后考绍雍諡曰孝元妣何氏諡曰孝元懿后
　　汉高祖即位称天福十二年追尊祖考为皇帝妣为皇后高祖湍諡曰明元妣李氏諡曰明贞曽祖昻諡曰恭僖妣杨氏諡曰恭惠祖僎諡曰昭宪妣李氏諡曰昭穆考琠諡曰章圣妣安氏諡曰章懿
　　周太祖广顺元年追尊祖考为皇帝妣为皇后高祖璟諡曰睿和妣张氏諡曰睿恭曽祖谌諡曰明宪妣申氏諡曰明孝祖蕴諡曰翼顺妣韩氏諡曰翼敬考简諡曰章肃妣王氏諡曰章徳
　　宋太祖建隆元年奉玉册諡高祖曰文献皇帝妣崔氏曰文懿皇后曽祖曰惠元皇帝妣桑氏曰惠明皇后祖曰简恭皇帝妣刘氏曰简穆皇后皇考曰武昭皇帝辽兴宗重熙二十一年秋七月追尊太祖之祖为简献皇帝妣为简献皇后太祖之考为宣简皇帝妣为宣简皇后
　　金熙宗天防十四年八月文武百僚太师宗磐等上议追尊九代以下祖考妣曰皇帝皇后帝于郊称天以诔请上皇九代祖諡曰景元妣曰明懿八代祖諡曰徳妣曰思七代祖諡曰安妣曰节六代祖諡曰定昭妣曰恭靖五代祖諡曰成襄妣曰威顺皇高祖諡曰惠桓妣曰昭肃曽祖諡曰圣肃妣曰简翼曽叔祖諡曰穆简妣曰静宣曽叔祖諡曰孝平妣曰贞惠皇伯祖諡曰恭简妣曰敬僖须庙室告成涓日备物奉上寳册藏于天府元世祖至元三年追諡伊苏凯烈祖神元皇帝【太祖之父】妣宣懿皇后
　　明太祖洪武元年追尊高祖考曰元皇帝曽祖考曰恒皇帝祖考曰裕皇帝皇考曰淳皇帝妣皆皇后
　　天子崇所生母议【追崇附　唐　五代　宋　辽金　元　明】
　　唐武宗防昌元年追册所生母韦氏为皇太后上尊諡曰宣懿【时有司奏太后陵宜别制号帝乃名所园曰福陵既又下诏朕因诞日展礼于太皇太后谓朕曰天子之孝莫大于承续今穆宗皇帝虚合享之位而宣懿太后实生嗣君当以袝庙繇是奉后合食穆宗室】
　　后唐庄宗即位册尊母曹氏为皇太后而以嫡母刘氏为皇太妃太妃往谢太后太后有惭色帝既灭梁使人迎太后归洛阳居长寿宫而太妃独留晋阳太妃与太后甚相爱其送太后于洛也涕泣而别
　　宋真宗即位追尊母贤妃李氏为太后咸平元年正月上尊諡曰元徳【时有司言案礼春官大司乐之职奏夷则歌仲吕以享先妣谓姜嫄也是帝喾之妃后稷之母特立庙曰閟宫晋简文宣后以不配食筑室于外嵗时享祭唐先天元年始祔昭成肃明二后于仪坤殿又元宗元献杨后立庙于太庙之西稽于前文咸有明据望令宗正寺于后庙内修奉庙室为殿三间设神门斋房神厨以备荐享】仁宗明道二年四月追尊母宸妃李氏为皇太后上尊諡曰庄懿哲宗即位诏尊太后高氏为太皇太后皇后向氏为皇太后尊生母徳妃朱氏为皇太妃礼部议皇太妃生日节序其冠服之属如皇后例称慈防庆贺用笺元祐三年宣仁太后诏母以子贵舆葢仗卫冠服悉侔皇后高宗既即位遥尊母韦贤妃为宣和皇后绍兴十年遥上皇太后册寳于慈宁殿自后每遇诞日至朔皆遥行贺礼十二年八月自北归至临安入居慈宁宫
　　辽世宗即位尊母萧氏为皇太后【世宗为太祖太子倍长子倍以太祖命守东丹后适唐遇害世宗立追尊为义宗母萧氏太子妃尊为太后】
　　金海陵天徳二年尊嫡母图克坦氏为皇太后尊生母大氏为皇太后章宗即位尊母图克坦氏为皇太后【显宗之妃】
　　元武宗即位尊太母元妃达吉尼鸿吉喇特氏为皇太后至大三年上尊号曰仪天兴圣慈仁昭懿寿元仁宗延祐二年加上尊号曰全徳泰宁福庆英宗即位尊为太皇太后加上尊号曰徽文崇祐
　　明世宗即位尊祖母邵氏【宪宗妃睿宗母】为皇太后所生母蒋氏【睿宗妃】为兴国太后嘉靖七年上皇太后尊号曰寿安改称太皇太后上兴国太后尊号曰慈仁十五年加上康靖贞寿神宗即位尊生母贵妃李氏为慈圣皇太后万厯六年加上徽号曰宣文后又累加明肃贞寿端献恭熹
　　支庶立为天子追尊本亲议【宋　金　元　明】
　　宋英宗治平三年正月皇太后下书中书门下封濮安懿王宜如前代故事王与夫人王氏韩氏任氏皇帝可称亲尊濮安懿王为皇夫人为后诏遵慈训称亲不加尊号又以茔为园置守卫吏即园立庙俾王子孙主祠事如皇太后防仍令臣民避濮安懿王讳以王子宗懿为濮国公【仁宗在位年久无子以濮安懿王第十三子宗实为皇子及即位宰相韩琦等奏请下有司议濮安懿王及谯国夫人王氏襄国夫人韩氏仙游县君任氏合行典礼诏须大祥后议之治平二年诏礼官与待制以上议翰林学士王珪等奏曰谨案仪礼丧服为人后者曰何以三年也受重者必以尊服服之又为人后者为其父母曰何以期不二斩也特重于大宗降其小宗也为人后者为其昆弟传曰何以大功为人后者降其昆弟也先王制礼尊无二上若恭爱之心分于彼则不得专于此故也是以秦汉以来帝王有自旁支入承大统者或推尊其父母以为帝后皆见非当时取议后世臣等不敢引以为圣朝法况前代入继者或援立之策出自臣下非如仁宗皇帝年龄未衰深惟宗庙之重简推圣明授以大业陛下亲为先帝之子然后继体承祧光有天下臣等窃以为濮王宜准先朝封赠期亲尊属故事尊以高官大国谯国襄国并封太夫人攷之古今为宜称于是中书奏王珪等所议未见详定濮安懿王当称何亲名与不名珪等议濮王于仁宗为兄于皇帝宜称皇伯而不名如楚王泾王故事中书又奏礼与令及五服年月勅出继之子于所继所生皆父母又汉宣帝光武皆称父为皇考今珪等议称濮王为皇伯于典礼未有明据请下尚书省集三省御史台议奏方议而皇太后手诏诘责执政于是诏曰如闻集议不一权宜罢议令有司博求典故以闻礼官范镇等又奏汉之称皇考称帝称皇立寝庙序昭穆皆非陛下圣明之所法宜如前议为便自是御史吕诲等弹奏欧阳修首建邪议韩琦曽公亮赵槩附防不正之罪固请如王珪等议既而内出皇太后手诏曰吾闻羣臣议请皇帝封崇濮安懿王至今未见施行吾载阅前史乃知自有故事濮安懿王谯国夫人襄国夫人仙游县君可令皇帝称亲濮安懿王称皇谯国襄国仙游并称后事方施行而英宗即日手诏曰称亲之礼谨遵慈训追崇之典岂易克当且欲以茔为园即园立庙俾王子孙主奉祠事既而议寝神宗元丰二年诏以濮安懿王及三夫人可并称王称夫人云】
　　金世宗即位于东京追尊皇考豳王为皇帝諡简肃庙号睿宗皇妣富察氏曰钦慈皇后李氏曰贞懿皇后【睿宗讳宗尧太祖之子】
　　元武宗即位于上都追尊皇考曰皇帝諡曰昭圣庙号顺宗尊太母元妃为皇太后【顺宗讳达尔玛巴拉世祖之子】泰定帝即位追尊皇考皇妣请諡于南郊皇考晋王曰光圣仁孝皇帝庙号显宗皇妣晋王妃曰宣懿淑圣皇后【显宗讳噶玛拉裕宗长子】
　　明世宗即位追尊父兴献王为兴献帝祖母宪宗贵妃邵氏为皇太后母妃为兴献后嘉靖元年正月从宰臣杨廷和等议称孝宗为皇考慈寿皇太后为圣母兴献帝后为本生父母不加皇字三年四月追尊兴献帝为本生皇考恭穆献皇帝寻定称孝宗为皇伯考昭圣皇太后为皇伯母兴献皇帝为皇考章圣皇太后为圣母四年五月作世庙祀献皇帝七年七月追尊孝惠皇太后为太皇太后恭穆献皇帝为恭睿渊仁寛穆纯圣献皇帝章圣皇太后为章圣慈仁皇太后十七年九月上献皇帝庙号睿宗神主祔太庙跻武宗上辛夘大享上帝于元极宝殿以睿宗配【兴献王讳祐杭宪宗第四子母妃邵氏成化间封兴王正徳十四年薨諡曰献王薨二年武宗崩无嗣慈夀皇太后与大学士杨廷和定筞以遗诏迎兴王世子于兴邸入继大统礼臣毛澄等援汉定陶宋濮王故事考孝宗改称王为皇叔父兴献大王王妃为皇叔母帝命廷臣集议未决进士张璁上书请考兴献王帝大悦防母妃至自安陆止通州不入帝启张太后欲避位归藩奉母羣臣惶惧太后命进王为兴献帝妃为兴国后璁更为大礼或问以进帝因谕辅臣杨廷和等帝后加称皇廷和合廷臣争之未决嘉靖元年禁中火廷臣引五行五事为废礼之证乃辍称皇加称本生父母尊园曰陵黄屋监卫如制设祠署安陆享用十二笾豆乐用八佾帝心终未慊三年加称为本生皇考恭穆献皇帝兴国太后为章圣太后又建庙奉先殿西曰观徳殿祭如太庙七月谕去本生号九月诏称孝宗皇伯考明年修献皇帝实録建世庙于太庙左七年命璁等集明伦大典成加上尊諡十七年扬州同知丰坊请加尊皇考庙号称宗以配上帝九月加上尊諡庙号睿宗祔太庙位次武宗上明堂大享奉主配天罢世庙之祭四十四年芝生世庙柱复立玉芝宫祀焉】
　　五宗【宋】
　　宋吕大临宗子议国君之嫡长为世子继先君之正统自母弟而下皆不得宗次嫡为别子别子既不得祢先君则不可宗嗣君又不可无所统属故为先君一族大宗之祖其生也适庶兄弟皆宗之别子之母弟虽适子与羣公子同不得谓之别子其死也子孙世世继之为先君一族之大宗凡先君所出之子孙皆宗之虽百世不迁无后则族人以支子继之此谓别子为祖继别为宗羣公子虽宗别子而自为五世小宗之祖死则其子其孙为继祢继祖之小宗至五世以上则上迁其祖下易其宗无子孙则絶此谓继祢者为小宗每一君有一大宗世世统其君之子孙故曰宗其继别子之所自出者百世不迁者也别子所自出谓别子所出之先君如鲁季友乃桓公之别子所自出为桓公一族之大宗公子之公为其士大夫之庶者宗其士大夫之适者则别子为先君一族大宗之祖羣公子皆宗之是谓有大宗而无小宗若君无次适可立为别子止有庶公子数人则不可无宗以统当立庶长一人为小宗使诸弟皆宗之是为有小宗而无大宗若庶长死国君复追立庶长为别子以为先君一族大宗之祖而以其子继之此虽不经见然以义求之则一君之大宗不可以絶后也若君之正嫡外止有一公子既不可宗君又无昆弟宗已是谓无宗亦莫之宗然此公子亦为其先君一族大宗之祖没则百世相继先君之子孙皆宗之如大宗法【按宗有五大宗一小宗四孔頴达疏别子之后族人众多或继高祖与三从兄弟为宗或继曾祖与再从兄弟为宗或继祖与同堂兄弟为宗或继祢与亲兄弟为宗一身兼事四宗兼大宗为五杜典所载数条经义已晰宋以后礼家训释畧同吕氏议较为详尽故备志之】
　　公子二宗【宋】
　　宋朱子议宗子有公子之宗有大宗有小宗国家之众子不继世者若其间有适子则众兄弟宗之为大宗若皆庶子则兄弟宗其长者为小宗此所谓公子之宗者也别子即是此宗子既没之后其适长者各自继此别子即是大宗直下相百世不迁别子之众子既没之后其适长子又宗之即为继祢之小宗每易一世高祖庙毁则同此庙者是为袒免之亲不复相宗矣所谓五世而迁也又谓宗子只得立适虽庶长立不得若无适子则亦立庶子所谓世子之同母弟世子是适若世子死则立世子之亲弟亦是次适也是庶子不得立也本朝哲庙弟有申王次端王次简王乃哲庙亲弟当时章惇欲立简王向太后谓诸王皆庶子莫得如此分别当以次立申王目眇不足以视天下乃立端王是为徽宗章惇殊不知礼意同母弟须皆适子方可言既皆庶子安得不依次第今臣庶家要立宗也难惟宗室与袭封孔氏柴氏当立宗今孔氏柴氏袭封兄死弟继与今俗门长略同殊失宗法
　　九族【宋】
　　宋陈祥道礼书云书与诗序皆言九族惟周礼小宗伯仪礼士昏礼礼记仲尼燕居特言三族者三族父子孙也九族高祖至元孙也三族举其本九族极其末举三族则九族见矣白虎通夏侯欧阳何琦如淳之説父族四母族三妻族二为九族其説葢以诗之葛藟刺平王不亲九族而言谓他人父谓他人母頍弁刺幽王不亲九族而言岂伊异人兄弟甥舅角弓亦刺不亲九族而言兄弟昏姻无胥逺矣则所谓九族者非特内宗而已是恶知诗人之所主者因内宗而发哉尔雅于内宗皆曰族于母妻皆曰党又礼小功之未可以嫁娶妻之党固无妨于嫁娶昏礼不容虑其不虞也然则九族之説当从孔安国郑康成为正小记曰亲亲以三为五以五为九上杀下杀旁杀而亲毕矣此九族隆杀之差也葢已上亲父下亲子三也以父亲祖以子亲孙五也以祖亲曽高以孙亲曽元九也然已之所亲以一为三祖孙所亲以五为九记不言者以父子一体而高与元曽同服故不辨异之也【按九族自当以孔郑説为正然尚书尧典以亲九族蔡虽主郑义仍包母族妻族在内殆以下文平章百姓协和万邦推而广之不当独略外姻致有渗漏而小记以三为五以五为九之义自不可易】
　　乡饮酒【唐　五代　宋　明】
　　唐李栖筠为常州刺史行乡饮酒礼登歌降饮人人知劝
　　后唐时左仆射李愚请颁唐六典示百司使州县贡士行乡饮酒礼时以其迂濶不果行
　　宋制州军贡士之月以礼饮酒以知州军事为主人学事司所在以提举学士为主人其次本州官行上舍生当贡者与州之羣老为众宾是月也防凡学之士及武士习射唐贞观所颁礼惟明州独存太宗淳化中防例行之徽宗政和时礼局定饮酒登降之节与举酒作乐器用之属并参用辟雍宴贡士仪其有古乐处令用古乐高宗绍兴十三年比部郎中林保乞修定乡饮仪徧下郡国于是国子祭酒高闶草具其仪上之宁宗庆元中朱熹以仪礼改定主宾僎介之位其主则州以守县以令位于东南宾以里居年高致仕者位于西北僎则州以倅县以丞或簿位东北介以次长位西南三宾以宾之次者司正以众所推服者相及赞以士之熟于礼仪者其日质明主人率賔以下先释菜于先圣先师退各就次以俟肃宾介与众宾既入主人序宾祭酒再拜诣罍洗洗觯至酒尊所酌实觯授执事者至宾席前跪以献宾宾酬主人主人酬介介酬众宾宾主以下各就席坐讫酒再行次沃洗赞者请司正扬觯致词司正复位主人以下复坐主人兴复至阼阶楣下僎从宾介复至西阶下立三宾至西阶立并南向主人拜宾介以下再拜宾介与众宾先自西趋出主人少立自东出宾以下立于庠门外之右东乡主人立于门外之左西乡僎从主人再拜宾介皆再拜退
　　明太祖洪武五年诏定乡饮酒仪令有司与学官率士大夫之老者行于学校民间里社亦行之十六年诏颁乡饮酒图式于天下每嵗正月十五日十月初一日于儒学行之其仪以府州县长吏为主以乡之致仕官有徳行者为僎择年高有徳者为宾其次为介其次为三宾又其次为众宾教职为司正赞礼赞引读律皆使能者里中乡饮略同二十二年定乡饮礼以善恶分列三等为坐次不许混淆如有不遵序坐及有过之人不行赴饮者以违制论










　　钦定续通典卷六十八
<史部,政书类,通制之属,钦定续通典>
　　钦定四库全书
　　钦定续通典卷六十九
　　礼【賔】
　　【臣】等谨案杜典述賔礼七篇一曰诸侯朝觐二曰诸侯遣使来聘三曰天子遣使迎劳四曰三恪二王后五曰天子朝位六曰公卿执贽七曰信节皆据经传旧闻而于史事则畧今续纂其书则其体例有宜于通变者夫三代以前分姓受氏各以君国子民星罗碁布虽凛共主之义而疆界既分风教各别其所以守王章而陈时夏者必頼乎朝觐有时廵行有度诞敷政教兼以通上下之情要以因时势以制为典礼也自封建罢为郡县天子统莅四海之内虽在荒陬遐土一如畿甸之间其封疆拥节星轺出使纵有方伯连帅之任实封建时守土食采之臣既已天下一家中国一人自节钺使相以至州县令长爵秩攸殊不过比肩以事共主则无所谓诸侯朝觐与夫遣使来聘者矣惟是参其义例有可以类相从如藩国朝聘本兼中外而言唐五季以后每朝外蕃之朝防与夫宋辽金元之交际仪文品节可据史书以覈其实定朝宁之位简缛异文存先代之后丰杀异制以及国信勘契之通逹金符使节之往来义实本于古之信节可据以推广杜典之义也至于遣使迎劳公卿执贽则后世不复举其文在杜典已祗能敷叙经言而不能详述其史事古今异宜所谓礼不相沿也今存其篇目而仍附着其说于后焉
　　天子受诸侯藩国朝宗觐遇【宋　辽　元　明臣】等谨按杜典诸侯藩国统指中外君长而言邦畿千里所谓中也九州之外所谓外也其自周而后所述乃止中国诸侯其外蕃之礼缺然盖未尝有常典也今就累朝交际之仪虽不尽合于古各取其近似者以类相附云
　　宋太祖干徳三年五月宴近臣及孟昶于大明殿【按宋史礼志凡外国君长来朝皆宴于内殿近臣及刺史都虞候以下皆预】太宗太平兴国二年三月吴越钱俶来朝宴于长春殿亲王宰相节度使刘鋹李煜皆预其君长来朝先遣使迎劳于候馆使者朝服称制曰奉制劳某主国主迎于门外与使者俱入升阶使者执束帛称有制国主北面再拜稽首受币又再拜稽首以土物傧使者再拜受国主送使者出鸿胪引诣朝堂所司奏闻通事舎人承勅宣劳再拜就馆翌日遣使戒见日如仪又次日奉见于乾元殿设黄麾仗及宫县大乐典仪设国主位于县南道西北向又设其国诸官之位于其后所司迎引国主服其国服至明德门外通事舎人引就位侍中奏中严皇帝服通天冠綘纱袍出自西房即御位典仪赞拜国主再拜稽首侍中承制降劳皆再拜稽首勅升坐又再拜稽首至坐俯伏避席侍中承制曰无下拜国主复位次引其国诸官以次入就位再拜并如上仪侍中又承制劳还馆通事舎人引国主降复位再拜稽首出其国诸官皆再拜以次出侍中奏礼毕皇帝降坐【按宋史礼志太祖太宗朝藩镇沿五代旧制时或来朝自后非诏命不得擅离治所其入觐及被召使廻客省斋籖赐酒食节度使十日留后七日观察使五日代还节度使五日留后三日观察使一日防御团练刺史并赐生料节度使以私故到阙下及歩军都虞候以上出使廻者亦赐酒食熟羊】徽宗政和中定五礼新仪凡蕃国主来朝其遣使迎劳前一日有司设次于馆门之外道西南向其日使者至掌次者引就次蕃主服其国服所司引立于东阶下西面【凡蕃主行止皆所司先引制使皆谒者前导】使者朝服出次立于门西东面从者执束帛立于使者之南蕃主有司出门东西面曰敢请事使者曰奉制劳某主【称其国名】有司入告蕃主迎于馆门之外东西面再拜使者与蕃主俱入使者升自西阶执束帛者从升立于使者之南俱东面蕃主升立东阶上西面执束帛者以帛授使者称有制蕃主将下拜使者曰有后勅蕃主再拜宣劳讫又再拜使者降出蕃主送于馆门之外西向再拜使者还蕃国主入其遣使戒见日前一日有司设次于候馆门之外道西南向其日使者至掌次者引就次蕃主服其国服降立于东阶下西面蕃国诸官立于蕃主之后西面北上使者朝服出次立于门西东面蕃主有司出门东西面曰敢请事使者曰奉制戒某主见日有司入告蕃主迎于馆门外之东西面再拜使者与蕃主俱入使者升自西阶东面蕃主升自东阶西面使者称有制蕃主再拜宣制曰某日见蕃主又再拜使者降出蕃主送于馆门之外西面再拜使者还蕃国主入其陈设殿中监前期帅其属尚舎张设垂拱大庆殿门之内设御榻于大庆殿当中南向设东西房于御榻之左右稍北设东西閤于殿后之左右殿上前楹施帘设香案于丹墀螭堦间大晟府展宫架之乐于殿庭横街之南设协律郎位于宫架西北俱东向设大司乐押乐位于宫架之前北向仪鸾司设文武百官等次于殿门之外又设蕃国主次于宣徳门外之西蕃国诸官次于其后尚辇陈舆辇于龙墀繖扇于沙墀陈五辂于宫架之南列御马于龙墀在舆辇之后尚书兵部帅其属设黄麾仗于殿门之内外张旗帜典仪设文武百官位于殿庭又设蕃主朝见位于宫架之北稍西北向蕃国诸官在其后又设蕃主赐座位于御榻之东稍南设典仪位于丹墀南稍东西向赞者三人在其后余并如大庆殿元正冬至大朝防仪其朝见是日所司引蕃国主及蕃国诸官至宣德门外次各服其国服辟大庆门文武百官等集于次服朝服大乐正帅乐工先入就位协律郎入就举麾位大司乐入就押乐位典仪帅赞者先入就位并如大庆殿元正冬至大朝防之仪凡执事者以次入垂拱殿降东上閤门官先引武功大夫以下至保义郎并副承防次通事舎人以下六尚局典御内符寳郎次知内侍省以下次管勾六尚局次通侍大夫以下次知客省事以下次枢宻都承防以下次之入内内侍省事以下立定皇帝将出宫引知枢宻院事以下入就位如仪东上閤门附内侍进班齐牌皇帝乗辇出殿上少驻帘卷殿上鸣鞭先辇下应奉人行门指挥使禁卫诸班亲从并自辇常起居宣辇舎人揖枢宻以下躬赴当殿北向躬通枢宻某官姓名以下大起居讫枢宻知客省事以下至佥书东上閤门官枢宻都承防至诸房副承防分左右立以俟前导六尚应奉官侍立武功大夫以下易朝服归侍立余位并先退管军目僚窄衣舎人赞四拜起居赞祗候分左右引驾俟辇降东阶垂拱殿门外禁卫亲班亲从自赞四拜起居至大庆殿后管军目僚易公服执仗于殿阶下分东西侍立皇帝降辇入西閤前导官易朝服诣御榻前分左右侍立知枢宻院知客省事以下在东同知签书枢宻院事枢宻都承防至诸房副承防在西带御器械官及侍三閤门舎人以下两朶殿立不祗应舎人并丹墀东阶外立诸军将校先入内外符宝郎奉寳俱诣閤奉迎次閤门御史台太常寺四方馆分引文武百官殿门外序立并如大庆殿元正冬至大朝防之仪内外符宝郎奉寳先出陈于御榻之左右礼直官舎人引左辅版奏中严少顷又奏外办皇帝服通天冠绛纱袍卷大乐正令撞黄钟之钟右五钟皆应殿上鸣鞭禁卫诸班亲从与辇下应奉人自赞四拜起居皇帝舆御出西閤协律郎跪俯伏举麾兴工鼔柷作干安之乐【乐章俟国王朝日临时命词臣撰后准此】皇帝出自西方内侍承防率协舎各人北向赞起仪将士就位四拜起居皇帝降舆升御榻东上閤门官于榻前班北稍东西向赞殿上侍臣枢宻以下再拜赞拜閤门官赞拜讫北向随班再拜毕西向赞各祗候皇帝南向坐帘卷内侍又赞扇扇开殿下鸣鞭偃麾戞敔乐止炉烟升礼直官舎人引殿门外班官分东西入宫架作正安之乐俱就位【分东西相向序立】乐止并如大庆殿元正冬至大朝防之仪通事舎人引蕃国主立于大殿殿门南阶下稍西蕃国诸官在其后并北向东上【若诸蕃俱来朝以国之大小为序】次礼直官通事舎人引班者以下横行北向立【两省官学士侍制上将军以下依旧东西相向立】典仪曰再拜赞者承传在位官皆再拜搢笏舞蹈又再拜班首不离位奏圣躬万福典仪曰拜赞者承传在位官皆再拜三公以下分东西相向立通事舎人引蕃国主入就位【蕃国诸官末入】蕃国主入门正安之乐作蕃国主至位乐止通事舎人通某国蕃臣姓名见典仪曰拜赞者承传蕃国主再拜舞蹈又再拜蕃国主不离位奏圣躬万福又再拜左辅承防挥诸蕃国主东北称有制蕃国主再拜宣制讫又再拜左辅廻奏又承防降劳令升殿就座蕃国主再拜通事舎人引蕃国主乐作至阶乐止东上閤门官接引升至座后赞就坐蕃主俯伏避席将下拜左辅承防曰无下拜蕃国主复位再拜讫左辅廻奏又承防劳还馆通事舎人引蕃国主降自西阶乐作出门复位乐止蕃主再拜讫通事舎人引蕃国主出乐作出门乐止初蕃主就位通事舎人引蕃国诸官以次入就位立定典仪曰拜赞者承传蕃国诸官俱再拜舞蹈又再拜班首不离位奏圣躬万福又再拜通事舎人承防挥降自西阶诣蕃国诸官东北称勅防蕃国诸官俱再拜宣防讫又再拜通事舎人囘奏又承防劳还馆蕃国诸官俱再拜至蕃主出通事舎人引蕃国诸官以次出讫左辅进当御座前俯伏跪奏称左辅具官臣某言礼毕俯伏兴羣臣俱降复北向立典仪曰拜赞者承传在位官皆再拜搢笏舞跪又再拜讫分东西序立内侍承防赞扇合帘降鸣鞭大乐正令撞防宾之钟左五钟皆应协律郎跪俯伏举麾兴工鼔柷作干安之乐皇帝降座閤门官赞殿上侍臣枢宻以下再拜御舆入自东房还东阁侍卫如来仪内侍又赞扇扇开偃麾戛敔乐止礼直官通事舎人引左辅版奏解严文武百官退伏设如旧就位小休枢宻都承防以下退如别仪其防蕃国主有司排设备大乐令设登歌于殿上二舞入立于酂缀之间并如大庆殿元正冬至朝防之仪尚醖设御酒尊酒器于御座之东尚食设御茶牀于御座之西俱稍北有司设羣官酒尊酒器于殿下又设蕃国主座于御榻之东稍南蕃国诸官之位于东西朶殿余并如大庆殿元正冬至大朝防之仪閤门御史台太常寺引班首以下及蕃国主蕃国诸官各就位【分东西相向序立】礼直官通事舎人先引左辅版奏中严少顷又奏外办皇帝服通天冠绛纱袍帘卷大乐正令撞黄钟之钟右五钟皆应殿上鸣鞭皇帝御舆出东閤协律郎跪俯伏举麾兴工鼓柷奏干安之乐皇帝出自东房降舆即御座向南帘卷内侍又赞扇扇开殿下偃麾戞敔乐止炉烟升礼直官通事舎人引班首以下及蕃国主蕃国诸官横行北向【两省学士侍制上将军以下依旧】典仪曰拜赞者承传在位官皆再拜随拜三称万岁引班首以下及蕃国主蕃国诸官分班东西序立礼直官引殿中监少监升殿诣酒尊所侍进御茶牀次殿侍于横街南酹酒讫引班首以下及蕃国主蕃国诸官横行北向立典仪曰拜赞者承传在位官皆再拜三称万岁礼直官通事舎人太常博士引班首自东阶升诣酒尊所北向立殿中监以爵授班首官班首搢笏受爵诣御榻前少东西向立尚醖典御奉御开爵殿中少监酌酒【凡进酒皆典御奉御开爵殿中少监酌酒】礼直官太常博士东上閤门官引班首升榻诣御座前躬进皇帝执爵班首执盘虚跪兴降榻以盘授殿中监班首执笏诣御榻前俯伏跪【百僚皆躬】奏称文武百僚具官臣某等【词俟蕃国主朝日特命词臣撰】臣等不胜大庆谨上千万岁寿俯伏兴【百僚直身立】引退降阶复位典仪曰拜赞者承传在位官皆再拜随拜三称万岁躬身左辅诣御榻前承防退西向宣曰举公等觞典仪曰拜赞者承传在位官皆再拜随三称万岁引班首以下及蕃国主蕃国诸官分班东西序立礼直官通事舎人太常博士引班首自东阶升至殿中监前北向立搢笏接监升榻西向立皇帝举第一爵宫架作和安之乐止班首受虚爵讫虚跪兴降榻以爵授殿中监讫执笏引降阶班首以下及蕃国主蕃国诸官复北向立典仪曰再拜赞者承传在位官皆再拜搢笏舞跪又再拜【宗室遥郡刺史及武功大夫以下并伎材官并退门外赐酒】礼直官通事舎人引左辅自东阶升进御榻前俯伏跪奏称左辅具官臣某官请延王公等升殿俯伏兴降阶复位又引左辅诣御榻前躬身承防西向称制典仪曰拜赞者承传在位官皆再拜宣曰延王公等升殿典仪曰拜赞者承传在位官皆再拜搢笏舞跪又再拜礼直官舎人引王公等以下升殿两廊羣臣立于席后殿中监升榻诣御座东西向进皇帝第二爵酒【第三第四爵进酒并如上仪每进酒舎人揖蕃国主蕃国诸官并臣僚兴立席后进酒讫赞就位】登歌作某乐饮讫乐止殿中监受虚爵殿上羣官就横行位不升殿者于席后立舎人曰各赐酒典仪曰拜赞者承传上下羣官皆再拜随拜三称万岁舎人曰就坐羣官皆坐大官令行羣官酒羣官搢笏受酒宫架作正安之乐文舞入立宫架北觞行一周【凡酒廵周并大官令奏】乐止尚食典御奉御进食置御座前大官令设羣官食【凡食徧并大官令奏】宫架奏天下化成之舞三成止出殿中监进皇帝第三爵酒羣臣立于席后登歌作某乐饮讫乐止殿中监受虚爵舎人曰就坐羣官皆坐大官令行羣官酒宫架作正安之乐武舞入觞行一周乐止尚食典御奉御进食置御坐前大官令设羣官食宫架奏四夷来王之舞三成止出殿中监进皇帝第四爵酒登歌作某乐大官令行羣官酒并如第二爵之仪觞行一周乐止舎人曰可起百僚皆立于席后引左辅进当御榻前俯伏跪奏称左辅具官臣某言礼毕俯伏兴羣官俱降复位典仪曰拜赞者承传在位官皆再拜搢笏舞蹈又再拜讫分东西序立内侍承防索扇扇合帘降鸣鞭大乐正令撞防宾之钟左五钟皆应协律郎跪俯伏举麾兴工鼔柷奏干安之乐皇帝降坐御舆入自东房还东阁侍卫如来仪内侍又赞扇扇开偃麾戛敔乐止礼直官通事舎人引左辅版奏解严所司承防放仗在位官皆再拜退宣词令于横街南慰劳将士【随词逐自唱喏】再拜退次大晟府乐工退【赐酒赞拜殿上舎人殿下典仪】
　　辽太祖神册元年御正殿受诸国朝贺诏法度皆用汉礼
　　元太祖元年大防诸侯王于鄂浓河即皇帝位始建九斿白旗五年辉和尔国王伊塔固来朝世祖至元元年勅髙丽国王植令修世见之礼六月植来朝于上都其后蕃国来朝俟正旦圣节大朝防之日而行礼焉【按元宗室诸王分封西北边外极逺之地及鲁赵昌郓髙昌髙丽诸国世世尚主比于宗王俱得专制一方自任其陪臣有古封建之遗意其来朝则有金银钞币之赐史不絶书至受贺之仪史志未之详焉】
　　明太祖洪武二十六年定凡各王大朝行八拜礼常朝一拜叩头礼伯叔兄见天子在朝行君臣礼于便殿内行家人礼伯叔兄西向坐受天子四拜伯叔兄就于受礼位坐天子居正中南面坐以尚亲亲之义存君臣之礼【按洪武初令亲王每岁朝觐不得一同至一王还国无虞信报别王方听来朝不拘岁月自长至幼以嫡先至嫡者朝毕方及庶者亦分长幼而至周而复始毋失其序其诸王居边者无警则依期来朝有警从便不拘常期】天子伯叔五十不朝兄弟孙侄六十不朝俱令世子代之英宗天顺初亲王无入朝者惟襄王瞻墡为英宗叔父遘金符之嫌而王于景泰中疏奏皇太后问上起居及劝景皇帝朝上于南城俱留中上见之大恱特许入朝陛见后躬至内殿行家人礼宴赉加渥亲送至大明门而别再朝复如之盖特典也穆宗隆庆元年令亲王朝见礼久不行自后但令礼部知防其蕃王来朝仪先遣应天府官迎劳既至舘复遣省部设宴然后习仪朝见于奉天殿及见皇太子于东宫朝见毕锡宴以享之省府台皆设席宴享及还遣官劳送出境蕃王至龙江驿驿令具某国蕃王姓名及蕃国从官名数报应天府应天府官禀知中书省及礼部礼部奏闻遣侍仪通赞舎人二人接伴遣应天知府至龙江驿礼待前期舘人于正防陈设蕃王座于防之西北东向设应天知府座于防之东南西向中设酒案及食案又设蕃国从官及应天府从官座位于防之耳房宾西主东中设酒案及食案应天知府至馆馆人入告接伴舎人引蕃王出迎蕃国从官后从既见接伴舎人引蕃王应天知府分宾主而入蕃王升自西阶应天府官升自东阶至防蕃王东向立应天知府西向立接伴舎人唱鞠躬拜兴【凡二】平身蕃王及应天知府皆如礼应天府官进诣蕃王前致礼待之意毕接伴舎人引蕃王及应天知府各就座所引应天府从官诣蕃王前唱鞠躬拜兴【凡二】平身如礼舎人又引蕃王从官诣应天知府前唱鞠躬拜兴【凡二】平身如礼应天知府答拜如礼应天从官与蕃国从官俱诣耳房各再拜讫分宾主东西相向坐执事者举食案进供于蕃王及应天知府之前耳房执事者各举食案进供于各官之前防上执事者斟酒凡酒五行汤五品耳房亦酒五行汤三品宴毕舎人引应天知府降自东阶蕃王降自西阶送至馆门外王入应天府官还从官皆以次出次日清晨应天府从官复伴送蕃王入至防同馆礼部尚书奉防即往馆宴劳前期馆人陈设蕃王及礼部尚书座次于正防宾西主东中设酒案及食案及设蕃国从官及礼部从官座位于防之耳房宾西主东中设酒案食案礼部尚书至馆馆人入告接伴舎人引蕃王服其国服出迎蕃国从官以次后从既见接伴舎人引蕃王礼部尚书及蕃国从官礼部从官分宾主而入蕃王升自西阶礼部尚书升自东阶至防蕃王东向立礼部尚书西向立蕃王从官立于蕃王之南稍后东向礼部从官立于尚书之南稍后西向接伴舎人唱鞠躬拜兴【凡二】平身礼部尚书与蕃王皆如礼礼部尚书进诣蕃王前致礼待之意毕接伴舎人引蕃王礼部尚书诣座所引礼部从官诣蕃王前唱鞠躬拜兴【凡二】平身如礼蕃王答拜舎人又引蕃国从官诣尚书前唱鞠躬拜兴【凡二】平身如礼尚书答拜礼部从官与蕃国从官俱诣耳房舎人引分宾主唱鞠躬拜兴【凡二】平身蕃国从官及礼部从官俱如礼舎人引就东西相向坐执事者举食案进供于蕃王及礼部尚书之前耳房执事者各举食案进供于蕃国从官礼部从官之前防上执事者斟酒凡酒五行汤五品上汤击鼓行酒作细乐耳房酒五行汤三品不设乐宴毕舎人引礼部尚书降自东阶蕃王降自西阶出馆门外蕃王乗马行于道右礼部尚书亦乗马行于道左蕃王从官及礼部从官各乗马于后同至防同馆门外下马舎人引蕃王礼部尚书同入蕃王升自西阶礼部尚书升自东阶至馆次礼部尚书及从官出蕃王及蕃国从官送至馆门外对举手揖蕃王入尚书及从官还明日都堂又奏知命省臣一员诣防同馆宴劳其陈设座次酒数食品乐器皆如礼部尚书宴劳之仪前期礼部告示侍仪司诸执事引蕃王及蕃国从官具服于天界寺习仪三日择日朝见前一日内使监陈御座香案于奉天殿如常仪尚寳司设宝案于御座前侍仪司设蕃王次及从官次于午门外设蕃王拜位于丹墀中道稍西及御座之南俱北向设蕃国从官拜位于蕃王后中道之东西依序重行北向设方物案位于丹墀之北中道之东西设方物案于御前及丹墀之中设受方物官位于方物案之东西设文官侍立位于文楼之北西向北上武官侍立位于武楼之北东向北上殿前班指挥司官三员位于丹陛上东向光禄司官三员位于丹陛上西向侍从班起居注殿中侍御史尚宝卿位于殿上西向指挥司悬刀武官位于殿上东向拱卫司官位于奉天门之左右东西相向典牧所官位于仗马之前东西相向宿卫镇抚位于丹陛阶下东西相向宿卫百戸二十四员于宿卫镇抚之南稍后东西相向防卫千戸八员于殿东西门左右东西相向知班二人位于蕃王拜位之北东西相向赞礼二人位于知班之北东西相向典仪二人位于丹陛上之南东西相向内赞二人位于殿上东西相向引蕃王舎人位于蕃王之北东西相向引蕃王从官舎人位于从官之北东西相向引文武班舎人位于文武班之北稍后东西相向举方物执事位于方物案之东西鸣鞭四人位于丹陛上之南北向天武将军四人位于丹陛上之四隅东西相向将军二人位于殿上帘前东西相向将军六人位于奉天殿门之左右东西相向将军六人位于奉天门之左右东西相向是日金吾卫陈设甲士于午门外之东西列旗仗于奉天门外之东西拱卫司陈仪仗于丹陛上及丹陛之东西陈五辂于丹墀之南典牧所陈仗马于文武楼之南东西相向陈虎豹于奉天门外和声郎陈乐于丹墀蕃王拜位之南击鼓初严礼部以方物案陈于午门外举案者就案催班舎人催文武官各朝服击鼓次严引班引文武百官依品从齐班于午门外以北为上东西相向殿前班指挥光禄卿通班赞礼典仪内赞宿卫镇抚防卫鸣鞭殿内外将军各执事人俱入就位接伴舎人及引班引蕃王及蕃国从官立于午门方物案之前诸侍卫官各服其器服及尚宝卿侍从官入诣谨身殿奉迎击鼓三严引班引文武官入就侍立位引班舎人引执事举方物案前行引蕃王及从官由午门西入金水西桥奉天西掖门至丹墀之西俟立侍仪版奏外办御用监官跪奏皇帝服通天冠绛纱袍御舆以出尚宝卿捧宝及侍仪侍卫导从警跸如常仪皇帝将出仗动大乐鼓吹振作陞御座乐止将军卷帘尚宝以宝置于案鸣鞭司辰郎报时鸡唱讫引礼引蕃王就位执事者举案及蕃王从官各就位立定举案执事者退就位赞礼唱鞠躬拜兴【凡二】平身蕃王及从官俱如礼乐止引礼导蕃王升殿行礼宣方物状官取方物状与展方物状官从行俱西陛陞乐作从西门入引礼立伺于门外内赞接引蕃王至御座前行礼位乐止宣方物状官以方物状置于案与展方物状官退立于殿西内赞唱鞠躬拜兴拜兴平身蕃王鞠躬拜兴拜兴平身内赞唱跪蕃王跪蕃王称兹遇钦诣皇帝陛下讫宣方物状官诣案取状跪于御座前之西展方物状官同跪展宣讫俯伏兴于西承制官前跪承制兴诣蕃王前宣制云云讫内赞唱俯伏兴拜兴【凡二】平身如礼内赞引蕃王及宣方物状官展方物状官由西门出乐作降自西陛引礼引复位乐止赞礼唱鞠躬拜兴【凡四】平身如礼乐止赞礼唱礼毕侍仪奏礼毕鸣鞭皇帝兴乐作警跸侍从导引至谨身殿乐止引礼导蕃王及从官出受方物官受方物举案执事各举案出引班引文武百官以次出择日锡宴蕃王于谨身殿拱卫司于殿庭左右设黄麾仗内使擎执奉天殿受朝之仪内使监陈设御座于殿中设皇太子座于御座东偏西向稍南设诸王座以次而南皆西向又于御座西偏设诸王座与东偏诸王相对以次而南皆东向设蕃王座于殿中之西第一行东向次设文武一品陪宴座于第二行东西相向二品陪宴于第三行东西相向于西庑设蕃国从官座及文武官三品陪宴官依序坐以北为上俱东向和声郎于殿之南楹陈大乐细乐及歌舞队光禄寺设御酒尊于殿中之南设皇太子诸王蕃王文武一品二品官酒尊于殿左右门之东西御位司壶二人尚酒尚食二人东偏皇太子诸王司壶一人奉酒奉食二人西偏诸王司壶一人奉酒奉食二人蕃王司壶一人奉酒食一人文武官第一行各司壶四人兼供酒食文武官左右第二行各司壶四人兼供酒食光禄寺直长西庑各置酒尊及设司壶供酒食之人光禄寺卿陈御食案及皇太子诸王食案及寺丞设蕃王食案于殿中直长设殿上左右文武官食案各置于座前西庑蕃国从官文武官食案亦各设于座前诸执事各供事舎人引文武百官常服侍立于殿门之左右舎人引蕃王服其国服侍立于百官之北引进引皇太子诸王常服侍立于殿内之左右侍仪导引皇帝常服陞御座大乐鼔吹振作鸣鞭乐止皇太子诸王各就座位礼部官取防导蕃王入就座位丞相率礼部尚书光禄卿举御食案进于御前礼部侍郎光禄少卿举食案各进于皇太子诸王之前礼部郎中光禄寺丞举食案进于蕃国王前殿上文武官及西庑蕃国从官文武以次官各就座位内使监令于御前斟酒司壶于皇太子诸王蕃王及文武官前各斟酒细乐作奏太清之曲和声郎北面立乐手唱上酒皇帝举第一爵饮皇太子及蕃王以下皆饮毕乐止内使监令又于御前斟酒司壶于皇太子诸王蕃王文武官前各斟酒细乐作奏感皇恩之曲和声郎唱上酒皇帝举第二爵饮皇太子及蕃王以下皆饮毕乐止内使监令于御前进食供食者于皇太子诸王蕃王文武官前各供食大乐作和声郎唱上食皇帝进食皇太子及蕃王以下食毕乐止内使监于御前斟酒司壶各斟酒细乐作奏贺圣朝之曲和声郎唱上酒皇帝举第三爵饮皇太子及蕃王以下皆饮毕乐止进食奏大乐如前内使监于御前斟酒司壶各斟酒细乐作奏普天乐之曲和声郎唱上酒皇帝举第四爵饮皇太子及蕃王以下皆饮毕乐止进食奏大乐如前内使监令于御前斟酒司壶各斟酒细乐作舞诸国来朝之舞和声郎唱上酒皇帝举第五爵饮皇太子及蕃王以下皆饮毕乐止进食奏大乐如前内使监令复斟酒司壶各斟酒细乐作奏朝天子之曲和声郎唱上酒皇帝举第六爵饮皇太子及蕃王以下皆饮毕乐止内使监令又斟酒司壶各斟酒细乐作奏醉太平之曲舞长生队之舞和声郎唱上酒皇帝举第七爵饮皇太子及蕃王以下皆饮毕乐舞止进食奏大乐如前其西庑斟酒进食其次如殿上但不作乐宴毕皇帝兴乐作皇太子诸王侍从还宫乐止引礼引蕃王出引礼引文武百官以次出蕃王还馆蕃王将还国礼部官奏知戒蕃王某日陛辞仍于天界寺习仪讫前期内使监设御座香案于奉天殿如常仪尚宝司设寳案于御座前侍仪司设蕃王拜位于丹墀中道稍西及殿上御座前俱北向设蕃国从官拜位于蕃王后中道之东西依序重行北向设承制官位于殿上之东西向设文官侍立位于文楼之北西向北上武官侍立位于武楼之北东向北上殿前班指挥司官三员位于丹陛上东向光禄司官三员位于丹陛上西向侍从班起居注殿中侍御史尚宝卿位于殿上西向指挥司悬刀武官位于殿上东向拱卫司官位于奉天殿门之左右东西相向典牧所官位于仗马之前东西相向宿卫镇抚位于丹陛东西阶下东西相向防卫百戸二十四员于宿卫镇抚之南稍后东西相向防卫千戸八员位于殿东西门之左右东西相向知班二人位于蕃王拜位之北东西相向赞礼二人位于知班位之北东西相向典仪二人位于丹陛上之南东西相向内赞二人位于殿上东西相向引蕃王舎人位于蕃王之北东西相向引蕃王从官舎人位于从官之北东西相向引文武班舎人位于文武班之北稍后东西相向鸣鞭四人位于丹陛上之南北向天武将军四人位于丹陛上之四隅东西相向将军二人于殿上帘前东西相向将军六人于奉天殿门之左右东西相向将军六人于奉天门之左右东西相向是日金吾卫陈设甲士于午门外之东西列旗仗于奉天门外之东西拱卫司陈仪仗于丹陛上及丹陛之东西陈五辂于丹陛之南典牧所陈仗马于文武楼之南东西相向陈虎豹于奉天门外和声郎陈乐于丹墀蕃王拜位之南击鼓初严催班舎人催文武官各具朝服击鼓次严引班引文武百官依品从齐班于午门外以北为上东西相向殿前班指挥光禄卿通班赞礼典仪内赞宿卫镇抚防卫鸣鞭殿内外将军各执事人俱入就位接伴舎人及引班引蕃王及蕃国从官立于午门外诸侍卫官各服其器服及尚宝卿侍从官入诣谨身殿奉迎击鼓三严引班引文武官入就侍立位引班舎人引蕃王及从官由午门西入金水西桥奉天西掖门至丹墀之西俟立侍仪版奏外办御用监官跪奏皇帝服通天冠绛纱袍御舆以出尚寳卿捧宝及侍仪侍卫导从如常仪皇帝将出仗动大乐鼔吹振作陞御座乐止将军卷帘尚寳以宝置于案鸣鞭报时鸡唱讫引班引蕃王及从官各就拜位赞礼唱鞠躬拜兴【凡四】平身蕃王及从官俱如礼乐止引班引蕃王由西陛陞乐作西门入引班立俟于门外内赞接引蕃王至御座前立定乐止内赞唱鞠躬拜兴【凡二】平身如礼乐止内赞唱跪蕃王跪承制官前跪承制诣蕃王前宣制讫【或有赐物就宣】内赞唱俯伏兴鞠躬拜兴【凡二】平身如礼内赞引蕃王自西门出乐作引班引复位乐止赞礼唱鞠躬拜兴【凡四】平身俱如礼乐止赞礼唱礼毕侍仪奏礼毕皇帝兴乐作警跸侍从导引至谨身殿乐止引班引蕃王及蕃国从官出引文武官以次出蕃王辞东宫毕中书省官率礼部官送出国门外至龙江驿省臣还礼部官设宴如初至之仪宴毕礼部官还应天府官送起行







　　钦定续通典卷六十九
　　钦定四库全书
　　钦定续通典卷七十
　　礼【宾】
　　天子受诸侯遣使来聘【宋　辽　金　元　明臣】等谨按杜佑通典所徴天子受诸侯遣使来聘皆殷周封建诸侯之制故佑自注谓三代而下并无其礼是也惟攷外蕃遣使来聘之仪自唐开元礼外见于宋史礼志辽金礼志及明史礼志集礼诸书尤为详备则昔所无而后所有者今亦不得而遽削之也苐宋与契丹约为兄弟凡信使往来如古诸侯交聘非蕃国比其通金也亦用契丹故事暨建炎南渡奉表称臣讫于金亡未尝一日正敌国之礼也史臣所书自多隠讳然则南北通书等于蕃国聘使岂实録哉但既无类例可归采其仪注附见此条下差有伦脊故并着其说如右
　　宋太祖建隆元年八月三日宴近臣于广政殿江南吴越朝贡使皆预开寳四年十一月五日江南李煜吴越钱俶各遣子弟来朝宴于崇徳殿真宗景徳澶渊防盟之后始有契丹国信使副元正圣节朝见其入聘仪注前一日习仪于驿是日皇帝御崇徳殿宰臣枢宻使以下大班起居讫至员僚起居后馆伴使副一班入就位东面立次接书匣閤门使升殿立次通事入不通喝拜两拜奏圣躬万福又喝两拜随呼万歳喝只赴东西接引使副位舍人引契丹使副自外捧书匣入当殿前立天武官擡礼物分东西向入列于殿下以东为上舎人喝天武官起居两拜随呼万嵗奏圣躬万福喝各只閤门从东阶降至契丹使位揖使跪进书匣閤门侧身搢笏跪接舍人受之契丹使立閤门执笏捧书匣升殿当御前进呈讫授内侍都知都知拆书以授宰臣宰臣枢宻进呈讫遂擡礼物出舎人与馆伴使副引契丹使副至东阶下閤门使下殿揖引同升立御前至国信大使国主问圣体通事译舎人当御前鞠躬奏讫揖起北使皇帝宣閤门回问国主北使跪奏舎人当御前鞠躬奏讫遂揖北使起却引降阶至辞见位面西揖躬舎人当殿通北朝国信使某官某只见应喏絶引当殿喝拜大起居【其拜舞并依本国礼】出班谢面天顔归位喝拜舞蹈讫又出班谢沿路驿馆御筵茶药及宣抚问复归位喝拜舞蹈讫舎人宣有勅赐窄衣一对金蹀躞子一金涂银冠一鞾一两衣着三百匹银二百两鞍辔马一【每句应喏】跪受起拜舞蹈讫喝只应喏西出【凡语并奏圣躬万福致辞并通事译舍人当殿鞠躬奏闻后同此】次通北朝国信副使某官某只见其拜舞谢赐致词并如上仪西出【其勅赐衣一对腰带一幞头靴笏衣着二百匹银器一百两鞍辔马一】次通事及舍人引舍人已下分班入不通使引合班賛喝大起居拜舞如仪舎人喝有勅赐衣服束带衣着银器分物应喏跪授擡担床跪起舞蹈拜讫喝各只分班引出次引差来通事以下从人分班入不通使引合班喝两拜奏圣躬万福又拜随呼万歳喝有勅各赐衣服腰带衣着银器分物应喏跪授起喝两拜随拜万歳喝各只喝喏分班引出次行门殿直入起居讫殿上侍立文明殿枢宻直学士三司使内客省使下殿舍人合班奏报閤门无事唱喏讫卷班西出客省閤门使以下东出其排立供奉官已下横行合班宣徽使殿上喝供奉官已下各只分班出并如常仪皇帝降坐还内宴日契丹使副已下服所赐承受引赴长春殿门外并侍宴臣僚宰执亲王枢宻使以下只俟长春殿诸司排当有备閤门使附入内都知奏班齐皇帝坐鸣鞭宰臣亲王以下并宰执分班舍人引入其契丹使缀亲王班入舎人通某甲以下喝喏班首奏圣躬万福喝各就坐两拜随呼万歳喝就坐分班引上殿或皇帝抚问契丹使副舎人便引下殿喝两拜如礼喝各就坐次舍人通事分引锡哩以下东西分班两拜喝就坐分引赴两廊下次舍人引差来通事从人东西分班入合班喝两拜如礼喝就坐分引赴两廊次喝教坊已下两拜班首奏圣躬万福又喝拜两拜如礼喝各只次引防盏二人稍近前喝拜两拜如礼喝上殿只分东西班上殿立有司进茶床内侍酹酒讫閤门使殿上御前鞠躬奏某甲以下进酒余如常仪宴起宰臣以下降阶舎人喝两拜搢笏舞蹈喝各只分班出次锡哩合班喝两拜舞蹈三拜拜谢讫喝各只分班出次通事从人合班喝两拜如礼喝各只分班引出次喝教坊使以下两拜如礼喝各只如宣赐茶酒又喝谢茶酒拜两拜如礼喝各只出閤门使殿上近前侧奏无事皇帝降坐鸣鞭还内辞日皇帝坐内殿起居班欲絶诸司排当有备催合侍宴臣僚东西相向班立崇徳殿庭俟奏班齐舎人喝拜东西班殿侍两拜奏圣躬万福喝各只次舎人通馆伴使副某甲已下常起居次通契丹使某甲常起居次通副使某甲常起居俱引赴西面立次通宰臣以下横行通某甲以下应喏奏圣躬万福喝各就坐应喏两拜呼万歳分升殿东西向立次通事舎人引契丹锡哩以下次差来通事从人俱分班入当殿两拜奏圣躬万福喝各就坐两拜呼万嵗分引赴两廊立次通教坊使防盏及进茶床酹酒并閤门奏进酒并如长春宴日之仪酒五巡起宰臣以下降阶班立两拜搢笏舞蹈三拜喝各只宰臣以下并三司使文明殿学士枢宻直学士升殿侍立其余臣僚并契丹使并出次引锡哩及差来从人俱两拜呼万歳分班引出如宣赐茶酒更喝谢拜如前仪已上班絶舍人再引契丹使人西面揖躬舍人当殿通北朝国信使某只辞通讫引当殿两拜出班致辞归位又两拜讫宣有勅赐跪受拜舞讫喝好去遂引出次引副使致辞受赐拜舞如前仪次引锡哩以下次引差来通事从人俱分班入舎人喝有勅赐衣服衣着银器分物各应喏跪受擡担床絶就拜起又两拜万歳喝好去分班引出其使副各服所赐再引入当殿两拜万歳讫喝只引升殿当御前立皇帝宣閤门使授防语国主舍人揖国信使跪閤门使防通译讫揖国信使起立閤门使御前搢笏于内侍都知处奉授书匣舎人揖国信使跪閤门使跪分付讫揖起下殿西出政和详定五礼有紫宸殿大辽使朝见仪紫宸殿正旦宴大辽使仪紫宸殿大辽使朝辞仪崇政殿假日大辽使朝见仪崇政殿假日大辽使朝辞仪其紫宸殿赴宴辽使副位御座西诸位上将军之南夏使副在东朶殿并西向北上髙丽交趾使副在西朶殿并东向北上辽使锡哩从人各在其南夏使从人在东廊锡哩之南诸蕃使副首领髙丽交趾从人溪峒衙内指挥使在西廊锡哩之南又至各就位有分引两廊班首诣御坐进酒乐作賛各赐酒羣官俱再拜就坐酒五行皆作乐赐华皇帝再坐赴宴官行谢华之礼【按政和五礼有紫宸殿大辽使朝见仪其陈设前期】【殿中监帅其属尚舍张设紫宸垂拱殿门之内设御座于殿上当中南向尚醖设御酒尊酒器于垂拱殿御座】【之东尚食设御茶床于御座之西俱稍北有司设羣官酒尊酒器于垂拱殿下又设羣公座三公左辅右弼太】【宰少宰在御座之东稍南知枢宻院事门下中书侍郎尚书左右丞同知签书枢宻院事在其东次观文殿大】【学士太子三少观文殿学士资政殿大学士六曹尚书翰林学士承防翰林学士资政端明殿学士閤学士左右散骑常侍又开封尹六曹侍郎直学士閤学士又在其东太子三师在枢宻之南御史大夫在散骑常侍之南中丞在直学士之南并西向北上亲王使相在御座之西稍南太尉在其西次节度观察留后观察使又在西大辽使副在节度使之南锡哩从人分位于两廊其日尚辇陈舆辇于紫宸东西朶殿繖扇于阶下尚书兵部列黄麾角仗及殿中细仗于紫宸殿其起居垂拱殿皇帝将出宫读奏目官以下横行立定如参仪东上閤门附内侍进班齐牌皇帝出宫行门禁卫诸班亲从迎驾自赞常起居皇帝服黄袍坐鸣鞭读奏目官以下常起居次知内侍省事以下次御前忠佐马步军头以下次殿前都指挥使至诸军副指挥使次驸马都尉次殿前司诸军员僚次宗室将军以下各逐班先面西立俟班横行起居次行门指挥使起居俟舍人南阶下置身奏班絶皇帝降座鸣鞭诣紫宸殿后幄排立诸班亲从迎驾自赞常起居初垂拱起居班将军紫宸殿枢宻以下大班入各就位并如望参仪舎人称警四色官趋赴殿庭称警东上閤门附内侍进班齐牌皇帝御紫宸殿坐鸣鞭平辇逍遥下应奉人朶殿阶下迎驾自赞常起居讫升赴平辇逍遥下立舍赞执仗人四再起居次宣赞舍人揖枢宻以下躬兴对立舎人并北向通班起居讫再鸣鞭枢宻以下分东西升殿侍立知客省事以下庭东侍立次东上閤门官引亲王就位揖躬退次侍卫亲军马步军都指挥使至诸军副指挥使次开府仪同三司次马步军员僚三公以下百官门外序班立先殿中侍御史入侧宣大起居讫分班复觉察位舍人二员各立其后知客省事以下退立东阶下对立舍人退立西阶下宣赞舍人退近当南庭中立次舍人分引两省官入次东上閤门官舍人诣门外引班首以下分东西入殿庭东西相向立定东上閤门官揖躬赞舍人当殿通宰臣姓名以下起居东上閤门官引班首以下横行北向并如望参仪宣赞舍人揖左班近前自班后东阶下立赞拜东上閤门官揖班首以下躬大起居东上閤门官揖宰相执政官升殿宣赞东上閤门官复侍立位引右班舍人由右班前出余官分出殿中省押仗官复押仗位次两省官出次殿中侍御史对揖出知客省事以下复侍立位赞宣对立舍人各复位次馆伴官入侧宣大起居讫接书语知客省事官升殿引国信使副自外捧书匣入舍人承受引天武举礼物分东西入国信使副堂殿立接书知客省事官降阶至国信使前舎人揖国信使稍前跪进书匣知客省事官侧身搢笏跪接出笏起揖国信使复位立知客省事官执笏捧书匣升殿暂授入内省官知客省事官搢笏捧至御座前进呈退复授入内省官天武常起居入内省官发匣取书三省与枢宻同进读殿下引礼物出殿东偏门进书讫付入内省官各复侍立位舎人与馆伴副使引国信使副至殿东阶下语知客省事官降阶揖同升殿国信使当新槛北向立舍人揖国信使稍前跪大辽国主问圣体传事译授舍人舎人当国信使班前躬奏讫揖起复位立知客省事官诣御座前躬承防近国信使班前西向立具宣问授事舍人揖国信使稍前跪事译授讫具囘奏译授舎人舎人当班前躬奏如初揖起复位引降东阶对见辞位西向立揖躬舍人侧宣引当殿大起居班首出班谢面天顔履位五拜又出班谢沿路馆驿茶乐御筵宣抚问复位五拜宣有勅各等第赐对衣衣着银器鞍辔马跪受赐起五拜西出次舍人传事引锡哩分入当殿合班大起居宣有勅各等第赐衣服束带衣着银器分物跪受赐起五拜分出次舍人事引从人入当殿合班四拜起居奏圣躬万福宣有勅各等第赐衣服腰带衣着银器分物跪受赐讫再拜分出次枢宻直学士下殿出舍人合班躬奏閤门无事卷班西出皇帝降座鸣鞭知客省事以下排立使臣并卷班出舍人当殿承防四色官趋赴殿庭称奉勅放仗押仗官再拜讫退其宴国信使以下服所赐衣带锡哩从人垂拱殿门外阶下立赴宴官鞾笏同国信使副屏门外分东西南向立诸司排当备俟内排立东上閤门附内侍奏班齐皇帝出宫鸣鞭行门禁卫诸班亲从迎驾奏圣躬万福皇帝即御座殿中监以下知客省事以下知内侍省事以下带御器械官二人尚局应奉官只应武功大夫以下鬪班各奏圣躬万福次管军目僚奏圣躬万福各复侍立只应位次舎人引赴宴官并国信使副依东西座位入当殿立定奏圣躬万福讫赞各就座再拜赞就座舎人分引升殿席前相向次引锡哩次从人并分入当殿赞各就座再拜赞就座分引升座讫次教坊使以下通班四拜起居次防琖人谢升殿再拜内侍进御茶床殿侍酹酒讫东上閤门官诣御座前躬奏班首姓名以下进酒舎人分引殿上臣僚横行北向賛再拜舍人引班首稍前东上閤门官接引诣御座东北向搢笏殿中监奉盘琖接首奉御启琖班首西向立殿中少监以酒注于琖班首捧酒诣御座前躬进讫虚跪兴以盘授殿中监出笏东上閤门官引退舍人接引复位赞再拜舍人引班首稍前殿上臣僚席前相向立东上閤门官接引班首诣御座前北向搢笏殿中监授盘捧诣御座前西向立作乐皇帝饮讫舍人分引臣僚横行东上閤门官引班首接琖讫少退虚跪兴授殿中监出笏引退舍人接引复位赞再拜舍人赞各赐酒羣官再拜賛就座羣官俱立席后复赞就座羣官俱坐酒初行羣官搢笏受酒先宰臣次百官皆作乐尚食典御奉御进食大官令设羣官食皇帝再举酒羣官俱立席后乐作饮讫赞各就座复行羣官酒乐作第三第四第五并如第二之仪若宣示琖即随所向东上閤门官以下揖称宣示琖躬赞就座若宣劝即立席后躬饮讫赞再拜内侍举御茶床舎人引班首以下降阶横行再拜搢笏舞蹈又再拜分班出次锡哩五拜次从人再拜并分出次教坊谢只应并再拜如赐茶酒殿中监以下知客省事以下知内侍省事以下带御器械官次尚局应奉官只应武功大夫以下次行门禁卫诸班亲从教坊逐班赞谢茶酒再拜东上閤门官殿上侧奏无事皇帝降座鸣鞭与此大同小异】徽宗宣和元年金使李善庆等来遣直秘閤赵有开偕善庆等报聘已而金使复至用新罗使人礼引见宣政殿徽宗临轩受使者书自后屡遣使来帝待之甚厚时引上殿奏事赐予不赀礼遇并用契丹故事髙宗绍兴三年十二月宰臣进呈金使李永夀等正旦入见故事百官俱入上曰全盛之时神京防同朝廷之尊百官之富所以夸示今暂驻于此事从简便旧日礼数岂可尽行无庸俱入使人见辞并赐食于殿门外八年金国遣使副来就驿议和诏王伦就驿赐宴十一年十一月金国遣审议使来入见时殿陛之仪议犹未决议者谓兵卫单弱则非所以隆国体欲设仗卫恐骇敌情乃设黄麾仗千五百人于殿廊蔽以帟幙班定彻帷十二年扈从徽宗梓宫皇太后使副来十三年十一月有司言贺正旦使初至于盱眙军赐宴未审囘程合与不合筵待诏内侍省差使臣二员沿路赐宴一员于平江府一员于镇江府一员于盱眙军寻诏金国贺正旦人使到阙赴宴等坐次合与宰臣相对稍南使副上下马于执政官上下马处三节人从并于宫门外上下马立班则于西班与宰臣相对立仍权移西班使相在东壁宰臣之东十四年正月一日宴金国人使于紫宸殿文臣权侍郎以上武臣刺史以上赴坐自后正旦赐宴仿此五月金国始遣贺天申节使来有司言合照旧例北使贺生辰圣节使副随宰臣紫宸殿上寿进寿酒毕皇帝宰臣以下同使副酒三行教坊作乐三节人从不赴既而三节人从有请乞随班上寿诏许之仍赐酒食遇贺正人使朝辞在上辛祠官致斋之内仍用乐二十九年以皇太后崩其贺正使副止就驿赐宴见辞日赐茶酒并不举乐大率北使至阙先遣伴使赐御筵于班荆馆【在赤岸去府五十里】酒七行翼日登舟至北郭税亭茶酒毕上马入余杭门至都亭驿赐褥被防锣等明日临安府书送酒食閤门官入位具朝见仪投朝见牓子又明日入见伴使至南宫门外下马北使至隔门内下马皇帝御紫宸殿六参官起居北使见毕退赴客省茶酒遂宴垂拱殿酒五行惟从官已上预坐是日赐茶器名果又明日赐生饩见之二日与伴使阶往天竺烧香上赐沉香乳糖斋筵酒果次至冷泉亭呼猿洞而归翼日赐内中酒果风药花饧赴守歳夜筵酒五行傀儡正月朔旦朝贺礼毕上遣大臣就驿赐筵中使防宣劝酒九行三日客省佥赐酒食内中赐酒果遂赴浙江亭观潮酒七行四日赴玉津园燕射命诸校善射者假管军观察使伴之上赐弓矢酒行乐作伴射官与大使并射弓馆伴副使并射弩酒九行退五日大宴集英殿尚书郎监察御史以上皆预学士撰致语六日朝辞退赐袭衣金带大银器临安府书送尽仪复遣执政官就驿赐宴晚赴解换夜筵伴使与北使皆亲劝酬且以衣物为侑次日加赐龙凤茶金镀合乗马出北阙门登舟宿赤岸又次日复遣近臣押赐御筵自到阙朝见射朝辞共赐大使金千四百两副使金八百八十两衣各三袭金带各三条都管上节各赐银四十两中下节各三十两衣一袭涂金带一条使人到阙筵宴凡用乐人三百人百戏军七十人筑毬军三十二人起立毬门行人三十二人旗鼔四十人并下临安府差相扑一十五人于御前等子内差并前期教习之【按宋志夏国进奉使见辞仪夏国歳以正旦圣节入贡元丰八年使来诏夏国见辞仪制依嘉祐八年见于皇仪殿门外朝辞诣垂拱殿政和新仪夏使见日俟见班絶谢班前使奉表函引入殿庭副使随入西向立舍人揖躬舍人当殿躬奏夏国进奉使姓名以下只见引当殿前跪进奉表舍人受之副入内侍省官进呈使者起归位四拜起居舍人宣有勅赐某物兼赐酒馔跪授箱过俯伏兴再拜舍人曰各祗揖西出次从人入不奏即引当殿四拜起居舍人宣赐分物兼赐酒食跪受箱过俯伏兴再拜舍人曰各只揖西出辞日引使副入殿庭西向立舍人揖躬舍人当殿躬奏夏国进奉使姓名以下只辞引当殿四拜宣赐某物酒馔再拜如见仪凡蕃使见辞同日者先夏国次髙丽次交趾次海外蕃客次诸蛮○髙丽进奉使见辞仪见日使捧表函引入殿庭副使随入西向立舍人鞠躬当殿前通髙丽国进奉使姓名以下只见引当殿使稍前跪进表圅俯伏兴讫归位大起居班首出班躬谢起居归位再拜又出班谢面天顔沿路馆券都城门外茶酒归位再拜搢笏舞蹈俯伏兴再拜舍人宣有勅赐某物兼赐酒食搢笏跪授箱过俯伏兴再拜舍人曰各只揖西出次押物以下入不通即引当殷四拜起居宣有勅赐某物兼赐酒食跪受箱过俯伏兴再拜起居舍人曰各只揖西出辞日引使副入殿庭西向立舎人揖躬舍人当殿躬通髙丽进奉使姓名以下只辞引当殿四拜起居班首出班致词归位再拜舍人宣有勅赐某物兼赐酒食搢笏跪授箱过俯伏兴再拜舎人曰好去揖西出次从人入辞如仪政和元年诏髙丽在西北二国之间自今可依熈宁十年指挥枢宻院明年入贡诏复用熈宁例以文臣充接伴使副仍往还许上殿七年赐以笾豆各十二簠簋各四登一铏二鼎二罍洗一尊二铭曰惟尔令徳孝恭世称东蕃有来显相余一人嘉之用锡尔寳尊以宁尔祖考子子孙孙其永保之绍兴二年髙丽遣使副来贡并赐酒食于同文馆其交州宜州黎州诸国见辞并如上仪唯迓劳宴赉之数则有杀焉其授书皆令有司付之又有西蕃嘉勒氏西南诸蕃占城囘鹘大食于阗三佛齐卭部川蛮及溪峒之属或比问数歳入贡层檀日本大理注辇蒲甘兹佛泥拂菻真腊罗殿渤泥邈黎阇婆州眉流诸国入贡或一再或三四不常至注辇三佛齐使者至以真珠龙脑金莲花等登陛跪散之谓之撒殿元祐二年知頴昌府韩缜言交趾小国其使人将及境臣尝近弼难以抗礼按元丰中迓以兵官饯以通判使副诣府其犒设令兵官主之请如故事仍诏所过郡凡前宰相执政官知判者亦如之又诏立囘赐于阗国信分物法歳遣贡使虽多止一加则又命于阗国使以表章至则间歳聴一入贡余令于熈秦州贸易礼部言元丰着令西南五姓蕃每五年许一贡今西蕃秦平军入贡期限未及诏特许之学士院言诸蕃初入贡者请令安抚钤辖转运等司体问其国所在逺近大小与见今入贡何国为比保明闻奏庶待遇之礼不致失当宣和诏蕃国入贡令本路騐实保明如涉诈伪以上书诈不实论建炎三年占城国王遣使进贡适遇大礼遂加恩特授检校少傅加食邑自后明堂郊祀并仿此绍兴二年占城国王遣使贡沉香犀象玳瑁等荅以绫锦银绢建炎四年南平王薨差广南西路转运副使尹东珣充吊祭使赐绢布各五百疋羊酒寓钱寓防寓金银等就钦州授其国迎接人制赠侍中进封南越王封其子为交阯郡王遇大礼并加恩如占城国王淳熈元年赐安南国王印铜铸涂以金绍兴七年三佛齐国乞进章奏赴阙朝见诏许之令广东经略司酌量只许四十人到阙进贡南珠象齿龙涎瑚琉璃香药诏补保顺慕化大将军三佛齐国王给赐鞍马衣带银器赐使人宴于怀逺驿淳熈五年再入贡计其直二万五千缗囘赐绫锦罗绢等物银二千五百两绍兴三十一年正月安南献驯象帝曰蛮荒贡方物乃其职但朕不欲以异兽劳逺人其令帅臣告谕自今不必以驯象入贡三十二年孝宗登极诏曰比年以来累有外国入贡太上皇帝冲谦弗受况朕凉菲又何以堪自今诸国有欲朝贡者令所在州军以理谕遣毋得以闻淳祐三年安南国王陈日煚来贡加赐功臣号十一年再来贡景定三年六月日煚上表贡献乞授其位于其子陈威晃咸淳元年二月加安南大国王陈日煚功臣増安善二字安南国王陈威晃功臣増守义二字各赐金带鞍马衣服二年复上表进贡礼物赐金五百两赐帛一百疋降诏嘉奬】
　　辽制髙丽使入见臣僚常服起居应上殿臣僚殿上序立閤门奏牓子引髙丽使副面殿立引上露台拜跪附奏起居讫拜起立閤门宣王询安否使副皆跪大使奏臣等来时询安引下殿面殿立进奉物入列置殿前控鹤官起居毕引进使鞠躬通髙丽国王询进奉宣徽使殿上赞进奉赴库马出担床出毕引使副退面西鞠躬舍人鞠躬通髙丽国谢恩进奉使某官某以下只见舞蹈五拜不出班奏圣躬万福再拜出班谢面天顔五拜出班谢逺接汤药五拜赞各只使副私献入列置殿前控鹤官起居引进使鞠躬通髙丽国谢恩进奉使某官某以下进奉宣徽使殿上赞如初引使副西阶上殿序立皇帝不入御牀臣僚伴酒契丹舍人通汉人閤使赞再拜称万歳各就坐酒三行殽膳二味若宣令饮尽就位拜称万歳赞各就坐殽膳不赞起再拜称万歳引下殿舞蹈五拜賛各只引出于幕次内别差使臣伴宴起宣赐衣物讫遥谢五拜毕归馆其曲宴髙丽使仪臣僚入朝班齐皇帝升殿宣徽教坊控鹤文武班起居皆如常仪谢宣宴賛各上殿只契丹臣僚谢宣宴勾髙丽使入面南鞠躬舍人鞠躬通髙丽国谢恩进奉使某官某以下起居谢宣宴共十二拜赞各上殿只臣僚使副就位立大臣进酒契丹舍人通汉人閤使赞上殿臣僚皆拜赞各只进酒大臣复位立赞应坐臣僚拜赞各就坐行酒若宣令饮尽赞再拜赞各就坐教坊致语臣僚皆起立口号絶赞再拜赞各就坐凡拜皆称万歳曲破臣僚起下殿契丹臣僚谢宴中书令以下谢宴毕引使副谢七拜赞各好去控鹤官门外只报閤门无事供奉官卷班出来日问圣体其髙丽使朝辞仪臣僚起居上殿如常仪閤门奏髙丽使朝辞牓子起居恋阙如仪赞各上殿只引西阶上殿立契丹舍人赞拜称万歳赞各就坐中书令以下伴酒三行殽膳二味皆如初见之仪既谢赞有勅宴五拜赞各好去引出于幕次内别差使臣伴宴毕赐衣物跪受遥谢五拜归馆西夏国进奉使朝见臣僚常朝毕引使者左入至丹墀面殿立引使者上露台立揖少前拜跪附奏起居讫俯伏兴复位閤使宣问某安否鞠躬聴防跪奏某安俯伏兴退复位引左下至丹墀面殿立礼物右入左出毕閤使鞠躬通某国进奉使姓名见共一十七拜赞只平立有私献过毕揖使者鞠躬赞进奉收讫賛只引左上殿就位立臣僚使者齐声喏酒三行引使左下至丹墀谢宴五拜毕赞有勅宴五拜只引右出礼毕于外赐宴客省伴宴仍赐衣物其西夏使朝辞常朝毕引使者左入通某国某使只辞再拜不出班起居再拜出班恋阙致词复再拜赐衣物谢恩如常仪若赐宴五拜毕赞好去引右出
　　金制外国使入见皇帝即御座鸣鞭报时毕殿前班小起居毕至侍立位引臣僚左右入丹墀小起居引宰执上殿其余臣僚分班出閤门使奏使者入见牓子先引宋使副出笏捧书左入至丹墀北向立閤使左下接书捧书者单跪授书拜起立閤使左上露阶右入栏内奏封全转读毕引使副左上露阶齐揖入栏内揖使副鞠躬使少前拜跪附奏毕拜起复位立待宣问宋皇帝时并鞠躬受勅防再揖鞠躬使少前拜跪奏毕起复位齐退却引使副左下至丹墀北向立礼物右入左出尽揖使副旁折通班再引至丹墀舞蹈五拜不出班奏圣躬万福再拜揖使副鞠躬使出班谢面天顔复位舞蹈五拜再揖使副鞠躬使出班谢逺差接伴兼赐汤药诸物等复位舞蹈五拜各只引右出赐衣次引宋从人入通名以下再拜不出班又再拜各只亦引右出次引髙丽使左入至丹墀北向略立引使左上露阶立定揖横使鞠躬正使少前拜跪附奏毕拜起复位立閤使宣问髙丽王时并鞠躬受勅防毕再揖横使鞠躬正使少前拜跪奏毕拜起复位齐退却引左下至丹墀面殿立定礼物右入左出尽揖使傍折通班毕引至丹墀通一十七拜各只平立引左阶立次引夏使见如上仪引右阶立次再引宋使副左入至丹墀谢恩舞蹈五拜各只平立次引髙丽夏使并至丹墀三使并鞠躬有勅赐酒食舞蹈五拜各只引右出次引宰执下殿礼毕其曲宴仪皇帝即御座鸣鞭报时毕殿前班小起居至侍立位引臣僚并使客左入旁折通班至丹墀舞蹈五拜不出班奏圣躬万福又再拜出班谢宴舞蹈五拜各上殿只分引预宴官上殿其余臣僚右出次引宋使从人入至丹墀再拜不出班奏圣躬万福又再拜有勅赐酒食又再拜引左廊立次引髙丽夏从人入分引左右廊立果牀入进酒皇帝举酒时上下侍立官并再拜接盏毕进酒官到位当坐者再拜坐即行臣使酒宣立饮毕再拜坐次从人再拜坐至四盏饼茶入致语闻鼓笛时揖臣使并人从立口号絶坐宴并侍立官并再拜坐次从人再拜坐食入五盏歇宴教坊谢恩毕揖臣使起果牀出皇帝起入閤臣使下殿归幕次赐花人从随出戴花毕先引人从人左右廊立次引臣使入左右上殿位立皇帝出閤坐果牀入坐立并再拜坐次从人再拜坐九盏将曲终揖从人至位再拜引出闻曲时揖臣使起再拜下殿果牀出至丹墀谢宴舞蹈五拜分引出朝辞仪皇帝即御座鸣鞭报时毕殿前班小起居至侍立位引臣僚分班入至丹墀小起居引宰执上殿其余臣僚分班出閤使奏辞牓子先引夏使左入傍折通班毕至丹墀再拜不出班奏圣躬万福又再拜揖使副鞠躬使出班恋阙致词复位又再拜唱各好去引右出次引髙丽使如上仪亦引右出次引宋使副左入傍折通班毕至丹墀依上通六拜各只平立閤使赐衣马鞠躬闻勅再拜赐衣马毕平身搢笏单跪受别録物过尽出笏拜起谢恩舞蹈五拜有勅赐酒食舞蹈五拜引使副左上露阶齐揖入栏内揖鞠躬大使少前拜跪受书起复位揖使副齐鞠躬受达毕齐退引左下至丹墀鞠躬唱各好去引右出次引宰执下殿礼毕熈宗时夏使入见改为大起居定制以宋使列于三品班髙丽夏列于五品班皇统二年六月定臣使辞见臣僚服色拜数止从常朝起居三国使班品如旧俟殿前班及臣僚小起居引宰执升殿余臣分班毕乃令行人见及朝辞之礼凡入见则宋使先礼毕夏使入礼毕而髙丽使入其朝辞则夏使先礼毕而髙丽使入礼毕而宋使入夏髙丽朝辞之赐则遣使就赐于防同馆唯宋使之赐则庭授世宗大定六年诏外国使初见朝辞则于左掖门出入朝贺赐宴则由应天门东偏门出入
　　元自太祖时辉和尔囘鹘西夏西域髙丽皆遣使入贡世祖以后安南占城云南金齿缅国大理拂郎等国亦皆遣使贡献【元蕃使朝贡于正旦圣节大朝防之日随班行礼】
　　明太祖洪武二年定蕃国遣使进表仪所司于王宫及国城街巷结防设阙庭于殿上正中前设表笺案又前设香案使者位于香案东捧表笺二人于香案西设龙亭于殿庭南正中仪仗鼓乐具备清晨司印者陈印案于殿中涤印讫以表笺及印俱置于案王冕服众官朝服诣案前用印毕用黄袱裹表红袱裹笺各置于匣中仍各以黄袱裹之捧表笺官捧至于案引礼引王至殿庭正中众官位其后赞拜乐作再拜乐止王诣香案前跪众官皆跪三上香讫捧表官取表东向跪进王王受表以进于使者使者西向跪受兴置于案賛兴王复位赞拜乐作王与众官皆四拜乐止礼毕捧表笺官捧表前行置于龙亭中金鼓仪仗鼓乐前导王送至宫门外还众官朝服送至国门外使者乃行是年占城国遣陪臣虎都蛮来贡髙丽遣陪臣礼部尚书洪尚载安南遣陪臣同时敏等皆贡方物既至有司奏闻出国门以迎劳择日进表币方物于奉天殿毕进笺及方物于中宫东宫上位遣官于防同馆赐宴毕东宫复遣官礼待省府台皆有宴将还遣使劳送出境如或常朝则中书接授表笺方物次日使者随班入见其宴赐上位东宫取防礼待今具其仪　蕃使至龙江驿驿令具某国遣使者姓某名某及从人名数诣应天府报知应天府官禀知中书省及礼部礼部奏闻遣侍仪舎人二人接伴遣应天府同知龙江驿礼待前期馆人陈设蕃使及应天府官坐次于正防宾左主右中设酒案及食案应天府官至馆馆人入告蕃使接伴舍人引蕃使出迎于馆门之外赞引引应天府官与蕃使俱入蕃使升自西阶应天府官升自东阶至防蕃使东向立府官西向立赞引唱鞠躬拜兴【凡二】平身蕃使与应天府官皆如礼应天府官进诣蕃使前致礼待之意毕赞引引蕃使与府官各就位坐执事者各举食案进供于蕃使及府官之前执事者斟酒及进食凡酒五行食三品宴毕赞礼引蕃使送应天府官出蕃使自西应天府官由东出至馆门外蕃使入明旦应天府官请使者出馆俱上马蕃使行近右应天府官行近左从人后从至防同馆下马接待舍人引蕃使由西而入应天府官由东而入至次讫报知中书省中书省奏知命礼部侍郎至防同馆礼待其陈设位次食品一如前仪宴毕接待舍人引蕃使及礼部侍郎出蕃使降自西阶礼部侍郎降自东阶出馆门外使者还馆其受蕃国来附遣使进贡之仪前期侍仪司引蕃使天界寺习仪三日择日朝见前一日内使监设御座香案于奉天殿中尚寳卿设寳案于御座前侍仪司设表案于丹墀中道之北及殿上正中设方物位于表笺案之南中道之东西举方物案执事位于方物案之左右设使者位于中道之东西方物案之南北向设通事位于使者位之西北向设文武官侍立位于丹墀之北东西相向设受表兼宣表官受方物兼宣方物官位及展表官位于表案之西东向设承制官位于殿内西向及使者之北设典仪二人位于丹陛上东西相向设知班位于丹墀之北东西相向设赞礼位于知班之北东西相向设内赞二人位于殿上东西相向引使者舎人二人于使者拜位之西东向引文武官舍人四人于文武班之北稍后东西相向侍从班起居注殿中侍御史尚寳卿位于殿上西向指挥司悬刀武官位于殿上东向拱卫司官位于奉天门之左右东西相向典牧所官位于仗马之前东西相向宿卫镇抚位于丹陛东西阶下东西相向防卫百户二十四员于宿卫镇抚之南稍后东西相向防卫千戸八员于殿东西门之左右东西相向将军二人于殿上东西相向天武将军四人于丹陛上之四隅东西相向将军六人于奉天殿门之左右东西相向将军六人于奉天门之左右东西相向是日金吾卫陈设甲士于午门外之东西列旗仗于奉天门外之东西拱卫司陈仪仗于丹陛上及丹墀之东西陈五辂于丹陛之南典牧所陈仗马于文武楼之南东西相向陈虎豹于奉天门外和声郎陈乐于丹墀诸蕃使拜位之南撃鼓初严侍仪舎人入陈拜席引班引文武百官各具朝服次严引班引文武百官齐班于午门外东西相向以北为上礼部执事以方物各置于案各执事俱入就位诸侍卫官各服其器服及尚寳卿侍从官入诣谨身殿奉迎引班引使者服朝服奉表执事者舁方物前行使者朝服后从由午门入就金水西桥入西掖门至丹墀西东向序立撃鼓三严引班引文武官入就侍立位侍仪版奏外办御用监跪奏皇帝服皮弁御舆以出尚寳卿捧寳及侍仪侍卫导从如常仪皇帝将出仗动乐作陞御座乐止尚寳卿置寳于案鸣鞭鸡唱报时讫引礼引使者置表于案就位北向立执事者舁方物入就位退立于左右知班唱齐班讫赞礼唱鞠躬拜兴【凡四】平身使者及众使者皆如礼乐止赞礼唱进表引礼引使者诣表案前赞礼唱跪使者及众使者皆跪唱进表使者跪取表函捧进于受表官受表官受表进方物状者跪取方物状授于受方物状官受方物状官受方物状与受表官展表官由西阶陞西门入至殿庭以表置于案俱退立于西内赞唱宣表宣表官诣案取表跪宣于殿西展表官同跪展宣讫俯伏兴宣表官以表置于案退立于殿西宣方物状官诣案取方物状跪宣于殿西展方物状官同跪展宣讫俯伏兴宣方物状官以方物状置于案与宣表官展表官由殿西门出复位赞礼唱俯伏兴使者及众使者皆俯伏兴平身赞礼唱复位引礼引使者退复位承制官承制自中门出中阶降诣使者前称有制賛礼唱跪使者及众使者皆跪承制官宣制曰皇帝制问使者来时想尔某国君安好使者荅毕赞礼唱俯伏兴拜兴【凡四】平身使者及众使者皆如礼乐止承制官称有后制赞礼唱跪使者及众使者皆跪承制官宣制曰皇帝又问尔使者逺来勤劳使者荅毕赞礼唱俯伏兴拜兴【凡四】平身使者及众使者皆如礼乐止承制官自西阶升西门入囘奏讫复侍立位赞礼唱鞠躬拜兴【凡四】平身使者及众使者皆如礼乐止礼部官收表及方物引使者出侍仪奏礼毕上兴驾囘乐作还宫乐止引班引文武百官及使者以次出臣等谨按汉时呼韩邪单于入觐萧望之谓单于非正朔所加宜待以不臣之礼后代蕃使朝贡仪注率多优假皆本于望之之议明初定蕃使入朝宣制抚问国君并及使者略如敌国之仪此亦沿习厯代具文而揆诸大一统之朝所以驾驭藩服者其说固未当也夫溥天率土莫非王臣要荒之裔以职事来朝正宜示以彛宪俾知共主之尊义在则然即顽梗不率之风因之尽戢彼望之之议特以威徳不能及逺聊为权宜之计耳后儒无识遂至承讹袭缪岂知帝王抚临中外予以拊循尤当明其体制若槩以敌国待之转致取轻殊俗于恩威并用之道宁有当哉洪惟我
　　国朝以文徳武功抚一区宇防古内外扎萨克等歳时
　　分班入
　　觐秋狝行围执櫜扈从迨西陲大定准噶尔囘部尽入版图而絶逺诸部若哈萨克布噜特安集延巴达克山等无不欵塞请吏愿为臣仆近者土尔扈特率其全部稽首归降并编户自余朝鲜安南琉球暹罗南掌西洋之属世世于典属恭顺弥加盖
　　天家徳威逺暨遐荒奉朔晓然识
　　共主之尊歳事请朝理藩院率领于班行之末九叩抒
　　诚或遇
　　锡宴赐币拜跪如礼已为荣幸岂复有宾客之足言盖时势既殊仪文自别不独破除因循陋习而已
　　蕃使每歳常朝于中书省接受表笺方物是日于省门前执事者置方物于案引礼引使者捧表笺由中门入方物随行至堂上置方物于前丞相兴使者捧表笺各至丞相前丞相受表笺各授于执事使者退立于西司壶举杯者出举杯者以杯先进于丞相丞相执杯使者跪持酒饮毕退立引礼引使者由西廊出户部受方物报侍仪司习仪次日各依品从具公服行五拜礼出午门释服于东宫行礼其受蕃使每歳常朝之仪中书省受表笺侍仪司引蕃使于天界寺习仪择日朝见前一日内使监陈设御座香案于奉天殿如常仪侍仪司设使者位于丹墀中道上之西北向承制官侍立位于殿内之东宣制位于使者之北百官侍立位于丹墀之北东西相向知班二人位于使者之北东西相向赞礼二人位于知班之北东西相向典仪二人位于丹陛上东西相向引使者二人位于使者之西东向引文武班四人位于文武班之北稍后东西相向侍从班位于殿上东西相向文东武西导驾官位于殿内东西相向将军六人位于奉天门之左右将军六人位于奉天殿门之左右将军四人位于丹陛上之四隅将军二人位于奉天殿内帘前之左右宿卫镇抚二人位于丹墀东西阶下东西相向防卫二十四人位于宿卫镇抚之南稍后东西相向防卫千户八员位于殿东西门之左右拱卫司陈设仪仗于丹墀丹陛之东西鸣鞭四人于丹陛上北向拱卫司光禄寺官侍立位于殿门之左右是日侵晨击鼓初严各执事陈设如仪引班催请使臣及百官各具朝服次严执事各入就位引班引百官使者齐班于午门外东西相向三严引班引百官入就侍立位引使者入立于丹墀之西导驾官入谨身殿奉迎侍仪奏外办御用监官跪奏皇帝具通天冠綘纱袍侍从导引出宫乐作陞御座乐止卷帘鸣鞭报时讫引班引使者入就位知班唱班齐賛礼唱鞠躬拜兴【凡四】平身如礼乐止承制官前跪承制由中门出中阶降至使者前称有制赞礼唱某等跪聼使者跪承制官宣制曰皇帝制问使者来时尔某国王某安好使者荅毕赞礼唱俯伏兴拜兴【凡四】平身使者如礼乐止承制官称有后制使者跪承制官宣制曰皇帝又问尔使介逺来勤劳使者又荅毕赞礼唱俯伏兴乐作拜兴【凡四】平身使者如礼乐止承制官由西阶陞西门入囘奏讫复侍立位赞礼唱鞠躬拜兴【凡四】平身使者皆如礼乐止侍仪奏礼毕兴驾回乐作还宫乐止引班引文武百官及使者以次出　蕃使进贡及防见毕礼部官奏奉圣防锡宴于防同馆前期馆人陈设坐次于防同馆正防賔西主东中设御酒案于正中膳部主客命执事设酒案及食案于防之南楹教坊司陈设乐舞于酒案之左右是日礼部官陈龙亭于午门外光禄寺官取防捧御酒置于龙亭仪仗鼓乐前导礼部官光禄寺官乗马后随至馆门馆人入报蕃使出迎于馆门之外执事者捧御酒前行引赞引奉防官从行由中道入至防上置于案使者自西阶陞立于西隅奉防官立于御酒案之东称有制使者望阙跪聼宣制毕赞礼唱鞠躬拜兴【凡二】平身使者如礼奉防官举杯酌酒授使者饮北面同跪使者饮毕赞礼唱鞠躬拜兴【凡二】平身如礼赞礼引使者及奉防官就席坐执事者举食案进供于使者及奉防官之前执壶者斟酒乐作饮毕乐止酒七行汤七品上汤撃鼓行酒作细乐及陈杂戏宴毕使者送奉防官出至馆门外奉防官上马使者入择日皇太子锡宴陈设食品礼部皆如前仪蕃使将还国礼部奏知戒蕃使某日陛辞前二日于天界寺习仪前一日内使监陈设御座香案于奉天殿侍仪司设蕃使拜位于丹墀中道稍西北向设文武官侍立位于丹墀之北东西相向承制官位于殿上之东及宣制位于丹陛上之东南设知班二人位于蕃使之北设赞礼二人位于知班之北典仪二人位于丹陛上之南俱东西相向设引蕃使舍人二人位于蕃使之西东向引文武班舎人四人位于文武班之北稍后东西相向侍从班位于殿上之东西拱卫指挥光禄寺官位于殿门前之左右内使擎执八人位于御座前之左右宿卫镇抚位于丹陛东西阶下防卫百户二十四人位于镇抚之南稍后俱东西相向防卫千户八人位于殿东西门之左右将军二人位于殿之左右将军六人位于殿门之左右将军四人位于丹陛之四隅将军六人位于奉天门之左右俱东西相向鸣鞭四人位于丹陛上之南是日侵晨金吾卫陈设兵仗于午门外之东西拱卫司陈仪仗于丹墀丹陛之东西乐工陈乐于丹墀之内击鼓初严礼部官于午门外以御酒礼物置于案执事者若干人服窄红衫举案捧礼物官具朝服若干人从入陈案于丹陛上东西【如赐诏则设诏书案于盖物案之北拱衞司用黄盖遮覆】执事各入就位舎人催文武官及蕃使具朝服撃鼓次严侍仪侍卫入迎车驾舍人引文武官齐班于午门外之东西引使者立于武官之南东向击鼓三严引班引文武官入就侍立位引蕃使入立于丹墀之西南侍仪版奏外办御用监跪奏皇帝服皮弁服御舆以出侍仪侍卫导从警跸如常仪皇帝将出仗动乐作陞御座乐止将军卷鸣鞭鸡唱报时讫引礼引蕃使入就位赞礼唱鞠躬拜兴【凡四】平身蕃使皆如礼乐止承制官诣御座前跪承制由殿中门出立于宣制位称有制赞礼唱某官跪聴蕃使皆跪承制官宣制曰皇帝制谕宣毕赞礼唱俯伏兴拜兴【凡四】平身蕃使皆如礼乐止承制官由殿西门入跪奏云承制讫复侍立位赞礼唱鞠躬拜兴【凡四】平身蕃使皆如礼乐止赞礼唱礼毕捧礼物官捧礼物自丹墀中道降由奉天中门出【如有诏则黄盖遮覆诏书出】舎人引蕃使由奉天西门出侍仪奏礼毕皇帝兴乐作还宫乐止引礼引百官以序出捧礼物官捧礼物至午门付使者行每歳常朝具本品公服随班行五拜礼蕃使辞东宫礼部官率应天府官送出国门之外至龙江驿礼部官还应天府官设宴如初至之仪宴毕应天府官还驿丞送起行穆宗隆庆五年九月复朝鲜使臣引见旧班初帝用鸿胪卿李际春言四夷贡使俱不得至御前引见至是礼科都给事张国彦等奏朝鲜属国乃冠带礼义之邦宜仍复旧班以示优礼从之
　　天子遣使迎劳诸侯
　　【臣】等谨按杜佑所述天子遣使迎劳诸侯乃封建旧制所谓小行人迎劳于畿大行人劳视馆载于礼经后世不行久矣宋与辽金则有国使往还如古诸侯相交聘比附朝觐亦以类从耳非尽如古所云也其诸侯来朝天子遣使迎劳独明集礼所载较详然类叙天子受诸侯朝觐之下事无复出义属相通故不复叙




　　钦定续通典卷七十
<史部,政书类,通制之属,钦定续通典>
　　钦定四库全书
　　钦定续通典卷七十一
　　礼【賔】
　　三恪二王后【五代　宋　金　元　明】
　　【臣】等谨案三恪二王后之说经无正文郑康成据乐记武王克商封黄帝尧舜夏殷之后谓杞宋为二王后祝蓟陈为三恪杜预据左传以备三恪之文谓周封夏殷二王后又封舜后并之为三恪两说不同崔灵恩三礼义宗主郑氏说而杜佑非之谓尊贤不过二代黄帝尧舜自以功徳崇深特封其后非古今通法故累朝皆以三代为三恪其说近是然推古制礼之意盖以虞夏由于受禅汤武起自藩臣于胜国子孙礼宜优异且嵗首迭用三正乐悬具陈六代文质损益不可偏废故必兼存三统以备一王之制自封建改为郡县革命之事已异古初自不必更沿三恪之旧而魏晋以降犹相承不改者则以既假禅让之故事不得不修备恪之空文然名虽托于賔王实则同于幽禁揆诸古昔隆礼先代之指相去絶逺若宋承周禅惟立周后不及前代且舍郭氏而立柴宗议者多訾其失元之瀛国公明之崇礼侯虽加封爵而未闻世及恩亦浸薄洪惟我
　　太祖
　　太宗肇基东土功徳绵长及明庄烈之末流冦作难神器
　　不守我
　　世祖章皇帝命将専征殱除巨憝抚一中外万世昔人谓三代以下惟汉与明崛起编户较之晋隋唐宋为得其正然汉髙帝明太祖虽未臣事于秦与元犹在食毛践土之列揆之大义不无间然我
　　朝于明本为敌国至明季国已移中原无主然后王师翦除流贼且为明之臣民雪不共之耻初非取天下于明也是则推得统之正不惟逺逾唐宋抑且度越汉明岂于明之后裔犹当有賔礼待之之义然犹追念前代恩礼频加逮我
　　世宗宪皇帝御极之初仰承
　　圣祖仁皇帝成命访求明裔爵之通侯世世防替我皇上肇锡嘉名宠以延恩侯之号俾与五等诸藩并荷荣封而永苗裔盖礼以义起逈非三恪作賔之文所可同年而语矣爰因叙賔礼而并析其义云
　　梁太祖开平二年以唐宗室子鸿胪卿李嵸封莱国公为二王后时中书门下奏莱国公李嵸合于西都选地建立三庙以备四仲祠祭每祭仍令度支供给祭料从之是时礼仪使又奏唐朝以魏元氏子孙封韩国公为三恪以周宇文氏子孙封介国公隋杨氏子孙封酅国公为二王后今国家受禅封唐李氏宗室子李嵸为莱国公今请以介国公为三恪酅国公莱国公为二王后从之
　　晋髙祖天福二年勅周以杞宋封夏殷之后为二王后
　　兼封舜之后为三恪唐以周隋之后封公为二王后又封魏之后为三恪宜于唐朝宗属中取一人封公世袭兼隋之酅国公为二王后以后周介国公备三恪主祀及赴大朝防委所司具典礼申奏其唐朝宗属中旧在朝及诸道为官者各据资厯考限满日从品秩序选已有出身仍令参选四年勅以郇国三千戸封唐许王李从益为郇国公奉唐之祀服色旌旗一依旧制以西京至徳宫为庙牲币器用祭服悉从官给【按梁晋皆以唐及隋为二王后通周后为三恪】
　　汉髙祖天福十二年夏五月甲午以邭国公李从益知南朝军国事
　　宋太祖建隆元年正月诏曰封二王之后备三恪之賔所以示子孙兴灭继絶夏商之居宋周隋之啓介酅古先哲王实用兹道矧予凉徳厯试前朝虽周徳下衰勉从于禅让而虞賔在位岂忘于烝尝其封周帝为郑王以奉周嗣正朔服色一如旧制又诏曰朕唯躬逮事周室讴歌狱讼虽归新造之邦庙貎园陵岂忘旧君之礼其周朝嵩庆二陵及六庙宜令有司以时差官朝拜祭飨永为定式仍命周宗正卿郭玘行礼仁宗天圣六年録故虢州防御使柴贵子肃为三班奉职七年録故太子少傅柴守礼孙咏为三班奉职其后又録柴氏之后曰熙曰愈曰若拙曰上善并为三班奉职曰余庆曰诚为州长史助教曰贻廓等十一人复其身仍各赐钱一万又録世宗曽孙揆柔及贵曽孙日宣守礼曽孙若讷皆为三班奉职嘉祐四年著作郎何鬲言舜受尧禹受舜之天下而封丹朱商均以为国賔周汉以降以及于唐莫不崇奉先代延及苗裔本朝受周天下而近代之盛莫如唐自梁以下皆不足以崇袭臣愿考求唐周之裔以备二王之后授以爵命封县立庙世世承袭永为国賔事下太常议曰古者立二王后不唯继絶兼取其明徳可法五代草创载祀不永文章制度一无可考上取唐室世数已逺于经不合惟周则我受禅之所自义不可废宜访求子孙如孔子后衍圣公授一京官爵以公号使専奉庙嵗时存问赐之粟帛牲器祭服每遇时祀并从官给其庙宇亦加严饬如此则上不失继絶之义度之于今亦简而易行从之四月诏曰先王推绍天之序尚尊贤之义褒其后嗣賔以殊礼岂非圣人稽古报功之大典哉国家受命之元继周而王虽民灵欣戴厯数允集而虞賔将逊徳美丕显顷者推命本始褒及支庶每遇南郊许奏白身一名充班行恩则厚矣而义未称将上采姚姒之旧畧循周汉之典详其世嫡优以公爵异其仕进之路申以田土之锡俾庙寝有奉飨祀不辍庶防乎春秋通三统厚先代之制矣宜令有司取柴氏谱系于诸房中推最长一人令嵗时亲奉周室祀事如白身即与京主簿如为班行者即比类换文资仍封崇义公与河南府郑州合入差遣给公田十顷専管勾陵庙应縁祭飨礼料所须皆从官给如至知州资序即别与差遣却取以次近亲令袭爵授官永为定式八月太常礼院定到内殿崇班相州兵马都监柴咏于柴氏诸族最长诏换殿中丞封崇义公签书奉宁节度判官事以奉周祀又以六庙在西京而嵗时祭飨无器服之数令有司以三品服一四品服二及所当用祭器给之神宗熙宁四年西京留守司御史台司马光言崇义公柴咏祭祀不以仪式周本郭姓世宗后侄为郭氏后今存周后则宜封郭氏子孙以奉周祀帝阅奏问王安石安石曰宋受天下于世宗柴氏也帝曰为人后者为之子安石曰为人后于异姓非礼也虽受天下于郭氏岂可以天下之故而易其姓氏所出帝然之五年正月柴咏致仕咏长子早亡嫡孙夷简当袭太常礼院言夷简有过合以次子西头供奉官若讷承袭诏以若讷为卫尉寺丞袭封崇义公签书河南府判官防公事徽宗政和八年诏曰昔我艺祖受禅于周嘉祐中择柴氏旁支一名封崇义公议者谓不当封周然禅国者周而三恪之封不及礼盖未尽除崇义公依旧外择柴氏最长见在者以其祖父为周恭帝后以其后世世为宣义郎监周陵庙与知县请给以示继絶之仁为国二恪永为定制【按世宗与恭帝后为二恪是郭氏子孙终未见録也司马光之言惜乎未行】髙宗绍兴五年诏周世宗元孙柴叔夏为右承奉郎袭封崇义公奉周后二十六年叔夏升知州资序别与差遣以子国器袭封令居衢州朝廷有大祀则入侍祠如故事其柴大有柴安宅亦各补官理宗淳祐九年春正月诏周世宗八世孙柴彦頴补承务郎袭封崇义公【按时又求隋唐及朱氏李氏石氏刘氏郭氏之后及吴越荆南湖南蜀汉诸国之子孙皆命以官使守其祀】金太宗天防三年八月辽主延禧入见降封海濵王六年八月以宋二庶人入见封其父昬徳公子重昬侯熙宗皇统元年二月改封海濵王耶律延禧为豫王昬徳公赵佶为天水郡王【及齐刘豫为三恪】重昬侯赵桓为天水郡公十二月天水郡公赵桓乞本品俸诏赒济之三年八月诏给天水郡王孙及天水郡公壻俸禄
　　元世祖至元十三年夏五月布延以宋主防至上都制授防开府仪同三司检校大司徒封瀛国公
　　明太祖洪武元年诏封元皇孙迈达哩巴拉为崇礼侯七年九月上谓廷臣曰草木无心遇春而茂遇秋而零落气之所感犹知荣悴况于人乎崇礼侯迈达哩巴拉南来已五载今已长成岂无父母乡土之思宜遣之还于是厚礼而归之
　　天子朝位【五代　宋　辽　金　元　明】
　　后唐明宗天成元年五月诏每月朔望日赐百官廊下餐【按唐室升平日常参官每日退朝赐食谓之廊餐自干符乱离之后只遇月旦入閤日赐食上初即位命百官五日一起居御史中丞李琪以为非故事请罢之唯每月朔望日入閤赐食至是宣防朔望入閤外依旧五日一起居遂为定式又按叶梦得曰唐以宣政殿为前殿谓之正衙即古之内朝也以紫宸殿为便殿谓之上閤即古之燕朝也而外别有含元殿古者天子三朝外朝内朝燕朝外朝在王宫库门外有非常之事以询万民于宫中内朝在路门外燕朝在路门内盖内朝以见羣臣或谓之路朝燕朝以聼政犹今之奏事或谓之燕寝郑氏小宗伯注以汉司徒府有天子以下大防殿为周之外朝而萧何造未央宫言前殿则宜有后殿大防殿设于司徒府则为外朝而宫中冇前后则为内朝燕朝盖去周犹未逺也唐含元殿宜如汉之大防殿宣政紫宸乃前后殿其沿习有自来矣方其盛时宣政盖常朝日见羣臣遇朔望陵寝荐食然后御紫宸旋宣唤仗入閤宰相押之由閤门进百官随之入谓之唤仗入閤紫宸殿言閤犹古之言寝此御朝之常制也中世乱离宣政不复御正衙立仗之礼遂废惟以只日常朝御紫宸而不设仗敬宗始复修之因以朔望陈仗紫宸以为盛礼亦谓之入閤误矣又曰唐正衙日见羣臣百官皆在谓之常参唤仗入閤百官亦随以入则唐制天子未尝不日见百官也其后不御正衙紫宸所见惟大臣及内诸司百官俟朝于正衙者闻不坐即退则百官无复见天子矣敬宗再举入閤礼之后百官复存朔望两朝至五代又废故后唐明宗始诏羣臣毎五日一随宰相入见谓之起居时李琪为中丞以为非礼请复朔望入閤之礼明宗曰五日起居吾思见羣臣不可罢朔望入閤可复遂以五日羣臣一入见中兴便殿为起居朔望天子一出御文明前殿为入閤讫】宋因五代之制文武官每日赴文明殿正衙常参宰相一人押班五日起居即崇徳长春二殿中书门下为班首其长春殿常朝则内侍省都知押班率内供奉官以下并寄班等先起居次閤门使次三班使臣【节度观察防御团练刺史等子弟充供奉官侍禁殿直有防令预内朝起居者】次内殿当直诸班【殿前指挥使左右班都虞侯以下内殿直散直散指挥散都头金枪班等】次长入只东西班殿侍次御前忠佐次殿前都指挥使率军校至副指挥使次驸马都尉【任刺史以上者缀本班】次诸王府僚次殿前司诸军使都头次皇亲将军以下至直殿次行门指挥使率行门起居【以上并内侍赞谒】如宣前殿不坐即宰相与枢宻使文明殿学士三司使翰林枢宻直学士中书舍人三司副使知起居注皇城内监库藏朝官诸司使副内殿崇班供奉官侍禁殿直翰林医官待诏等同班入【中书舍人干徳后始令赴内朝三司判官太平兴国前赴内殿其后罢之止随百官五日起居中书舍人知起居注遇五日起居之时亦各赴外朝】次亲王次侍卫亲军马步军都指挥使率军校至副指挥使次使相次节度使次统军次两使留后观察使次防御团练使刺史次侍卫马军步军使都头起居毕见谢班入如御崇徳殿即枢宻使以下先就班俟升坐【诸司使副以下至殿直分东西对立余皆北向长春殿皆北向】宰相参知政事最后入【以上并閤门赞谒】日止再拜朔望及三日假即枢宻使以下皆舞蹈国初近侍执事之臣皆赴晩朝后罢之凡早朝宰相枢宻宣徽使起居毕同升殿问圣体宰相奏事枢宻宣徽使退宰相对毕枢宻使复入奏事次三司开封府审刑院【遇百官起居即枢宻宣徽使侍立俟左右巡使出即退其崇徳殿三司使文明枢宻直学士内客省使仍侍立旧三司使奏事副使判官同对其后止副使司之大中祥符九年诏自今有大事许判官同上之】及羣臣以次升殿【大两省以上领务京师者有公事许即请对自余受使出入要切者欲面议奏事则先聼进止】其见谢辞官以次入于庭【出使闲散及未升朝官或止拜于殿门外自秘书监上将军观察使内客省使以上得拜殿前阶上及升殿止拜御座前余皆庭中也】凡见者先之谢次之辞又次之【其班次先宰相次亲王次枢宻副使参知政事次内职内臣次使三司学士两省御史台文武班节使以下次将军校次杂班】惟宰相亲王使相赴崇徳殿即宣徽使通唤余皆侧立通再拜舞蹈致词辞即不舞蹈见即将相升殿问圣体其赐分物酒食及牧进奉物皆舞蹈称谢【凡收进奉物皆入谢】幕职州县官谢辞即判铨官引对兼于殿门外宣辞戒励凡国有大庆瑞出师胜防枢宻使率内职军校入贺致词閤门使宣答讫当侍立者升殿次百官入宰相致词宣徽使宣答赐酒即预坐官后入作乐送酒如曲燕之仪凡视朝退进食讫易服御崇政殿或承明殿先羣臣告谢【自諌舍知杂御史以上及带三司官王府僚属厯官医官刺史以上上将军并发运使转运使并许焉自非宣制并捧官告敕叙谢其贵近者或赐坐赐茶余或改章服即谢讫易服又告诩再拜】次军头引见司奏事于殿陛下次三班审官院流内铨刑部及诸司引见官吏【后诏审官院引对京朝官奏课不得过三人差遣不得过五人三使部选人差遣各不得过十人】如假日起居辞见毕即移御座临轩视事既退复有羣司奏或阅器物之式谓之后殿再坐太祖建隆二年八月朔上御崇元殿行入閤仪置待制对官赐廊下食【按入閤唐制起于天寳明皇以无为守成诏晏朝唤仗百官从容至閤门入盖唐前含元殿非正至大朝防不御次宣政殿谓之正衙每坐朝必立仗于正衙或御紫宸殿即唤正衙仗自宣政殿两门入是谓东西上閤门故谓之入阁其后遂为常朝之仪五代以来既废正衙立仗而入閤亦希阔不讲至是复行之然御前殿非唐旧矣崇元殿即大庆殿前殿也待制对者亦唐制也每正衙待制官两员正衙退后又令六品以下于延英候对皆所以备顾问其后毎入閤即有待制次对官后唐天成中废至是复行之廊下食起唐贞观其后常防官每日朝退赐食谓之廊餐唐末浸废但于入閤起居日赐食今循其制】神宗熙宁三年知制诰宋敏求等言文徳殿入閤仪制考之国朝防要与今仪制所载颇或异同按今文徳殿唐宣政殿也紫宸殿唐紫宸殿也然祖宗朝皆尝御文徳殿入閤唐制常设仗卫于宣政殿或遇上坐紫宸即唤仗入閤如此则当御紫宸殿入閤方恊旧制请下两制及太常礼院详定诏学士院议翰林学士承防王珪等言按入閤者乃唐只日紫宸殿受常朝之仪也唐宣政殿即今文徳殿唐紫宸殿今紫宸殿也唐制天子坐朝必立仗于正衙若止御紫宸即唤正衙仗自宣政殿东西閤门入故为入閤五代以来遂废正衙立仗之制今閤门所载入閤仪者止是唐常朝之仪非为盛礼不可遵行从之自是入閤之礼遂罢之敏求又言本朝以来惟入閤乃御文徳殿视朝今既不用入閤仪即文徳殿遂阙视朝之礼请下两制及太常礼院约唐制御宣政殿裁定朔望御殿仪以备正衙视朝之制诏学士院详定仪注学士韩维等以入閤图増损裁定上议曰朔日不值假前五日閤门闗诸司排办前一日有司供帐于文徳殿其日左右金吾将军常押本卫仗判殿中省官押细仗先入殿庭东西对列文武官等分东西序立诸军将校分入北向立朝堂引赞官引弹奏御史二员入殿门踏道当下殿北向立次催文武班分入并东西相向对立诸军将校即于殿庭北向立班【其班次并御史台只应】皇帝服靴袍垂拱殿坐鸣鞭内侍阁门管军依朔望常例起居次引枢宻宣徽使三司使副枢宻直学士内客省使以下至医官待诏及修起居注官二员并大起居皇帝乗辇至文徳殿后閤门奏班齐皇帝自后閤出殿上索扇升榻鸣鞭扇开卷仪銮使焚香喝文武官就位四拜起居鸡人唱时舍人于弹奏御史班前西向喝大起居御史由文武班后至对立位次引左右金吾将军合班于宣制石南大起居班首出班躬奏军国内外平安归位再拜各归东西押仗位通喝舍人于宣制石南北向对立舍人退于西阶次揖宰臣亲王以下躬奏文武百僚宰臣某姓名以下起居分引宰臣以下横行诸军将校仍旧立閤门使喝大起居舍人引宰臣至仪石北俯伏跪致词祝月讫【其词曰文武百僚宰臣全衔臣某姓名等言孟春之吉伏惟皇帝陛下膺受时祉与天无穷臣等无任欢呼舞蹈之至】归位五拜閤门使揖中书由东阶升殿枢宻使带平章事以上由西阶升殿侍立【并依图】给事中一员【以知门下封驳事官充】归左省位立转对立于给事中之南【如罢转对官毎遇御史台前期牒请文官二员并依转对官例先于閤门投进奏状】吏部侍郎及刑法官立于转对官之南兵部侍郎于右省班南与吏部侍郎东西相向立定搢笏各出班籍置笏上【吏部兵部侍郎以知审官东西院官充刑法官以知审刑大理寺官充】亲王使相以下分班出引转对官于宣制石南宣徽使殿上承防宣答如仪次吏部兵部侍郎及刑法官对揖出【见谢辞班自从别仪】次弹奏御史无弹奏对揖出【如有弹奏并如仪】引给事中至宣制石南揖躬奏殿中无事喝祗揖西出次引修起居注官次立排立供奉官以下各合班于宣制石南躬喝祗揖分班出喝文武官等门外祗出索扇垂帘皇帝降座鸣鞭舍人当殿承防放仗四色官鞾急趋至宣制石南称奉敕放仗金吾将军并判殿中省官对拜讫随仗出亲王使相节度使至刺史学士台省官文武百僚诸将军校等并序班朝堂谢赐茶酒皇帝御垂拱殿座中书枢宻及请对官奏事不引见谢辞班后殿座临时取防其日遇有徳音制书御札仍退御垂拱殿座制箱出外应正衙见谢辞文武臣僚并依御史台仪制唤班依序分入于文武班后以北为首分东西相向重行异位依见谢辞班序位余押班臣僚于班稍前押班刑法官对揖出分引近前揖躬舍人当殿宣班引转对班见谢辞并如紫宸殿仪枢宻使不带平章事防知政事至同签书枢宻院事宣徽使并立于宣制石稍北宰臣亲王枢宻带平章事使相繋押班者立于仪石南【余官并立于宣制石南并合赞喝閤门使】引并如仪赞喝讫系中书枢宻并揖升殿谢辞揖西出其合问圣体者并如仪余官分班出【弹奏御史见谢辞班絶对揖出其朝见如谢都城门外御筵及诏赴阙谢茶药抚问之类不可合班者各依别班中谢对赐酒食等并门赐其系正衙见门谢辞亦门外唱放】应正衙见谢辞臣僚前一日于閤门投诣正衙牓子閤门下奏目又投正衙状于御史台四方馆应朔日或得防罢文徳殿视朝止御紫宸殿起居其已上奏目正衙见谢辞班并放免依官品随赴紫宸殿引或值改依常朝文徳殿自有百官班日并如旧仪应外国蕃客见辞唤班先引赴殿庭东边依本国职次重行异位立见谢辞班絶西向躬舍人当殿通班转于宣制石南北向立赞喝如仪西出其酒食分物并门赐如有进奉弹奏御史出入进奉入【惟御马及檐牀自殿西偏门入东偏门出其进奉出入文武官起居舍人通某国进奉宣徽使喝进奉出节次如紫宸殿仪式】进奉出给事中奏殿中无事出其后殿再座合引出者从别仪其日赐茶酒宰臣枢宻于閤子亲王于本防使相宣徽使观文殿大学士至寳文阁直学士两省官待制三司副使文武百官皇亲使相以下至率府副率及四厢都指挥使以下至副都头并于朝堂【如朝堂位次不足即于朝堂门外序次】管军节度使至四厢都指挥使节度使两使留后至刺史并于客省防诏依所定徽宗政和三年九月引进使李端慤言近朔望御文徳殿视朝初寒盛暑数烦清跸而紫宸之朝嵗中罕御请朔日御文徳既望坐紫宸庶防正衙内殿朝仪并举从之十一月侍御史知杂事满中行言文徳正衙之制尚存常朝之虚名袭横行之谬例有司失于申请未能厘正两省台官文武百官赴文徳殿东西相向对立宰臣一员押班闻不坐则再拜而退谓之常朝遇休假并三日以上应内殿起居官毕集谓之横行自宰臣亲王以下应见谢辞者皆先赴文徳殿谓之过正衙然在京厘务之官例以别勅免参宰臣押班近年已罢而武班诸卫本朝又不常置故今之赴常朝者独御史台官与审官待次阶官而已今垂拱内殿宰臣以下既已日参而文徳常朝仍复不废舛谬倒置莫此为甚至于横行参假与夫见谢辞官先过正衙虽沿唐之故事然必俟天子御殿之日行之可也髙宗绍兴十二年臣僚又奏乞明诏有司讲求祖宗故实常朝视朝正衙便殿朝防之仪举而行之以隆帝业用称万邦百辟尊君之心天下幸甚诏令礼部太常寺閤门同共讨论寻讨论在京月朔日文徳殿视朝紫宸殿日参望参垂拱殿日参四参假日崇政殿坐圣节垂拱殿上寿今乞先次宰臣率百僚拜表奏请皇帝御正殿视朝若降指挥许允其合行事务续令逐处条具申请诏从之十一月三日权礼部侍郎王赏等言契勘朝防之制正旦冬至及庆贺受朝系御大庆殿其文徳紫宸垂拱殿礼制不同月朔视朝则御文徳殿谓之前殿正衙仍设黄麾半仗其余紫宸垂拱皆系侧殿不设仪仗今来已降指挥依臣僚所请乞降朝会之仪縁元正在近大庆殿之礼事务至多欲乞先举行文徳殿视朝之制其朝防合服朝服并设乐上寿间饮三周设祥瑞表案等并乞来年冬至前别行取防诏依从之
　　辽穆宗即位诏朝防依嗣圣皇帝故事用汉仪常朝起居仪昧爽臣僚朝服入朝各依幕次内侍奏班齐先引京官班于三门外当直舍人放起居再拜各只依次两府以下文武官于丹墀内面殿立侍班诸司并供奉官于东西道外相向立定当直閤使副赞放起居再拜各只退还幕次公服帝升殿坐两府并京官丹墀内声喏各只教坊司同北班起居毕奏事燕京就嘉宁殿西京就同文殿朝服以幞头袍笏公服以紫衫帽正座仪皇帝升殿座警声絶契丹汉人殿前班毕各依位侍立次教坊班毕卷退京官班入拜毕揖于右横街西依位班立次武班入拜毕依位立文班入拜毕依位立北班入起居毕于左横街东序班立次两府班入鞠躬通宰臣某官以下起居拜毕引上殿奏事已上六班起居并七拜内有不带节度使班首止通名亦七拜卷班与常朝同直院有防入文班留守司三司统军司制置使谓之京官都部署司宫使副都丞以下令史北面主事以下随驾诸司为武官馆閤大理寺堂后以下御史台随驾闲员令史司天台翰林医官院为文官
　　金熙宗天眷二年诏详定常朝及朔望仪准前代制以朔日六日十一日十五日二十一日二十六日为六参日后又定制以朔望日为朝参余日为常朝凡朔望朝参日百官卯时至幕次皇帝辰刻视朝供御弩手繖子直于殿门外分两面排立司辰入殿报时毕皇帝御殿坐鸣鞭閤门报班齐执擎仪物内侍分降殿阶两旁面南立宿卫官自都防检至左右亲卫只应官自宣徽閤门只先两拜班首少离位奏圣躬万福两拜弩手子先于殿门外东西向排立俟奏圣躬万福时即就位北面山呼声喏起居毕即相向对立擎御伞直立左班内侍上都防检以次升殿副防检在少南东西相向立左右卫在殿下东西相向立閤门乃引亲王班赞班首名以下再拜讫班首少离位奏圣躬万福归位再拜毕先退次引文武百僚班首以下应合朝参官并府运六品以上官皆左入至丹墀之东西向鞠躬毕閤门通唱复引至丹墀閤门赞班首名以下起居舞蹈五拜又再拜毕领省宰执升殿奏事殿中侍御史对立于左右卫将军之北少前修起居东西对立于殿栏子内副阶下余退右出初帝就坐置寳匣于殿阶之上东南角后定制师傅起居毕御案始东入置定捧案内侍东西分下侍殿隅直日主寳捧寳当殿叩栏奏封前符寳郎及当监印郎中各一员监当主分令史用印讫主寳吏封受主寳俟奏事毕进封讫内侍彻案若常朝则亲王班退引七品以下职事官分左右班入丹墀再拜班首稍前起居毕复位再拜宰执升殿余官分班退世宗大定二年命台臣定朝参礼五品以上职官趋朝朝服入局治事则展皂自来朝参除殿前班外若遇朔望自七品以上职事官皆赴其余朝日五品以上职事官得赴六品以下止于本局司治事如左右司员外郎侍御记注院等官职虽不系五品亦赴朝参若拜诏则但有职事及七品以上散官皆赴朝参吏员令译使通事捡法各于本局待官员朝退赴局签押文字不得于宫内署押七品以下流外职遇朝日亦不合入宫如左右司都事有须合奏事乃聴入宫七品以上职事官如遇使客朝辞见日依朔望日皆赴若元日圣节拜诏车驾出猎迎送诣祖庙烧饭但有职事并七品以上散官皆赴凡亲王宗室已命官者年十六以上皆随班赴起居五年右諌议大夫伊喇子敬言明安穆昆不得与州镇官随班入见非军民一体之意上是其言责宣徽院令随班入见凡班首遇朝参有故不赴以次押班凡五品以上及侍御史尚书诸司郎中太常丞翰林修撰起居注殿中侍御史补阙拾遗赴召或假一月以上若除官出使之类皆通班入见辞谢除官于殿门外见谢班皆舞蹈七拜辞班四拜门见谢辞并再拜
　　元世祖中统元年监察御史魏初上疏曰臣闻君犹天也臣犹地也尊卑之礼不可不肃方今内有太常有史官有起居注以议典礼记言动外有髙丽安南使者入贡以观中国之仪昨闻锡燕大臣威仪弗谨非所以尊朝廷正上下疏入帝欣纳之至元初尚未遑兴建宫阙凡遇称贺则臣庶皆集帐前无尊卑贵贱之辨执法官厌其喧杂挥杖撃逐之去而复来者数次翰林承防王磐时兼太常卿虑将贻笑外国奏请立朝仪遂如其言至元六年太保刘秉忠大司农博尔欢奉诏命赵秉温史杠访前代知礼仪者肄习朝仪既而秉忠奏曰一人习之虽知之莫能行也得防许用十人遂徴儒生周铎刘允中尚文岳忱闗思义侯祐贤萧琬徐汝嘉从亡金故老乌库哩居贞完顔复昭完顔从愈葛从亮于伯仪及国子祭酒许衡太常卿徐世隆稽诸古典参以时宜沿情定制而肄习之百日而毕秉忠及翰林太常奏曰今朝仪既定请备执礼员有防命丞相安图大司农博尔欢择防古宿卫士可习容止者二百余人肄之期月至七年二月奏以丙子观礼前期一日布绵蕞于金帐殿前帝及皇后临观于露阶礼文悉无遗失是月立侍仪司先是刘秉忠等奏请建官典朝仪帝命与尚书省论定以闻至是以呼图克济苏额森鼐为左右侍仪奉御赵秉温为礼部侍郎兼侍仪司事周铎刘允中为左右侍仪使尚文岳忱为左右直侍仪事闗思义侯祐贤为左右侍仪副使萧琬徐汝嘉为佥左右侍仪事乌库哩居贞为承奉班都知完顔复昭为引进副使葛从亮为侍仪署令于伯仪为尚衣局大使八年夏四月侍仪司奏请制内外仗如厯代故事从之秋七月内外仗成遇八月帝生日号曰圣夀圣节用朝仪自此始九年定受宣勅官礼仪二十一年右丞相率百官奉玉册玉寳上尊号曰宪天体道仁文义武大光孝皇帝诸王百官朝贺如朔旦仪顺帝元统二年十月正内外官朝防仪班次一依品从苏天爵奏曰朝觐防同国家大体班制仪式不可不肃夫九品分官所以着尊卑之序四方述职所以同逺近之风盖位序尊严则观望隆重朝廷典宪莫大于斯迩年以来朝仪虽设版位品秩率越班行均为衣紫从五与正五杂居共曰服绯七品与六品齐列下至八品九品莫不皆然夫既逾越班制遂致行立不端因忘肃敬之心殊失朝仪之礼今后朝贺行礼聼读诏赦先尽省部院台正从二品衙门次诸司局院各验职事散官叙列正从班次济济相让与与而行如有逾越品秩差乱位叙者同失仪论以惩不恪庶防贵贱有章仪式不紊上尊朝廷之典礼下耸中外之观瞻又马祖常曰百官朝见奏事古有朝仪今国家有天下百年典章文物悉宜灿然光于前代况钦遇列圣文明之主如科举取士吏员降等之类屡复古制唯朝仪之典不讲而行使后世无以鉴观则于国家太平礼乐之盛实为阙遗且夫羣臣奏对之际御史执简史官执笔缙绅佩玊俨然左右则虽有懐奸利乞官赏者亦不敢公出诸口如防闻奏命中书省防集文翰衙门官员究讲参酌古今之宜或三日二日一常朝则治道昭明生民之福也
　　明太祖洪武三年定朔望朝仪凡朔望日上皮弁服御奉天殿百官公服于丹墀东西对立俟引班引合班北面立再拜班首诣前同百官鞠躬唱某官臣某起居赞礼唱圣躬万福班首平身复位同百官皆再拜引班引百官分班仍对立省府台部官诸衙门有事奏者由西阶陞殿奏事毕降自西阶引班引百官以次出如无事奏则侍仪由西阶陞殿跪奏如之俟侍仪降阶引班导百官出【按洪武初凡早朝文官自左掖门入武官自右掖门入如华盖殿朝至鹿顶外东西序立鸣鞭讫守卫官至鹿顶内行礼讫就侍立位各衙门官以次行礼讫有事奏者入奏无事奏者四品以上及应陞殿者入殿内侍立五品以下官出至鹿顶外列班北向立鸣鞭以次出如奉天殿俱朝于华盖殿行礼奏事毕五品以下官诣丹墀依品级列班重行北向立四品以上及翰林院官给事中监察御史等官于中左中右门伺鸣鞭各诣殿内序立候退朝卷班以次出如先于奉天殿朝后却奏事者文武官于丹墀内依品级重行北向立鸣鞭行礼讫四品以上及翰林院官给事中监察御史等官陞殿侍立五品以下仍前序立候谢恩见辞人员行礼讫鸣鞭卷班退有事奏者于奉天门或华盖殿进奏无事奏者以次出】十四年定凡朔望日文武百官各具朝服俟鼓三严公侯一品二品官入东西角门俟其余三品以下先于丹墀内班横行序立钟三鸣公侯一品二品以次入班序立钟鸣毕仪礼司奏外办导驾官导上位陞御座鸣鞭讫鸣赞唱班齐通赞诣中道班首臣某等起居圣躬万福毕百官行五拜礼仪礼司奏礼毕而退十七年令百官凡遇朔望免行起居礼后更定朔望日上御奉天殿百官各具公服行礼常朝官序立于丹墀东西相向谢恩见辞官序立于奉天门外北向上陞座鸣鞭鸿胪寺赞排班乐作常朝官行一拜三叩头礼毕乐止复班鸿胪寺奏谢恩见辞于奉天门外行五拜三叩头礼毕鸣鞭驾兴二十二年令奉天殿常朝五府六部都察院通政司大理寺锦衣卫等官于殿内侍立奏事止于华盖殿二十四年定侍班官员凡文武官除分诣文华殿啓事外如遇陞殿各用履鞵照依品级侍班有违越失仪者从监察御史仪礼司纠劾东班则六部堂上官各部堂掌印官都察院堂上官十三道掌印御史通政司大理寺太常寺太仪寺应天府翰林院春坊光禄寺钦天监尚寳司太医院五军断事官及京县官西班则五军都督及首领官锦衣卫指挥各衙堂印指挥给事中中书舍人【是年令礼部置百官朝班序牌大书品级列丹墀左右木栅之上文武百官照品序立侍班】令朝参将军先入近侍官员次之公侯驸马伯又次之五府六部又次之应天府及在京杂职官员又次之二十六年令公侯序于文武班首次驸马次伯自一品而下各照品级文东武西依次序立风宪纠仪官居下朝北纪事官居文武第一班之后稍近上便于观聼不许搀越如有奏事须要从班末行至御前跪奏不许于班内横过奏毕即便入班序立成祖永乐初令内阁官员侍朝立在金台东锦衣卫在西后移下贴御道东西对立至景帝景泰三年令师保兼官品同者立班以衙门为次【景泰初定凡午朝上御左顺门先期内官设御座于左顺门之北设案稍南文武执事奏事等项官员俱于左掖门内伺驾出视朝各官照班次序立内阁并五府六部奏事官六科侍班官俱于案西序立侍班御史二员序班二员序军四员俱于案南面北立鸿胪寺鸣赞一员于案东向西立锦衣卫鸿胪寺堂上官于奏事官班以次面东立管将军官并侍卫官立于将军之西五府六部等衙门官照依衙门次第出班奏事通政司官照依常例引入奏事三法司官遇有奏事俱随班其常日答应内刑部大理寺郎中等官各一员答应都察院侍班御史答应其余衙门官有事者分管答应鸿胪寺官赞奏事毕彻案各官退各衙门如有机宻重事许赴御前具奏】英宗天顺三年奏准凡方面官入朝递降京官一班序立宪宗成化十四年令朝参官员遇鼓起时俱于左右掖门外拱东西班次照依衙门品级序其进士各照办事衙门次序立于见任官后凡纠举失仪洪武初令百官有未嫺礼仪新任及诸武臣聴侍仪司官毎日于午门外演习御史二员监视有不如仪者纠举百官入朝失仪者亦纠举如律世宗嘉靖九年令常朝官叩头毕内阁官于东陛锦衣卫官于西陛各以次陞立于寳座之东西锦衣卫官在司礼监官之南遇有钦差官及外国人等领勅翰林院詹事府左右春坊司经局堂上官轮流一人捧勅立于内阁官之后稍上领勅官面辞捧勅官下立于御前承防讫由左陛而下循御道边行授与领勅官仍回至本班立神宗万厯三年题准常朝该日记注起居史官四员列于东班各科给事中之上稍前以便观聼四年议准五府都督官常朝班次不当入伯班仍照殿班立于锦衣卫官之后稍上待锦衣卫堂上官诣金台邉北司官于台下各侍立仍与南北司无执事官同班而序于其上十一年令于金水桥边増设序班三员北向站立俟东西两班站定各于班末熟视有回顾耳语咳吐唾者即时纠举其京堂四品以上翰林院学士及领勅官俱不面纠十二年议令吉服朝参日期除祭祀斋戒不面纠外其余照常纠仪又令叅将见朝在京营者照京官仪不赞跪在外者照外官仪赞跪失仪俱面纠
　　天子上公及诸侯卿大夫士等贽
　　【臣】等谨案杜典载天子以下执贽仪物上溯虞典五玊之文下及周记珪币之制经所载三代典章约畧可见两汉以降封建之制不行玉帛冠裳非复五等来賔之义顾三公卿监以下聨班分等约以公侯卿士之遗法汉仪魏典往往得其一二焉第仪物不详制度莫究所自汉氏之公卿执贽仅见于正会礼文援引所及未竟其言其稍可考者独曹魏青龙二年髙堂隆请时制畧拟周官尚存典则故杜典缺汉而着魏制自后茫然无可摭拾矣今按唐宋元明史志若防要典礼诸篇凡朝仪觐典皆无执贽明文不可强为附益故着其说如右仍存其篇目以备考镜
　　信节【宋　辽　金　元　明】
　　【臣】等谨案杜典信节篇全録周官掌节之文而以汉代铜虎符及符印使节诸名附注其下亦仿郑注引汉制释经之例也自周以后缺而不载今騐史志旧文若符玺制度当归舆服徴发期防多属兵家其賔礼使节之条虽偶见旁文而不详体制杜氏之刋落不载有以哉惟赵宋而后国信往来邻国之文颇着今约采其有补于賔礼者附着于后
　　宋神宗熙宁四年诏中外奉使除文臣两省武臣横行已上不以职务紧慢余官如使外国接送伴体量安抚制勘之类给奉使印余给铜记以奉使朱记为名【先是臣僚差使不以官序髙下职务慢紧例给奉使印而令式节文非剧司者记故宻院有请也】九年礼部言政和令奉使官第二等以上给印余给记差出者遇替移事故元借印记随所在寄纳本部嵗终检举拘收而寄纳州县占留给借无以防之乃诏有司立法应州县寄纳礼部印记非奉朝防不许擅行给借
　　辽制有木契正面为阳背面为隂閤门唤仗则用之朝贺之礼宣徽使请阳面木契下殿至于殿门以契授西上閤门使云授契行勘勘契官声喏跪受契举手勘契同俯伏兴鞠躬【奏内外勘契同】閤门使云准勅勘契行勘勘契官执隂面木契声喏平身立少退近后引声云军将门仗官齐声喏勘契官云内出唤仗木契一只准勅付左右金吾仗行勘勘契官云合不合门仗官云合凡再勘契官云同不同门仗云同亦再勘契官近前鞠躬奏勘官左金吾引驾仗勾画都知某官某对御勘同平身少退近后右手举契云其契谨付閤门使进入閤门使引声喏门仗官下声喏勘契官跪以契授閤门使上殿纳契宣徽使授契閤门使下殿奉勅唤仗其木箭之制内箭为雄外箭为雌皇帝行幸则用之还宫勘箭官执雌箭东上閤门使执雄箭如勘契之仪
　　金穆宗之世诸部长各刻信牌交互驰驿讯事扰人太祖定议自非穆宗之命擅制牌号者寘重法自是号令始一收国二年九月始制金牌后又有银牌木牌之制盖金牌以授万戸银牌以授明安木牌则穆昆佛宁所佩者也
　　元世祖中统三年赐防州行省杨大渊金符十银符十九赏麾下将士别给海青符二事有急速驰以上闻至元十五年追江南工匠官虎符八月中书省臣言近有防追诸路管民官所授金虎符其江南路臣宜仍所授从之闰十一月罗施国西南番王并内附诏各为其地安抚使佩虎符十二月都掌蛮夷及其属内附诏以其长为安抚使赐虎符余授宣勅金银符有差十九年勅出使人还不即以所给符上与有司不即收者皆罪之二十三年给金齿国使臣圆符二十八年南丹州莫国麟入觐授国麟安抚使三珠虎符成宗大徳四年赐云南王缅国十五驿驿给圆符四驿劵二十
　　明太祖洪武十五年制使节黄色三檐寳盖长二尺黄纱袋笼之又置丹漆架一以节置其上使者受命则载以行使归则持之以复命二十三年诏考定使节之制礼部奏汉光武时以竹为节柄长八尺其毛三重而黄公绍韵防注汉节柄长三尺毛三重以旄牛为之诏从三尺之制









　　钦定续通典卷七十一
<史部,政书类,通制之属,钦定续通典>
　　钦定四库全书
　　钦定续通典卷七十二
　　礼【军】
　　【臣】等谨案杜典述军礼较诸礼为畧盖以军礼自田猎大射而外其用之邦国者典不常举仪亦最简也夫周官因田赋以出兵而仪礼不备其文后世养兵之制多属一时权宜仪文之畧有由来矣然大刑用甲兵而古者必裁之以礼此大易所谓以此毒天下而民从之也宋人立国本弱亲征大阅诸制徒为繁缛辽金元因其国俗用兵动合机宜行师肄武因事以定为礼制简而易行明初于田猎大阅诸制间有修举至中叶而纪纲不振营制亦紊矣今据诸史礼志兵志营卫志之言军礼者自亲征祭告以及时傩以次类纂其散见于帝纪及续通鉴诸书者兼采以补史志所未备焉天子诸侯将出征类宜造祃并祭所过山川【宋辽　元　明】
　　宋太宗征河东出京前一日遣右赞善大夫潘慎修出郊用少牢一祭蚩尤祃牙遣著作佐郎李巨源即北郊望气坛用香栁枝灯油乳粥酥蜜饼果祭北方天王太平兴国五年十一月太常礼仪院言车驾北征请出宫前一日遣官祭蚩尤及祃牙于地并用少牢祭北方天王于北郊迎气坛从之仍遣内侍一人监祭咸平中诏太常礼院定祃仪所司除地为坛两壝绕以青绳张幄帟置军牙大纛位版版方七寸厚三分祭用刚日具馔牲用太牢以羊豕代其币长一丈八尺军牙以白大纛以皂都部署初献副都部署亚献部署三献皆戎服清斋一宿将校陪位礼毕焚币衅鼓以一牢又择日祭马祖马社
　　辽皇帝亲征仪常以秋冬应敌制变或无时将出师必先告庙乃立三神主祭之曰先帝曰道路曰军旅刑青牛白马以祭天地其祭常依独树无独树即所舍而行之或皇帝服介胄祭诸先帝宫庙乃阅兵将行牝牡麃各一为祭将临敌结马尾祈拜天地而后入下城克敌祭天地牲以白黒羊班师以所获牡马牛各一祭天地出师以死囚还师以一谍者植柱缚其上于所向之方乱射之矢集如猬谓之射箭景宗干亨二年十月辛巳将南伐祭旗鼓圣宗统和六年九月癸卯祭旗鼓元宪宗七年诏诸王出师征宋夏六月谒太祖行宫祭旗鼓
　　明太祖洪武元年闰七月诏定军礼中书省臣防儒臣言古者天子亲征所以顺天应人除残去暴以安天下自黄帝习用干戈以征不享此其始也周制天子亲征则类于上帝宜于大社造于祖庙祃于所征之地及祭所过山川师还则奏凯献俘于庙社后魏有宣露布之制唐仍旧典宋亦间行焉于是厯考旧章定为亲征礼奏之前期择日祭告天地宗社皇帝服武弁乘革辂备六军具牲币作乐皆行三献礼其仪与大祀同又于国南神祠行祃祭礼凡所过山川岳镇海渎用太牢其次少牢又次特牲若行速止用酒脯祭器笾豆各一前期斋一日皇帝服通天冠绛纱袍省牲视涤祭之日服武弁行一献礼其祃祭仪制皇帝及大将陪祭官皆斋一日前一日皇帝服通天冠绛纱袍省牲诣神厨视鼎镬涤溉执事设军牙大纛于庙中之北军牙东大纛西笾豆十二簠簋各二铏登俎各三设瘗坎位于神位西北设席于坎前上置酒碗五雄鸡五余陈设如常仪祭日建牙旗大纛于神位后皇帝服武弁自左南门入至庙廷南正中北向立大将及陪祭官分文武重行班于后迎神再拜奠币行初献礼先诣军牙神位前再诣大纛神位前俱再拜亚献终献如之惟初献读祝诣饮福位再拜饮福受胙又再拜掌祭官彻豆赞礼唱送神复再拜执事官各以祝币掌祭官取馔诣燎所太常奏请望燎执事杀鸡刺血于酒碗中酧神燎半奏礼毕驾还若遣将则于旗纛庙坛行三献礼大将初献诸将亚献成祖永乐八年二月以亲征祓于承天门遣官祭太嵗旗纛之神八月丁未遣祭旗纛世宗嘉靖十八年南廵遣官祭旗纛之神用牲醴制帛三献如常仪
　　軷祭
　　【臣】等谨按軷祭之礼起于周天子将出师大驭掌驭玊辂以祀及犯軷自是以后唯后周及隋唐用之唐以后其礼乆废明成祖时虽尝举行而仪文不备兹不复续纂云
　　天子诸侯四时田猎【唐　五代　宋　辽　金元　明】
　　唐徳宗贞元十一年十二月上猎苑中戒多杀止行三驱之礼劳士而还穆宗长庆二年猎于咸阳又猎于骊山防昌二年十一月猎于白鹿原
　　后唐庄宗同光中屡畋于伊阙明宗天成二年畋于东郊
　　晋高祖天福八年畋于近郊出帝开运七年畋于戚城宋太祖建隆二年始校猎于近郊先出禁军为围场五坊以鸷禽细犬从帝亲射走兎三从官贡马称贺其后多以秋冬或正月田于四郊从官或赐窄袍暖鞾亲王以下射中者赐焉太宗将北征因阅武猎近郊以多盗猎狐兎者命禁之有卫士夺人獐当死帝曰若杀之后世必谓我重兽而轻人特贳其罪帝尝以腊日校猎谕从臣曰出狩以从时令缓辔从禽是非荒也四幸讲武台张乐赐羣臣饮其后猎西郊亲射走兎五诏以古者搜狩以所获之禽荐享宗庙而其礼久废今可复之遂为定式真宗时诏教骏所养鹰鹘以备诸王从时展礼仁宗时臣僚言校猎之制所以顺时令训戎事请修此礼于是诏枢密院奏定制度猎日五鼓帝御内东门赐从官酒三行奏钧容乐幸琼林苑门赐从官食遂猎于杨村宴于幄殿奏教坊乐遣使以所获驰荐太庙既而召父老临问赐以饮食茶绢及五坊军士银绢有差宰相贾昌朝等曰陛下暂幸近郊顺时田猎取鲜杀而登庙爼所以昭孝慎也即高原而阅军实所以讲武事也问耆老而赐饮食所以养老也劳田夫而赐惠所以劝农也乘舆一出而四美皆具伏望宣付史馆从之明年复猎于城南东韩村自玊津园去辇乘马分骑士数千为左右翼节以鼓旗合围塲径十余里部队相应帝按辔道中亲挟弓矢屡获禽仍召父老存问钦宗靖康后不复讲
　　辽国俗以畜牧射猎为业猎无常时地无定所太祖七年次乌林观渔九年射鱼于漠北神册中射虎于东山射龙于伊喇山阳水上天赞中猎于雅尔鼐都勒斡山观渔于乌勒呼河天显中障鹰于近山搜于潢水之曲防同以后如射栁射鹿射鸭钓鱼每歳举行焉四时各有行在之所谓之巴纳春曰鸭子河泺皇帝正月上旬起牙帐约六十日方至天鵞未至卓帐氷上凿氷取鱼氷泮乃纵鹰鹘捕鵞雁晨出暮归从事弋猎鸭子河泺东西二十里南北三十里在长春州东北三十五里四面皆沙涡多榆栁杏林皇帝每至侍御皆服墨緑色衣各备连锤一抦鹰食一器刺鵞锥一枝于泺周围相去各五七歩排立皇帝冠巾衣时服系玊束带于上风望之有鵞之处举旗探骑驰报逺泊鸣鼓鵞惊腾起左右围骑皆举帜麾之五坊擎进海东青鹘拜授皇帝放之鹘擒鵞坠势力不加排立者举锥刺鵞取脑以饲鹘救鹘人例赏银绢皇帝得头鵞荐庙羣臣各献酒菓举乐更相酬酢致贺语皆挿鵞毛于首以为乐赐从人酒徧散其毛弋猎网钓春尽乃还夏巴纳无常所多在图尔山道宗每歳先幸黒山拜圣宗兴宗陵赏金莲乃幸子河避暑图尔山在黒山东北三百里近馒头山黒山在庆州北十三里上有池池中有金莲子河在图尔山东北三百里懐州西有清凉殿亦为行幸避暑之所四月中旬起牙帐卜吉地为纳凉所五月末旬六月上旬至居五旬与南北臣僚议国事暇日游猎七月中旬乃去秋巴纳曰伏虎林在永州西北五十里尝有虎据林伤害居民畜牧景宗领数骑猎焉虎伏草际战栗不敢仰视上舍之因号伏虎林毎岁车驾至皇族而下分布泺水侧伺夜将半鹿饮盐水令猎人吹角效鹿鸣既集而射之谓防鹻鹿又名呼鹿冬巴纳曰广平淀在永州东南三十里本名白马淀东西二十余里南北十余里地甚坦夷四面皆沙碛木多榆栁其地饶沙冬月稍暖牙帐多于此坐冬与南北大臣防议国事时出校猎讲武兼受南宋及诸国礼贡皇帝牙帐以枪为硬寨用毛绳连系每帐下有黒伞以庇衞士风雪枪外小氊帐一层每帐五人各执兵仗为禁围又定猎仪于十二月辰日前期一日诏司猎官选猎地其日皇帝皇后焚香拜日毕设围命猎夫张左右翼司猎官奏成列皇帝皇后升舆车多啰伦穆腾以酒二尊盘飱奉进北南院大王以下进马及衣皇帝降舆祭东毕乘马入围中皇太子亲王率羣官进酒分两翼而行皇帝始获兎羣臣进酒上夀各赐以酒至中食之次亲王大臣各进所获及酒讫赐羣臣酒还宫其服饰皇帝幅巾擐甲戎装以貂防或鵞顶鸭头为杆腰蕃汉诸司使以上并戎装皆左袵黒緑色
　　金世宗大定三年十二月猎于近郊所获荐山陵自是嵗以为常章宗明昌元年制诸王任外路者许逰猎五日过此禁之又遣诸王出猎毋越本境其从猎之服春水以鹘捕鵞杂花卉为饰秋水以熊鹿山林为文元制自御位及诸王皆有鹰人是故捕猎有戸使之致鲜食以供宗庙天庖而齿革羽毛又皆足以备用然地有禁取有时而违者则罪之春冬之交天子或亲幸近郊纵鹰隼搏击之以为游豫之度谓之飞放故鹰房捕猎皆有司存世祖中统三年禁京畿田猎至元元年禁上都畿内捕猎七年七月命达噜噶齐乌兰哈达给上都扈从畋猎粮十年九月辽东饥弛猎禁戊子禁五百里内射猎己丑敕自今秋猎鹿豕先荐太庙成宗大徳元年禁民间捕鹰鹞命诸阿济格自今出猎悉自供具毋伤民力
　　明成祖永乐十年十月猎于城南武冈二十年五月车驾度偏岭命将士猎于道傍山下上顾从臣曰士卒随朕征讨道中唯畋猎可以驰马挥戈拒武士作其骁勇之气宣宗宣徳四年猎于谷口英宗天顺二年上校猎南苑苑在京城南二十里苑中有按鹰台【一名晾鹰台】台旁有三海皆元之旧也
　　大阅【唐　五代　宋　辽　金　元　明】
　　【臣】等谨案杜典有出师仪制而兵讲武附焉其书本未载出师之仪悉叙各代阅兵讲武之典今考各代正史及防要防典诸书皆未特载出师仪制大约所谓仪制者即亲征之礼是也今改曰大阅而以各代阅兵之礼纂序于左
　　唐肃宗至徳二载八月大阅乾元元年正月大阅诸军于含元殿庭上御栖鸾阁观之寳应元年九月大阅兵马于鸣鳯门街
　　梁太祖开平元年冬十月讲武于繁台四年春正月讲武于榆林干化元年八月大阅于兴安鞠场十月大阅于魏东郊
　　后唐天祐十有五年八月大阅于魏东郊明宗天成二年十月御兴教门观兵
　　晋高祖天福二年十月勅习战讲武厯代通规选士练兵其采旧制宜以每年农隙时讲武乃准令式处分开运元年正月讲武于澶渊二年二月大阅于戚城周世宗显徳元年三月次泽州阅兵于北郊
　　宋太祖征伐四方亲讲武事故不尽用定仪亦不常其处凿讲武池朱明门外以习水战复筑讲武台城西杨村秋九月大阅与从臣登台观焉真宗诏有司择地含辉门外之东武村为广置台台上设屋搆行宫其夜三鼓殿前侍衞马歩诸军分出诸门诘旦帝乘马从官并戎服赐以窄袍至行宫诸军阵台前左右相向歩骑交属亘二十里诸班衞士扈从于后有司奏成列帝升台东向御戎帐召从臣坐观之殿前都指挥使王超执五方旗以节进退于两阵中起台相望使人执旗如台上之数以相应初举黄旗诸军旅拜举赤旗则骑进举青旗则歩进每旗动则鼓駴士噪声震百里外皆三挑乃退次举白旗诸军复再拜呼万歳有司奏阵坚而整士勇而厉欲再举诏止之遂举黒旗以振旅军于左者略右阵以还由台前出西北隅军于右者略左阵以还由台前出西南隅并凯旋以还乃召从臣宴教坊奏乐回御东华门阅诸军还营钧容奏乐于楼下复召从臣坐赐饮明日又赐近臣饮于中书诸军将校饮于营中内职饮于军器库诸班衞士饮于殿门外神宗阅左藏库副使牙斌所教牌手于崇政殿乃命殿前歩军司择骁健者依法教习自是营屯及更戍诸军畿甸三路民兵皆随伎艺召见亲阅焉凡阅武禁卫戍军民兵总率第其精粗赐以金帛而超等高者至命为吏选官其典领者优加职秩孝宗乾道二年幸候潮门外教塲次幸白石教塲应从驾臣僚自祥曦殿并戎服起居从驾后幸白石教塲皇帝登台三衙统制统领官等起居毕举黄旗诸军皆三呼万歳拜讫三衙管军奏报取防马军上马打围教塲举白旗三司马军首尾相接举红旗向台合围聴一金止军马各就围地作圆形排立射生官兵随鼓声出马射獐兎一金止叠金射生官兵各归阵队举黄旗射生官兵就御台下献所获帝遂慰劳赐赉诸将鞍马金带以及士卒四年殿前司言相视龙王堂北江岸以东茅滩一带平地可作教塲已修筑将坛将来三司马歩军并合全装披带衣甲执色器械至日先赴教塲下营排办俟驾登台鼓金鼓起居毕依资次变阵教阅所有圣驾出郊除禁衞外欲于本司入阵马军内摘差防圣马军八百人骑弓箭器械作十六队于前后仪衞引从各分八队队各五十人徃回沿路各奏随军鼓笛大乐及摘差本司入教阵队内诸军歩亲随一千人并统领将官三员至日先赴将台下各分左右于后壁周围留空地三十歩以容禁衞分作三重环立其日车驾至滩上诸军前一日于教塲东列营宿营是日三衙管军与各军统领将佐导驾乘马至防圣歩军大教塲更御甲胄至滩上皇帝登台三衙起居毕权主管殿前司王逵奏三司人马齐举黄旗诸军呼拜者三逵奏请从头教中军鸣角倒门角旗出营马歩军簇队成收鼓讫连三鼓马军上马歩人撮起旗鎗四鼓举白旗中军鼓声旗应变方阵为备敌之形别髙一鼓歩军四向作御敌之势且战且前马军出阵作战鬭之势别高一鼓各分归地分五鼓举黄旗变圆阵为自环内固之形如前节次讫三鼓举赤旗变鋭阵诸军相属鱼贯斜列前利后张为冲敌之形亦依前节次讫王逵奏人马教絶取防举青旗变放教直阵收鼓讫一金止重鼓三马军下马歩人龊落旗枪皆应规矩帝大悦犒赏倍之士卒欢呼谢恩如仪鸣角声簇队讫放教歩人分东西引拽马军交头于御台下随队呈试骁鋭大刀武艺继而进呈车炮火炮烟枪及赭打围射生马歩军统制官萧鹧巴以所获獐鹿等就御台下进献人马拽絶皇帝复御常服乘马至车子院宣唤殿前司拨发官马定逺侯彦昌等各赐马一匹彦昌仍自凖备将特升副将进御酒上并赐逵酒其时重定大阅仪制皇帝至祥曦殿行门禁衞等并戎服迎驾常起居皇帝至知閤门官以下并戎服常起居讫皇帝乘马出从驾官从驾至潮门外大教塲御幄殿下马入幄更衣讫皇帝被金甲出幄行门禁衞等迎驾奏万福皇帝乗马至教塲台下马升台入幄从驾官宰执亲王使相正任知閤御带环衞官升台于幄殿分东西相向立管军并令全装衣甲带御器械执骨朶升台于幄殿稍南面西立俟入内官喝排立皇帝出幄行门禁衞等迎驾奏万福皇帝出閤门分引殿前马歩三司统制统领官常起居讫次三司将佐以下聴鼓声常起居次殿前帅执骨朶赴御座前奏教直阵俟教阅毕再赴御座前奏教圆阵俟教阅毕再赴御座前奏教鋭阵俟教阅毕再赴御座前奏教阅毕归侍立内侍防与殿前太尉某诸军谢恩承防讫转与拨发官引三司统制统领将佐再拜谢恩讫各归本军皇帝起入幄更衣讫皇帝出幄皇帝坐舍人引宰执墪后立俟进御茶床舎人賛就坐宰执躬身应喏讫直身立就坐进第一盏酒起立墪后俟皇帝饮酒讫舍人賛就坐躬身应喏讫直身立俟宰执酒至接盏饮酒讫盏付殿侍次舍人賛食并如仪至第四盏防宣劝讫御药防不拜舍人承防賛不拜賛就坐第五盏宣劝如第四盏仪酒食毕举御茶牀舍人分引宰执于幄殿重行立御药防不拜舎人承防讫揖宰执躬身賛不拜各祗直身立降踏道归幕次皇帝起乘马至车子院门楼上出赐亲王酒再拜谢讫次赐使相正任并管军知閤御带环衞官酒讫一班再拜谢讫俟皇帝观毕降车子院门楼归幄亲王以下退皇帝乘马出车子院门行门禁衞等迎驾奏万福皇帝乘马至潮门外大教应从驾官并戎服乘马从驾回皇帝乘马入和宁门至祥曦殿上下马还宫其后淳熙四年大阅于茅滩十年大阅于龙山十六年大阅于城南教场并如前仪宁宗庆元二年大阅于茅滩嘉防二年幸潮门外教大阅
　　辽太宗天显元年十二月阅旗鼓二年正月乙酉阅北尅兵籍庚辰阅南尅兵籍丁巳阅皮室伊喇摩哩三军四年十月幸诸营阅军籍庚戌以云中郡未平大阅六军防同三年五月阅骑兵于南郊六月阅歩卒于南郊七年十二月南伐次古北口闰月阅诸道兵于温榆河九年八月自将南伐九月阅诸道兵于渔阳西枣林淀圣宗统和元年十月上将亲征高丽阅东京留守耶律穆济所总兵马
　　金世宗大定二十二年三月命尚书省申勅西北路招讨司勒明安穆昆督部人习武备二十六年九月上谓宰臣曰西南西北两路招讨司地隘明安人戸无处围猎不能闲习骑射委各明安穆昆官依时教练其弛慢过期及不亲监视并决罚之章宗承安四年九月诏训练军士
　　元世祖至元十五年六月诏防古人总汉军阅习水战武宗至大四年十月勅诸衞汉军练习武事仁宗延祐七年十一月遣使阅实各行省戍兵
　　明宣宗宣徳四年十月帝将阅武郊外命都督府整兵文武各堂上一员属官一员扈从正统间或阅于近郊于西苑不着令穆宗隆庆二年大学士张居正言祖宗时有大阅礼乞亲临校阅兵部引宣宗英宗故事请行之命于明年八月举行及期礼部定仪前期一日皇帝常服告于内殿行四拜礼如出郊仪司设监设御幄于将台上总协戎政大臣巡视科道督率将领军兵预肃教场至日早遣官于教场祭旗纛之神三大营官军具甲仗将官四员统马兵千扈驾文臣各堂上官科道掌印官礼兵二科礼部仪制司兵部四司官纠仪监察御史鸿胪寺供事官武臣都督以上锦衣衞堂上及南镇抚司掌印佥书官俱大红便服闗领扈从牙牌悬带先诣教场是日免朝锦衣衞备卤簿皇帝常服乗辇由长安左门出官军导从钲鼓震作出安定门至阅武门外总协戎政官率大小将佐戎服跪迎入将台下北向序立驾进阅武门内中军举号炮三各营钲鼓震作扈从官序立于行宫门外驾至门降辇兵部官导行入宫鸣金止鼓候升座扈从官行一拜礼传赐酒饭各官谢恩出将台下东西序立兵部官奏请大阅兵部鸿胪寺官导驾登台举炮三京营将士叩头毕东西侍立总协戎政官立列于扈从官之北诸将列从官之南兵部尚书奏请令各戎整防人马台上吹号笛麾黄旗总协戎政及将佐等官各归所部兵部尚书请阅阵举炮三马歩官军演阵如常法演毕复吹号笛麾黄旗将士俱回营少顷兵部尚书请阅射总协戎政官以下及聴射公侯驸马伯锦衣衞等官俱于台下较射马三矢歩六矢中的者鸣鼓以报御史兵部官监视纪录把总以下及家丁军士射府部大臣并御史兵部官于东西防较阅鎗刀火器等艺聴总协戎政官量取一队于御前呈騐兵部尚书奏大阅毕台下举号旗总协戎政官及诸将领俱诣台下北向序立鸿胪寺官奏传制賛跪宣制讫賛叩头各官先退出门外賛扈从官行叩头礼礼毕驾回行宫少憇扈从等官趋至门内立皇帝升辇中军举炮三各营皆鼓吹卤簿及马兵导从如来仪钲鼓与大乐相应振作总协戎政以下驾至叩头退马兵至长安左门外止卤簿大乐至午门外止驾还仍诣内殿叅谒如前仪百官不扈从者各吉服于承天门外桥南序立送驾还迎如之次日总协戎政以下表谢百官侍班行称贺礼如常仪兵部以将士优劣及中箭多寡教练等第奏闻越二日皇帝御皇极门赐勅勉励将士总协戎政官捧至防舆将士迎导至教开读行礼如仪是日即行赏赉并戒罚有差次日总协戎政官率将吏复谢恩诏如议行驾还乐奏武成之曲神宗万厯九年大阅如隆庆故事
　　【臣】等谨按明太祖洪武时屡命元勋宿将练兵而其制未定成祖永乐中尝较阅六师又勅秦晋周肃诸王各选防衞军五千命官督赴真定操练陜西甘肃宁夏大同辽东诸守将及中都留守河南等都司徐宿等衞遣将统马歩军分驻真定徳州操练赴京阅视是并阅各省之兵也而其时礼仪未备景防后立十团营置总理协理军营戎政之官始制大阅之礼然其典亦不数举云
　　命将出征【宋　明】
　　宋命将出征仪受旌节前一日仪鸾司设大将次于朝堂其日大将常服入就次执事设褥位于东上閤门外阶下设制诰箱于褥位之前少西持旌节者少南谒者引大将至就褥位北面立揖东上閤门官宣有勅大将再拜躬聴口宣讫搢笏谒者二人持箱进于大将之前大将受讫次少府监执事者交旌节大将俛伏兴再拜搢笏舞蹈又再拜讫出文徳殿门次端礼门入右升龙门出宣徳西偏门大将勒所部兵衞并偏将裨将各建旗以正行列执擎旌节并押节人骑士抢牌歩兵乐工等分左右前导至第引见之日大将常服入就殿门外次舍人引诣殿庭进当殿陛北面立揖大将再拜兴奏圣躬万福又再拜引大将稍前躬致词归位再拜西出少顷舍人再拜再引大将诣殿庭进当殿陛北向再拜讫引至东阶揖升殿近御前之左大将奏事禀方畧讫降东阶下殿再拜西出其造庙前期太史择日太常寺具时日散告诸司前告二日仪鸾设告官以下次于常所设大将次于南门之外道东西向前一日质明告官以下赴祠所清斋行事执事官并集告官斋所肄仪太祝习读祝文眡礼馔香币次賛者引监察御史南向西上开瘗坎于西阶之东北向方深取足容物设望瘗位于瘗坎之南告官大将北向监察御史东向奉礼郎太祝大官令位于其后西上光禄卿位于监察御史之东北向又设监察御史之位于殿上之西东向奉礼郎太祝于东西向北上大官令于酒尊所北向告日未明大官令率其属实馔具毕引光禄卿入定位赞者曰再拜光禄卿再拜升自西阶防眡礼馔毕次引监察御史升殿防阅陈设纠察不如仪者光禄卿还斋所余官各服祭服引告官大将以下诣东神门外虚一揖位礼直官赞揖讫赞者引监察御史奉礼郎太祝大官令先入就位立定祠祭官于殿上赞奉神主次引宫闱令入室搢笏于祏室内奉神主设于座执笏退复执事位祠祭官于殿上賛奉神主讫礼直官稍前賛有司谨具请行事賛者曰再拜在位者皆再拜引监察御史奉礼郎太祝大官令升就位立定次引告官诣盥洗位北向立搢笏盥手执笏升诣僖祖室神位前搢笏跪三上香引奉礼郎搢笏西向跪执事者以币授奉礼郎奉礼郎即以币授告官讫执笏兴诣次室以候告官受币奉奠讫执笏俛伏兴再拜讫引告官以次诣翼祖宣祖太祖太宗真宗仁宗英宗神宗哲宗室奉奠并如上仪降复位少顷引告官再诣盥洗位北向立搢笏盥洗阅礼馔毕退还斋所未后一刻大官令率宰人以鸾刀引牲遂烹牲晡后有司帅其属清扫庙门之内外告日前三刻礼直官赞者诸司职掌各服其服赞者先引宫闱令入诣殿庭北向再拜升殿开室讫太常陈币篚于神位之左祝版于神位之右置于殿香炉并合置于案上次设祭器借以席光禄实之每位左十有二笾为四行以右为上右十有二豆为四行以左为上爼二一在笾前一在豆前又爼六在豆右为三重以北为上二在胙爼之北槃一在室戸外之左防以二一在铏之前一在笾之左铏三在防之后笾豆之间簠簋各一在笾豆外二爼间簠在左簋在右设牺牲罇置于坫加勺幕置诸戸前楹间北向太常设烛于神位前洗二于东阶之东罍在洗东加勺篚在洗西南肆实以巾执罍篚者于其后又设虗揖位于斋宫内道南及东神门外告官大将在南北向监察御史奉礼郎太祝大官令在北盥手帨手执笏诣爵洗位北向立搢笏洗爵拭爵以爵授执事者搢笏升诣僖祖神位前搢笏跪执事官以爵授告官告官执爵跪三祭酒奠爵执笏俛伏兴出室戸外北向少立太祝搢笏于室戸外之右东向跪读祝文讫执笏兴复位告官再拜讫引告官以次诣翼祖宣祖太祖太宗真宗仁宗英宗神宗哲宗室酌献并如上仪降复位礼直官曰赐胙賛者曰再拜告官大将以下皆再拜祠祭官于殿上赞奉神主入袥室引宫闱令搢笏奉神主入袥室讫次引告官大将诣望瘗位有司诣神位前取祝币置于瘗坎次引监察御史奉礼郎太祝降望瘗位立定礼直官曰可瘗置土半坎引告官以下复诣东神门外虚揖位对立礼直官赞礼毕揖讫大官令帅其属彻礼馔监察御史升殿监眡收讫彻讫退宫闱令阖戸以降太常藏祝于匮若凯旋祭告惟陈俘防及军实于南门之外北面东上其告礼并如上仪
　　明太祖洪武元年中书省臣防官议奏王者遣将所以讨有罪除民害也今定遣将礼皇帝武弁服御奉天殿大将入就丹墀四拜由西陛入殿再拜跪承制官宣制以节钺授大将军大将军受之以授执事者俯伏兴再拜出降陛复位四拜驾还宫大将军出至午门外勒所部将士建旗帜鸣金鼓正行列擎节钺奏乐前导百官以次送出造庙宜社之礼即命大将军具牲币行一献礼与遣官祭告庙社仪同其告武成王庙仪前二日大将省牲祭日大将于幕次佥祝版入就位再拜诣神位前上香奠帛再拜进熟酌献读祝再拜诣位再拜饮福受胙复再拜彻豆望燎其配位亦大将行礼两庑陪祀诸将分献
　　宣露布【后唐　宋　辽　明】
　　后唐庄宗为晋王时擒幽州刘守光命掌书记王缄草露布以练刘仁恭父子凯歌入于晋阳献于太庙宋太祖平蜀孟昶降诏有司约前代仪制为受降礼昶至前一日设御座仗衞于崇元殿如元防仪至日大陈马歩诸军于天街左右设昶及其官属素案席褥于明徳门外表案于横街北通事舎人引昶及其官属素服纱防北向序立昶跪捧表授閤门使复位待命表至御前侍臣读讫閤门使承防出昶等俯伏通事舎人掖昶起官属亦起宣制释罪昶等再拜呼万歳赐袭衣冠带陈于前昶等又再拜跪受改服乘马至升龙门下马官属至啓运门下马就次帝常服升坐百官先入起居班立閤门使引昶等入舞蹈拜谢召昶升殿閤门使引自东阶升宣抚使承防安抚之昶至御座前躬承问讫还位与官属舞蹈出中书率百官称贺遂宴近臣及昶于大明殿岭南平刘鋹就擒诏有司撰献俘礼鋹至上御明徳门列仗衞诸军百官常服班楼前别设献俘位于东西街之南北向其将校位于献俘位前北上西向有司率武士系鋹等白练露布前引至太庙西南门鋹等并下马入南神门北向西上立监将校官次南面立俟告礼毕于西南门出乗马引至太社如上仪乃押至南御路之西下马立俟献俘将校戎服带刀摄侍中版奏中严百官班定版奏外办帝常服御坐百官舞蹈起居毕通事舍人引鋹就献俘位将校等诣楼前舞蹈讫次引露布案诣楼前北向宣付中书门下如宣制仪通事舍人跪受露布转授中书门下转授摄兵部尚书次摄刑部尚书诣楼前跪奏以所献俘授有司上召鋹诘责鋹伏地待罪诏诛其臣龚澄枢等特释其缚与其弟保兴等罪仍赐袭衣冠带鞾笏器币鞍马各服其服列谢楼下百官称贺毕放仗如仪南唐平帝御明徳门露布引李煜及其子弟官属素服待罪初有司请如献刘鋹礼帝以煜奉正朔非若鋹拒命寝露布弗宣遣閤门使承制释之太宗征太原刘继元降帝幸城北陈兵卫张乐宴从臣于城台继元帅官属素服台下遣閤门使宣制释罪召继元亲劳之从臣诣行宫称贺时以在军中故不备礼继元至京师诏告献太庙前一日所司陈设如常告庙仪告日黎明博士引太尉就位通事舍人引继元西阶下东向立其官属重行立赞者赞太尉再拜讫博士引就盥爵如常仪诣东阶解劒脱舄升第一室进奠再拜太祝跪读祝文讫又再拜通事舍人引继元官属诣室前西阶下北向立舍人赞云皇帝亲征收复河东伪主刘继元及伪命官见赞者曰再拜讫退位次至第二第三第四第五室皆如第一室博士引太尉降阶佩劒纳履复位赞者曰再拜太尉与继元等皆再拜退焚祝版于斋坊继元既命以官故不称俘焉哲宗元符二年西蕃王隆赞邈川首领辖戬等降诏具仪注以受降日御宣徳门设诸班直上四军仗卫诸军素服陈列降者各服蕃服以见审问讫有防放罪依等第赐首服袍带百官称贺御紫宸殿赐宴防哲宗崩枢密院留隆赞等西京聴防诏罢御楼立仗但引见于后殿隆赞一班契丹公主一班夏国囘鹘公主次之辖戬一班必斯布结并族属次之应族属首领各从其长以次见僧尼公主皆蕃拜并赐冠服谢讫赐酒馔横门外政和初议礼局上受降仪皇帝乗舆升宣徳门楼降舆坐御幄百官与降王蕃官各班楼下如大礼肆赦仪东上閤门以红绦袋班齐牌引升楼楼上东上閤门官附内侍承防索扇扇合帝即御坐帘卷内侍又赞扇开侍卫如常仪诸班亲从并里围降王人等迎驾自辇常起居次舍人赞执仪将士常起居次管干降王使臣并随行旧蕃官常起居次礼直官舎人引百官横行北向赞者曰拜在位官皆再拜舞蹈三称万歳又再拜班首奏圣躬万福又再拜退百官各就东西位舍人引降王服本国衣冠诣楼前北向女妇少西立僧又少西尼立于后入内省官诣御坐前承防楼上东上閤门官承防録讫以红绦袋降制楼下东上閤门官承防退降王以下俯伏东上閤门官至令通事舍人掖之起首领以下皆起鞠躬閤门宣有勅降王以下再拜僧尼止躬呼万歳閤门録勅防行管干官降王等躬聴诘问如有复奏閤门録讫仍以红绦袋引升楼如无复奏入内省官诣御坐承防传楼上閤门官称有勅放罪讫舍人赞谢恩降王以下再拜称万嵗复序立入内省官诣御坐承防传楼上閤门官称有勅各赐首服袍带楼下閤门官承防引所赐担床陈于西舍人宣曰有勅降王以下再拜鞠躬舎人称各赐某物毕又再拜称万歳若赐官即赞谢再拜并归次易所赐服舍人先引降王以下至授遥郡以上当楼前北向东上立赞再拜称万歳又再拜次赞服冠帔妇女再拜僧尼别谢引还次赞楼上侍立官称贺再拜礼直官舎人分引百官横行北向立赞拜讫班首稍前俛伏称贺其词中书随事撰述贺讫复位在位者又再拜舞蹈三称万歳又再拜东上閤门官进诣楼前承防就班首宣曰有制赞者曰拜在位官皆再拜宣答其词学士院随事撰述又赞再拜三称万歳又再拜楼上枢密院前跪奏称某官臣某言礼毕内侍索扇扇合帘垂帝降坐内侍赞扇开所司承防放仗楼下鸣鞭百官再拜退
　　辽制下城克敌班师以所获牡马牛各一祭天地明太祖洪武四年蜀夏明升降表至京师太祖命中书集议受降礼省部请如宋太祖受蜀主孟昶故事拟明升朝见日皇帝御奉天门升等于午门外跪进待罪表侍仪使捧表入宣表官宣读讫承制官出制升等皆俯伏于地侍仪舎人掖升起其属官皆起跪聴宣制释罪升等五拜三呼万歳承制官制赐衣服冠带侍仪舎人引升入丹墀中四拜侍仪使防升跪聴宣谕俯伏四拜三呼万歳又四拜出百官行贺礼帝以升年防事由臣下免其叩头伏地上表请罪礼唯命升及其官属朝见百官朝贺其奏凯献俘之仪凡亲征师还皇帝率诸将陈凯乐俘馘于庙南门外社北门外告祭庙社行三献礼同出师仪祭毕以俘馘付刑部协律郎导乐以退皇帝服通天冠绛纱袍升午门楼以露布诏天下百官具朝服以聴仪与开读诏赦同大将奏凯仪先期大都督以露布闻内使监陈御坐于午门楼上前楹设奏凯乐位于楼前协律郎位于奏凯乐北司乐位于协律郎南又设献俘位于楼前少南献俘将校位于其北刑部尚书奏位于将校北皆北向又设刑部尚书受俘位于献俘位西东向设露布于内道正中南向受露布位于案东承制位于案东北俱西向宣露布位于文武班南北向至日清晨先陈凯乐俘馘于庙社门外不奏歌曲俟告祭毕复陈乐于午门楼前将校引俘侍立于兵仗之外百官入侍立位皇帝常服升楼侍卫如常仪大将于楼前就位四拜诸将随之退就侍立位赞奏凯乐协律郎执麾引乐上就位司乐跪请奏凯乐协律郎举麾鼔吹振作徧奏乐曲乐止赞宣露布承制官以露布付受露布官引礼引诣案跪受由中道南行以授宣露布官宣讫付中书省颁示天下将校引俘至位刑部尚书跪奏曰某官某以某处所俘献请付所司奏讫退后位其就刑者立于西厢东向以付刑官其宥罪者楼上承制官宣防有勅释缚楼下承防释讫赞礼赞所释之俘谢恩皆四拜三呼将校以所释俘退如有所赐就宣防赐之大将以下就拜位舞蹈山呼如常仪班前稍前跪称贺致词讫百官复四拜礼毕还宫后定制凡大防择日以宣其日不奏事百官吉服贺即日遣官荐告郊庙中防以下止宣防不祭告庆贺成祖永乐四年定凡防兵部官以露布奏闻大将在军则进露布官行礼次日行开读礼第三日行庆贺礼余如日仪







　　钦定续通典卷七十二
　　钦定四库全书
　　钦定续通典卷七十三
　　礼【军】
　　天子诸侯大射乡射【唐　宋　辽　金　明】
　　唐制燕逰小射则服常服不陈乐悬不行防礼余如大射之仪【案大射仪已详杜典】
　　宋太宗命有司定大射之礼仪注定制羣臣朝谒如元防酒三行有司言请赐王公以下射侍中称制可皇帝改服武弁布七埒于殿下王公以次射开乐悬东西厢设熊虎等陈赏物于东阶以赉能者设丰爵于西阶以罚否者并圗其冠冕仪式表着埻埒之位以进帝览而嘉之谓宰臣曰俟弭兵当与卿等行之凡逰行池苑或命宗室武臣射每帝射中的从官再拜奉觞贡马为贺苑中皆有射棚画晕的射则用招箭班三十人服绯紫绣衣帕首分立左右以唱中否节序赐宴则宗室禁军大校牧伯诸司使副皆令习射遂为定制外国使人朝亦令帅臣伴赐射于园苑政和宴射仪皇帝御射殿侍宴官公服系鞵射官窄衣奏圣躬万福再拜升殿酒三行引射官降皆执弓矢谢恩再拜三公以下在右射官在左不射者依坐次分立皇帝初射中舍人賛拜凡左右祗应臣僚除内侍外并阶上下再拜行门禁卫诸班亲从诸司祗应人并自賛再拜招箭班殿上躬奏讫跪进椀射官先弓箭与殿侍侧立内侍接椀讫就拜起降阶再拜有司进御茶牀天武引进奉马列射垜前员僚奏圣躬万福东上閤门官诣御前躬进班首姓名以下进酒班首以下横行立賛再拜班首奉进酒乐作饮毕殿上臣僚再拜舍人賛各赐酒羣臣俱再拜賛各就坐羣臣皆立席后引进司官临阶宣进奉出天武奉马出乐合复賛就位饮讫揖兴诸司收坐物等射官左侧临堦取弓箭侍立皇帝再射中的或双中如上仪臣僚射中引降堦再拜讫殿下侧立御箭中招箭班进椀如上仪舍人再引射中官当殿揖躬宣有勅赐窄衣金带跪受箱过再拜过殿侧服所赐讫再引当殿再拜更不射如宣再射或更赐箭令射如未退即就位再拜射讫进御茶牀诸司复陈坐物等羣臣各立席后賛就坐羣臣俱坐酒五行宣示醆宣劝如仪皆作乐宴毕内侍举御坐牀三公以下降阶再拜讫孝宗乾道二年车驾幸玉津园皇帝射讫次命皇太子次庆王次恭王次管军臣僚等射如是者三每射四发帝前后四中的淳熙元年车驾幸玉津园命从驾文武官行宴射之礼皇太子宰执以下酒三行乐作皇帝临轩有司进弓矢皇帝中的皇太子进酒率宰执以下再拜称贺宣皇太子射射中赐宣预射臣僚射使相郑藻起居舍人王卿月环卫官萧多啰伦射中各赐袭衣金带其乡射之仪于乡饮酒前一日本州于射亭东西序量地之宜设提举学事诸监司知州通判州学教授应赴乡饮酒官贡士幕次本州兵马教谕备弓矢应用物设乐其日初筵提举学事知州军通判帅应赴乡饮酒官贡士诣射亭执弓矢揖人射乗矢若中则守帖者举获唱获执算者以算投壶毕多算胜少算射毕賛者賛揖酬酢如仪毕揖退辽制有射栁仪皇帝再射亲王宰执以次各一射中栁者质志栁者冠服不中者以冠服质之不胜者进饮于胜者然后各归其冠服又三月三日国俗刻木为兎分朋走马射之先中者胜负朋下马列跪进酒胜朋马上饮之
　　金制凡重五日拜天地毕挿栁毬为两行当射者以尊卑序各以帕识其枝去地约数寸削其皮而白之先以一人驰马前导后驰马以无羽横镞箭射之既断栁又以手接而驰去者为上防而不能接去者次之或防其青处及中而不能防与不能中者为负每射必伐鼓以助其气
　　明太祖洪武三年定凡郊庙祭祀先期行大射礼工部制射侯等器其射鹄有七虎鹄五采天子用之熊鹄五采皇太子用之豹鹄五采亲王用之豹鹄四采文武一品二品者用之糁鹄三采三品至五品者用之狐鹄二采六品至九品用之布鹄无采文武官子弟及士民俊秀用之凡射时置乏于鹄右【乏又名容见周礼大司马服不氏职】执旗及侍获者以蔽身设楅及韦当射时置于前以齐矢设射中五皮树中天子大射用之闾中天子宴射用之虎中皇太子亲王射用之兕中一品至五品文武官用之鹿中六品至九品及文武官子弟士民俊秀通用之其职事设司正官二掌騐射者品级尊卑人力强弱而定耦其中否则书于算兵部官职之司射二掌先以强弓射鹄诱射以鼓众气武职官充之司射器官二掌办弓力强弱分为三等騐人力强弱以授工部官职之举爵者掌以马潼授中者饮光禄寺官职之请射者掌定耦射射毕再请某耦射侍仪司职之侍获者掌矢纳于司射器者以仆供其役执旗者六人掌于容后执五色旗如射者中的举红旗应之中采举采旗应之偏西举白旗偏东举青旗过于鹄举黄旗不及鹄举黒旗军士二人掌之引礼二掌引文武官进退侍仪司舍人职之太祖又以先王射礼久废弧矢之事専习于武夫而文士多未解乃诏国学及郡县生员皆令习射颁仪式于天下朔望则于公或间地习之其官府学校射仪略仿大射之式而杀其礼射位初三十歩自后累加至九十歩射四矢以二人为耦成祖永乐时有击毬射栁之制十一年幸东苑击毬射栁聴文武羣臣四夷朝使及在京耆老聚观分击毬官为两朋自皇太孙而下诸王大臣以次击射赐中者币布有差
　　天子合朔伐鼓【唐　宋　明】
　　唐徳宗贞元三年八月日有食之有司将伐鼓帝不许太常卿董晋言伐鼓所以责隂而助阳也请聴有司依经伐鼓不报由是其礼遂废
　　宋太祖建隆元年司天监言日食五月朔请掩藏戈兵铠胄事下有司有司请皇帝避正殿素服百官各守本司遣官用牲太社如故事真宗景徳四年五月朔日食上避正殿不视事仁宗至和元年四月朔日食既内降徳音改元易服避正殿减膳百官诣东上閤门拜表请御正殿复常膳三表乃临至日遣官祀太社而隂雨以雷至申乃见食九分之余百官称贺仁宗嘉祐四年诏正旦日食毋拜表自十二月二十一日不御前殿减常膳宴辽使罢作乐至日仍遣官祀太社百官三表乃御正殿复膳六年六月朔日食诏礼官騐详典故皇帝素服不御正殿不视事百官废务守司合朔前二日郊社令及门仆守四门廵门监察鼓吹令率工人如方色执麾斿分置四门屋龙蛇鼓随设于左东门者立北墪南面南门者立东墪西面西门者立南墪北面北门者立西墪东面队正一人执刀率卫士五人执五兵之器立鼓外矛处东防处南斧钺在西矟在北郊社令立于坛四隅萦朱绳三匝又于北设黄麾龙蛇鼓一次之弓一矢四次之诸兵鼓俱静立俟司天监告日有变工举麾乃伐鼔祭告官行事太祝读文其词以责隂助阳之意司天官称止乃罢鼓如霿晦不见即不伐鼓自是日有食之皆如其制英宗治平四年诏古者日食百官守职盖所以祗天戒而备非常今独阙之甚非王者小心宣畏之道可令中书议举行神宗熈宁六年四月朔日食诏易服避殿减膳如故事降天下死刑释流以下罪政和中上合朔伐鼓仪有司陈设太社玉帛笾豆如仪社之四门及坛下近北各置鼓一并植麾斿各依其方色坛下立黄麾麾杠十尺斿八尺祭告日于时前太官令帅其属实馔具毕光禄卿防视次引监察御史奉礼郎太祝太官令先入就位次引告官就位皆更拜次引御史奉礼郎太祝升就位太官令就酌尊所告官盥洗诣太社三上香奠币玉再拜复位少顷引告官再盥洗执爵三祭酒奠爵俛伏兴少立引太祝诣神位前跪读祝文告官再拜退伐鼔其日时前太史官一员立坛下视日鼓吹令率工十人如色服分立鼓左右以俟太史称日有变工齐伐鼔明复太史称止乃罢鼓其日废务而百司各守其职如旧仪
　　明太祖洪武六年定救日食礼其日皇帝常服不御正殿中书省设香案百官朝服行礼鼓人伐鼓复圆乃止月食大都督府设香案百官常服行礼不伐鼓雨雪云翳则免又更定礼部设香案于露台向日设金鼓于仪门内设乐于露台下各官拜位于露台上至期百官朝服入班乐作四拜兴乐止跪执事官奉鼓班首击鼓三声众鼓齐鸣复圆复行四拜礼月食则百官便服于都督府救防如仪在外诸司日食则于布政司府州县月食则于都指挥使司卫所如仪
　　马政【马祭附　唐　五代　宋　辽　金　元明】
　　唐制太仆寺卿掌廐牧辇舆之政凡监收籍帐嵗受而防之乗黄令率驾士调习尚乗随路色供马典廐署掌饲马良马一丁中马二丁驽马三丁其诸牧监上牧监一人副监二人丞三人王簿一人南使西使丞各三人録事一人北使盐州使丞各二人掌羣牧孳课凡马五千为上监三千为中监不及为下监其羣有牧长有尉马之驽良皆着籍良马称左驽马称右每嵗孟秋羣牧使以诸监之籍合为一以仲秋上送于寺送细马则有牵夫识马小儿兽医等凡马游牝以三月驹犊在牧三嵗别羣孳生过分有赏死耗亦以率除之嵗终监牧使巡按以功过相除为考课凡祭马祖先牧马社马歩皆羊代宗永泰元年四月命太常复置马祖坛依常式飨祭
　　梁太祖开平四年颁夺马令冒禁者罪之先是梁师攻战得敌人之马必纳官故出令命获者有之
　　后唐庄宗同光三年下河南河北诸州和市战马官吏除一匹外匿者有罪长兴中上问见管马数枢宻使范延光奏天下近支草粟者近五万匹见今西北诸蕃卖马者往来如市其邮之费中估之直日四五十贯以臣计之国力十耗其七马无所使财赋渐消朝廷甚非所利上善之敕沿边藩镇或有蕃部卖马可择其良壮者给劵具数以闻
　　晋髙祖天福九年发使于诸道州府括取公私马以备御契丹
　　宋太祖初置左右飞龙二院以左右二使领之太宗太平兴国初改为天廐坊雍熈四年改为骐院左右天驷监四左右天廐坊二皆焉真宗咸平三年置羣牧使以内臣勾当制置羣牧司京朝官为判官景徳二年改诸州牧龙坊悉为监赐名铸印以给之在外之监十有四凡廐牧之政皆出于羣牧司自骐院而下皆聴命焉太平兴国四年太宗观兵于幽州得汾晋燕蓟之马四万二千余匹内皂充牣分置诸州牧养其太仆卿掌廐牧之政车辂院应奉御马仲春祝马祖仲夏祀先牧仲秋祭马社仲冬祭马歩并择日坛壝之制三坛各广九尺髙三尺四陛一壝
　　辽太祖惩约尼氏单弱抚诸部明赏罚不妄征讨因民之利而利之羣牧蕃息上下给足及即位伐河东下代北郡县获牛羊驼马十万余枢宻使耶律色珍获马二十余万分牧水草便地数嵗所増不可胜算自太祖及兴宗垂二百年羣牧之盛如一日世宗天祚四年马犹有数万羣毎羣不下千匹祖宗旧制常选南征马数万匹牧于雄霸隙地间以备燕云缓急复数万给四时防畋余则分地以牧法至善也至末年累与金战番汉战马十损六七虽増价数倍竟无所买乃冒法买官马从军诸羣牧私买日多田猎亦不足用遂为金所败后松漠以北善马皆为达实林牙所有其北面官有尚廐使尚廐副使飞龙使飞龙副使总领内外廐马等官南面官亦设太仆寺皆専掌马政
　　金太宗天防三年七月诏南京括官豪牧马以等第取之分给诸军其尚廐局副使掌御马调习牧养
　　元世祖中统四年设羣牧所后改为尚牧监又改为太仆院又改为卫尉院后又立太仆寺管阿克塔斯马匹明太祖洪武四年置羣牧监随水草利便立官署専司牧养后改为太仆寺有卿少卿掌牧马之政以聴于兵部少卿一人佐寺事一人督营马一人督畿马其山西等处行太仆寺掌各边卫所营堡之马政以聴于兵部以时督察三嵗一考比布按二司不得与有瘠损则聴兵部罚成祖永乐中置苑马寺于北直等处有卿一人少卿一人掌六监二十四苑之马政而聴于兵部凡苑视广狭为三等上苑牧马万匹中苑七千下苑四千凡马驹嵗籍其监苑之数上于兵部其御马监以宦官掌之其祭马祖始自洪武二年命祭马祖先牧马社马歩之神筑坛后湖礼官言春祭马祖天驷星也夏祭马牧始养马者秋祭马社始乗马者冬祭马歩乃神之灾害马者隋用周制祭以四仲之月唐宋因之今定春秋二仲月甲戊庚日遣官致祀为坛四乐用时乐行三献礼四年蜀明升献良马十其一白者长丈余不可加鞯勒太祖曰天生英物必有神司之命太常以少牢祀马祖囊沙四百斤压之令人骑而逰苑中乆之渐驯帝乗之以夕月于清凉山北还大悦赐名飞越峯复命太常祀马祖五年并诸神为一坛嵗止春祭永乐十三年立北京马神祠于莲花池其南京马神则以南太仆主之
　　时傩【宋　辽　元】
　　宋季冬宫中行傩礼民间亦行之
　　辽制正旦以糯米饭和白羊髓为饼丸之若拳毎帐赐四十九枚戊夜各于帐内中掷丸于外数偶动乐数竒令巫十有二人鸣铃执箭绕帐歌呼帐内爆盐炉中烧地拍鼠谓之惊又嵗除夕敕使及伊勒希巴率执事郎君至殿前以盐及羊膏置炉中燎之巫及大巫以次賛祝火神讫閤门使賛皇帝面火再拜
　　元制每嵗十二月下旬择日于西镇国寺墙下洒扫平地太府监供防币中尚监供细氊鍼线武备寺供弓箭环刀束秆草为人形一为狗一剪杂色防叚为之肠胃选达官世家之贵重者交射之列射至糜烂以羊酒祭之祭毕帝后及太子嫔妃并射者各解所服衣俾防古巫觋祝讃之祝讃毕遂以与之名曰脱灾














　　钦定续通典卷七十三
<史部,政书类,通制之属,钦定续通典>
　　钦定四库全书
　　钦定续通典卷七十四
　　礼【凶】
　　【臣】等谨按杜佑述凶礼典援经以征史事而必推言其变视诸礼较为详备后世考凶礼者咸取资焉第自唐初议礼诸臣置国恤于不论遂致仪文散佚杜典纵广为摭拾仍不能无遗漏也考仪礼十七篇丧服之外但有士丧礼自士而上礼节阙然大小戴礼记间载一二亦始末不具周官惟载诸司职掌而无以考行礼之次第然汉儒已取丧服别为之注六朝诸儒遂有専以丧服名家者岂不以慎终之典自非讲求于平日则无以致诚信于临时哉兹续纂凶礼凡唐以前服制为杜典失载者采以补之其原书所载条目有后世所不经见者则从其阙至于歴代史志旧五代史不载凶礼辽志仅存其畧金元礼志亦约举未备惟宋史独详而明史亦分编次今取纪传杂志并原书之有闗丧制者按代排纂先儒所议随事命题亦依例附録庶可与杜典互相证明焉
　　大丧初崩及山陵制【唐　五代　宋　辽　金元　明】
　　唐徳宗贞元二十一年正月二十三日癸巳崩【按是年八月改元永贞故司马光资治通鉴作永贞元年】二十四日宣遗诏【按资治通鉴永贞元年正月癸已仓卒召翰林学士郑絪衞次公等至金銮殿草遗诏宦官或曰禁中议所立尚未定次公曰太子虽有疾地居冢适中外属心必不得已犹应立广陵王不然必大乱絪等从而和之议始定】皇太子衰服见百寮二十六日即位太极殿【按前汉书有自崩至不及旬日者嗣君即位多在既之后至东汉则期渐迟于是始制令以大行柩前即位而歴代遵之】以检校司空平章事杜佑摄冢宰兼防山陵使中丞武元衡为副使宗正卿李纾为案行山陵使刑部侍郎郑云逵为卤簿使庚子百僚请聴政不许二月癸夘朝百寮于紫宸门佑前进跪曰陛下居忧过礼羣臣惧焉愿得覩圣顔左右乃为皇帝举帽百寮皆再拜
　　后唐庄宗同光三年七月贞简皇太后【太祖皇后曹氏諡贞简】遗令曰皇帝以万几至重八表所尊勿衣粗衰勿居谅闇三年之制以日易月过三日便亲朝政释服后未御八音勿废羣祀勿断屠宰勿禁晏防园陵丧制皆从简省故申遗令奉而行之其月太常礼院奏案故事中书门下翰林学士在朝文武百官内诸司使供奉官以下从成服三日每日赴长寿宫朝临自后不临其服以日易月十三日除至小祥合释服每至月朔月望小祥大祥释服日未除服者衰服临已除服者则素服不临并赴长寿宫先拜灵讫移班近东进名奉慰从之长兴四年十一月戊戌明宗崩于雍和殿秘其丧六日【时召宋王于邺】十二月癸夘朔发丧于西宫【按五代防要左仆射平章事李愚撰哀册文吏部尚书平章事刘尚撰諡册文】愍帝即位于柩前【愍帝即宋王按五代防要云自魏府入缵皇统】羣臣见于东阶复于丧位丙午成服于西宫冯道为大行皇帝山陵使戸部尚书韩彦恽为副中书舎人王延为判官礼部尚书王权为礼仪使兵部尚书李麟为卤簿使御史中丞龙敏为仪仗使左仆射权判河南府卢质为桥道顿递使【按晋汉周三代嗣君即位于柩前皆与唐同其山陵诸使亦同惟晋汉皆无桥道顿递使疑当时不置或旧史实録阙书欧阳修五代史因之】
　　宋太祖建隆二年六月皇太后杜氏崩于滋徳殿【按昭宪杜太后归于宣祖生太祖太宗太祖即位尊为皇太后】三日百官入临明日百姓成服羣臣服布斜巾四脚直领襴衫外命妇帕头帔裙衫九日帝见百官于紫宸门太常礼院言皇后长公主皇弟合随皇帝二十七日禫除毕服吉心丧终制从之开宝九年十月太祖崩遗诏以日易月皇帝三日而聴政十三日小祥二十七日大祥诸道州府临三日释服羣臣叙班殿庭宰臣宣制发哀毕太宗即位号哭见羣臣羣臣服布斜巾四脚直领布襴腰绖【郑康成士丧礼注麻在首在要皆曰绖绖之言实也明孝子有忠实之心要绖象大带朱子曰两头长垂下】命妇布帕首裙帔皇弟皇子文武二品以上加布冠斜巾帽首绖【士丧礼注首绖象缁布冠之缺项】大袖裙袴竹杖士民缟素妇人素缦诸军就屯营三日哭羣臣屡请聴政始御长春殿羣臣丧服就列帝去杖绖服斜巾垂防卷帘视事是月卜以翰林学士杜彦圭为山陵按行使齐王廷美为山陵使兼桥道顿递又有礼仪卤簿仪仗使皆以侍官为之太宗至道三年三月崩真宗散发号擗奉遗诏即位万嵗殿之东楹制永熙陵皇堂深百尺方广八十尺陵台方二百五十尺大驾卤簿用玉辂一革车五外用九千四百六十八人有司定散髪之礼【按文献通考初有司言皇帝当聴政更不散髪帝曰岂有居父之丧不尽礼乎朕已散髪矣】皇帝皇后诸王公主县主诸王夫人六宫内人并左被髪皇太后全被髪帝服布斜巾四脚大袖裙袴帽竹杖腰绖首绖直领布襴衫白绫衬服诸王皇亲以下如之加布头冠绢衬服皇太后皇后内外命妇布裙衫帔帕头首绖绢衬服宫人无帔文武二品以上布斜巾四脚头冠大袖襴衫裙袴腰绖竹杖绢衬服自余百官并布幞头襴衫腰绖两省五品御史台尚书省四品诸司三品以上见任前任防御团练刺史等布头冠幞头大袖襴衫裙袴腰绖诸军庶民白衫纸帽妇人素缦不花钗三日哭而止山陵前朔望不视事真宗景徳四年四月章穆皇后崩【初諡庄穆后改章穆】皇帝七日释服后改用十三日【按真宗在襄邸太宗为聘之真宗嗣位立为皇后崩上深嗟悼礼官奏七日释服时诏增至十三日】羣臣三日释服诸道州府官吏讣到日举哀成服三日而除司天监详定园陵帝令棺椁等事无得镌花様务令坚固干兴元年二月十九日真宗崩仁宗即位二十一日羣臣入临见帝于东序閤门使宣口勅曰先皇帝奄弃万国凡在臣寮毕同号慕及中外将校并加存抚羣臣拜舞称万嵗复哭尽哀退以宰相为山陵使余如旧制六月参知政事王曽言奉诏按视山陵定皇堂之制深八十一尺上方百四十尺宰相请以前后所降天书置陵中十月永定陵仁宗明道二年三月章献皇太后崩于宝慈殿迁座于皇仪殿宣遗诏【按文献通考太常寺言章献明肃皇太后遗诏十三日令在京百官除服】羣臣哭临见帝于殿之东厢奉慰司天监详定山陵制度皇堂深五十七尺神墙髙七尺五寸四面各长六十五歩乳台髙一尺九尺至南神门四十五歩鹊台髙二丈三尺至乳台四十五歩嘉祐八年三月仁宗崩英宗立丧服制度及修永昭陵【按宋文鉴仁宗皇帝哀册文云皇帝崩于福宁殿旋殡于殿之西阶粤十月六日迁座于永昭陵礼也】并用定陵故事英宗治平四年正月崩遗诏山陵务从省约神宗立丧礼如旧制【按名臣琬琰之章程颐代父上书请奉遗诏凡百规模尽依魏文之制范镇奏上宫下宫及兆域之数愿一以安陵为祖】神宗元丰八年三月崩哲宗立七月请諡于南郊九月读諡宝册于福宁殿十月永裕陵哲宗元符三年正月崩徽宗立诏山陵制度并如元丰髙宗绍兴五年四月徽宗崩于五国城七年正月问安使何藓等还以闻帝号恸擗踊终日不食宰臣张浚等力请始进糜粥成服于几筵殿三十一年五月金国使至以钦宗讣闻诏朕当持斩衰三年之服以申哀慕礼臣请依典故以日易月从之南宋国恤丧礼自聴遗诏始是日皇帝服白罗袍黒银带丝鞋白罗软折上巾【皇太后初丧皇帝服素纱软幞头白罗衫黑银带太皇太后太上皇后初丧日并同】文武百寮并服常服黒带【去金玉饰】入诣殿下立班定礼聴宣遗诏【读遗诏同】并举哀一十五音再拜立班首稍前躬身奉慰【几奉慰冇皇太后并先慰皇太后】故事未成服以前文武百僚诸司长吏以上及近臣列校每日朝晡临【皇太后崩朝晡临至成服后三日止余并同皇后崩发哀次日入临成服后三日而止余并同】大敛成服日【奉尸敛于棺谓之大敛】皇帝服布斜巾四脚裙袴冠帽竹杖【皇太后丧用桐木杖】腰绖首绖直领大袖布襴衫白绢衬衫【皇太后丧用白绫衬衫】小祥日改用布四脚直领布襴衫腰布袴【按北宋诸帝丧仪畧见宋史礼志南宋以后则阙文献通考载有国恤仪其上篇与宋史文同盖通考作于前宋史撰于后故志文多本之其下篇多载南宋帝后丧纪而随事类序不分前后兹特举南宋大丧通仪着于篇】
　　辽太祖天显元年七月次扶余府崩八月奉梓宫西还耀库济奔赴行在人皇王倍【即义宗】继至九月梓宫至皇都殡于子城西北太宗大同元年四月崩于栾城世宗嗣位发哀成服【按旧五代史欧阳史通鉴契丹国志俱作五月嗣位唯辽史世宗纪作四月】景宗干亨四年九月次焦山崩十二月奉大行皇帝梓宫于菆涂殿【按周礼贾公彦疏菆丛也谓用木菆棺而四面涂之故名菆涂】圣宗太平十一年六月崩兴宗哭临于菆涂殿大行之夕四鼓终皇帝率羣臣三致奠奉柩出殿之西北门就輼辌车借以素裀巫者祓除之兴宗重熙二十四年崩道宗亲择地以道宗寿隆七年崩有司奉丧服天祚皇帝问礼于总知翰林院事耶律固始服斩衰及至灵柩就轝皇帝免丧服歩引至长福冈是夕皇帝入陵寝授遗物于皇族外戚及诸大臣【按欧阳修五代史谓辽祖明殿若中土陵寝之制其国君殂于其墓侧起殿置官属职司嵗时奉表如事生置明殿学士一人掌荅书诏每国有大庆吊学士以先君之命为书以赐】
　　金太宗天防十三年正月崩于明徳宫熙宗即位于柩前【按天防十年宗翰宗辅希尹与宗干议曰储位久虚今不早定恐授非其人合拉太宗嫡孙当立相与请于太宗下诏定为储副合拉即熙宗】哀宗正大八年九月明惠皇太后崩【宣宗后王氏哀宗尊为皇太后】遗命园陵制度务从俭约【按金太祖天辅七年八月戊申崩于部堵泺西行宫太宗以九月丙辰即皇帝位盖太宗为太祖母弟九月乙夘已太祖于宫城西诸臣固请正位不许迨诸弟以赭袍被体寘玺于懐而后即位其去八月戊申已九日其余章宗以皇太孙卫绍王以藩封哀宗以皇太子俱即位于柩前皆与熙宗即位典礼无殊故不分载】
　　元国俗旧礼凡帝后有疾危殆度不可愈移居外氊帐房有不讳则就殡殓其中后每日用羊二次烧饭以为祭至四十九日而后已其帐房即以赐近臣凡宫车晏驾棺用香楠木中分为二刳肖人形其广狭长短仅足容身太祖崩起辇谷谷在汉北不加筑为陵诸帝皆从于此
　　明太祖洪武三十一年崩遗诏天下臣民令到出三日皆释服嫁娶饮酒皆无禁毋发民临宫殿中当临者皆以旦晡各十五举哀礼毕当给丧事及临者皆毋跣绖带毋过三寸无布车兵器礼部定议京官闻丧次日素服赴内府聴遗诏于本署斋宿朝晡诣几筵越三日成服朝晡临至乃止自成服日始二十七日除诸王世子王妃郡主内使宫人俱斩衰二十七月除孝陵设神宫监并孝陵卫及祠祭署成祖永乐二十二年遗诏丧服礼仪一遵太祖皇帝遗制礼部议奏宫中自皇太子以下成服日为始服斩衰二十七月而除亲王世子郡王及王妃世子妃郡王妃公主郡主以下闻丧皆尽哀第四日成服斩衰二十七月而除凡王视事素服乌纱帽黑角带退服衰服仁宗崩诏营献陵帝召尚书蹇义夏原吉曰国家以四海之富亲岂宜惜费然古圣帝明王皆从俭制况皇考遗诏天下所共知宜遵先志于是建寝殿五楹左右庑神防各五楹门楼三楹其制较长陵逺杀英宗正统七年诚孝皇太后崩【仁宗诚孝张皇后宣宗即位上尊号曰皇太后英宗即位加上太皇太后】遗诰丧服以日易月二十七日而除临三日即止君臣皆同皇帝成服三日后即聴政天地宗庙社稷及百神之祀皆勿停宗室诸王但遣官进香不必送丧在外大小文武衙门并免进香臣民之家勿禁音乐嫁娶英宗崩遗诏不得以宫妃殉
　　总论丧期【唐　五代　宋　金　元　明】
　　唐代宗大厯十四年崩徳宗即位下诏曰朕闻礼贵縁情因心展孝髙宗得说其代予言今朝有股肱济为舟楫出纳惟允足以保邦况荼蓼在怀日时犹浅欲遂权夺抑就公除攀号痛心实所未忍朕将从禫服以终丧制百弼卿士宜悉哀懐礼仪使礼部尚书顔真卿奏曰哀号在疚开辟所无诚恳尚违庶僚增惧伏见百辟并已释除事既合权礼无独异不可以吉凶兼制臣子殊仪伏乞奉顾命之文节因心之孝顺时即吉屈已临朝则万姓心安四方事集又下诏欲以素服练巾聴政曰昔髙宗谅隂三年舜为尧禹为舜亦服丧三年故礼曰三年之丧自天子达是知罔极之恩昊天难报朕防奉遗诏又迫于羣议将欲从吉未忍割哀其百僚宜以今月十七日释服朕以素服练巾衔哀聴政凡百在位知朕意焉礼仪使又奏曰臣伏守遗诏礼从易月祥禫变除仪注皆备若陛下未忍即吉更服练巾则遗诏不得奉行羣僚无以觐见伏乞俯顺人望仰遵先防实大孝不亏万方幸甚
　　后唐贞简皇太后遗令皇帝三年之制以日易月过三日便亲朝政皇后诸妃及诸王公主服齐衰以日易月十三日除长兴四年明宗崩于雍和殿宋王从厚自邺都至是日发哀百僚缟素就位中书侍郎平章事刘昫宣遗制宋王从厚于柩前即位服纪以日易月一如旧制
　　汉干祐元年正月髙祖崩二月辛巳内降大行皇帝遗制云周王承祐可于柩前即皇帝位服纪日月一依旧制
　　周宣懿皇后【按周家人符氏初世宗纳为继室后册为皇后】崩议者以方用兵请杀丧礼于是百官朝临于西宫三日而释服帝亦七日而释世宗崩遗制服纪日月一依旧制
　　宋干兴元年二月十九日真宗崩仁宗即位二十四日大敛成服三月一日小祥帝行奠释衰服羣臣入临退赴内东门进名奉慰自是每七日皆临至四十九日止十三日大祥帝释服服黪【按马端临曰时上虽用以日易月之制改服临朝而宫中实行三年之丧】元丰八年三月五日神宗崩十三日大敛帝成服十七日小祥四月一日禫除【按此日成服至除服仅十九日】秘书省范祖禹言国朝自祖宗以来外廷虽用易月之制而宫中实行三年之丧且易月之制前世所以难改者以人君自不为服也今君上之服已如古典而臣下之礼犹依汉制是以大行在殡而百官有司皆已复其故常【文献通考但云是以百官有司皆已复其故常今依歴代名臣奏议补正】岂人之性如此其薄哉由上不为之制礼也今羣臣易月人主实行三年之丧故十二日而小祥期而又小祥二十四日大祥再期而又大祥既以日为之又以月为之此礼之无据者也再期而大祥中月而禫禫者祭之名也非服之色也今乃为之黪服三日然后禫此礼之不经者也既除服至而又服之盖见梓宫不可以无服也【文献通考宋史礼志俱云盖不可以无服也文义未明今依歴代名臣奏议补正】祔庙后即吉才八月矣而遽纯吉无所不佩此又礼之无渐者也诏礼官详议以闻其后礼部尚书韩忠彦等言朝廷典礼时世异宜不必循古若先王之制不可尽用则当以祖宗故事为法今言者欲令羣臣服丧三年民间禁乐如之虽过山陵不去衰服庶协古之制縁先王恤典节文甚多必欲循古又非特如臣僚所言故事而已今既不能尽用则当循祖宗故事及先帝遗制从之孝宗淳熙十四年十月八日髙宗崩孝宗号恸擗踊逾二日不进膳寻谕宰执王淮欲不用易月之制如晋武魏孝文实行三年之丧自不妨聴政淮等奏通鉴载晋武帝虽有此意后来只是宫中深衣练冠帝曰当时羣臣不能将顺其美司马光所以讥之后来武帝竟欲行之【谓皇太后之丧】淮曰记得亦不能行【按文献通考及宋史礼志俱作王淮奏对而周宻癸辛杂志作周必大语与周必大思陵録合】帝曰自我作古何害淮曰御殿之时人主衰绖羣臣吉服可乎帝曰自有等降乃出内批朕当衰服三年羣臣自行易月之令其合行仪制令有司讨论诏百官于以日易月之内衰服治事二十日丁亥小祥帝未改服王淮等乞俯从礼制帝流涕曰大恩难报情所未忍二十一日车驾还宫帝衰绖御辇设素仗军民见者往往感泣诏自今五日一诣梓宫前焚香帝欲衰服素幄引辅臣及班次而礼官奏谓苴蔴三年难行于外庭奏入不出十一月戊戌朔礼官顔师鲁尤袤等奏乞大祥礼毕【按宋史礼志不云大祥今从文献通考补正】改服小祥之服去杖绖禫祭礼毕改服素纱软脚折上巾淡黄袍黑银带神主祔庙毕改服幞头黒鞓犀带遇过宫烧香则于宫中衰绖行礼二十五月而除帝批淡黄袍改服白袍二日己亥大祥四日辛丑禫祭礼毕五日壬寅百官请聴政不允八日三上表引康诰被冕服出应门等语为证九日诏可十五年三月二十日丙戌神主祔庙是日诏曰朕昨降指挥欲衰绖三年縁羣臣屡请御殿易服故以布素视事虽有俟过祔庙勉从所请之诏稽诸典礼心实未安行之终制乃为近古宜体至意勿复有请于是径行三年之丧焉
　　金世宗大定二十九年章宗即位礼官言自大定二十七年十月祫享至今年正月世宗升遐故四月不行禘礼按公羊传闵公二年吉禘于庄公言吉者未可以吉谓未三年也注禘祫从先君数朝聘从今君数三年丧毕遇禘则禘遇祫则祫故事宜于辛亥嵗为大祥三月禫祭逾月即吉则四月一日为初吉适当孟夏禘祭之时可为亲祠诏从之及期以孝懿皇后崩而止五月礼官言世宗升祔已三年尚未合食于祖宗若来冬遂行祫礼皇帝见居心丧丧中之吉春秋讥其速恐冬祫未可行乞依故事三年丧毕祫则祫禘则禘于明昌四年四月一日释心丧行禘礼上从之【按金史凶礼虽阙而章宗时礼官所奏于丧礼有闗故録之】
　　元英宗至治二年九月丙辰【按元史祭祀志误作八月丙辰今从本纪改正】太皇太后崩【諡昭献元圣】太常院官奏国哀以日易月旬有二日外乃举祀事【按元史本纪十月戊辰享太庙以国哀迎香去乐】
　　明成祖永乐二十二年崩礼部尚书兼太常卿吕震奏太行遗命丧服一如髙皇帝仿汉制以日易月今已逾二十七日【按汉文帝三十六日释服唐明皇肃宗之丧乃降三十六日为二十七日后之议礼者以二十七日为以日易月之汉制皆沿应氏之失也】请上释衰服服乌纱冠素服黑角带临朝仁宗不聴命六部都察院详议以闻震与六部都察院奏上宜服素衣冠黑角带羣臣从君服仁宗曰梓宫在殡朕何忍遽易自是临朝素冠麻衣麻绖朝退仍衰服成化二十三年戊辰宪宗纯皇帝之丧至是已百日上以梓宫在殡仍不释服视事百官素服朝如旧丙子监察御史曹璘上疏请梓宫发引之日上衰绖杖履至大明门外率百官拜而别仍率宫中行三年之丧【时潘府请力排羣议断自圣心定为三年之丧诏礼官博士考载籍使丧不废礼朝不废政合于古不戾于今行于上可通于下则大本以立大经以正从之】
　　奔大丧【奔山陵附　周　汉　宋　辽　元　明】
　　周书康王之诰太保率西方诸侯入应门左毕公率东方诸侯入应门右【胡氏安国曰此奔成王之丧也诸侯为天子服斩衰当以所闻前后而奔丧安得以为修服于国而可乎】春秋诸侯于天王崩而行郊礼受与国之朝聘修礼于他国皆特书以致贬胡氏安国汪氏克寛髙氏闶诸儒论之甚严此诸侯为天子奔丧制服之旧制也
　　汉昭帝元平元年崩大将军霍光徴昌邑王贺典丧至霸上大鸿胪郊迎驺奉乘舆车王使仆寿成御郎中令龚遂参乘旦至广明东都门遂曰礼奔丧望见国都此长安东郭门也白虎通曰礼曰王者崩诸侯悉奔丧何臣子悲哀恸怛莫不欲观君父之棺柩尽悲哀者也又为天子守蕃不可顿空也故分为三部有始死先奔者有得中来尽其哀者有得防丧奉送君者七月之间诸侯有在京师亲供臣子之事者有号泣悲哀奔走道路者有居其国痛思慕竭尽所供以助丧事者是四海之内臣下若丧考妣之义也【以上杜典不载今补纂】
　　宋太祖开宝九年崩遗诏诸道节度防御团练使刺史知州等不得辄离任赴阙
　　辽义宗【按辽史宗室义宗名倍太祖长子神册元年立为皇太子】留治东土【即东丹国】太祖讣至即日奔赴山陵知皇太后本意欲立徳光让以大位
　　元太祖崩于萨里川哈喇图之行宫【时率师伐金】遗命以太宗嗣位【太祖定西域太宗攻城畧地之功居多】时太宗不在左右及讣至始自和博之地来防丧乃遵遗诏即位于和林【和林本唐回鹘地自太祖定河北即建都于此为防同之所后改和宁路】
　　明太祖遗诏诸王闻丧各于本国临不必赴京中外管军戍守官员毋得擅离信地许遣人至京洪熙元年仁宗崩皇太子还自南京至良乡宫中始发丧宣遗诏文武官常服于午门外四拜宣毕举哀复四拜易素服迎皇太子于卢沟桥桥南设幕次香案皇太子至常服诣次四拜聴宣遗诏复四拜尽哀易素服至长安右门下马步哭至宫门外释冠服被髪诣梓宫前五拜三叩首尽哀就丧次
　　国有大丧受他国吊慰服议【宋　辽】
　　宋真宗之丧契丹遣殿前都防检崇义军节度使耶律赛音翰林学士工部侍郎知制诰马贻谋充大行皇帝祭奠使副左林牙右金吾卫上将军萧日新利州观察使冯延林充太皇后吊慰使副右金吾卫上将军耶律宁引进使姚居信充皇帝吊慰使副所司预于滋福殿设大行皇帝神御座又于稍东设御座祭奠吊慰使副各素服由西上閤门入陈礼物于庭中书门下枢宻院并立于殿下再拜讫升殿分东西立礼直官閤门舎人赞引耶律赛音等诣神御座前阶下俟殿上帘卷使副等并举殿上皆再拜讫引升殿西阶诣神御座前上香奠茶酒贻谋跪读祭文毕降阶复位又举再拜讫稍东立俟皇太后升座帘外侍立舎人引慰吊祭奠使副朝见殿上举哭左右皆哭吊慰使副萧日新等升殿进书讫降座俟皇帝升座舎人引吊慰祭奠使副朝见皇帝举左右皆吊慰使副耶律宁等升殿进书讫赐赛音等袭衣冠带器币鞍马随行实里牙校等衣服银带器币有差淳熙十五年二月宰执进呈礼官閤门国信所定吊慰使副徳寿宫宰执以下皆用常服周必大奏昨显仁时北使副至已是祔庙故用常服今大行太上皇帝在殡陛下方缞绖受吊臣等亦难冠裳侍立况啓殡发引服如初丧固未除也上曰宰执侍从当如大祥服四脚幞头缞绖去杖正得中矣
　　辽道宗崩天祚皇帝问礼于耶律固宋国遣使吊及致祭归赗皇帝丧服御游仙之北别殿使入门皇帝使者诣柩前上香读祭文讫又有司读遗诏恸使者出少顷复入陈赙赗于柩前皇帝入临退更衣【杜典原书无受吊服议今因宋辽事纂入】
　　君遣使吊他国君【宋　辽　金】
　　宋仁宗天圣九月七月契丹使来告其主隆绪之丧遣使祭奠吊慰至和元年九月契丹主宗真殂遣使祭奠吊慰孝宗淳熙十六年三月金遣王元徳等来告哀遣诸葛廷瑞沈揆等往吊祭
　　辽太宗天显九年闰月戊午唐遣使告哀即遣弟吊祭防同五年八月遣天城军节度使萧拜石吊祭于晋圣宗太平十年宋真宗崩薛贻廓报哀入境幽州急递先闻帝不俟贻廓至阙集大臣举哀诏沿边州军不得作乐兴宗重熙十七年夏国王李元昊薨遣永兴宫使耶律钮斡哩等慰奠道宗清宁九年宋仁宗崩遣使祭大行于皇仪殿遂见宋嗣帝英宗于东庙
　　金世宗大定二十八年正月遣宣徽使富察克忠为宋吊祭使二月宋遣使献先帝遗留物宋使朝辞以所献物中玉器五玻璃器二十及弓劒之属使还遗宋曰此皆尔前主珍玩之物所宜宝藏以无忘追慕今受之义有不忍归告尔主使知朕意也章宗承安五年十月宋遣使来告孝宗哀以工部尚书乌库哩谊等为吊祭使十一月宋复遣使来告光宗哀以河南路统军使等为吊祭使泰和四年正月髙丽嗣子韺遣使来告其父晫哀四月遣西上閤门使张偁等为髙丽祭使东上閤门使石慤等为慰问并起复横赐使



　　钦定续通典卷七十四
　　钦定四库全书
　　钦定续通典卷七十五
　　礼【凶】
　　未逾年天子崩议【元　明】
　　元泰定帝致和元年三月崩懐王即位七月暴崩从葬诸帝陵是月皇太子即位十二月知枢宻院事臣额布勒等议请上尊諡曰翼献景孝皇帝庙号明宗文宗至顺三年八月崩十月鄜王即位十一月崩葬起辇谷顺帝至元四年三月上諡曰冲圣嗣孝皇帝庙号宁宗【按元史顺帝纪太常礼仪院礼部官定议宁宗皇帝尊諡庙号在至元二年十二月而宁宗纪作四年三月元史之前后互异如此】
　　明神宗万厯四十八年七月崩八月丙午朔太子即位九月己丑崩熹宗即位从廷臣议上尊諡庙号光宗葬庆陵
　　【臣】等谨案杜典作未逾年天子崩诸侯薨议其所载止北乡侯一条北乡侯是未逾年天子非诸侯也诸侯自唐以来不见史册明顾鼎臣等言今之公卿即古之诸侯夏言驳之云世无诸侯久矣古之诸侯建邦啓土世有其国今之所谓公卿者能以君道自处乎故凡杜氏所载诸侯礼槩不续纂藩王入继大统为先君服议【宋】
　　宋嘉祐八年三月晦日仁宗崩英宗立丧服制度并用定陵故事礼院言故事大祥变除服制以四月二十九日祥至五月二十九日禫六月二十九日禫除至七月一日从吉已防降敕谨案礼学王肃以二十五月为毕丧而郑康成以二十七月通典用其说又加至二十七月终则是二十八月毕丧而二十九月始吉盖失之也元圣中更定五服年月敕断以二十七月今士庶所同遵用夫三年之丧自天子达不宜有异请以四月二十九日为大祥五月择日而为禫六月一日而从吉于是大祥日不御前后殿开封府停决大辟及禁屠至四月五日待制观察以上及宗室管军官日一奠二十八日而羣臣俱入奠二十九日禫除羣臣皆奉慰焉时宰相韩言濮安懿王徳盛位隆所宜尊礼陛下受命先朝躬承圣统顾以大义后其私亲请下有司议濮安懿王及谯国太夫人王氏襄国太夫人韩氏仙游县君任氏合行典礼详处其当以时施行诏须大祥后议二年四月诏议崇奉濮王典礼以闻翰林学士王珪等相顾不敢先天章阁待制司马光独奋笔立议议成王珪即敕吏以光手槀为案其议曰臣等谨案仪礼丧服为人后者【按雷氏云此文当云为人后者为所后之父阙此五字者以其所后之父或早卒又或后祖父或后曽髙祖故阙之也】曰何以三年也受重者必以尊服服之【按受重谓继宗祀尊服为斩衰】为所后者之祖父母妻妻之父母昆弟昆弟之子若子若子者皆如亲子也又为人后者为其父母曰何以期也不二斩也持重于大宗者降其小宗又为人后者为其昆弟曰何以大功也为人后者辟其昆弟也以此观之为人后者不敢顾私亲圣人制礼尊无二上若恭爱之心分施于彼则不専一于此故也是以秦汉以来帝王有自旁支入继大统或推尊父母以为帝后皆见非当时取讥后世臣等不敢引以为圣朝法前代之入继者多宫车晏驾之后援立之防或出母后或出近臣非如仁宗皇帝年龄未衰深惟宗庙之重只承天地之意于宗室众多之中简拔圣明授以大业陛下身为先帝之子然后继体承祧光有天下濮安懿王虽于陛下有天性之亲顾复之恩然陛下所以负扆端冕富有四海子子孙孙万世相承者皆先帝之徳也臣等愚浅不达古今窃谓今日所以崇奉濮安懿王典礼宜准先朝封赠期亲尊属故事髙官大国极其尊荣襄国太夫人仙游县君亦改封大国太夫人考之古今实为宜称议上中书奏王珪等议未见详定濮王当称何亲珪等议濮王于仁宗为兄皇帝宜称皇伯而不名如楚王泾王故事中书又奏案仪礼为人后者为其父母服及案令文五服年月敕并云为人后者为其所后父母斩衰三年为其父母齐衰期即出继之子于所继所生父母皆称父母又汉宣帝光武皆称其父为皇考今珪等议皇伯于典礼未见明据请下尚书省集议从之【按东都事畧欧阳修着濮议引丧服记以为为人后者为其父母服降三年为期而不没其父母之名以见服可降而名不可没也今议者欲以为人后之故使一旦反视父母若未尝生我者其絶之也甚矣与中书议同】台誎皆是王珪太后闻之内出手书切责韩琦等不当议称皇考上命权宜罢议令有司博求典故以闻范镇时判太常率礼官上言汉宣帝于昭帝为孙光武于平帝为祖则其父容可称皇考然议者犹或非之谓其以小宗而合大宗之统也今陛下既考仁宗又考濮王则其失又非汉宣光武比也凡称帝称皇称皇考立寝庙论昭穆皆非是侍御史知杂事吕诲言臣窃原敕意直欲加濮安懿王为皇考与仁庙同称如是则尊有二上服有二斩律礼之文皆相戾臣恭以陛下龙跃藩邸入继大统南面尊临皆先帝之徳也方勤孝养上奉慈顔犹惧其不足矧复顾私恩别亲疎而忘大义哉人言不已诚有累于圣躬欲解天下之疑莫若发睿断特以手诏自中而下以王珪等前议为定追封濮安懿王大国诸夫人典礼称是慰厌人心于体为顺皆留中不下司马光又言圣人举事与众同欲故能下叶人心上顺天意洪范曰三人占从二人言盖国有大疑则决之于众自上世而然矣伏见向者诏诸臣议濮安懿王合行典礼翰林学士王珪等二十余人皆以为宜准先朝封赠期亲尊属故事凡两次会议无一人异辞盖欲奉濮王以礼辅陛下以义也而政府之意独欲尊濮王为皇考巧饰词説误惑圣徳不顾先王之大典蔑弃天下之公议使宪室疎属皆已受奉赠而崇濮王之礼未能知二议是非臣更为陛下别白言之政府言仪礼令文五服年月敕皆云为人后者为其父母即出继之子于所生皆称父母臣案礼法必须指事立文使人晓解今欲言为人后者为其父母之服若不谓之父母不知如何立文此乃政府欺罔天下之人谓其皆不识文理也又言汉宣帝光武皆称其父为皇考臣案宣帝承昭帝之后以孙继祖故尊其父为皇考而不敢尊其祖为皇考以其昭穆同故也光武起布衣诛王莽亲冒矢石以得天下名为中兴其实创业虽自立七庙犹非大过况但称皇考其谦损甚矣今陛下亲为仁宗之子曰国无二君家无二尊若复尊濮王为皇考则置仁宗于何地乎诲前后十一奏乞依王珪等奏定濮王崇奉典礼不报【杜典但载继兄弟统制服议今补纂继大统为先君服议】
　　天子为继兄弟统制服议【唐　宋　金　明】
　　唐陈贞节苏献等议曰按礼论晋太常贺循议云礼兄弟不相为后也故殷之盘庚不序阳甲而上继于先君汉之光武【按唐志如此或作武宣非】不嗣于孝成而承于元帝又曰晋惠帝无后懐帝承絶懐帝自继于世祖而不继于惠帝此盖礼之常例也
　　宋真宗咸平元年判太常礼院李宗讷等言太祖宜称皇伯后宜称皇伯妣事下尚书省议戸部尚书张齐贤等言王制天子七庙谓三昭三穆与太祖之庙而七前代或有兄弟继及亦移昭穆之列是以汉书为人后者为之子所以尊本祖而重正统也又云天子絶期丧安得宗庙中有伯氏之称乎其唐及五代有所称者盖礼官之失非正典也请自今有事于太庙则太祖并诸祖室称孝孙孝曽孙嗣皇帝太宗室称孝子嗣皇帝刘敞为兄后议云天子诸侯或传之诸兄或之诸弟既已受国家天下则所者虽非子亦犹子道也之者虽非其父亦犹父之道也以天下国家为重矣春秋僖公实闵公之兄闵公遭弑僖不书即位明臣子一体也公孙婴齐卒春秋谓之仲婴齐以谓为人后者为之子当下从子例不得复顾兄弟之亲称公孙也儒者或疑礼无后兄弟之文遂以春秋书仲婴齐为不与子为父孙非也子为父孙诚非礼之正有不得已者春秋正其为臣子一体而已故实公孙婴齐而谓之仲婴齐若春秋本不聴其为后者则当书曰公孙婴齐卒学者问之曰此仲婴齐曷为谓之公孙婴齐不与为兄后也乃可矣夫春秋家犹重之况国乎国犹重之况天下乎故凡继其君虽兄弟必使子之继其大宗虽兄弟必使子之如继其君继其大宗而不使子是教不子而轻其所托也此文公所以受逆祀之贬也自汉世以来其议尤众皆曰兄弟不相为后不当以昭穆格之妄也若不以昭穆格之则天下受之谁乎凡人君以兄弟为后者必非有子者也引而为嗣臣子一体矣而当嗣者反以兄弟之故不继所受国而继先君则是所受国者竟莫有嗣之者也不可一矣生则以臣子事之死则以兄弟治之忘生悖死不可二矣已实受之后君不受之先君今当自继先君者不惟弃后君命已之命且废先君命兄之命不可三矣天下国家则归之已而父子之礼则耻不为不可四矣推生嗣死独可悖哉【按礼为人后者为之子本不指兄弟相后而言所谓大宗无子则立支子是也若兄弟相继虽亦为嗣统究不同于以侄继伯叔但当持三年之服而不得竟以兄为父刘敞之议据三闵僖相继以立言考杜预范甯孔頴达诸说皆谓僖本闵兄而曽为之臣故不可以逆祀非谓僖即当为闵之子其祖祢之説虽见于公谷而左传本无此文也盖不可紊者国绕之序而不可改者天伦之名弟可以继兄不可以祢兄设如刘氏之说弟继兄统即为兄之子则商时阳甲至小乙兄弟四人相承阳甲当为小乙之曽祖考矣有是理乎宋真宗为太祖之从子而张齐贤欲称孝孙是祢太宗而祖太祖矣真宗既以太祖为祖则太宗当以太祖为父太宗之享太祖称曰孝弟已二十余年至真宗而追改之于理亦为不顺当日从宋湜言祭太祖祝文并称孝子殆为得其中云】哲宗元符三年正月崩徽宗即位【按宋史本纪哲宗系神宗第六子徽宗系神宗第十一子】太常寺言太宗皇帝上继太祖兄弟相及虽行易月之制实斩衰三年以重君臣之义公除已后庶事相称具载国史今皇帝嗣位哲宗实承神考之世已用开寳故事为哲宗服衰重今神主已祔百官之服并用纯吉皇帝服御宜如太平兴国二年故事礼部言太平兴国中宰臣薛居正表称公除以来庶事相称独命彻乐诚未得宜公除后除不举乐外释衰从吉事理甚明今皇帝常服素纱展脚幞头淡黄衫黒犀带请下有司裁制宰臣请从礼官议乃诏周期服吉时诏不由门下径付有司给事中龚原言丧制乃朝廷大事今行不由门下是废法也臣为君服斩衰三年古未尝改且陛下前此议服礼官持两可之论陛下既察见其奸其服遂正今乃不得已从之臣窃为陛下惜开寳时并汾未下兵革未弭祖宗栉风沐雨之不暇其服制权宜一时非故事也原坐黜知南康军于是诏依元降服丧三年之制其元符三年九月自小祥从吉指挥改正髙宗绍兴三十一年金国使至以钦宗讣闻【按宋史本纪钦宗系髙宗之兄】诏朕当持斩衰三年之服以申哀慕权礼部侍郎金安节等请依典故以日易月自五月二十二日立重安奉几筵至六月十七日大祥所有衰服权留以待梓宫之还从之
　　金大定二十九年有司言世宗与熙宗为兄弟不相为后
　　明武宗正徳十六年二月礼部尚书毛澄等言兹者大行皇帝大丧成服已毕伏望皇上以宗庙社稷为重少节哀情于西角门视事文武百官行奉慰礼上曰朕哀痛方切未忍遽离丧次其以二十七日视朝具仪来闻于是澄等具上仪注曰本月二十七日早上服衰服御西角门视朝文武百官素服乌纱帽黒角带皂靴行奉慰礼二十八日以后上仍衰服御西角门视朝五月十八日遵依遗诏二十七日服制已满自十九日以后合照孝宗敬皇帝服制上释衰服易素翼善冠麻布袍腰绖御西角门视事俱不鸣钟鼓文武百官仍素服乌纱帽黑角带皂靴朝参至百日后变服如常梓宫发引之时另行奏请上从之【按世宗于武宗为兄弟而服用二十七日之制是既服三年之服矣继乃恩礼渐衰则议礼之后也】
　　天子不降服及降服议【周　晋　宋】
　　周制丧服为祖父母期为曽祖父母齐衰三月贾公彦曰天子七月而葬诸侯五月葬为之齐衰者皆三月藏其服至葬更服之葬后乃除【按此则天子诸侯不降服其曽祖父母也祖父母不降可知】又曰大功章曰适妇注云适子之妇曰何以大功也不降其适也既无所指斥明闗之天子诸侯也晋挚虞议天子无服殇之义絶期故也【以上杜典不载今补纂】宋太祖开寳元年皇姝燕国大长公主髙氏卒礼官言皇帝为公主髙氏降服大功仁宗天圣二年五月申国大长公主卒礼官言皇帝降服大功朱子语类期之丧天子诸侯絶大夫降然诸侯大夫尊同则亦不絶不降姊妹嫁诸侯者则亦不絶不降此皆贵贵之义杨信斋云天子诸侯絶旁期尊同则不降正统之期不降于众子絶而无服
　　天子为皇后父母服议【皇后为父母祖父母服附周　后魏　宋　明】
　　周制丧服为妻之父母缌子夏曰何以缌从服也宋庾蔚之云嫡子为妻子父母服则天子诸侯亦服妻之父母可知也【按小记云世子不降妻之父母初不言天子诸侯也庾蔚之因世子而推及天子诸侯未为确论】
　　后魏孝静帝武定五年正月齐献武王【即髙欢】薨时秘凶问六日孝静皇帝举哀于太极东堂服齐衰三月【按妻之父母当服缌麻三月兹乃隆以齐衰三月是明畏其势而为此过情之礼也　以上杜典不载今补纂】宋制皇帝临皇后父母丧出宫服常服至所临处变服素服中宫为祖父母成服仪讣至命太史择日成服前一日有司于主人第正寝东设皇后次周以帘帷又设内外命妇次于中门内外其日皇后服常服乗肩舆侍卫如常仪至主人第次前降舆尚仪前引诣坐俟时至皇后释常服服素服讫尚仪诣次前俛伏跪奏具官臣某姓名言请皇后为祖父某官薨成服【祖母曰祖妣某夫人某氏余丧各随所称】奏讫俛伏兴又躬奏请举十五举音又躬奏请哭止皇后哭止赞者引内命妇诣次前奉慰次引外命妇牋慰讫皇后释素服服常服乗肩舆还内如常仪明制凡中宫父母祖父母薨未成服前内使监令尚服制皇后齐衰及应从临命妇孝服俟丧家成服之日尚服奉齐衰进于皇后服讫侍女扶引皇后诣灵前从临命妇亦服孝服立于其后【按宋政和礼中宫遇祖父母丧服常服至主人第俟成服时至始服素服逮止奉慰以后仍服常服还内明集礼但云中宫为父母祖父母成服日至丧家服齐衰则自宫中诣丧家及成服后还宫时仍当服常服如宋制也　杜典冇皇后为父母服而祖父母无之今采宋政和礼明集礼补纂】
　　天子为庶祖母持重服议【五代　明】
　　晋出帝天命三年七月太皇太后刘氏崩【欧阳史髙祖天福七年尊太妃刘氏为皇太后】髙祖之庶母也遗诰服纪园陵毋用后礼皇帝不得废军国机务既而礼官奏准令式为祖父母齐缞周又准丧葬令皇帝本服周者三哭而止请准后唐同光三年皇太妃北京薨庄宗于洛京西内发哀素服不视事三日从之【欧阳史皇祖母刘氏崩辍视朝三日注云髙祖时尊为皇太后矣其崩也丧葬不用后礼见恩礼之薄不书曰皇太后者于帝为庶祖母也曰崩正其名也】
　　明世宗嘉靖元年十一月夀安皇太后崩【宪宗之妃兴献王之生母也】世宗服丧二十七日而除【按自汉以后天子由支庶登大位者莫不尊其所生同之于适没则服以三年若没于其孙之世则其孙以父之所尊也莫不奉以太皇太后之礼而亦服以三年此后世之常礼也】
　　天子为母党服议【南　北朝宋　魏　宋】
　　宋文帝元嘉三年殷景仁为中领军太祖所生章太后早亡上奉太后所生苏氏甚谨六年苏氏卒车驾亲往临下诏曰朕夙罹偏罚情事兼常每思有以光隆懿戚少申罔极之懐而礼文遗逸取正无所鉴之前代用否又殊故懐疑累年在心未遂苏夫人奄至倾殂情理莫寄追思逺恨与事而深日月有期将卜窀穸便欲粗依春秋以贵之义式遵二汉推恩之典但动借史笔之后昆称心而行或容未允可其详论以求其中执笔永懐益増感塞景仁议曰至徳之感灵气厥祥文母伣天实熙皇祚主上聿遵先典号极徽崇以贵之义礼尽于此苏夫人阶縁戚属情以事深寒泉之思实感圣懐明诏爰发询求厥中谨寻汉氏推恩加爵于时承秦之弊儒术蔑如自君作故罔或前典惧非盛明所宜轨蹈晋监二代朝政之所因君举必书哲王之所慎体至公者悬爵赏于无私奉天统者每屈情以申制所以孚作王国贻则后昆臣豫防博逮谨露庸短帝从之【按魏明宋文皆欲为外祖母制服而廷臣执议不从盖皆据天子絶期之义也乃杜典载谯周庾蔚之以为当服者特据诸侯适子为外祖父母妻父母行服而推类言之耳不知诸侯适子无君国子民之责其行服固宜天子而欲等之于诸侯之子儗非其伦矣且天子于五服之旁亲皆不服则外戚无服可知也乃以为母族之正统而不降此果何所本乎情固宜从厚而礼又贵乎得中则殷景仁之议未可谓非也】
　　魏胡国珍女生肃宗即灵太后也神龟元年四月国珍薨肃宗服小功服举哀于太极东台【以上杜典不载今补纂】宋章穆太后母楚国太夫人吴氏薨太常礼院言皇帝为外祖母本服小功详开寳通礼即有举哀成服之文又縁近仪大功以上方成服今请皇太后择日就本宫挂服雍王以下为外祖母给假其后太后适母韩国太夫人薨亦用此制焉
　　天子吊大臣服议【宋　明】
　　宋制皇帝临宗戚贵臣等丧出宫服常服至所临处变服素服天圣丧葬令皇帝临臣之丧一品服锡衰三品以上缌衰四品以下疑衰【按周礼司服王为三公锡衰为诸侯缌衰为大夫士疑衰郑司农云锡麻之滑易者十五升去其半冇事其布无事其缕缌亦十五升去其半有事其缕无事其布疑衰十四升衰郑康成云疑之言拟也拟于吉】皇从兄节度使乐安郡王惟正薨诏礼官议服奏言天子为羣臣二品宗室大功以上为服据惟正本小功亲本官三品礼不当挂服特诏择日挂服皇帝皇太后并素服【按期功以下天子絶服宋制为二品宗室大功亲以上为服已为过当至惟正本小功亲本官三品而特为之服尤不足为据矣】
　　明制凡大臣讣奏太史监择皇帝临丧日期拱卫司设大次于丧家大门外设御座于正防中其日銮驾至大次降辂升舆入易素服百官皆易服皇帝降舆诣灵座前百官皆太常卿奏止哭三上香三祭酒出至正防御座主丧以下诣防下拜位再拜承制官诣丧主前云有制丧主以下皆跪宣制讫皆再拜退立于防西太常卿奏礼毕皇帝升舆出就大次易服
　　天子为大臣及诸亲举哀议【五代　宋　辽　金明】
　　周世宗显徳二年枢宻使郑仁诲薨其日世宗车驾幸其私第赞礼者引丧主于大门内望见乗舆止再拜引丧主立于庭皇帝至幕殿改服素服就临升殿南间丧主内外再拜皇帝十五举音丧主内外皆皇帝诣祭所三奠酒丧主以下再拜皇帝退止哭从官进名奉慰皇帝改常服还内及五年王朴薨世宗临丧更不具仪
　　晋髙祖天福五年四月曹州防御使石晖卒帝之从弟也礼官奏天子为五服之内亲本服周者三而止从之
　　宋真宗时太尉兼侍中王旦薨上临辍视朝三日发哀于苑中仁宗时忠武军节度使王徳用薨诏辍视朝三日发哀于苑中其临丧故事车驾将至所幸之第赞礼者引丧主哭于大门内望见乗舆止再拜立于庭皇帝至幕殿改素服就临丧主内外再拜皇帝哭十五举音丧主内外皆哭皇帝诣祭所三奠酒丧主以下再拜皇帝退止从官进名奉慰皇帝改常服还内【按朱子语类本朝于大臣之丧待之甚哀贺孙举哲宗哀临温公事曰温公固是如此至于尝为执政已告老而死祖宗亦必为之亲临罢乐】
　　辽兴宗重熙十二年萧孝忠薨帝素服哭临赦死囚数人为孝忠荐福葬日亲临赐官戸守
　　金熙宗皇统元年五月梁宋国王宗干薨庚戌上亲临百官奏戌亥不宜哭泣上曰君臣之义骨肉之亲岂可避之遂哭之恸六月纪王宗强薨上亲临如宗干丧世宗大定六年布萨忠义薨上亲临之恸辍朝奠祭赙银千五百两重防绢各五十世宗将幸西京复临奠命参知政事唐古安礼防丧事凡葬祭从优厚官为给之十二年赫舍哩志宁薨上辍朝临其丧行哭而入哀动左右将葬上致祭见陈甲柩前复恸哭之赙银千五百两重防五十端绢五百匹葬事祠堂皆从官给宣宗兴定五年越王永功薨上亲奠于殡所
　　明制乗舆为王公大臣举哀凡王公薨讣报太常司告示百官拱卫司前期于西华门内壬地设御幄南向陈御座于正中上置素褥侍仪司设讣者位于御幄前之南设文武官陪哭位于幄前东西相向奉慰位于讣者位之北北向设赞礼二人位于讣者拜位之北东西相向引讣者二人位于赞礼之南东西相向引文武官四人于文武官之北东西相向其日拱卫司仪仗于奉天门奉迎车驾引礼引文武官素服由西华门入就陪哭位引讣者亦由西华门入立位于西南侍仪版奏外办皇帝素服乗舆诣幄仪仗分列于幄前之左右和声郎陈乐于御幄之南设而不作太常卿于幄西跪奏某官来讣某年某月某日臣某官以某疾薨请举哀皇帝哭【十五声】文武官在位者皆哭【其哭音随上为节】太常卿跪奏请止皇帝止百官在位者皆止哭【按明史礼志洪武二年开平王常遇春卒讣至礼官请如宋太宗为赵普举哀故事遂定制】
　　公主服所生议【宋】
　　宋文帝元嘉二十三年七月白衣领御史中丞何承天奏曰尚书剌海盐公主所生母蒋美人丧海盐公主先离婚今应成服撰仪参详宜下二学礼官博士议公主所服轻重太学博士顾雅议今既咸用士礼便宜同齐衰削杖布带踈履期礼毕心丧三年博士周野王议又云今诸王公主咸用士礼谯王衡阳王为所生太妃皆居重服则公主情礼宜亦家中期服为允其博士邃之顔测殷明王渊之四人同雅议何惔王罗云二人同野王议台按今之诸王虽行士礼是施于旁亲及自已以下至于为帝王所厌犹一依古典又永初三年九月符修仪亡广徳三主以余尊所厌犹服大功海盐公主体自宸极当上厌至尊岂得遂服台据经正文并引事例依源责失而博士顾雅周野王等悍不肯从方称自有宋以来皇子蕃王皆无厌降同之士礼着于故事缌功之服不废于末戚顾独贬于所生是申其所轻夺其所重岂縁情之谓台伏寻圣朝受终于晋凡所施行莫不上稽礼文兼用晋事又太元中晋恭帝时为皇子服其所生陈氏练冠縓縁此则前代施行故事谨依礼文者也又广徳三公主为所生母符修仪服大功此先君余尊之所废者也元嘉十三年第七皇子不服曹媫妤止于麻衣此厌乎至尊者也博士既不据古又不依今背违施行而多作浮辞自卫乃云五帝之时三王之季又言长子去斩衰除禫杖皆是古礼今世博士虽复引此诸条无救于失又诘台云蕃国得遂其私情此意出何经记臣按南谯衡阳太妃并受朝命为国小君是以二王得遂其服岂可为美人比例寻蕃王得遂者圣朝之所许也皇子公主不得申者由有厌而然也台登重更责失制不得过十日而复不詶答既被催摄二三日甫输怙辞虽理屈事穷犹闻义耻服臣闻丧纪有制礼之大经降杀攸宜国家旧典古之诸侯众子犹以尊厌况在王室而欲同之士庶此之僻谬不俟言而显太常统寺曽不研却所谓同乎失者亦未得之宜加裁正宏明国典谨按太学博士顾雅国子助教周野王博士王罗云顔测殷明何惔王渊之前博士迁员外散骑侍郎庾邃之等咸防抽饰备位前疑既不谨守旧文又不审据前准遂上背经典下违故事率意妄作自造礼章太常臣敬叔位居宗伯问礼所司腾述往反了无硏却混同兹失亦宜及咎请以见事并免今所居官解野王领国子助教雅野王初立议舛中执捍愆失未违十日之限虽起一事合成三愆罗云掌押捍失三人加禁锢五年诏敬叔白衣领职余如奏【杜典不载今补纂】














　　钦定续通典卷七十五
<史部,政书类,通制之属,钦定续通典>
　　钦定四库全书
　　钦定续通典卷七十六
　　礼【凶】
　　臣民为太皇太后皇太后服议【五代　宋　明臣】等谨案太皇太后皇太后崩杜典见于大丧初崩及山陵制其于臣民之服未甚详悉兹特另着于篇
　　后唐庄宗同光三年贞简皇太后遗令中书门下翰林学士在朝文武百官内诸司使及诸道节度观察防御使刺史监军及前资官并寮佐官吏士庶僧道百姓并准本朝故事降服施行勿使过制其月太常礼院奏按故事中书门下翰林学士在朝文武官内诸司使供奉官以下从成服三日每日赴长夀宫朝临自后不临其服以日易月十三日除每至月朔月朢小祥大祥释服日未除服者缞服临已除服者则素服不临并赴长夀宫先拜灵讫移班近东进名奉慰又奏准故事文武前资官及六品以下未升朝官并士庶等各于本家素服一临禁卫诸军使已下各于本军防事素服一临僧尼道士各于本寺观一临外命妇各于本家素服朝临三日诸道节度观察防御练刺史及僚佐等闻哀后当日成服三日改黪十三日除从之
　　宋太祖建隆二年六月二日皇太后杜氏崩于滋徳殿三日百官入临明日大敛欑于滋徳宫百官成服中书门下文武百僚诸军副兵马使以上并服布斜巾四脚直领襴衫外命妇帕头帔裙衫神宗元丰二年太皇太后崩【慈圣光献曹皇后英宗即位册为皇太后神宗即位尊为太皇太后】是日文武百官入宫宰臣王珪升西阶宣遗诰已内外举哭尽哀而出哲宗元祐八年太皇太后崩【宣仁圣烈髙皇后神宗即位尊为皇太后哲宗即位尊为太皇太后】遗诰皇帝成服三日听政羣臣十三日诸州长吏以下三日而除释服之后勿禁作乐髙宗绍兴元年皇太后崩【昭慈圣献孟皇后元祐七年册为皇后元符末号元祐皇后髙宗立尊为元祐太后寻以所居宫称隆祐太后】太常寺言遇皇帝视事日宰相奏事去杖小祥日奏事去冠余官奏事皇帝聴政未释服前其引班若行吊临之礼即服丧绖如遇内殿引班奏事及从驾常服黒带士庶以下服军人百姓白衫纸帽妇人素缦不花三日止士庶防嫁服除外不禁文武臣寮之家至山陵祔庙毕并许嫁娶不用花防仍禁乐定制皇太后崩服齐衰服中书门下省枢密使副尚书翰林学士节度使金吾卫上将军文武官二品以上布头冠布斜巾四脚大袖襴衫裙袴腰绖桐木杖绢衬衫文武五品以上并职事官监察御史以上内客省宣政昭宣使知閤门事及入内都知押班布头冠幞头大袖襴衫裙袴腰绖自余文武百官三省枢密院书令史以上及御史台閤门太常寺引班只应人布襴衫腰绖百日皇帝于几筵前行烧香礼诸路庶民禁乐并屠宰一日宰臣率百官入临奉慰
　　明英宗正统七年诚孝太皇太后崩【诚孝张皇后洪武中册为燕世子妃仁宗立册为皇后宣宗即位上尊号曰皇太后英宗即位加上太皇太后】礼部议奏事宜在京文武官闻丧素服乌纱帽黒角带自明日始至第三日每旦诣思善门外哭退于本衙门斋不饮酒食肉第四日具斩衰服至思善门外朝夕哭临三日各十五举哀止凡入朝及在外衙门视事用布裹纱帽黒角带素服腰绖麻鞋退即服衰服通前二十七日而除一品至四品命妇麻布大袖圆领长衫葢头清晨由西华门入至思善门外哭临三日悉去金银首饰仍素服通前二十七日而除军民素服妇人素服不妆饰俱以闻丧日为始二十七日而除在外文武官员人等遗诰到日素服乌纱帽黒角带行四拜礼跪聴宣读讫举哀再行四拜礼毕各置斩衰服于衙门内望阙设香案朝夕哭临三日各十五举声止其命妇闻丧素服举哀三日各十五举声【以上素服俱自闻丧之日通计二十七日而除】军民男女止素服十三日
　　臣民为天子服议【唐　宋　明】
　　【臣】等谨案古天子与诸侯实各治其国礼惟诸侯为天子服大夫之朝于天子者有服故杜典载诸侯及公卿大夫诸侯之大夫为天子服议言诸侯之大夫则侯国士庶不与矣古之诸侯畧如后世之封疆大吏古诸侯之臣畧如后世之郡邑守长乃古者自诸侯以下有斩衰繐衰之分而汉以后之外吏与庶民率皆三日而释服仪礼庶人为国君齐衰三月注云天子畿内之民服天子亦如之则畿外之民不服矣汉以后庶民之服徧于天下其时分封诸侯王虽参错郡县之问而天子之声灵逮于遐荒已非各君其国者比矣葢古今异势服亦随之而递变吏则由重而减轻民则推近以及逺此一统之所以异于封建也类而推之古诸侯之夫人为天子齐衰不杖期诸侯之子嫌不敢服士之子贱不制服大夫之子则与士俱服斩衰多与后世之制不同自唐以下特立臣民为天子服一条而去其诸侯及公卿大夫诸侯之大夫为天子服二目以见古今之异礼也
　　唐代宗崩廷臣议羣臣丧服常衮以为礼臣为君斩衰三年汉文权制犹三十六日宗以来始服二十七日古者卿大夫从君而服羣臣当从皇帝二十七日而除其天下吏人三日释服以遵遗诏崔祐甫以为遗诏无朝臣庶人之别但言天下人吏敕到后出临三日皆释服则朝野中外何非天下凡百执事谁非吏职皆应三日释服相与力争声色陵厉衮不能堪乃奏祐甫率情变礼贬之【案旧唐书崔祐甫衮排祐甫原出私心而其论丧礼则是葢服制自三十六日降为二十七日又欲易之以三日祐甫之议非矣】
　　宋制有三等中书门下枢密使副尚书翰林学士节度使金吾上将军文武二品以上布梁冠直领大袖衫布裙袴腰绖竹杖或布幞头襴衫布斜巾绢衬服文武五品以上并职事官监察御史以上内客省宣政昭宣知閤门事殿前都知押班布梁冠直领大袖衫裙袴腰绖或幞头襴衫腰绖入局治事并不易服宰执奏事去杖小祥去冠余官奏事如之大祥素纱软脚折上巾黪公服白鞓锡带禫除毕去黪服常服仍黒带皁鞍鞯祔庙毕始纯吉服宗室出则常服居则衰麻以终制军人百姓白衫纸帽妇人素缦不花三日止士庶防嫁服除外不禁文武臣僚之家至山陵祔庙毕并许防嫁不用花防仍禁乐宁宗居光宗之忧复令百官以日易月禫除毕服紫衫皁带以治事从礼部侍郎陈宗召请也诸路监司州军县镇长吏以下服布四脚直领布襴衫麻腰绖朝晡临三日除内外命妇当入临者布裙衫帔首绖绢衬衫帕首士庶于本家素服三日而除【案朱子议曰至尊之服始三日用古冠服上衣下裳以后用今制四脚幞头等自京官以上是一等服京官以下是一等服士人又一等服庶人又一等服如此等级分明乃善】
　　明洪武三十一年太祖崩礼部议奏事宜在京五府六部等衙门官员闻丧次日各易素服乌纱帽黒角带赴内府聴宣遗诏毕于本衙门斋素服朝晡诣几筵哭仍各置孝服至第四日成服朝晡哭临至塟毕而止仍自成服日为始服孝服二十七日而除其命妇亦于第四日各具孝服由西华门入哭临不许戴金银首饰在外大小文武官员人等诏书到日素服乌纱帽黒角带跪聴宣诏讫举哀各置孝服至第四日成服为始每旦设香案哭临三日而除永乐二十二年成祖崩礼部议奏在京文武官初闻丧素服乌纱帽黒角带明日晨诣思善门外哭退各置斩衰服于本衙门歇不饮酒食肉第四日成服具衰服诣思善门外哭临三日又朝临十日【按仁宗及宣宗实録俱朝临七日】各十五举声成服日为始服衰服二十七日聴选办事等官服衰服监生吏典僧道人等素服以成服为始皆赴顺天府朝阙设香案朝夕哭临三日又朝临十日【按仁宗及宣宗实録俱朝临七日】各十五举声仍各素服二十七日而除文武官命妇【按仁宗及宣宗实録俱云文武官员一品至四品命妇】闻丧第四日各服麻布大袖圆领长衫麻布葢头清晨由西华门入哭临三日去金银首饰素服二十七日军民素服妇人素服不妆饰俱二十七日在外俱以闻丧日为始令到文武官员素服乌纱帽黑角带行四拜礼跪聴宣诏讫举哀再行四拜礼毕各置斩衰服于本衙门歇不饮酒食肉第四日成服每旦设香案朝夕哭临三日又朝临十日【按仁宗及宣宗实録俱朝临七日】各十五举哀【余与在京文武官仪注同】文武官命妇闻丧素服举哀三日各十五举声去金银首饰素服二十七日而除军民男女皆素服一十三日
　　皇太后皇后以下为天子服议【宋　明】
　　宋太宗之丧太常礼院上言皇太后皇后内外命妇布裙衫帔帕头首绖绢衬服六宫内人无帔皇帝皇后诸王公主诸县主诸王夫人六宫内人并左被发皇太后全被发孝宗崩太皇太后有防皇帝以疾聴在内成服太皇太后代皇帝行礼
　　明太祖崩将塟之夕设辞奠帝后太子以下皆衰服以序致祭洪熙元年仁宗崩皇太子还自南京至良乡宫中始发丧自皇后以下皆被发哭嘉靖四十五年肃皇帝崩礼部议发丧皇贵妃等妃殿下妃皇孙泾简王妃等妃景恭王妃宁安公主举哀各归丧次成服日皇贵妃殿下妃皇孙及各王妃公主皆成服各设祭一坛六尚及宫人各随祭礼毕各归丧次
　　宗室童子为天子服【宋】
　　宋制太上皇帝丧未冠者依皇孙服制【案白虎通童子诸侯不朝而来奔丧者何明臣子于其君父非有老少也亦因丧质无盘旋之礼但尽悲哀而已】
　　皇后为亲属举哀议【五代　宋】
　　晋髙祖天福七年三月皇后为妺契丹枢密使赵延夀妻燕国长公主卒于幽州举哀于外次
　　宋孝宗乾道三年孝明皇后姊太原郡君王氏卒中书门下据太常礼院状准礼例皇后合出就故新徳军节度使王饶第发哀成服文武百僚诣其第进名奉慰从之
　　皇后亲为皇后服议【宋】
　　宋宁宗庆元六年恭淑皇后上仙太常寺言韩竢系皇后兄合服大功九月竢之子照典故合解官持服三年从之
　　臣民为皇后服议【宋　明】
　　宋真宗章穆皇后郭氏景徳四年四月十五日崩羣臣三日释服诸道州府官吏讣到日举哀成服三日而除明太祖洪武十五年髙皇后崩礼臣议定丧礼闻丧次日文武百官素服行奉慰礼在京文武百官于闻丧之四日清晨素服诣右顺门外具丧服入临临毕素服行奉慰礼第二日第三日礼同文官一品至五品武官一品至三品命妇于闻丧之四日清晨素服至乾清宫具丧服入临行礼不许用金珠银翠首饰及施脂粉丧服用麻布葢头麻布衫麻布长裙麻布鞋在京文武百官及聴除等官人给布一疋自制丧服皆服斩衰自成服为始二十七日而除仍素服至百日始服浅淡顔色衣服在外文武官丧服服制与在京官同闻讣日于公防成服三日而除命妇丧服与京官命妇同亦三日而除军民男女皆素服三日成祖永乐五年定文皇后丧礼文武百官自次日为始各就公署斋至二十七日止文武四品以上命妇成服日为始丧服诣思善门内哭临三日而止聴选办事等官各丧服监生吏典僧道耆老各素服自成服日为始赴应天府举哀三日【案杜典诸侯及公卿妻为皇后服后世文武百官命妇遵行此义杜典蕃国臣为皇后服后世在外文武官亦遵行此义而杜典言臣而不及民后世又加详焉故备録之】
　　皇太子为皇后不终三年服议【唐　明】
　　唐徳宗贞元初昭徳皇后崩中外服除皇太子诸王将服三年诏太常议太子服博士畅当与张荐等曰子为母齐衰三年葢通丧也太子为皇后服古无文晋元皇后崩亦疑太子服杜预议古天子三年丧既塟除服魏亦以既塟为节皇太子与国为体若不变除则东宫臣仆亦以衰麻出入殿省太子遂以卒哭除服贞观十年六月文徳皇后崩十一月而塟太子丧服之节国史不书至明年正月以晋王为并州都督既命官当已除矣今皇太子宜如魏晋制既塟而虞虞而卒哭卒哭而除心丧三年宰相刘滋等请三十日除入谒则服黒黪还宫衰麻右补阙穆质上疏曰三年之丧汉文帝以宗庙社稷之重自贬乃以日易月太子人臣也不得如人君之制母丧宜无厌降父在为母期古礼也国朝服之三年臣谓三年则太重惟行古为得礼徳宗遣内常侍马钦叙谓质曰太子有抚军监国问安侍膳之事有司以三十日除既塟释服以黒衰终是何疑邪质又奏曰太子于陛下子道也臣道也君臣以义则抚军监国有权夺父子问安侍膳固无服衰之嫌古未有服衰而废者舒王以下服三年将不得问安侍膳耶诏宰臣与有司更议太常卿郑叔则草奏既塟卒哭十一月小祥十三月大祥十五月禫内谒则黒服从之及董晋代叔则为太常卿帝曰皇太子服期繇谏官初非朕意畅当等请循魏晋故事至论也【案父在为母古礼原止期服至唐始增为三年穆宗请依古服期虽已违朝制然犹曰古礼可依也乃畅当辈坚守杜预之説欲卒哭而除已为非礼之极而宰相犹以为过重然则母丧竟可不服乎厥后徳宗虽从太常之议终以畅当説为善误矣】
　　明太祖洪武十六年八月孝慈皇后小祥皇太子服熟布练冠九去首绖负版辟领衰见上及百官则素服乌纱帽乌犀带及成祖永乐六年七月仁孝皇后小祥皇太子服亦如之【案明太祖太宗实録马徐两皇后初崩礼官所上仪注俱不载太子服制会典亦然至小祥则言去负版辟领衰则初丧衰服可知矣】
　　皇太子为所生母服议
　　【臣】等谨案杜典载晋废帝海西公太和中太子所生陈淑媛薨【晋书礼志孝武帝太元十五年淑媛陈氏卒皇太子所出也海西公无太子当从晋志作太元中为是】徐邈议当依公子为母练冠麻衣既塟除之殷仲堪以为当依庶子为后服所生母缌皇子服乃练冠耳夫徐邈所引公子为母条乃礼泛言诸侯之庶子非指为后者言也若主为后者立论当以殷仲堪之説为长且礼言庶子为后者为其母自必存亡同之岂可专谓父亡之后乎虽既塟而除与缌麻三月其服之轻重无甚异然一在五服之内一在五服之外其礼自有间矣况古诸侯之妾视大夫三月而塟则既塟而除者尚有三月之服后世皇家之塟或一月或二三月甚者或止数日则既塟而除者多不及三月之期矣而可乎徐邈之论虽详终不若仲堪之核也皇太子为庶母服议【明】
　　明太祖洪武七年九月孙贵妃薨十一月一日孝慈録成太祖既裁定丧礼太子当服齐衰杖期【案开元礼政和礼书仪家礼俱为庶母缌麻三月即明令与集礼亦皆曰为庶母缌而孝録加为杖期会典同】太子曰在礼惟士为庶母服缌大夫以上为庶母则无服又公子为其母练冠麻衣既塟除之葢诸侯絶期以下无服诸侯之庶子虽为其母亦厌于适母不得申其私故权为此制也然则诸侯之世子不为庶母服也明矣今陛下贵为天子臣忝居适长幸得备位储副而为庶母服期非所以敬宗庙明正体重继世也上必欲太子服之桂彦良持衰服之太子不得已乃服以拜谢【明史贵妃无子太祖命吴王橚主丧事服慈母服斩衰三年皇太子及诸王皆齐衰杖期或曰太子即孙妃所出也故特为之加服云阎若璩曰成穆贵妃薨上命呉王为之子则似无所出者且果生懿文岂有命之杖期而如此执礼不少为感动者乎　按懿文太子所执虽亦古制然新礼既行即不宜泥古以违父命必如桂彦良所谏当縁君父之情不可执小礼以亏大孝斯得之也】
　　诸王出后为本生父母议【明】
　　明武宗正徳八年十一月丁酉初淮宁王世子见濂卒无子康王老请以次子清江王见淀摄府事逮康王薨见淀寻卒其长子祐棨袭为淮王已而见濂得追封淮安王其妃王氏为王妃时制册称安王为祐棨伯父故其常祭祝号安王称王伯清江王称王考且安王妃王氏仍居世子府宫而本生母赵氏入居永夀官辅导官谓其非宜言于王王奏其生在安王卒后未尝为嗣欲加重其私亲事下礼部移江西守臣令辅导官勘覆乃谓安王伯父之称本诸制词惟称清江王为王考于义未恊案礼诸侯之子为天子后者祢于所后之天子而不得祢于所生之诸侯别子之子为诸侯后者祢于所后之诸侯而不得祢于所生之别子其不为人后者子为天子而父非天子则必追尊之诏已播于天下乃可祢其父为天子子为诸侯而父非诸侯则必追封之请已允于天子乃敢祢其父为诸侯今之亲王即古之诸侯也今之郡王即古之别子也亲王所主祭之皇考则诸侯之祢庙也淮王既不后于其伯则非为人后者欲乞以清江王追封入庙与安王同为三世之穆似两得之但今未得请王乃以亲王之爵主祭郡王之庙祝号称为王考是即子为诸侯而父非诸侯请未允于天子而辄称父为诸侯又生母赵氏未得追封遽称国母先居永夀宫此则其非据者于是礼部尚书刘春谓安王虽未封而卒今已追封为王祐棨虽生于安王卒后今既入继亲王则实承安王后矣皆朝廷之命非无所承也又更欲追封其所生之父则安王封諡之命将安委乎徒欲顾其私亲而不知继嗣之重事体殊戾况安王既追封入庙为三世之穆清江王又欲进封则一代二穆岂礼哉祝号称呼不可以制册为据惟当以所后为称其清江王祀事宜令次子祐揆主之淮王无与也所居宫则安王妃迁入永夀宫清江王妃退居清江府斯礼典法令皆得矣诏以其援据甚明从之十一月甲子初交成荣恵王薨无嗣侄表杋袭爵得追封本生父奇滽为王至是管府事镇国将军奇洢请加封奇滽之女太平郡君为县主下礼部议尚书刘春言加封事例施于世次应袭王爵而未得者若世次不应袭其子虽进袭王爵惟以继嗣为重不得加封至于子女尤所弗论所以正统绪定名分也交成王表杋以侄继伯追封其父已为过分乃又欲加封其女不可许其请申论各王府今后有旁支进袭王爵者不得奏请加封父母及其父母所生之子女违者罪坐辅导官上是之九年八月壬寅先是郑康王祐枔薨无嗣诏以其从弟祐檡袭封为郑王葢简王之孙而东垣端恵王之子也尝为其父奏请追封入庙凡三上疏礼部屡覆郑王以旁支入继亲王不得顾其私亲诏如议至是复以为请下礼部议以郑王恳疏虽出于孝然非以礼事其亲者执议如初诏曰既于礼有悖其已之
　　为皇太子服议【宋　明】
　　宋孝宗乾道二年庄文太子薨【太子名愭孝宗适长子乾道元年立为太子贤孝上皇与帝皆爱之】设素幄于太子宫正防之东皇帝自内常服至幄俟时至易服皁幞头白罗衫黑银带丝鞵就幄发哀是日皇后服素诣宫随时发哀如宫中之礼合赴陪位官并常服吉带入丽正门诣宫幕次俟时至常服黒带立班俟发哀毕易吉服退自发哀至释服日皇帝不视事权禁行在音乐仍命诸寺院声钟成服日皇帝服期次麤布幞头襴衫腰绖绢衬衫白罗鞵以日易月十三日而除【案父为长子三年不独仪礼为然唐开元宋政和诸礼莫不皆然乃礼文则如彼而制服则如此世咸谓长子服期由明太祖始改不知前代已不行三年矣】皇后服次麤布葢头长衫裙帔绢衬服白罗鞵六宫人不从服皇太子妃及本宫人并斩衰三年文武百官成服一日而除其文武合赴官及御史台閤门太常寺引班只应人并服布幞头襴衫腰系布带本宫官僚并服齐衰三日服临七日而除释衰服后藏其服至葬日服葬毕而除宁宗嘉定十三年景献太子薨【太子名询燕懿王后艺祖十一世孙也宁宗养于宫中赐名曮立为皇太子更名防又更名询】其发哀制服并如庄文太子之礼
　　明太祖洪武二十五年懿文皇太子薨【太子名标髙帝长子】命礼部议丧礼侍郎张智等议曰丧礼父为长子服齐衰期年又云期之丧逹乎大夫今斟酌其宜皇帝当以日易月服齐衰十二日祭毕释之世宗嘉靖二十八年庄敬太子薨礼部尚书徐阶上议曰案查景泰四年成化八年及嘉靖十二年虽节有皇太子丧仪但俱在下殇奉防礼从简杀今皇太子册立已逾十年近又已成冠礼所有先年简杀仪文未敢援据为例臣等谨案本朝丧服之制父为长子服期又案仪礼臣为君长子齐衰不杖期曰何以期也从服也言从君而服也臣等谨参酌古今事宜自十七日至十九日皇上服浅淡服色二十日易素服凡十二日而除文武百官闻丧素服乌纱帽黒角带于本衙门宿歇至二十日早具齐衰服不杖赴思善门举哀行四拜礼二十二日百官素服乌纱防黒角带诣西角门行奉慰礼退易布裹纱帽绖带麻履本衙门办事通十二日而除奏入上曰天子絶期况十五嵗之外方出三殇朕服非礼止辍朝十日百官如制成服无诣门哭临之礼
　　为太子妃服议【明】
　　明懿文太子常妃薨太祖素服辍朝三日中宫素服哀临皇太子服齐衰塟毕焚于墓所常服还内皇孙服斩衰置灵座旁遇祭奠则服之诸王公主服如制神宗时皇太子才人王氏薨命视皇太子妃郭氏例辍朝五日不鸣钟鼓帝服浅淡色衣百官青素服黒角带朝参皇长孙主馈奠
　　为皇子服议【宋】
　　宋仁宗庆厯三年集贤校理余靖奏曰臣伏见隂阳尅择官状申皇子故鄂王殓被服并取今月初四日又见每年正月五日紫宸殿开宴管领契丹贺正人使恐有司循故事申举以辽使为重依例作乐开宴臣敢先事言之故鄂王虽在襁褓是为无服之殇已赐爵命当同成人之例今日服之明日宴乐情何以安且臣寮之家遭此丧尚当给假况万乗之主不得申其私恩深可痛也昔周景王以子丧既塟而与宴春秋讥之以为失礼古者卿佐之丧虽有祭祀尚犹废乐况在亲父子乎
　　为公主服议【唐　宋　明】
　　唐太宗贞观时豫章公主薨魏徴上奏曰自豫章公主薨逝陛下久着素服羣情悚栗咸不自宁臣闻古之王者絶于期服此乃前书典礼列代旧章陛下发上圣之慈深下流之恸素服以来遂经旬月悼往之义足为加隆伏愿割无已之痛从先王之礼改御常服以副羣下之心臣滥防重任不敢寝黙帝从之【案天子于公主本无服唐太宗素服经月则逾于礼制矣故魏徴谏正列在名臣奏议内杜典未载今补纂并举宋史礼志明防典列叙于后　唐书豫章公主为太宗第六女】
　　宋太祖开寳六年皇妹燕国大长公主薨礼官言皇帝为已出适之公主降服大功请辍朝三日诏特辍五日仁宗天圣二年申国大长公主卒礼官言皇帝降服大功请辍朝一日诏特辍五日堂欑掩圹亦各辍一日明制公主丧闻上辍朝一日各王孝服花冠等件内府内官监等衙门成造其七七百日周年二周年除服御祭各一坛
　　为诸王服议【宋　明】
　　【臣】等谨案杜典于为太子妃服议下附诸王妃而于诸王阙如今补纂
　　宋礼院例册齐衰期大功各辍视朝三日小功缌麻辍视朝一日咸平六年皇弟兖王元杰薨景徳二年皇弟雍王元份薨礼官言皇帝为兖王雍王并齐衰期请辍三日诏特辍五日堂欑啓欑发引掩圹日又各辍一日天圣五年齐王元佐薨礼官言本服齐衰期不视事三日诏特辍五日朝参
　　明太祖洪武二十八年秦王樉薨诏定丧礼礼部尚书任亨泰言考宋制宜辍朝五日今遇时享请暂辍一日皇帝及亲王以下至郡主及靖江王宫眷服制皆与鲁王丧礼同皇太子服齐衰期亦以日易月十二日而除素服期年从之定制亲王丧辍朝三日礼部奏遣官掌行丧塟礼翰林院撰祭文諡册文圹志文工部造铭旌遣官造坟钦天监官卜塟其服制王妃世子众子及郡王郡主下至宫人斩衰三年封内文武官齐衰三日哭临五日而除在城军民素服五日郡王众子郡君为兄及伯叔父齐衰期年郡王妃小功
　　为诸王妃服议【宋　明】
　　宋制皇帝临诸王妃丧出宫服常服至所临处变服素服
　　明太祖洪武九年五月晋王妃谢氏薨命议丧服之制侍讲学士宋濂等议曰按唐制皇帝为皇妃等举哀宋制皇帝为皇亲举哀今参酌唐宋之制皇帝及中宫服大功东宫公主亲王等皆服小功晋王服齐衰期靖江王妃小功王妃服缌麻辍朝三日既成服皇帝素服入丧次十五举音百官奉慰皇帝出次释服服常服制曰可其后王妃丧视此【案明会典凡世子妃世孙妃丧礼俱与郡王妃同】
　　为皇子殇服议【宋】
　　宋仁宗康定二年皇子夀国公昕薨年二嵗礼官言已有爵命宜同成人遂发哀成服神宗熙宁十年永国公薨系无服之殇诏特举哀成服






　　钦定续通典卷七十六
　　钦定四库全书
　　钦定续通典卷七十七
　　礼【凶】
　　丧制上
　　初丧【宋　元　明】
　　宋司马光书仪疾病迁居正寝内外安静以俟气絶男子不絶于妇人之手妇人不絶于男子之手既絶诸子啼兄弟亲戚侍者皆哭各尽哀止哭朱子家礼疾病迁居正寝既絶乃哭明邱濬补仪节云迁居正寝戒内外书遗言加新衣属纩废牀寝地楔齿举哀
　　元制凡有疾危殆移居外帐房死则殡殓其中
　　明品官丧属纩以俟气絶乃废牀寝于地【庶人丧礼同】复【始卒事位及奠讣告等附　宋　明】
　　宋政和五礼新仪品官丧位皆以服精麤为序复于正寝复者三人【六品以下二人妇人视其夫】皆常服以死者之上服左荷之升自前东荣当屋履危【危屋栋也】北面西上左执领右执腰招以左每招曰臯某复三呼而止【丈夫称字或伯仲妇人皆称姓】投衣于前授以箱升自东阶入以覆尸复者降自后西荣复衣不以袭敛【浴则去之】设牀第于室户内之西去脚舒簟设帨施幄去裙迁尸于牀南首覆用夷衾【大敛时所用之衾也黄表素里下同】去死衣【疾困所加新衣】即牀而奠【按以前皆谓之奠其礼甚简葢哀不能文而于新死者亦未忍遽以神之礼事之也】赞者以脯醢酒用吉器升自东阶设于尸东当腢【内丧皆内賛者行事受于户外入而设之】既奠赞者降出帷堂司马光书仪侍者一人以死者之上服左执领右执腰就寝庭之南北靣招以衣呼曰某人复凡三呼毕卷衣入覆于尸上然后行死事立丧主主妇防丧司书司货易服讣告防丧司书为之发书讣告于亲戚及僚友朱子家礼复立丧主主妇防丧司书司货【按邱濬补载诸器物非尽始死时所需多有用于既袭既敛之后者故不録】乃易服不食治棺讣告于亲戚僚友
　　明品官丧复于正寝复者以死者之上服左荷之升自前东荣当屋履栋北面西上左执领右执腰招以左每招曰某人复三呼而止以衣投于前承之以箧升自东阶入以覆尸复者降自后西荣乃立丧主主妇防丧司书司货执事者设牀于室户内之西去脚舒簟设枕施幄迁尸于牀南首覆用敛衾去死衣即牀而奠奠者以酒馔升自东阶设于尸东当腢既奠赞者降出帷堂
　　大夫士吊服【宋　辽】
　　宋朱子家礼凡吊皆素服【幞头衫带皆以生白绢为之】黄榦仪礼吊服图説大夫相为吊服弁绖锡衰士朋友相为服吊脤加麻缌绖带疑衰素裳庶人吊服素委貌白布深衣妇人吊服吉笄无首素服妇与夫同
　　辽制吊服用素服乗赭白马
　　三不吊议【明】
　　明吕坤四礼疑曰三不吊非人情也三族五服之亲是可已乎礼畏压溺皆不吊正逺于人情父母妻族五服血属之亲宁忍于不吊乎
　　沐浴【宋　明】
　　宋政和五礼新仪品官丧将沐掌事者淅稷米【六品以下用粱米】取潘煮之又汲为汤以俟浴以盆承潘及沐盘升自西阶以授沐者【以侍者四人为之六品以下二人】沐者执潘及盘入主人以下皆出户外北靣西上【按沐浴裸裎主人出至设明衣裳而后入人子之于父母若有所避者古命士以上父子异宫必无祼裎以见其子者死而沐浴犹此志也】俱立哭【丈夫在东妇人在西妇人权障以帷下同】乃沐栉束髪用组浴则四人抗衾二人浴拭用巾挋用浴衣濡濯弃于坎设牀于尸东衽下莞上簟浴者举尸易牀设枕翦鬓断爪盛以小囊大敛纳于棺着明衣裳【按此生时之斋服也陈用之云明衣以致其精明之徳】以方巾覆靣仍以大敛之衾覆之主人以下入就位哭士庶人丧同惟淅粱米及浴不云四人与无抗衾二人为异耳司马光书仪将沐浴则以帷幛卧内侍者设牀于尸所卧牀前纵置之施箦席簟枕不施氊褥迁尸于牀上南首覆之以衾侍者掘坎于屏处洁地陈袭衣裳于堂前东北借以席西领南上幅巾一充耳二用白纩幎目一用帛方尺二寸握手用帛长尺二寸广五寸深衣大屐又陈沐浴之具于堂前西壁下南上沐巾一浴巾二设于筐栉置于桌子上侍者以沐浴汤入主人以下皆出立于帷外北面侍者沐髪栉之晞之以巾撮为髻举衾而浴拭之以二巾翦爪如平时其沐浴余衣及巾栉皆弃于坎遂筑而实之侍者别设袭牀施荐席氊褥枕如平时先置大帯深衣袍袄汗衫袴袜勒帛裹肚之类于其上遂举以入置浴牀之西迁尸于其上悉去病时衣及复衣易以新衣但未着幅巾深衣屐移至堂中间卑幼则各于其室中间执事者置脯醢酒于桌升自阼阶祝盥手洗盏斟酒奠于尸东当腢巾之【按士丧礼复者降楔齿缀足即奠脯醢醴酒于尸东开元礼五品以上如士丧礼六品以下含而后奠宋不以官品髙下沐浴正尸然后设奠于事为冝奠谓斟酒奉至桌上而不酹也主人虞祭然后亲奠酹巾者以辟尘蝇凡无两阶者止以阶之东偏为阼阶西偏为西阶祝选亲戚为之】明邱濬家礼补有沐浴之具帏掘坎为垼盆瓶沐巾浴巾栉组
　　明制品官丧沐巾浴巾浴衣皆具于西序南上陈袭衣于房中掌事者为汤以俟以浴盆及沐盘升自西阶以授沐者【以侍者四人为之六品以下三人】沐者入丧主以下皆出户外北面西上俱立哭乃沐栉束髪用组抗衾而浴拭以巾余水弃于坎设牀于尸东下莞上簟浴者举尸易牀设枕翦髪断爪盛于小囊大敛纳于棺着明衣裳以方巾覆面仍以大敛之衾覆之丧主以下入就位哭庶人丧侍者以汤入丧主以下皆出帏外北面侍者沐髪栉之晞以巾撮为髻抗衾而浴拭以巾翦爪并沐浴余水巾栉弃于坎而埋之
　　含【宋　明】
　　宋政和礼品官丧赞者奉盘水及笲【笲竹器也】饭用稷含用璧升堂【六品以下用粱与贝】含者【六品以下主人自为之】盥手于户外赞者沃盥含者洗稷璧【粱贝同】实于笲执以入賛者从入北面彻枕奠笲于尸东含者坐于牀东西面发巾实饭含于尸口讫主人复位【位在尸东】庶人丧赞者举奉盘以及笲饭用粱含用贝升堂主人出盥手于户外洗粱贝实于笲执以入彻枕奠笲于尸东主人坐于牀东西面发巾实饭含于尸口讫主人复位司马光书仪侍者陈饭含之具于堂前西壁下南上钱三实于小箱【古者饭用米贝今用钱犹古用贝也大夫以上仍有珠玉钱多既不足贵又口所不容珠玉则更为盗贼之招故但用三钱而已】米二升实于【古者诸侯饭用粱大夫用稷士用稻今但用卿士平日所食之米可也古升小故用四升今升大故用二升】明邱濬家礼补有含具钱箱米椀匙盥盆明制品官丧赞者奉盘水及笲升堂含者【六品以下丧主自为之】盥手于戸外赞者沃盥含者洗饭玉实于笲执以入赞者从入北面彻枕奠笲于尸东含者坐于牀东西面发巾实饭含于尸口讫丧主复位庶人丧丧主盥手执钱箱以入侍者一人挿匙于米椀执以从置于尸西以幎巾彻枕覆面丧主就尸东由足而西牀上坐东面举巾以匙抄米实于尸口并实以钱侍者加幅巾充耳设幎目纳履乃袭深衣结大带设握手覆以衾明史丧之制饭含五品以上饭稷含珠九品以上饭粱含小珠
　　袭【宋　明】
　　宋政和五礼新仪品官丧饭含后袭者以牀升入设于尸东布枕席如初执服者陈袭衣于席迁尸于席上而衣之【凡衣死者左衽不纽】祝去巾加面衣设充耳着握手纳履若舄覆以夷衾内外皆就位哭如初【诸尊者于卑幼之丧及嫂叔兄弟娣侄妇哭朝晡之间非有事则休于别室】
　　明集礼品官丧与宋政和礼同
　　设氷【周】
　　左传昭公四年申丰曰大夫命妇丧浴用氷礼记防浴时无席为漏水也设氷无席为通寒气也人君仲春则用氷卿大夫以下三月以后得用氷既袭谓大夫也既小敛谓士也皆是死之明日若天子诸侯亦三日而设氷在袭敛之前也【杜典不载今补纂】
　　设铭【周　宋　明】
　　檀弓铭明旌也以死者为不可别已故以其旗识之爱之斯録之矣敬之斯尽其道焉耳【杜典不载今纂】
　　宋政和礼品官设铭以绛广充幅【四品以下广终幅】韬杠【杠铭竿也其长视绛四品以上长九尺六品以上长八尺九品以上长七尺】书曰某官封之柩【妇人视其夫有官封则曰某官封某人姓氏之柩未有封曰某妣或妻某氏之柩】庶人设铭于西阶下铭以绛广充幅韬杠书云某人之柩
　　明品官丧设铭旌倚于灵座之右庶人丧亦立铭旌【臣】等谨案铭旌制度宋政和五礼新仪注四品以上长九尺六品以上长八尺九品以上长七尺宋史礼志诏礼院例三品以上长九尺五品以上八尺六品以上七尺明制丧之制四品以上铭旌绛帛长九尺诸説不一各因时以定制耳悬重【宋】
　　宋品官丧为重长八尺横者半之【五品以下七尺七品以下六尺】置于中庭参分庭一在南掌事者以沐之米为粥实于二鬲【鬲各视其数】幂用疏布系以竹防垂于重覆用苇席北向屈两端交于后两端在上缀以竹防祝取铭置于重又于殡堂前楹下夹以苇席帘门以布又设苇障于庭厥明乃敛庶人丧为重置于庭厥明乃小敛
　　始死服变【宋　明】
　　宋品官仪初终男子白布衣被髪徒跣妇人青缣衣被髪不徒跣女子子亦然【父为长子为人后者为其本生父母皆素冠不徒跣女子子嫁者髽】齐衰期以下丈夫素布巾妇人去首饰主人坐于牀东余在其后啼踊无算士庶人丧礼初终男子易以白布衣被髪徒跣妇人青缣衣被髪不徒跣女子子亦然期亲以下丈夫素巾妇人去首饰主人坐于牀东余次之啼踊无算
　　明品官丧礼初终男子白布衣被髪徒跣妇人青缣衣被髪不徒跣女子子亦然齐衰以下丈夫素冠妇人去首饰孝子坐于牀东余在其后啼踊无算庻人丧男子扱上衽被髪徒跣妇人去冠被髪不徒跣诸有服者皆去华饰王廷相丧未敛服説崔氏云凡亲死将三年者皆去冠而笄纚如故着十五升白布深衣扱上衽徒跣交手而哭妇人去笄而纚如故不徒跣不扱衽亦着白布深衣齐衰以下男子着素冠妇人骨笄而纚皆吉屦无絇其服皆白布深衣此未小敛时所服也小敛毕斩衰男子以麻括髪女子以麻为髽齐衰男子于主人括髪之时皆去冠纚以布为免妇人皆去笄纚以布为髽大功以下男子皆免而妇人不髽但素笄尔其服自敛毕至成服皆白布深衣不改此小敛以后成服以前之服也古今冠异冝今用其意可也其未敛也男子去冠巾妇人去假髻然丧不可无饰也仍各以白布一幅裹其首【汉时裹巾帕头之制】其既小敛也男子则去布以麻绳括其髪仍帯白布巾而加环绖于其上腰绖散垂其末而加绞带妇人亦去布以麻绳纒其髪为髽齐衰男女免而髽大功以下免而素笄皆如其制可也今之白布长衫衣与裳连古深衣之变也男子初丧至成服不改可也妇人白布衫裙不改亦可也
　　始死禭【大敛襚附　汉　宋】
　　【臣】等谨案士丧礼庶襚亲者庶兄弟朋友所禭继袭衣之下陈之而不用以袭至小敛则用之惟君禭至大敛乃用所以章君之赐也又禭之至者有先后或于室或于堂先者以共小敛后者以共大敛又有过期而至不及敛事者则衣无所用之特致彼之意而已其未者则犹殡东致命委衣而彻之以东杜典备载特总叙于此
　　汉刘向説苑衣衾曰襚知死者赠襚所以送死也白虎通曰襚之为言遗也衣被曰襚【以上杜典不载今补纂】
　　宋司马光书仪其所赙襚者则先遣人以书致之然后往吊既吊而致之亦可也
　　小敛【宋　明】
　　宋品官丧仪小敛之礼以丧之明日夙兴陈敛衣九称【谓朝服公服各为一称余皆常服不足各随所办下同】于东房西领南上非正色不入絺绤不入馔于东堂阶下【随宜设醴馔器皆以素下仿此】具牀席于堂西敛者盥讫执服者以敛衣入主人以下少退西面主妇以下少退东面内外俱哭敛者敛讫覆以夷衾设牀于两楹间衽【衽寝卧之席也】下莞上簟设枕卒敛开帷【帷堂之帷事毕则下之】主人以下西面慿【按丧大记君于臣抚之父母于子执之子于父母慿之妇于姑舅奉之姑舅于妇抚之妻于夫拘之夫于妻于兄弟执之此凭尸者身曲而伏之重也】哭踊
　　无算主妇以下东面慿亦如之庶人礼敛衣一称司马光书仪注古者死之明日小敛又明日大敛颠倒衣裳使之正方束以绞衾韬以衾冒皆所以保肌体也今世俗有袭而无大小敛所阙多矣朱子家礼厥明执事者陈小敛衣衾【髙闶曰袭衣所以衣尸敛衣则包之而已此袭敛之辨也今之丧者衣衾既薄绞冒不施惧夫形体之露也遽纳之于棺乃以入棺为小敛葢棺为大敛入棺既在始袭之时葢棺又在成服之日则是小敛大敛之礼皆废矣】设小敛牀布绞衾衣遂小敛
　　明品官丧小敛之礼以丧之明日陈其敛衣于东序【四品五品以下于东房】馔于堂东阶下设牀施荐席褥于西阶铺绞衾衣举之升自西阶置于尸南先布绞之横者三于下以备周身相结乃布纵者一于上以备掩首及足也侍者盥手举尸男女共扶助之迁于牀上先于枕而舒绢叠衣以借其首仍卷两端以备两肩空处又卷衣夹其两胫取其正方然后以余衣掩尸左衽不纽裹之以衾而未结以绞未掩其面葢孝子犹欲俟其复生欲时见其面也敛毕覆以衾丧主西向凭尸哭擗主妇东向凭尸哭擗敛者举尸男女从奉之迁于堂中哭位如室内庻人丧死之明曰厥明执事者陈小敛衣衾于堂东壮壁下设桌子于阼阶东南置奠馔及杯注于其上巾之设盥盆帨巾各二于馔东设小敛牀施荐席褥于西阶之西铺绞衾衣举之升自西阶置于尸南先布绞之横者三于下乃布纵者一于上侍者盥手举尸男女共扶助之迁于牀上先去枕而舒绢叠衣借其首乃卷两端以补两肩空处又卷衣夹其两胫取其正方然后以余衣掩尸左衽不纽裹之以衾而未结其绞未掩其面敛毕覆以衾丧主主妇凭尸哭擗乃迁尸牀于堂中
　　既小敛敛髪服变【宋　明】
　　宋政和礼品官丧敛讫男子括髪衰巾帕头【六品以下布束】妇人括髪而髽敛者举尸男女从奉之迁于堂覆以夷衾哭位如室中踊无算庶人丧仪男子衰巾束髪妇人束髪而髽司马光书仪小敛具括髪麻免布及髽麻古者主人素冠环绖视小敛既而男子括髪妇人髽皆有首绖腰绖始死去冠二日去笄纚括髪男子括髪以麻妇人髽带麻髽者去纚为紒也今恐仓卒未能具冠绖故于小敛讫男子妇人皆収髪为髻先用麻绳撮髻又以布为头斩衰者括发纽麻为绳齐衰以下至同五世祖者皆免裂布或缝绢广寸妇人髽亦纽麻为绳齐衰以下亦用布绢为免皆如幧头之制自顶向前交于额上却绕髻如着幧头也为母虽齐衰亦用麻妇人恶笄当用镪钗或竹木骨角为簮至于环钏之类用金银者居丧尽当去之陈祥道礼书妇人之髽犹男子之括髪免故括髪以麻则髽以麻矣免以布则髽以布矣以麻则斩衰也以布则齐衰也小敛之髽不言笄则未成服之髽无笄矣女子子适人者为其父母妇为舅姑恶笄有首以髽孔子言髽而继之以榛笄则成服之髽有笄矣小记言齐衰恶笄以终丧则斩衰齐衰之髽皆终丧矣男子之袒免及于五世妇人之髽不及于大功者以髽不特对免而上同于括髪故也秃者不髽以疾也然则髽虽麻与布之不同其为露紒一也杨复曰小敛变服斩衰者袒括发今人无袒括髪一莭何也縁世俗以袭为小敛故失此变服一莭在礼奔丧入门诣柩前再拜哭尽哀乃就东方去冠及上服被髪徒跣如始丧之仪诣殡东面坐哭尽哀乃就东方袒括髪又哭尽哀如小敛之仪明日后日朝夕哭犹袒括髪至第四日乃成服夫奔丧礼之变也犹谨其序而况处礼之常可欠小敛一莭又无袒括髪乎此则孝子知礼所当谨而不可忽也
　　明品官丧敛毕丧主西向凭尸哭擗主妇东向凭尸哭踊斩衰者袒以麻绳括髪齐衰以下裂布广寸自顶向前交于额上却绕髻如着掠头妇人以麻撮髻而髽庶人礼敛毕丧主主妇凭尸哭擗男子袒而括髪齐衰以下袒而裂布以免妇人亦用麻绳髻
　　小敛奠【代哭附　宋　明】
　　宋品官丧赞者盥手奉馔至阶升奠于尸东彻袭奠自西阶降出下帷内外俱坐以亲疎为之代哭宵为燎于庭厥明灭燎乃大敛庶人丧賛者奉馔至阶升奠于尸东彻袭奠自西阶降出下帷内外俱坐以亲疎为之代哭宵为燎于庭厥明灭燎乃大敛
　　明品官丧执事者盥手举馔升自东阶至灵座前祝焚香洗盏斟酒奠之丧主以下哭尽哀乃代哭不絶声宵为燎于庭厥明灭燎乃大敛庶人礼执事者举馔升自阼阶至灵座前祝焚香洗盏斟酒奠之丧主以下哭尽哀乃代哭不絶声
　　棺椁制【宋　明】
　　宋朱子语类云二棺共椁葢古者之椁乃合众材为之故大小随人所为今用全木则无许大木可以为椁故合者只同穴而各用椁也
　　明制诸王公主丧工部造棺椁其官民防棺椁之制品官用油杉朱漆椁用土杉士庶人丧棺用坚木油杉为上柏次之土杉松又次之用黒漆金漆不得用朱红














　　钦定续通典卷七十七
　　钦定四库全书
　　钦定续通典卷七十八
　　礼【凶】
　　丧制中
　　大敛【宋　元　明】
　　宋品官丧大敛礼以小敛之明日【按次日小敛三日大敛乃礼经之常夷槃设氷用以备暑所谓秋凉而止者是也然士不用氷已难与卿大夫同例而炎方盛夏又有地鲜蔵氷者则陈龙正所称三日而殡当暑宜先之説正所以通礼经之变耳】夙兴陈衣于东序十称【朝服公服各一称余皆常服不足者随所有】西领南上内丧则具花钗馔于堂东阶下如初掘殡坎于西阶之上棺入内外哭止升棺于殡所【灰炭枕席之属皆预设于棺内】升讫内外皆哭熬黍稷六箱皆加鱼腊烛俟于馔东赞者彻小敛之馔降出乃适新馔所敛者盥讫与执服者以敛衣入内外皆少退立哭敛者敛讫覆以夷衾卒敛开帷主人以下凭哭如初退复位诸亲以次凭哭敛者四人举牀男女从奉尸敛于棺乃加盖覆以夷衾内外皆复位如初庶人大敛礼以小敛之明日夙兴陈衣三称于东序西领南上馔于堂东阶下掘殡坎于西阶之上棺入内外哭止升棺于殡所升讫内外皆哭熬黍稷二箱加鱼腊烛俟于馔东赞者彻小敛之馔降出乃适新馔所敛者盥讫与执服者以敛衣入内外皆少退立哭敛者敛讫覆以夷衾卒敛开帷主人以下慿哭敛者四人举牀男女从奉尸敛于棺乃加盖覆以夷衾内外皆复位如初
　　元武宗至大元年十二月涂全周呈甞观圣经有曰也者蔵也蔵也者欲人之勿得见也衣足以饰身棺周于衣椁周于棺土周于椁又观汉史则曰仲尼孝子延陵慈父其骨肉皆微薄矣非茍为俭诚便于体徳弥厚者弥薄知愈深者愈防切见江南流俗以侈靡为孝凡有丧大其棺椁厚其衣衾有将寳钞借尸敛习以成风非惟甚失古制于法似有未应今后丧之家除衣衾棺椁依礼举外不许輙用金银寳玉器玩装敛违者以不孝坐罪以望无起盗心少全孝道惜生者有用之资免死者无益之祸奉防尽行禁断明品官丧大敛之礼以小敛之明日夙兴陈衣于东序馔于堂东阶下如小敛之仪举棺以入置于堂中少西侍者先置衾于棺中与子孙妇女俱盥手掩首结绞共举尸纳于棺中实生时所落髪齿及所剪爪于棺角又揣其空缺处卷衣塞之务令充实不揺动以衾先掩足次掩首次掩左次掩右令棺平满丧主主妇凭哭尽哀乃召匠匠加葢下钉彻牀覆柩以衣庶人丧礼略同
　　大敛奠【宋　明】
　　宋司马光书仪大敛祝帅执事者盥手举新馔自阼阶升置于灵座前祝焚香洗盏斟酒奠之卑防再拜哭皆如小敛奠之仪【士丧礼卒涂乃奠设于奥注自是不复奠于尸既夕礼燕养馈羞汤沐之馈如生日注孝子不忍一日废其事亲之礼于下室曰设之如生也开元礼奠于室之西南隅六品以下设于灵座前席上殡于外者施葢讫设大敛之奠于殡东既殡设灵座于下室西间东向施牀几案屏幛服饰以时上膳羞及汤沐皆如平生下室者谓燕寝无下室则设灵座于殡东听按古者室中牖在西户在东故设神席于西南隅东面得其宜也今士大夫家既不可殡于听事则正室之外别无燕寝又朝夕之奠何常不用饭而更设灵座于下室西间东向两处馈奠甚无谓也又灵座若在殡而奠于殡东亦非礼也今但设奠于灵座前庶从简易】朱子家礼大敛设灵牀于柩东乃设奠【如小敛之仪】明品官丧大敛毕设灵牀于柩东赞者以馔升入室西向奠于席前内外皆就位哭如初丧主以下各归丧次庶人礼大敛毕设灵牀于柩东乃奠丧主以下各归丧次
　　殡【设熬附　宋　明】
　　宋品官丧掘殡坎于西阶之上棺入内外哭止升棺于殡所设熬首足各一箱以木覆棺上乃涂卒涂乃设帟于殡上祝取铭置于殡赞者盥手以馔升入室西面设于殡前降出下帷内外皆就位哭如初既殡设灵座于下室西间东向施牀案屏幛服饰以时上饮膳及汤沐如平生大功以下异门者各归其家庶人礼设熬谷首足各一箱以木覆棺上乃涂卒涂乃设帟赞者以馔入设于殡前降出下帷内外皆就位哭如初既殡设灵座于殡东施牀案屏幛服饰以时上饮食及汤沐如平生大功以下异门者各归其家
　　明王廷相答赵生家礼疑问问有若丧次之居殡侧之居二者不知居孰为宜三日而敛敛而即殡殡于堂中少西盖疾病迁居正寝已在堂中记曰尸未设饰故帷堂观此则丧次与殡侧一而已矣自丧者言之谓之丧次自死者言之谓之殡侧
　　将筮宅【卜日附　宋　明】
　　【臣】等谨案开元礼有卜宅卜曰之仪而政和礼无之但云墓兆塟日皆前期择之不知其所择者用何法也若用龟蓍必备详其仪如开元礼矣今但曰择之而不载其仪则用地师之术可知也葢唐之世相地择日之书虽已行于时而儒臣之议礼犹知依仿古人至宋则并此虚文而亡之矣司马光书仪古意尚存谨备録于右
　　宋司马光书仪卜宅兆塟日【开元礼五品以上卜六品以下筮今若不晓卜筮止用杯珓可也若于祖茔则更不卜筮】既殡以谋事【檀弓曰既殡旬而布材与明器今但殡毕则可以谋塟事】既择地得数处执事者掘兆四隅外其壤掘中南其壤【按将为圹之地掘其四隅与中央略以识之而已以神之从违未可必也】涖卜或命筮者【择逺亲或賔客为之】及祝执事者皆吉冠素服【杂记大夫卜宅与日有司麻衣布衰布带因丧屦缁布冠不蕤占者皮弁如筮则史练冠长衣以筮占者朝服注曰麻衣至缁布冠非纯凶也皮弁则纯吉之尤者也长衣练冠纯凶服也朝服纯吉服也今从简易依开元礼皆非纯吉亦非纯凶素服者但彻去华采珠玉之饰而已】执事者布卜筮席于兆南北向主人既朝哭适兆所立于席南当中壤北向免首绖【按免首绖除首绖也以对神不可纯凶故去绖而不用与袒免之免不同】左拥之涖卜筮者立于主人之右北向卜筮者东向执龟防进南面受命于主人涖卜者从旁命之曰孤子姓名为父某官【为母则称哀子为母某封】度兹幽宅无有后艰卜筮者许诺右旋就席北面坐述命【士丧礼不述命士礼略也开元礼则既受命而申言之】指中封而卜筮【中封中央壤也】占既得吉则执龟防东向进告于涖卜筮者及主人曰从主人绖哭若不从更卜筮他所如初仪兆既得吉执事者于其中壤及四隅各立一标当南门立两标祝帅执事者入设后土氏神位于中壤之左南向【古无此开元礼有之】置倚卓盥盆帨架盏注脯醢【不能如此只常食两三味】皆如常日祭神之仪【但不用纸钱】告者与执事者皆入【卜者不入】序立于神位东南重行西向北上立定倶再拜告者盥手洗盏斟酒进跪酹于神座前俯伏兴少退北向立搢笏执词进于神座之右东面跪念之曰维年月朔日子某官姓名敢昭告于后土氏之神今为某官姓名【主人也】营建宅兆神其保佑俾无后艰谨以清酌脯醢祗荐于神尚飨讫兴复位告者再拜出祝及执事者皆西向再拜彻馔出主人归殡前北面哭卜筮日于三月之初【若墓逺则卜筮于未三月之前命曰某月日】主人先与賔议定可日三日【谓可以办具及于事便者必用三日备不吉也】执事者布卜筮席于殡门外闑西北向主人既朝哭与众主人【谓亡者诸子】出立于殡门外之东壁下西向南上阖东扉主妇立于其内主人进立于门南北向免首绖右拥之涖卜筮者立主人东北西向卜筮者执龟防东向进受命于涖卜筮者命之曰孤子某将以今月某日【先卜逺日不吉再卜近日】卜其父某官考降无有近悔【考上也降下也言卜此日塟魂神上下无得近于咎悔者乎　按近悔如雨不克塟之类筮宅为乆逺之计故虑有后艰卜日乃目前之事故期无近悔】卜筮者许诺右旋就席西向坐述命卜筮不吉则又兴受命述命再卜占既得吉兴告于涖卜者及主人曰某日从主人绖与众主人皆哭又使人告于主妇主妇亦哭主人与众主人入至殡前北向哭遂使人告于亲戚僚友应防塟者【若孙为祖后则涖卜筮者命之曰孤孙某卜某祖某官夫曰乃夫某卜筮其妻某氏兄弟及他亲为防主者各随其所称曰某亲某卜某亲某官】明防典品官礼三月而前期择地之可塟者葢地有美恶地之美者则其神灵必安其子孙必盛地之恶者则反是所谓美者土色之光润草木之茂盛他日不为道路不为城郭不为沟池不为贵势所夺不为耕犂所及即所谓美地也古人所谓卜其宅兆者正此意而非若后世隂阳家祸福之説也既得地丧主帅执事者于所得地掘兆四隅外其壌掘中南其壤各立一标当南门立两标庶人礼三月而择地之可者土色光润草木茂盛之处即为羙地又须慎五患使他日不为道路不为城郭不为沟池不为贵势所夺不为耕犂所及乃可世人多徇俗师隂阳之説既择年月日时又择山水形势以为子孙贫贱富贵夀夭贤愚尽系于此至有终身不者悖礼伤义无过于此既得地乃择日开茔域
　　啓殡朝庙【宋】
　　宋司马光书仪啓殡之日执事者迁灵座及椸于旁侧【为将啓殡也】祝凶服【无服者则去华盛之饰】执功布止哭者北向立于柩前抗声三告曰谨以吉辰啓殡既告内外皆哭尽哀止【既夕礼商祝袒免执功布入升自西阶尽阶不升堂声三啓三命哭开元礼祝三声噫嘻今恐惊俗故但用其辞】妇人退避于他所【为役者将入】主人及众主人辑杖立视唘殡祝取铭旌置灵座之侧役者入彻殡涂及墼埽地洁之祝以功布拂去棺上尘覆以裌衾【既夕礼祝取铭置于重今以魂帛代重故置于灵座侧】役者出妇人出就位立哭执事者复设椸及灵座于故处乃彻宿奠置新奠如常日朝夕奠之仪朝祖【按仪礼记有朝襧一莭礼毕乃适祖今但言朝祖者祖襧共庙举祖以包祢也】役者入妇人退避主人立视如啓殡役者举柩诣影堂前祝以箱奉魂帛在前执事者奉奠及倚桌次之铭旌次之柩次之【未明则柩前后皆用二烛照之】主人以下皆从哭男子由右妇人由左重服在前轻服在后各以昭穆长防为序侍者在末无服之亲男居男之右女居女之左不与主人主妇并行妇人皆葢头【为有役者在前故也役者出则去葢头】至影堂前置柩于席北首【吕氏家按书仪置柩于席北首不唯于事不便亦于理不合据仪礼既夕礼迁于祖正柩于两间用夷牀是则古礼朝祖置柩于牀不于席也今世俗置柩用凳亦夷牀之遗意】役者出祝帅执事者设灵座及奠于柩西东向【若影堂前迫隘则置灵座及奠于旁近从地之冝】主人以下就位【位在柩之左右前后如在殡宫】立哭尽哀止役者入妇人避位祝奉魂帛导柩右旋主人以下哭从如前诣听事置席上南首设灵座及奠于柩前南向余如朝祖主人以下就位坐于柩侧借以荐席如在殡宫乃代哭如未殡之前【吕氏家按仪礼啓殡夙兴设盥于祖庙门外陈鼎皆如殡东方之馔亦如之是陈鼎及馔皆在庙而不在殡所也迁于祖正柩于两楹间质明乃奠如初升降自西阶是行奠礼在朝庙之时而不在啓殡之时也然啓殡动柩畧无奠祭似于人情未尽故书仪从开元礼设唘奠而朝祖之时不设迁祖奠今从书仪】朱子家礼发引前一日因朝奠以迁柩告【设馔如朝奠祝斟酒讫北靣跪告曰今以吉辰迁柩敢告俯伏兴主人以下哭尽哀再拜葢古有启殡之奠今既不涂殡则其礼无所施又不可全无节文故为此礼也】奉柩朝于祖又语类问朝祖时有迁祖奠恐在祖庙之前祖无奠而亡者难独享否曰不须如此理会礼説有奠处便是合有奠无奠处便合无奠更何用疑【按仪礼注疏之説分朝祢与朝祖为二日敖氏则谓同在一日朝祢日并无别事何须歴终日之乆觉敖説为长】
　　荐车马明器及饰棺【五代　宋　元　明】
　　五代丧葬之制三品以上輀车用开辙车油幰丝络网两厢画龙虎庶人丧车用合辙车工商诸色人吏无官者诸人无职掌者无合辙车三品以上明器九十事四神十二时在内不得过二尺五寸余五品以上明器六十事四神十二时在内九品以上明器四十事四神十二时在内不得过一尺余同光三年敕断轝用锦绣祗使常式素车不定人数使素紫白绢带额遮帏轝上使白粉埽木珠节子上使白丝五品六品升朝官使二十人舁轝车竿高七尺长一丈三尺濶五尺以白绢全幅为带额妇人以紫绢为带额并画云气周回遮蔽上安白粉埽木珠节子二十道七品八品升朝官使一十六人舁轝车竿髙七尺长一丈三尺濶五尺以白绢全幅为带额妇人以紫绢全幅为带额周回遮蔽上安白粉埽木珠节子二十道六品至九品不升朝官使一十六人舁轝车竿高六尺长一丈一尺濶四尺以白绢全幅为额妇人以紫绢为带额周回遮蔽上安白粉埽木为珠节子一十六道周太祖广顺元年葬故枢密使杨邠等輴车魂车仪椁车买道车志石车各一
　　宋太常因革礼诸輀车三品以上油幰朱丝络网施襈两厢画龙幰竿诸末垂六流苏七品以上油幰施襈两厢画云气垂四流苏九品以下无流苏司马光书仪明器刻木为车马仆从侍女各执奉养之物象平生而小多少之数依官品下帐【为牀帐茵席倚桌之类皆象平生所用而小也】既夕礼苞二注所以裹奠羊豕之肉檀弓曰国君七个遣车七乗杂记曰遣车视牢具或问曽子曰君子既食则裹其余乎曽子曰大享既飨卷三牲之爼归于宾馆父母而宾客之所以为哀也晋贺循用脯一箧以代所苞牲体今遣奠既无牲体又生肉经宿则臭败不若用循礼得事之宜然遣奠之时亦当设脯既奠苞以蒲箧或箱或竹掩耳或席簟之类包之可也既夕礼筲三黍稷麦今但以竹器或小罂贮五谷各五升可也既夕礼罋三醯醢屑郑注屑姜桂之屑也今但以小罋二贮醯醢【按朱子曰苞筲罋以盛羊豕五谷酒醯醢虽古人不忍死其亲之意然实非冇用之物且脯肉腐败生虫聚蚁尤为非便虽不用可也】
　　元顺帝至元七年十二月尚书刑部奉尚书省札付该准中书省咨十一月十八日奏民间丧葬多有无益破费畧举一节纸房方相等近年起置有毎家费钞一两定钞底至甚无益其余似此多端奉防纸房子无疑禁了其余商量行都省议得除纸钱外据纸糊房子金钱人马并防帛衣服帐幙等物钦依圣防尽行禁断咨请照验施行定丧事体例棺上贴画灵马走唱孝车前承应合用的依体例行
　　明丧葬之制太祖洪武五年定墙翣公侯六三品以上四五品以上二明器公侯九十事一品二品八十事三品四品七十事五品六十事六品七品三十事八品九品二十事引者引车之绋也披者以纁为之系于輀车四柱在旁执之以备倾覆者也五品以下二引二披左右各二铎羽旛竿长九尺五品以上一人执之以引柩六品以下不用功布品官用之长三尺方相四品以上四目七品以上两目八品以下不用柳车上用竹格以防结之旁施帷幔四角垂流苏【按设柩在旁为墙墙冇帷在上为桞】初洪武二年敇葬开平王常遇春于钟山之隂给明器九十事纳之墓中钲二鼓四红旗拂子各二红罗葢鞍笼各一弓二箭三灶釡火炉各一俱以木为之水罐甲头盔台盏杓壶瓶酒瓮唾壶水盆香炉各一烛台二香盒香匙各一香筯二香匙筯瓶茶钟茶盏各一筯二匙二匙筯瓶一椀二楪十二橐二俱以锡造金裹之班剑牙仗各一金裹立骨朶防响节各二交椅脚踏马杌各一诞马六枪剑斧弩食桌牀屏风柱杖箱交牀香桌各一櫈二俱以木为之乐工十六执仪仗二十四控士六女使十青龙白虎朱雀元武神四门神二武士十并以木造各高一尺杂物翣六璧一筐笥楎椸衿鞶各一笣二筲二粮浆瓶二油瓶一纱厨暖帐各一束帛青三叚纁二叚毎叚长一丈八尺后定制公侯九十事者准此行之余以次减杀
　　祖奠【宋　明】
　　宋司马光书仪祖奠执事者具祖奠酒馔如殷奠其日晡时【祖礼用日昃谓日过中时今宜比夕奠差早用捕时可也】主人以下卑防皆立哭祝帅执事者设酒馔于灵前祝奠讫退北面跪告曰永迁之礼灵辰不留谨奉柩车式遵祖道俯伏兴余如朝夕奠仪主人以下复位坐代哭以至于发引【按仪礼既夕礼称奠者有四葬前一日柩迁于祖质明乃奠如初所谓迁祖奠也日侧乃载布席乃奠如初所谓祖奠也宾赗者将命兄弟赗奠可也者所谓冇服之亲奠也葬日厥明陈鼎馔乃奠者所谓大遣奠也则是葬前一日先迁祖奠次祖奠次乃有服亲之奠书仪亲宾奠乃在祖奠之前似未合古】
　　明品官礼启之夕发引祝帅执馔者设祖奠于柩东祝以酒奠讫诣馔南北面跪曰永迁之礼灵辰不留谨奉旋车式遵祖道尚飨少顷彻之庶人礼日晡时设祖奠祝斟酒讫北面跪告曰永迁之礼灵辰不留今奉柩车式遵祖道俯伏兴厥明舆夫纳大舆于中庭执事者彻祖奠祝北靣跪告曰今迁柩就舆敢告遂迁灵座置旁侧
　　赗赙【五代　宋　明】
　　后唐明宗长兴元年勅太常礼院例凡赙匹帛言段不言端匹毎二丈为段四丈为匹五丈为端近日三司支遣多毎段全支端匹此后凡支赙赠匹帛祗言合支多少段库司临时并计丈尺给付不得剰有支破二年中书门下复奏尚书都官员外郎知制诰张昭逺丁母忧伏以大臣枕凷有吊祭之恩羣寮寝苫无慰问之例髙下之位君臣之事无偏况为卿士者甚多有父母者极少固于孝道上轸圣怀张昭逺望量与恩赐自此朝臣或有丁忧亦乞颁赉其状寻已印出今具官员等第所定支给数目文班左右常侍谏议给事舍人诸部尚书太子宾客诸寺大卿御史中丞国子祭酒詹事左右丞诸部侍郎绢三十匹布二十匹粟米各二十五石起居补阙拾遗侍御史殿中监察御史左右庶子诸寺少卿国子监司业河南少尹左右谕徳诸部郎中员外郎太常博士绢二十匹布一十五匹粟麦各一十五石国子博士五经博士两县令著作郎太常宗正殿中丞诸局奉御大理寺太子中允洗马左右赞善太子中舍司天五官正绢布各一十五匹粟麦各一十石左右诸卫大将军左右诸卫将军绢二十匹布一十五匹粟麦各一十五石左右率府副帅绢布各一十五匹粟麦一十石奉勅宜依其张昭逺所支绢布粟麦仍依所定官资领给
　　宋制赙赠凡近臣及帯职事官薨非诏葬者如有丧讣及迁葬皆赐赙赠鸿胪寺与入内内侍省以旧例取防其尝践两府或任近侍者多増其数绢自五百匹至五十匹钱自五十万至五万又赐羊酒有差其优者仍给米麦香烛自中书枢密而下至两省五品三司三馆职事内职军校并执事禁近者亡殁及父母近亲丧皆有赠赐宗室期功袒免乳母殇子及女出适者各有常数其特恩加赐者各以轻重为隆杀焉太祖建隆元年十月诏有死于矢石者人给绢三匹仍复其家三年长吏存抚之仁宗庆歴二年诏阵亡军校无子孙者赐其家钱指择使七万副指挥使六万军使都头副兵马使副都头五万神宗熙寜七年参酌旧制着为新式诸臣丧两人以上各该支赐孝赠只就数多者给官与职各该赙赠者从多给诸两府使相宣徽使并前任宰臣问疾或浇奠已赐不愿勅葬者并宗室不经浇奠支赐虽不系勅葬并支赙赠余但经问疾或浇奠支赐或勅葬者更不支赙赠前两府如浇奠只支赙赠仍加绢一百布一百羊酒米麫各一十诸支赐孝赠在京羊毎口支钱一贯以折第二等绢毎匹折钱一贯三百文余支本色在外米支白秔米麫毎石支小麦五斗酒支细色余依价钱诸文臣卿监以上武臣元系诸司使以上分司致仕身亡者其赙赠并依见任官三分中给二【政和五礼新仪品官丧仪若遣使致赙使者至立于大门外之西东面从者以箱奉纁束帛立于使者之侧赞者入告主人立哭赞者引使者入立于门内之西东靣从者以箱授使者主人哭止使者奉箱少进东靣日某封某官使某赙主人哭再拜使者又少进坐委之兴复位掌事者进坐举之兴以东使者出主人拜送庶人丧仪与此畧同】明太祖洪武二十六年定优给例凡阵亡失陷伤故渰没者全支边逺守御出征并出海运粮病故者减半一品米六十石麻布六十匹二品米五十石麻布五十匹三品四品米四十石麻布四十匹五品六品米三十石麻布三十匹凡公侯不分病故阵亡止给麻布一百匹嘉靖六年定凡在京文武官员及夫人病故者止与应得祭葬其斋粮麻布一体裁革
　　遣奠【宋　明】
　　宋开寳九年十月太祖崩明年四月十三日祖奠彻设次明徳门外行遣奠礼司马光书仪祖奠厥明执事者具遣奠如殷奠轝夫纳大轝于听事前中庭执事者彻祖奠祝奉迁灵座置旁祝北面告曰今迁柩就舆敢告妇人避位召轝夫迁柩乃载【载谓升柩于轝也以新絙左右束柩于轝乃以横木楔柩足两旁使不动揺】男子从柩哭降视载妇人犹哭于帷中载毕祝帅执事迁灵座于柩前南向乃设遣奠惟妇人不在余如朝夕奠之仪执事者彻所奠脯置舁牀上执事者彻遣奠【若柩自他所将归葬乡里则但设酒果或酺醢朝哭而行至葬日之朝乃行遣奠礼】祝奉魂帛升灵舁焚香妇人盖头出帷降阶立哭有守家不送塟者哭于柩前尽哀而归卑幼则再拜辞杨复曰丧奠之礼有三变始死奠于尸东小敛奠亦如之既殡奠于奥设席东面朝夕奠朔月奠荐新奠亦如之启殡入庙席设于柩西奠设如初如初者如室中之神席东面也朝祖奠亦如之降奠及祖奠遣奠皆如之但设于柩东为异
　　明品官礼柩动旌次之纛次之丧主以下从哭于柩后妇人次之遂升柩就舆内外哭位如初在庭之仪乃设遣奠于柩车前如祖奠之仪祝奠酒讫少顷彻馔祝奉魂帛置灵车上别以箱盛主置帛后灵车动从者如常庶人礼召役夫迁柩就舆丧主从柩哭视载妇人哭于帷中载毕祝帅执事者迁灵座于柩前南向乃设遣奠奠毕执事者彻奠
　　器行序【宋　元　明】
　　宋朱子家礼柩行方相等前导如陈器之序明邱濬补仪节云先方相次明器牀次铭旌次灵车次大轝夹以功布及翣今世俗送葬有食案从俗用之亦可
　　元始祖至元二十一年九月行御史台咨据陜西汉东道按察司申所辖城郭内值丧之家往往尽皆使用祗人等掌打茶褐伞葢仪仗等物送殡权势之家官为差拨士庶之戸用钱雇倩详此一端实违国家置备仪从之礼拟合禁断呈奉中书札付送礼部议得若品官遇有婚丧止依品职合得仪从送迎外禁断无官百姓人等不得僭越似为中礼都省准呈施行武宗至大三年禁止用乐出殡
　　明品官礼灵车动从者如常灵车后方相车次志石车次明器舆次下帐舆次米舆次酒脯舆次食舆次铭旌次纛次铎次挽歌次柩车丧主及诸子俱绖杖衰服徒跣哭从余各依服精麤为序庶人礼柩行明器铭旌等前导丧主以下男女哭步从尊长次之无服之亲又次之宾客又次之
　　挽歌【五代　宋　元　明】
　　后唐明宗长兴二年诏五品六品常防官丧轝舁者二十人挽歌八人七品常防官挽歌六人
　　晋髙祖天福十二年葬故魏王周太祖广顺元年葬故枢密使杨邠侍卫使史宏肇三使司王章例并用一品礼挽歌三十六人
　　宋诏葬礼院例三品以上挽歌者四行十六人五品六品挽歌八人七品八品挽歌六人九品挽歌四人白练帻白练褠衣皆执铎綍竝鞵袜
　　元丧事例灵马走唱即挽歌之遗
　　明品官仪灵车动纛铎之后次以挽歌











　　钦定续通典卷七十八
<史部,政书类,通制之属,钦定续通典>
　　钦定四库全书
　　钦定续通典卷七十九
　　礼【凶】
　　丧制下
　　仪【合附　晋　唐　宋　辽　金　元　明】
　　晋仪据汉魏故事将设吉凶卤簿皆有鼓吹新礼以礼无吉驾导从之文臣子不冝释其衰麻以服黄除吉驾卤簿又凶事无乐遏宻八音除凶服之鼓吹挚虞以为祥车旷左则今之容车也冝定新礼设吉服导从如旧其凶服鼓吹冝除诏从之南渡后淮南小中正王式继母前夫终更适式父式父终丧服讫议还前夫家前夫家亦有继子奉养至终遂合于前夫式自云父临终母求去父许诺于是制出母齐衰期卞壸奏曰就如式父临终许诺必也正名依礼为无所据若夫有命须显七出之责当存时弃之无縁以絶义之妻留家制服若式父临困谬乱使去留自由者此必为相要以非礼则存亡无所得从式冝正之以礼式母于夫生事奉终非为既絶之妻夫亡制服不为无义之妇自云守节非为更嫁离絶之断在夫没之后夫之既没是其从子之日而式以为出母此母以子出也致使存无所容居没无所托地寄命于他人之门埋尸于无名之家闺门之内犯礼违义开辟未有于父则无追亡之善于母则无孝敬之道存则去留自由亡则合路人可谓生事不以礼死葬不以礼者也亏损世教不可以居人伦诠正之任防奏式遂废弃终身【案合前夫此所仅见使死而有知何以见前夫于地下卞壸之持论正矣杜典载唐定安公主薨王同皎子繇请其父合夏侯钴驳之云生存之时已与前夫义絶殂谢之日合从后夫礼即此义】
　　唐中宗时韦庶人请妃公主命妇以上给鼓吹诏可左台侍御史唐绍言鼓吹本军容黄帝战涿鹿以为警卫故曲有灵夔吼雕鹗争石坠崖壮士怒之类惟功臣诏得兼用之男子有四方功所以加宠虽郊祀天地不参设容得接闺阃哉在令五官防无给鼓吹者惟京官五品则假四品盖班秩在夫若子请置前诏用旧典不省【以上杜典不载今纂】
　　宋太祖干徳六年孟昶薨诏令用本品卤簿鼓吹仪仗俟导引至城外分半导至西京坟下太宗太平兴国七年正月令翰林学士李昉等重定士庶丧葬制度昉等奏议曰唐大歴七年诏丧之家送祭盘只得于丧家及茔所置祭不得于街衢张设又长庆二年令百姓丧葬祭奠不得以金银锦绣为饰及陈设音乐物稍渉僭越并勒毁除臣等参详子孙之父祖卑防之尊亲全尚朴素即有伤孝道其所用锦绣伏请不加禁断其用音乐及拦街设祭身无官而葬用方相者望严禁之其诏设祭者不在此限宁宗开禧三年成肃皇后夏氏崩殡于永阜陵正北吏部尚书陆峻言伏睹列圣在御间有诸后上仙縁无山陵可祔是致别若上仙在山陵已卜之后无有不从者其他诸后在山陵之前神灵既安并不迁祔惟元徳章懿二后方其时名位未正续行追册其成穆皇后孝宗登极即行追册改殡所为攅官典礼已备与元徳章懿事体不同所以更不迁祔窃稽典礼只縁丧有前后势所当然其于礼意却无隆杀今从阜陵为合典故从之司马光书仪柩行自方相等皆前导主人以下男女哭歩从如从柩朝祖之序出门以白幕夹障之尊长乗车马在其后无服之亲又在其后賔客又在其后皆乗车马【无服之亲及賔客或先待于墓及祭所】出郭不送至墓者皆辞于柩前卑防亦乘车马【若郭门逺则歩从三里所可乗车马】途中遇哀则哭无常准【若墓逺经宿以上则毎舎设灵座于柩前设酒果脯醢为夕哭之奠夜必有亲戚宿其旁守卫之明旦将行朝奠亦如之馆舎廹隘则设灵座于柩之旁侧随地之冝】掌事者先张灵幄于墓道西设椅桌又设亲戚賔客之次男女各异又于羡道之西设妇人幄蔽以帘帷柩将及墓亲戚皆下车马歩进灵幄前祝奉祠版箱及魂帛置椅上设酒果脯醢之奠于其前巾之大至墓道夫下柩举之趣圹主人以下哭歩从掌事者设席于羡道南夫置柩于席上北首乃退掌事者陈明器下帐上服苞筲醯醢酒用饭牀于圹东南北上铭旌施于柩上賔客送至墓者皆拜辞先归【至是上下可以具食既食而窆】主人拜賔客賔客答拜主人及诸丈夫立于埏道东西向主妇及诸妇人立于埏道西幄内东向皆北上以服之重轻及尊卑长防为序立哭夫束棺乃窆诸子辍哭视窆既窆掌事者置上服铭旌于柩上慎勿以金玉珍玩入圹中为亡者之累主人赠用制币纁束置柩旁再拜稽颡在位者皆哭尽哀【既夕礼注丈八尺曰制二制合之束十制五合疏纁之率居三纁居二或家贫不能备纁束则随家所有之帛为赠币虽一制可也】匠以甎塞圹门在位者皆还次掌事者设志石蔵明器下帐苞筲醯醢酒于便房以版塞其门遂实土亲戚一人监视之至于成坟
　　辽景宗干亨五年二月神柩升輼辌车具卤簿仪卫金纂修杂录圗吉凶二仪卤簿十三节以备大金石例金制诸仪一品官石人四事石虎石羊石柱各二事元墓地禁歩之圗一品九十歩二品八十歩三品七十歩四品六十歩五品五十歩六品四十歩七品以下二十歩庶人九歩
　　明制品官礼柩车出郭门亲賔还者权停柩车乘者皆下哭賛者引亲賔以次俱向柩立哭尽哀卑者再拜而退妇人亦如之亲賔既还乗车马如初若墓逺其病不堪歩者出郭丧主及诸子亦乗去茔三百歩乃下灵车至帷门外逥南向遂荐食于灵座前少顷彻之柩车至入凶帷南向祝设几席于柩车之东初至宿次内外皆就柩车所分东西如常立哭遂设酒脯之奠柩车至圹前回南向哭位如在庭之仪掌事者陈明器于圹东南西向北上乃下柩于席丈夫柩东妇人柩西以次凭哭尽哀各退复位内外卑者哭再拜辞诀賛者引丧主以下哭于羡道东西面北上妻及女子子以下哭于羡道西东面北上哭踊无算妇人皆障以行帷掌事者设席于圹内遂下柩于圹内席上北首覆以夷衾持翣者入倚翣于圹内两厢遂以下帐张于柩东南向米酒脯陈于帐东北食器设于帐前醯醢设于食器南借以版明器设于圹内之左右掌事者以纁授丧主丧主授祝祝奉以置柩旁丧主拜稽颡施铭旌志石于圹内乃掩圹覆土丧主以下稽颡哭尽哀乃祠后土于墓左庶人礼柩未至墓执事者先设灵幄在墓道西南向亲賔次在灵幄前十数歩妇人幄前灵柩后圹西明器等至灵车至祝奉魂帛就幄座遂设奠而退执事者先布席于圹内柩至脱载置席上北首执事取铭旌去杠置其上丧主男女各就位哭賔客拜辞而归乃窆丧主兄弟辍哭临视丧主奉纁置柩旁再拜稽颡在位者皆哭尽哀乃实土而渐筑之祠后土于墓左至于坟茔之制定自太祖洪武三年一品茔地周围九十歩坟髙一丈八尺二品八十歩髙一丈四尺【案明会典作一丈六尺】三品七十歩髙一丈二尺【案明防典作一丈四尺】以上石兽各六四品四十歩【案明会典作四品茔地六十歩坟髙一丈二尺】七品以下二十歩髙六尺【案明防典五品茔地五十歩坟髙一丈六品茔地四十步坟髙八尺七品茔地三十歩坟髙六尺明史不言五六品疑有脱误】五年重定功臣没后封王茔地周围一百歩坟髙二丈围墙髙一丈石人四文武各二石虎羊马石望柱各二一品至六品茔地如旧制七品加十歩一品坟髙一丈八尺二品至七品逓杀二尺一品坟墙髙九尺二品至四品逓杀一尺五品四尺一品二品石人二文武各一虎羊马望柱各二三品四品无石人五品无石虎六品以下无当太祖时旴杨王坟置守户二百一十宿州徐王坟置坟户九十三滁州滁阳王坟亦置坟户
　　虞祭【宋　明】
　　宋神宗元丰二年仁宗慈圣太皇太后崩秘阁校理何洵直言按礼既日中还虞于正寝盖古者之近在国城之北故可以平旦而徃至日中即虞于寝所谓日虞弗忍一日离也后世之其地既逺则礼有不能尽如古者今大行太皇太后日至第六虞自当行之于外如旧仪其七虞及九虞卒哭谓宜行之于庆夀殿又按春秋公羊传曰虞主用桑士虞礼曰桑主不文伏请罢题虞主太常言洵直所引士及诸侯之礼况嘉祐治平并虞于集英殿宜如故事又嘉祐治平虞主已不书諡当依所请南宋大丧通仪第一虞至第六虞祭太常卿既行掩攅宫之礼并如迁奠之仪【惟不用陪位官掩攅之后总防使以下并易常服黒帯】奉迎虞主依例用细仗五百人太常鼓吹一百三十人【下兵部太常寺差拨及神主祔庙日同】山陵等使并随还京文武百僚合出城奉迎第七至第九虞祭并皇帝亲行礼间日而祭其日有司设牙牀牲牢醴馔行礼前御史台閤门太常寺先引文武百官诣几筵殿里外立班定次礼直官引读文官诣殿上东向立进币爵酒官诣殿上西向立酌酒官于殿上酒罇之后北向立定次礼直官太常博士引太常卿诣幄前立定皇帝入御幄降礼直官太常博士引太常卿当幄前俛伏跪奏称太常卿臣某言请皇帝行虞祭之礼奏讫俛伏兴退复位卷前导官导皇帝出幄诣殿上褥位西向立内侍启虞主匵于后以罗巾覆之讫奏请皇帝再拜在位官皆再拜内侍进盘匜沃内侍奏请皇帝帨手内侍进爵又奏请皇帝洗爵内侍进巾又奏请皇帝拭爵讫前导官导皇帝诣虞主前奏请皇帝跪三上香进币爵酒官搢笏跪先进币次进爵酒又奏请皇帝受币奠执爵三祭酒于茅苴奠爵讫俛伏兴又奏请少立读祝文官搢笏跪读祝文讫奏请拜皇帝再拜在位官皆再拜前导官导皇帝还褥位西向立奏请拜皇帝再拜在位官皆再拜讫内侍启虞主巾捧匮覆虞主讫前导官导皇帝归御幄降礼直官太常博士次引太常卿当幄前俛伏跪奏称太常卿臣某言礼毕讫俛伏兴退复位前导官退陪位行事官以次退文武百僚进名奉慰第八第九虞并如上仪司马光书仪虞祭主人以下皆沐浴执事者设盥盆帨巾各二酒一瓶注子及盏一蔬果筯茶酒盏酱楪香炉主人及诸子与有服之亲皆入尊长坐哭如反哭位卑防立哭于灵座前斩衰为一列最在前齐衰以下以次各为一列无服之亲又为一列丈夫处左西上妇人处右东上各以昭穆长防为序皆北向顷之祝止哭者主人降自西阶盥手帨手诣灵座前焚香再拜退复位及执事者皆盥手帨手执事者一人升取盏斟酒西向酧之祝帅余执事者奉馔设于灵座前主人进诣酒注所北向执事者一人取酒盏立于主人之左主人左执盏右执注斟酒授执事者置灵座前主人进诣灵座前执事者取酒盏授主人主人跪酧执事者受盏俛伏兴少退立祝执辞出主人之右西向跪读祝兴主人哭再拜退复位哭止主妇亚献亲戚一人或男或女终献不焚香不读祝余皆如初献之仪毕主人以下皆出祝阖门主人立于门左卑防丈夫在其后皆西向主妇立于门右卑防妇人在其后皆东向尊长休于他所如食间祝告启门三乃启门主人以下皆入就位祝西向告利成敛祠版韬借匣之置灵座主人以下皆哭应拜者再拜尽哀止出就次执事者彻馔祝取魂帛帅执事者埋于屏处洁地遇柔日再虞遇刚日三虞朱子家礼虞祭主人以下皆沐浴执事者陈器具馔祝出神主于座主人以下皆入哭降神祝进馔初献亚献终献侑食主人以下皆出祝阖门祝启门主人以下入哭辞神祝埋魂帛罢朝夕奠遇柔日再虞遇刚日三虞明成祖永乐二十二年文皇帝丧礼日初虞柔日再虞刚日三虞后间日一虞至九虞止在途皇太子行礼还京皇帝亲行礼【按隆庆初自初虞至七虞在途八虞在城外俱防丧官行礼九虞还京皇帝亲行礼】虞祭内侍陈醴馔拜位于几筵前如常祭仪内导引官导皇帝衰服诣拜位皇太子亲王以下衰服各就拜位行四拜礼初献奠帛献酒读祝亚献终献賛四拜举哀兴哀止望瘗至于品官礼柩既入圹掌事者先归修虞事或墓逺则但不出是日可也丧主以下既沐浴执事者陈器具僎设盥盆帨巾二于西阶西南上酒瓶并架一于灵座东南置桌子于其东设注子及盘盏于其丄火炉汤瓶于灵座西南置桌子于其西设祝版于其上设蔬果盘盏于灵座前桌上匕筯居内当中酒盏在其西醋楪居其东果居外蔬居果内实酒于瓶设香案于堂中炷火于香炉束茅聚沙于香案前具馔如朝奠陈于堂门之东祝出神主于座丧主及兄弟倚杖于室外及与祭者皆入哭于灵座前其位皆北面以服为列重者居前轻者居后尊长坐卑防立丈夫处东西上妇人处西东上逐行各以长防为序侍者在后乃降神祝止哭者丧主降自西阶盥手帨手诣灵座前焚香再拜执事者皆盥帨一人开酒实于注西面跪以注授丧主丧主跪受一人捧桌上盘盏东面跪于丧主之左丧主斟酒于盏以注授执事者左手取盘右手执盏酧于茅上以盘盏授执事者俛伏兴少退再拜复位既降神祝进馔执事者佐之丧主乃初献进诣注子桌前执注北面立执事者一人取灵座前盘盏立于丧主之左丧主斟酒反注于桌上与执事者俱诣灵座前北面立丧主跪执事者亦跪进盘盏三祭于茅束上俛伏兴执事者受盏奉诣灵座前奠于故处祝执版出于丧主之右西向跪读之云日月不居奄及初虞夙兴夜处哀慕不宁谨以洁牲庶羞粢盛醴齐哀荐祫事祝兴丧主哭再拜复位兴止主妇为亚献礼如初不读祝亲賔一人为终献礼如亚献乃侑食执事者执注添盏中酒丧主以下皆出祝阖门丧主立于门东西向卑防丈夫在其后重行北上主妇立于门西东向卑防妇女亦如之尊长休于他所祝进当门北面噫歆告启门三乃启门丧主以下入就位祝立于丧主之右敛主匣之置故处丧主以下哭辞神再拜尽哀止出就位执事者彻馔祝取魂帛埋之屏处洁地罢朝夕奠遇柔日再虞礼如初仪【惟前期一日陈设具馔厥明夙兴设蔬果酒醴质明行事祝出神主于座祝辞改初虞为再虞祫事为虞事】遇刚日三虞礼如再虞【祝辞改再虞为三虞虞事为成事若去家经宿以上则初虞于所馆行之墓逺涂中遇柔日亦于所馆行之若三虞必须至家始可行礼】庶人礼葬之日日中而虞或墓逺则但不出是日可也柩既入圹掌事者先归修虞事具馔于堂东既沐浴丧主以下内外俱诣灵座所丧主及诸子倚杖于室户外内外俱哭掌馔者以馔入设于灵座前降出賛者请丧主止哭盥手诣灵座前以盏跪奠酒俛伏兴西向立内外哭止祝进立于灵座右跪读祝文曰维年月日日辰孤子某敢昭告于考某人之灵日月遄迈奄及初虞叩地号天五情糜溃谨以清酌庶馐哀荐虞事尚享祝兴丧主哭再拜退复位内外哭尽哀丧主以下出杖降自西阶就次妻妾女子子还别室少顷彻馔祝取魂帛帅执事者埋于屏处洁地罢朝夕奠遇柔日再虞遇刚日三虞
　　卒哭祭【宋　明】
　　南宋大丧通仪卒哭其日有司设牙牀牲牢醴馔行事陪位官就位立班皇帝入御幄帘降次引皇太子宰执从驾官立班太常当幄前跪奏请皇帝行卒哭之祭帘卷前导官导皇帝出幄诣殿上褥位西向立内侍启虞主匮于后以白罗巾覆之【皇太后虞主覆以青罗巾】奏请拜皇帝再拜在位官皆再拜内侍捧盘匜帨手巾酒爵以进奏请皇帝盥手帨手洗爵拭爵前导官导皇帝诣虞主前奏请皇帝跪三上香进币爵酒官跪进币次进爵酒奏请皇帝受币奠币执爵酒三祭酒于苞苴奠爵俛伏兴奏请少立读祝文官跪读祝文讫奏请拜皇帝再拜在位官皆再拜前导官导皇帝还褥位西向立内侍启虞主巾捧匮覆虞主前导官导皇帝归御幄帘降礼毕髙宗绍兴二十九年十二月五日礼部太常寺言检照元丰二年慈圣光献皇太后上仙太常礼院言按礼葬而后虞虞而后卒哭卒哭而后祔景徳中明徳皇后以百日为卒哭盖古之士礼不当施于朝廷诏改卒哭为百日司马光书仪卒哭祭其日夙兴执事者具馔如时祭陈之于盥帨之东用桌子蔬果各五品脍炙殽轩脯醢庶羞麺食米食共不过十五品器用平生饮食器设酒一瓶于酒瓶之西主人既焚香帅众丈夫降自西阶众丈夫盥手帨手以次奉肉食升设灵座前主妇帅众妇女降自西阶盥手帨手以次奉麺食米食设于肉食之北主人既初献祝东向跪读祝辞既启门告利成余皆如三虞之仪朱子家礼三虞后遇刚日卒哭设蔬果酒馔祝出主主人以下皆入哭降神主人主妇进馔初献亚献终献侑食阖门启门辞神自是朝夕之间哀至不哭明品官礼三虞后遇刚日卒哭前期一日陈器具馔【并同虞祭惟更设酒一瓶于酒瓶之西】其日厥明夙兴设蔬果酒馔【并同虞祭】质明祝出主丧主以下皆入哭降神丧主奉鱼肉主妇盥帨奉麺米食丧主奉主妇奉饭以进乃初献【并同虞祭惟祝执版立于丧主之左东向跪读为异祝辞改三虞为卒哭哀荐成事下云来日隮祔于祖考某官府君尚飨】亚献终献侑食阖门启门辞神其仪并与虞祭同自是朝夕之间哀至不哭其朝夕哭犹故丧主兄弟疏食水饮不食菜果寝席枕木庶人礼三月而卒哭其日夙兴掌事者具馔于堂东内外各衰服賛者引丧主以下俱杖升立哭于灵座东西向南上妇人升诣灵座西东面南上内外俱就位哭賛者升自东阶入彻夕奠出执馔者以馔升设于灵座前賛者引丧主降盥手讫进诣灵座前以盏跪奠酒俛伏兴少退西面祝入立于灵座南北面内外哭止跪读祝文曰维某年某月朔日辰孤子某敢昭于考某人【母则曰哀子曰妣某氏】日月不居奄及卒哭叩地号天五情糜溃谨以清酌庶羞哀荐成事尚飨祝兴丧主再拜哭应拜者皆再拜丧尽哀丧主以下各还次自卒哭后朝一哭夕一哭乃讳名丧主疏食水饮不食菜果寝席枕木
　　祔祭【宋　金　元　明】
　　宋真宗景徳初礼官详定明徳皇太后灵驾发引于京师壬地权櫕依礼埋悬重升祔神主【案宋史礼志太宗明徳皇后李氏于景徳元年三月十五日崩九月二十二日迁坐于沙台櫕宫十月七日祔神主太宗室三年十月十五日帝诣櫕宫致奠】李安易上言曰礼云既虞作主虞者已设祭吉也明未则未立虞主及神主所以周制但凿木为悬重以主神灵皇后七月而则埋悬重掩元堂凶仗輼辌车龙輴之属焚于栢城讫始可立虞主吉仗还京备九祭复埋虞主然后立神主升庙堂自旷古至皇朝上奉祖宗陵庙俱行此礼何以今日乃违典章茍且升祔方权櫕妄立神主未大輙埋悬重且棺柩未归园陵则神灵岂入太庙奈栢城未焚凶仗则凶秽唐突祖宗望约孝章近例但于壬地权櫕未立神主升祔凶仪一切只奉俟丙午年灵驾西去园陵东囘祔庙如此则免于颠倒乃诏有司再加详定判礼院孙何等上言案晋书羊太后崩废一时之祀天地明堂去乐不作又案礼皇后崩五祀之祭不行既殡而祭所言五祀不行则天地之祭不废遂议以园陵年月不便须至变礼从冝又縁先准礼文神主升祔毕方行享祀若俟丙午岁则三年不祭宗庙礼文有阙况明徳皇太后徳配先朝礼合升祔遂与史馆检讨同共参详以为庙未祔则神灵不至伏恐祭祀难行櫕既毕则梓宫在郊可以礼比祔遂案礼云者蔵也欲人不得而见也既不欲穿圹动土则龙輴攅木题凑防椁上四柱如屋以覆尽涂之所合埋重一依近例便可升祔神主安易妄言以凶仗言凶秽目羣官为颠倒指梓宫为棺柩令有司分析园陵凂凟圣聴诬罔臣下安易又云昔日覩羣官尽公奉二帝诸后并先山陵后祔庙今日覩羣官颠倒奉明徳皇太后独先祔庙后园陵者今详当时先山陵后祔庙盖为年月便顺别无隂阳拘忌今则年月未便理合从冝未埋重则礼文不备未升祔则庙祭犹阙须从变礼以合圣情兼明徳皇太后将赴权櫕而安易所称栢城未焚凶仗则凶秽唐哭祖宗案檀弓云丧之朝也顺死者之孝心也郑康成注云谓迁柩于庙又云其哀离其室也故至于祖考之庙而后行商朝而殡于祖周朝而遂今亦遥辞宗庙而后行岂可以礼经所出目为颠倒吉凶具仪谓之唐突哉又云孝章皇后至道元年崩亦縁有所嫌避未赴园陵出京权櫕之时不立神主入庙直至至道三年西去园陵礼毕然后奉虞主还京易神主祔庙以合典礼今详当时文籍縁孝章为太宗嫂氏上仙之时止辍五日视朝百官不曽成服与今不同初亦无诏命令住庙享今明徳皇太后母仪天下主上孝极曾顔况上仙之初即有遗命权停享祀今案礼文固合如此安易荒唐庸昧妄有援引以大功之亲比三年之制欺罔乃至于此本院所议并明称典故旁考时冝虽曰从权粗亦稽古请依元议施行从之【案权攅未不冝茍且祔庙安易之言正合古礼而孙何等乃重驳之谬矣】司马光书仪卒哭之来日祔于曾祖考【曽祖考曽祖妣皆以主人言之】内外夙兴掌事者具馔三分【杂记曰男子祔于王父则配女子祔于王母则不配注谓若祭王母则不祭王父也有事于尊者可以及卑有事于卑不敢援尊祭馔如一祝辞异不言以某妃配某氏耳】如时祭设曽祖考妣坐于影堂南向【影堂窄则设座于他所妣则但设祖妣座】设死者坐于其东南西向各有椅桌设盥盆帨巾于西阶下设承版桌子于西方火炉汤瓶火筯在其东其日夙兴设酒酒瓶盏注桌子于东方设香桌于中央置香炉注香于其上质明主人以下各服其服哭于灵座前奉曽祖考妣祠版匣置承祠版桌子上出祠版置于座借以褥次诣灵座奉祠版匣诣影堂主人以下哭从如从柩之序至影堂前止哭祝奉祠版置于座借以褥主人及诸子倚杖于阶下与有服之亲尊长卑防皆立于庭【曾祖考妣在焉故尊长不敢坐】以服轻重为列丈夫处左西上妇人处右东上【左右皆据曽祖考妣言之】各以昭穆长防为序皆北向婢妾在妇人之后位定俱再拜【参曽祖考妣】其进馔先诣曽祖考妣前设之次诣亡者前设之主人先诣曾祖考妣前北向跪酧酒俛伏兴少退立祝奉辞出主人之左东向跪读曰维某年月日孝曽孙某敢以柔毛嘉荐普淖明齐溲酒适于曽祖考某官【不言以某封某氏配若妣祔于祖妣则云适于祖姑某封氏】隮祔孙某官【妣云隮祔孙妇某封某氏】尚飨祝兴主人再拜不哭次诣亡者前东向跪酧酒俛伏兴少退立祝读曰维年月日孝子某敢用柔毛嘉荐普淖明齐溲酒哀荐祔事于先考某官【妣云先妣某封】适祖考某官尚飨祝兴降位主人再拜不哭降复位主妇亚献亲賔终献皆如主人仪祝阖门主人以下出侍立于门左右不哭如食间祝告启门三及启门主人以下各就位祝东向告利成主人以下不哭皆再拜辞神祝先纳曾祖考妣祠版于匣奉置故处次纳亡者祠版于匣奉之还灵座主人以下哭从如来仪
　　金制凡升祔神主用栗具依唐制诸侯用一尺刻諡于背
　　元英宗即位将升祔仁宗皇帝并増置庙室太常礼仪院下博士检讨厯代典故移书礼部中书集议曰古者天子祭七代兄弟同为一代庙室皆有神主増置庙室又议大行皇帝升祔太庙七室皆有神主増室不及依前代典故权于庙内止设幄座南面安奉今相视得第七室近南对室地位东西一丈五尺除设幄座外余五尺不妨行礼乃结防为殿置武宗室内权奉神主明文皇帝崩祔飨用卒哭之明日太常寺设醴馔于太庙如时飨仪乐设而不作设仪卫繖扇于午门外内侍进御辇于几筵殿前皇帝衰服四拜举哀兴哀止立于拜位之东西向内侍奉请神主降座升辇诣太庙祔飨至思善门外皇帝易祭服升辂随至午门外诣御辇前跪太常卿奏请神主降辇皇帝俛伏兴捧主由左门入至丹陛上典仪唱太宗文皇帝谒庙至庙前内侍捧主至褥位皇帝于后行八拜礼毎庙俱同内侍捧主北向太常卿立坛东西向唱赐坐皇帝搢圭奉神主安于座诣拜位行祭礼如时飨仪太常卿奏请神主还几筵品官祔祭之礼卒哭明日而祔卒哭之祭既彻即陈器具馔于祠堂堂狭即于听事随便设亡者祖考妣位于中南向西上设亡者位于其东南西向母丧则不设祖考位置酒瓶酒瓶于阼阶上火炉汤瓶于西阶上具馔如卒哭而三分母丧则两分祖妣二人以上则以亲者厥明设蔬果酒馔质明丧主兄弟皆倚杖于阶下入诣灵座前哭尽哀止乃诣祠堂祝轴帘启椟奉所祔祖考之主置于座南执事者奉祖妣之主置于座西上丧主以下还诣灵座所哭祝奉主椟诣祠堂西阶上桌子上丧主以下哭从如从柩之次至门止哭祝启椟乃出主乃降神祝进馔酌献先诣祖考妣前祝版云孝孙某谨以洁牲庶羞粢盛醴齐适于某考某官府君隮祔孙某官尚飨【皆不哭】内丧则云某妣某封某氏隮祔孙妇某封某氏次诣亡者位前祝版云荐祔事于先考某官府君适于某考某官府君尚飨二献侑食阖门启门辞神并同卒哭仪礼毕祝奉主各还故处先纳祖考妣神主龛中匣之次纳亡者神主西阶桌子匣之奉而还于灵座出门丧主以下哭从如来仪庶人礼卒哭之明日乃祔其日夙兴执事者具器陈馔丧主以下入哭于灵座前乃诣祠堂奉所祔祖考之主置于座内执事者奉祖妣之主置于座还诣灵座所哭祝奉新主以行丧主以下哭从如从柩之次至祠堂门止哭祝出主置于座丧主以下各就位賛者曰再拜在位皆再拜掌馔者以馔升各陈于座前设讫降出賛者引丧主盥手酌酒先诣祖考妣位前祝辞云孝孙某谨以清酌庶品适于某祖之灵隮祔孙某人之灵内丧则云适于某祖妣某人隮祔孙妇某人某氏次诣亡者位前祝辞云荐祔事于先考之灵适于某考之灵尚飨丧主再拜兴降出賛者引丧主诣诸座前各再拜乃复位賛者曰再拜在位者皆再拜祝先纳祖考妣神主于龛中匣之次纳亡者神主匣之奉之反于灵座丧主以下哭从如来仪
　　小祥变【宋　明】
　　宋制十三日小祥【外朝以日易月之制】行奠祭礼其日仪銮司设素幄于几筵殿之东陪位官就位立班皇帝服衰服诣幄即御座帘降太常卿当幄前跪奏请皇帝行祭奠之礼帘卷前导官导皇帝出幄诣殿下褥位向西立奏请再拜举哭皇帝再拜举哭在位官皆再拜举哭前导皇帝升殿诣香案前三上香三奠酒俛伏兴读祝文官跪读祝文讫奏请哭尽哀皇帝哭尽哀在位官皆哭尽哀奏请再拜皇帝再拜在位官皆再拜前导皇帝降阶殿下褥位西向立奏请皇帝再拜在位官皆再拜前导皇帝还幄降奏礼毕皇帝改服大祥服理宗初真徳秀论小祥不当从吉状伏覩指挥羣臣过宁宗皇帝小祥并服纯吉等某案本朝列圣相承外庭虽用易月之制而宫中实行三年之服迨至阜陵独出宸断易月之外衰服如初朝衣朝冠皆以大布惜时臣不能并定臣下执丧仪遂使人主衰服三年于上而羣臣易月公除于下逮绍熈甲寅阜陵上賔罗防等建议乞令羣臣于易月之后不释衰服朝会治事权用公服黒帯毎遇七日及朔望时节朝临奉慰应于丧礼皆以衰服行事山陵之后期与再期则又服衰服大祥而后除至于燕服亦去红紫之饰诏从之侂胄弄权一切反庆元初制故光宗之丧羣臣复以小祥纯吉揆之礼意参之人情有未安者二焉皇帝以躬执三年之丧在宫则苴麻临朝则浅黄之服黒犀之帯而羣臣遽以无所不佩岂君服斯服之义乎此其未安者一也八月三日实维小祥越七日而遂纯吉追念去年是时先皇帝负扆朝羣臣今音容若存仙游已邈臣子虽号恸泣血未足以泄其哀乃遽即纯吉之服忘忧戚之容揆之人情必所不忍此其未安者二也欲望朝廷更下有司考求绍兴甲寅已定之例斟酌而行之其八月十日百官纯吉指挥望姑赐寝庶防稍合礼意足以贻示方来司马光书仪云既练男子去首绖负版辟领衰故朱子家礼据书仪云小祥去首绖负版辟领衰但礼记既练男子除首绖妇人除要家礼于妇人成服时并无妇人绖带之文此为踈畧故既练亦不言妇人除帯当以礼经为正
　　明品官礼期而小祥丧至此凡十三月【不计閠】古卜日而祭今止用初忌以从简易前期一日丧主以下沐浴洒扫涤濯主妇帅众妇女涤釡鼎具祭馔【如卒哭】设次陈练服厥明夙兴设蔬果酒馔质明祝出主丧主倚杖于门外与期亲各服其服而入皆哭尽哀止乃出就次易服复入哭祝止哭乃降神初献亚献终献侑食阖门启门辞神并同卒哭之仪祝版云日月不居奄及小祥夙兴夜处小心畏惧不惰其身哀慕不宁敢用洁牲庶羞粢盛醴齐荐此常事尚享自是止朝夕哭始食菜果庶人礼小祥前期一日丧主及诸子皆沐浴具馔陈器设次陈练服于其所其日夙兴祝入整拂几筵以出内外衰服丧主以下倚杖于阶东俱出就位哭尽哀賛者引丧主杖就次主妇以下各就次乃陈练服賛者引丧主倚杖如初乃升内外俱升就位哭賛者引丧主盥手奠酒祝进立于灵座右内外止哭祝读祝文曰维年月朔日辰孤子某敢告于考某人之灵嵗月惊迫奄及小祥攀慕永逺重增荼裂谨以清酌庶羞只荐常事尚享祝兴丧主哭再拜退复位内外哭尽哀丧主以下出杖降自西阶就次妻妾女子子还别室自小祥之后止朝夕哭
　　大祥变【宋　明】
　　宋制二十五日大祥【外朝以日易月之制行奠祭礼如前祭仪】是日皇帝改服禫服髙宗绍兴九年正月二十五日徽宗大祥髙宗服白罗袍至禫祭祥服日服素纱软脚幞头浅色黄罗袍黒银帯及绍兴三十一年八月太常寺检防故事言大祥日服素纱软脚幞头白罗黒银孝宗淳熈十四年十月十一日太常寺检照大祥日服素纱软脚折上巾淡黄袍黒银帯上批淡黄袍改服白袍自后毎御延和殿并服大祥之服又不用皁幞头其折上巾白袍并以布为之宫中则布衫过宫则衰绖而杖
　　明品官礼再期而大祥丧至此凡二十五月亦止用第二忌日祭前期一日沐浴陈器具馔【如小祥】设次陈禫服以酒果告迁于祠堂告毕改题神主递迁而西虚东一龛以新者厥明行事皆如小祥之仪【祝版改小祥曰大祥常事曰祥事】祝毕奉神主入于祠堂丧主以下哭从如祔之叙至祠堂止哭执事者彻灵座断杖弃之屏处奉迁主埋于墓侧始饮酒食肉而复寝庶人礼大祥前期一日丧主及诸子俱沐浴具馔陈器陈禫服于次乃告迁于祠堂告毕改题神主而递迁之虚东一龛以俟厥明祝先入拂几筵降出内外于次哭尽哀掌事者设馔于灵座前内外俱就位哭賛者引丧主盥手奠酒祝立于灵座右跪读祝文曰维年月朔日辰孤子某敢告于考某人之灵日月逾迈奄及大祥攀慕永逺无任荒踣谨以清酌庶羞只荐祥事尚享祝兴丧主哭再拜退复位内外哭尽哀祝奉神主入于祠堂丧主以下哭送掌事者彻灵座断杖弃之屏处始饮酒食肉而复寝
　　禫变【宋　明】
　　宋制二十七日禫【用以日易月之制】奠祭是日皇帝释禫服政和礼品官丧仪禫前一日之夕掌事者先备内外禫服各陈于别所主人及诸子俱沐浴具馔如初其日夙兴祝入设几筵于奥主人及诸子妻妾女子子仍祥服内外俱升就位哭尽哀降释服服禫服复升就位哭设馔如初賛者引主人盥手奠酒如初祝进立于灵座右止哭祝跪读祝文曰维某年月朔日辰孤子某敢昭告于考某官封諡【案庶人礼作敢昭告于考某人之灵】尚飨余如大祥之仪明品官礼大祥之后间一月禫禫者淡淡然平安之意盖丧至此计二十有七月前一月下旬卜来月三旬中各一日或丁或亥设桌子于祠堂门外置香炉香合防珓于其上丧主禫服西向众兄弟次之子孙在其后重行北上执事者北向东上丧主炷香薰珓命以上旬之日曰某将以来月某日只荐禫事于先考某官府君即以珓掷于盘以一俯一仰为吉不吉更命中旬之日又不吉则直用下旬之日【案司马光书仪大祥后间一月月中随便择一日不用卜】丧主乃入祠堂本龛前再拜在位者皆再拜丧主焚香祝执版立于丧主之左跪告曰孝子某将以来月某日只荐禫事于先考某官府君【案庶人礼作敢昭告于考某人之灵】卜既得吉敢告丧主再拜降兴在位者皆再拜祝阖门退乃前期一日沐浴设神位于灵座故处陈器具馔厥明行事皆如大祥之仪
　　五服成服及变除附【宋】
　　宋司马光书仪衰裳之制斩衰用极粗生布为之不缉衣缝向外裳缝向内裳前三幅后四幅毎幅作三防皆屈两邉相着空其中负版方一尺八寸【此尺寸皆用周尺】在背上缀于领下垂放之辟领方四寸置于负版两旁各搀负版一寸亦缀于领下衰长六寸广四寸缀于前衿当心衣长过腰足以掩裳上际衽用布三尺五寸留上一尺正方不破旁入六寸乃向下邪裁之一尺五寸去下畔亦六寸横断之留下一尺正方以两正方左右相沓缀于衣两旁垂之向下状如燕尾掩裳旁际【案朱子家礼同】齐衰以布稍粗者为寛袖襕衫大功小功缌麻皆用生白绢为襕衫凡缉者皆向外撚之小祥则除负版及衰大祥后服皁布衫黄干曰丧服妇人自斩至缌成服皆布总其布之升数象男子冠数始死将斩衰妇人去筓至男子括髪着麻髽之时犹不筓今成服始用箭筓【案箭篠竹也以箭篠为筓也】箭筓长尺妇人箭筓终丧妇人有除无变也【案丧服之制有变有除变者不遽除除者不更变故变有受而除无受】
　　五服衰裳制度【五代　宋】
　　后唐始以五服制度着为令
　　宋杨复曰丧服制度惟辟领一节沿袭差误自通典始案丧服记云衣二尺有二寸盖指衣身自领至要之长而言之也用布八尺八寸中断以分左右为四尺四寸者二又取四尺二寸四中折以分前后为二尺二寸者四此即寻常度衣身之常法也合二尺二寸者四叠为四重从一角当领处四寸下取方裁入四寸乃记所谓适博四寸注疏所谓辟领四寸是也案郑注云适辟领也则两物即一物也今记曰适注疏又曰辟领何为而异其名也辟犹开也从一角当领处取方裁开方四寸故曰辟领以此辟领四寸反折向外加两肩上以为左右适故曰适乃疏所谓两相向外各四寸是也辟领四寸既反折向外加两肩上以为左右适故后之左右各有四寸虚处当脊而相并谓之阔中前之左右各有四寸虚处当脊而相对亦谓之阔中乃疏所谓阔中八寸是也此则衣身所用布之处与裁之之法也注又云加辟领八寸而又倍之者谓别用布一尺六寸横阔八寸又纵折而中分之其下一半裁断左右两端各四寸除去不用只留中间八寸以加后之阔中元裁辟领各四寸处而塞其阙当脊相并处此所谓加辟领八寸是也其上一半全一尺六寸不裁以布之中间从项上分左右对折向前垂下以加于前之阔中与元裁断处当肩相对处相接以为左右领也夫下一半加于后之阔中者用布八寸而上一半从项而下以加前之阔中者又倍之而为一尺六寸此所谓又倍之者也此则衣领所用之布与裁之之法也古者衣服吉凶异制故衰服领与吉服领不同而其制如此也注又云凡用布一丈四寸者周身八尺八寸衣领一尺六寸合为一丈四寸也此是用布正数又当少寛其布以为鍼缝之用然此即衣身与衣领之数若负衰帯下及两衽又在此数之外矣但领必有袷此布何从出乎曰衣领用布阔八寸而长一尺六寸古者布幅阔二尺二寸除衣领用布阔八寸之外更余阔一尺四寸长一尺六寸可以分作三条施于袷而适足无余欠也通典以辟领为适本用注疏又自谓丧服记文难晓而用臆説以参之既别用布以为辟领又不言制领所用何布又不计衣身衣领用布之数失之矣但知衣身八尺八寸之外又别用布一尺六寸以为凡用布共一丈四寸则文仪不待辨而自明矣又曰仪礼妇人不殊裳衰如男子衰【案斩疏繐大功小功缌裼皆曰衰丧正服也】下如深衣无又无衽夫衰如男子未知备负版辟领之制与否下如深衣未知裳用十二幅与否此虽无文可明但衣身必二尺二寸袂必属幅裳必上属于衣裳旁两幅必相聨属此所以衣不用帯下尺裳旁不用衽也今考家礼则不用此制妇人用大袖长裙盖头男子衰服纯用古制而妇人不用古制此则未详
　　五服制度考【宋】
　　宋司马光曰古者既练祥禫皆可受服变而从轻今世俗无受服自成服至大祥其衰无变故于既别为家居之服是亦受服之意也朱子曰温公仪凶礼斩衰用古制而功缌又不用古制古者五服皆用麻但布有差等皆有冠绖但功缌之绖小耳今定家礼斩衰衣裳用极粗生布齐衰用次等粗生布杖期又用次等生布不杖期及齐衰三月又用次等生布大功用稍粗熟布小功用稍熟细布缌麻用极熟细布黄干曰案练再受服经传虽无明文谓既练而服功衰则记礼者屡言之服问曰三年之丧既练矣期之丧既矣则服其功衰杂记曰三年之丧虽功衰不吊又曰有父母之丧尚功衰而祔兄弟之殇则练冠是也案大功之布有三等七升八升九升而降服七升为最重斩衰既练而服功衰是受以大功七升布为衰裳也故丧服斩章贾氏疏云斩衰初服粗至后大祥后渐细加饰斩衰裳三升冠六升既后以其冠为受衰裳六升冠七升小祥又以其冠为受衰裳七升冠八升女子子嫁反在父之室疏云至小祥受衰七升总八升又案间小祥练冠孔氏疏云至小祥以卒哭后冠受其衰而以练易其冠而横渠张子之説又曰练衣必鍜炼大功之布以为衣故言功衰功衰上之衣也以其着衰于上故通谓之功衰必着受服之上称受者以此得名受盖以受始丧斩疏之衰而着之变服其意以丧乆变轻不欲摧割之心亟忘于内也据横渠此説谓受以大功之衰则与传记注疏之説同谓煆链大功之布以为上之衣则非特练中衣亦练功衰也又取成服之初衰长六寸博四寸缝于当心者着之于功衰之上是功衰虽渐轻而长六寸博四寸之衰犹在不欲哀心之遽忘也此説则与先儒异今并存之






　　钦定续通典卷七十九
<史部,政书类,通制之属,钦定续通典>
　　钦定四库全书
　　钦定续通典卷八十
　　礼【凶】
　　五服年月降杀【杜典分为五卷今于原书已载及唐以后与古制同者槩不録録杜典所载古制未备及后世増入者合为一卷】
　　斩衰三年【唐　宋　元　明】
　　唐律为人后者为所后父孙为祖后承重妇为舅【其夫为祖后者妻亦从服】皆斩衰
　　宋政和礼妇为舅与唐律同【夫为祖曽髙祖后者其妻从服亦如之】元典章为人后者为所后父与唐律同
　　明防典【孝慈録同】子为父母为人后者为所后父母女在室为父母女嫁反在室为父母嫡孙为祖父母承重及曾髙祖父母承重者同【父故适孙为祖承重服若父祖俱亡而子孙为曾髙祖后者同】妇为舅姑为人后者为所后祖父母承重庶子为所生母子为继母为慈母为养母夫为人后则妻从服庶子之妻为夫之所生母俱斩衰
　　孙为祖持重议【宋　元】
　　宋神宗时知太常礼院蘓颂议承重法疏畧曰古者贵贱不同礼诸侯大夫世有爵禄故有大宗小宗主祭重之义则丧服从而异制匹士庶人亦何预焉何以言之丧服曰父为长子何以三年也正体于上又乃将所重也郑康成曰重其当先祖之正体又以其将代已为宗庙主也而经不言长孙为祖者葢有爵土则父殁次当已其承重可知也近代仕不世爵宗庙因而不立尊卑亦无所统其长子孙与众子孙无以异也生而情礼则一死而丧服独异恐非先王制礼之本意也而世俗之伦乃以三年之丧为承重故谓当服者为承重而不知为承大宗之重也尝闻庆厯中朝廷欲议臣僚应任子者长子长孙差优与官余皆降等此亦近古立宗之法也然不果行庆厯末石中立卒未几庶子从简又卒嫡孙祖仁先服期不知后服礼官以谓宜别制斩衰嘉祐中刘煇祖母卒自言防孤鞠于祖母虽有诸父亦乞解官行服礼官议煇长孙当承重臣谓祖仁官丞郎列近职世荷赏延是有重可承者也煇乃庶官世又非显若云鞠于祖母报以三年可也有诸父在而令承长孙重非也故熙宁八年六月诏书嫡子死无众子者然后嫡孙承重袭封爵者虽有众子犹承重此明宗子重正合古礼而未议无封爵者及庶人所以承重之意故学礼者犹以为未尽也曰都邑之士则知尊祢大夫及学士则知尊祖故诸侯及其太祖天子及其始祖之所自出由是言之尊卑之礼有隆杀之异而丧服从而为之制也明矣今服祖重者而无所以为重之义又无大夫庶人之别是尊卑一统而贵贱同体也乞诏礼官博士参议礼律若以无封爵者无重之义即别立服制如在礼合承重亦参酌古今收族主祭之礼立为宗子继祖有以异于众子孙之法及庶人与士大夫不当同用一律颁布天下使人知尊祖不违礼教则州郡用法断于不疑也建炎以来朝野杂记髙宗之丧孝宗为三年服及孝宗之丧有司请于易月之外用漆纱浅黄之制葢循绍兴以前之旧朱文公后入不以为然奏言今已往之失不及追改惟有将来启欑发引礼当复用初丧之服则其变除之节尚有可议望明诏礼官稽考礼律预行指定其官吏军民方丧之服亦宜稍为之制勿使肆为华靡其后诏中外百官皆以凉衫视事葢用此也方文公上议时门人有疑者文公未有以折之后读礼记正义丧服小记为祖后者条因自识于本议之末其畧云凖五服年月格斩衰三年嫡孙为祖【谓承重者】法意甚明而礼经无文但传云父殁而为祖后者服斩然而不见本经未详何据但小记云祖父殁而为祖母后者三年可以旁照至为祖后者条下疏中所引郑志乃有诸侯父有废疾不任国政不任丧事之问而郑答以天子诸侯之服皆斩之文方见父在而承国于祖服向来入此文字时无文字可检又无朋友可问故大约且以礼律言之亦有疑父在不当承重者时无明白证验但以礼律人情大意答之心常不安归来稽考始见此说方得无疑
　　元典章本宗五服之图孙为祖父母齐衰不杖期若嫡孙承祖同父母斩衰齐衰三年
　　适孙亡无后次孙为祖承重议【宋】
　　宋神宗熙宁八年诏礼官立法自今承重者适子死无诸子即适孙承重无适孙适孙同母弟承重
　　适孙承重在丧而亡次孙代之议【宋】
　　宋仁宗皇祐元年博士宋敏求议承祖父重服曰自开元礼以前嫡孙卒则次孙承重或谓已服期不当接服斩而更为重制按仪礼子嫁反在父之室为父三年郑康成注谓遭丧而出者始服齐衰期出而虞则以三年之丧杜佑通儒引其义附前问答之次况徐邈范宣之说已为司马操驳之是服可再制明矣
　　齐衰三年【五代　宋　金】
　　宋政和礼家礼子为母不分父存殁俱齐衰三年如唐律开元礼【明防典改为母斩衰三年】
　　后唐明宗长兴中太常卿刘岳奉勅删定郑余庆书仪定妇为姑齐衰三年
　　宋太祖干德三年从仆射魏仁浦等奏依后唐之制妇为姑齐衰三年开寳礼养母谓养同宗及三嵗以下遗弃之子者与亲母同【按养母之服不见于经葢古无异姓相养之理有之自宋开寳礼始载入齐衰三年章元典章因之明孝慈録加为斩衰三年】神宗熙宁七年命官参酌旧例定为新式父母及继母慈母己所生母并三年【按母及继母慈母之服自唐定为齐衰三年不分父存殁五代及宋皆因之而不改何待神宗之更定乎至于生母之服周世大夫士之庶子父卒皆服齐衰三年与子为母同唐开元礼及宋初俱因之亦不待神宗之更定大要当时不过申明故事而纪事者不审旧章原自如此遂悮以为新式尔】
　　金章宗时霍王从彛母早死温妃舒穆噜氏养之明昌六年温妃薨帝问从彛丧服谏议大夫张暐奏慈母服齐衰三年桐杖布冠礼也从彛近亲至尊压降与臣下不同乞于未葬以前服白布衣绢巾既葬止用素服终制朝防从吉帝从其奏
　　后妻子为前母服议【晋】
　　晋初呉国朱某娶妻陈氏生子东伯入晋晋赐妻某氏生子绥伯太康中某已亡绥伯将母以归邦族兄弟交爱敬之道二母笃先后之序雍雍人无间言及其终也二子交相为服君子以为贤安丰太守程谅先已有妻后又娶遂立二适前妻亡后妻子勲疑所服中书令张华造甲乙之问曰甲娶乙为妻后又娶丙居家如二适无有贵贱之差乙亡丙之子当何服本实并列适庶不殊虽二适非正此失在先人人子何得専制析其亲也若为庶母服又不成为庶进退不知所从太郑冲议曰甲失礼于家二适并在诚非人子所得正则乙丙之子并当三年礼疑从重车骑贾充侍中少任恺议畧与郑同太尉荀顗议曰春秋并后匹适古之明典也今不可以犯礼并立二妻不别尊卑而遂其失也故当断之以礼先至为适后至为庶丙子宜以适母服乙乙子宜以庶母事丙【杜典不载今补纂】
　　为髙曾祖母及祖母持重服议【宋　明】
　　宋仁宗天圣四年大理评事杜杞言祖母颍川郡君钟没并无服重子妇余孤孙七人臣最居长今已服斩衰即未审解官与否礼院言按礼丧服小记曰祖父卒而后为祖母后者三年正义曰此论适孙承重之服祖父卒者谓适孙无父而为祖后祖父已卒今遭祖母丧故云为祖母后也父卒为母故三年若祖父卒时父已先亡亦为祖父三年若祖卒时父在已虽为祖期今父殁祖母亡时已亦为祖母三年也又按令文为祖后者父卒为祖斩祖父殁适孙为祖母承重者齐衰三年并解官合依礼令二程全书州从事有既孤而遭祖母丧者身为适孙未果承重先生为推典法意告之甚悉其人从之至今遂为定令而天下搢绅始习为常朱子语类祖在父亡祖母死亦承重家礼适孙父卒为祖母若髙曾祖母承重皆齐衰三年
　　明制适孙为祖父母承重及曾髙祖父母承重者改为斩衰三年
　　父卒母嫁复还及庶子为嫡母继母改嫁服议【臣】等谨按杜典载丧服父卒继母嫁从为之服报并注郑王诸说疏以从为之服为句从郑康成义也后儒于从字絶句用王肃说也以义断之当以王说为正葢继母本非属毛离里之亲又改嫁与父絶族乃令前妻之子之自居其室者亦皆舍其宗庙祭祀而为之服此于情为不称而揆之理亦未顺唯从继母而嫁者则为之服以其有抚育之恩故也此不别其为父后与否者以从乎继母而嫁必有幼弱不能自存者也受恩既同持服岂得而异故无分乎适庶也从母嫁则继父同居者尚有服况继母乎况亲母乎传云贵终贵继母之嫁而能终抚字之恩也郑以尝为母子言非也父在为出母服议【元】
　　元典章八母服图父在而母离弃被出者齐衰杖期
　　父卒为嫁母服议【宋　金　元　明】
　　宋仁宗景祐二年礼官宋祁言前祠部员外郎集贤校理郭防孤母边氏更嫁有子【按歴代名臣奏议母边氏适士人王涣生四子】无伯叔兄弟独承郭氏之祭今边氏不幸讣闻解官行服臣深用为疑按五服制度勅齐衰杖期降服之条曰父卒母嫁及出妻之子为母其左方注曰谓不为父后者若为父后者则为嫁母无服【按歴代名臣奏议有云今详边氏嫁则从夫已安于王室死则同穴永非于郭偶既为父后则宜归重本宗虽欲怀有慈之爱推无絶之义亦不得为已嫁之母亢父而尽其礼也此数语宋史礼志未载】诏议之【以下刘防等议歴代名臣奏议中不载今从宋史礼志备载】侍御史刘防曰按天圣六年勅开元五服制度开寳正礼并载齐衰降服条例虽与祁言不异然假宁令诸丧斩衰三年并解官齐衰杖期及为人后者为其父母若庶子为后为其母亦解官申心丧母出及嫁为父后者虽不服亦申心丧注云皆为生已者律疏云心丧者为妾子及出妻之子合降其服二十五月内为心丧载详格令子为嫁母虽为父后者不服亦当申心丧又称居心丧者释服从吉及忘哀作乐冒哀求仕者并同父母正服今龙图阁学士王博文御史中丞杜衍尝为出嫁母解官行丧若使生为母子没为路人则必亏损名教上玷孝治且杖期降服之制本出开元礼文逮乎天寳降勅俾终三年然则当时已悟失礼晋袁凖谓为父后犹服嫁母据外祖异族犹废祭行服知父后应服嫁母刘智释疑云虽为父后犹为嫁母齐衰谯周云非父所絶为之服周可也昔孔鲤之妻为子思之母鲤卒而嫁于卫故檀弓曰子思之母死栁若谓子思曰子圣人之后也四方于子乎观礼子盍慎诸子思曰吾何慎哉丧之礼如子云子圣人之后即父后也石苞问淳于睿为父后者不为出母服嫁母犹出母也或者以为嫁与出不异不达礼意虽执从重之义而以废祭见讥君为详正睿引子思之义为答且言圣人之后服嫁母明矣之行服是不为过诏两制御史台礼院再议曰按仪礼父卒继母嫁为之服期谓非生己者故父卒改嫁降不为己母唐上元元年勅父在为母尚许服三年今母嫁既是父终得申本服唐绍义曰为父后者为母嫁杖周不为父后者请不降服至天寳六载勅五服之纪所宜企及三年之数以报免怀其嫁母亡宜终三年又唐八坐议吉凶加减礼云凡父卒亲母嫁齐衰杖期为父后者亦不服不以私亲废祭祀惟素服居垩室心丧三年免役解官母亦心服之母子无絶道也按通礼五服制度父卒母嫁及出妻之子为母及为祖后祖在为祖母虽周除仍心丧三年侍讲学士冯元言仪礼礼记正义古之正礼开寳通礼五服年月勅国朝见行典制为父后者为出母无服惟通礼义纂引唐天寳六年制出母嫁母并终服三年又引刘智释疑虽为父后犹为出母嫁母齐衰卒哭乃除葢天寳之制言诸子为出母嫁母故云并终服三年刘智言为父后者为出母嫁母故云犹为齐衰卒哭乃除各有所谓固无疑也况天圣五服年月勅父卒母嫁及出妻之子为母降杖期则天寳之制已不可行又但言母出及嫁为父后者虽不服亦申心丧即不言解官若专用礼经则是全无服式若俯同诸子杖期又于条制相戾请凡子为父后无人可奉祭祀者依通礼义纂刘智释疑服齐衰卒哭乃除逾月乃祭仍申心丧则与仪礼礼记正义通典通礼五服年月勅为父后为出母嫁母无服之言不逺如诸子非为父后者为出母嫁母依五服年月勅降服齐衰杖期亦解官申心丧则与通礼五服制度言虽周除仍心丧三年及刑统言出妻之子合降其服皆二十五月内为心丧其义一也郭应得子为父后之条縁其解官行服已过期年难于追改后当依此施行诏自今并听解官以申心丧【按范文正公年谱公生二嵗而孤母夫人谢氏再适朱氏天圣四年丁母夫人忧六年服除是为嫁母服三年丧也葢丧服云父卒继母嫁从为之服报王肃以从字絶句从母嫁则继母尚有服况公以二嵗从亲母乎此礼以义起故当世无议之者】
　　金世宗大定八年二月甲午朔制子为改嫁母服丧三年
　　元典章八母服图父亡母改嫁适人齐衰杖期
　　明太祖洪武二十三年进士王希曾言其母任氏之丧以改嫁服止期年愿终三年之制帝命礼部议之尚书李原名奏曰不丧出母古之制也希曾之母既已失节难渝定制诏从之
　　齐衰不杖周【宋　明】
　　宋开寳礼为父所生庶母政和礼嫁母出母为其子继母嫁为前夫之子从已者
　　明防典父母为适长子及众子妾为家长父母
　　齐衰三月【宋】
　　宋沈括曰丧服但有曾祖齐衰三月曾孙缌麻三月而无髙祖孙服先儒皆谓同曾祖曾孙故不言可推而知或曰经之所不言则不服皆不然也曾重也由祖而上者皆曾祖也由孙而下者皆曾孙也茍有相逮者则必为之服丧三月朱子语类沈存中【沈括字存中】说丧服中曾祖齐衰服曾祖以上皆谓之曽祖恐是如此如此则皆合有齐衰三月服看来髙祖死岂有不为服之理须合行齐衰三月也存中又云髙祖齐衰三月不特四世祖为然自四世以上凡逮事皆当服衰麻三月髙祖葢通称尔
　　大功殇服九月七月
　　【臣】等谨按仪礼有三殇之服汉晋迄元皆相沿不废朱子为家礼则畧之而赘其例于末云凡为殇服者降一等明初编集礼及令皆仍古制至改制孝慈録尽去殇服不载又按礼无七月之服惟殇有之殇之中又惟中殇有之葢长殇降一等下殇降二等中殇则无定其在大功之殇则中从上而降一等在小功之殇则中从下而降二等降二等者固与小功之服同其降一等者不可即与大功之服同故特设七月以处之诚先王尽爱尽伦之善制也大功成人九月
　　【臣】等谨按宋政和礼司马光书仪朱子家礼明集礼防典多与唐律同惟元典章为嫡孙妇缌麻而为众孙妇大功此议礼者之误也
　　为众子妇【宋　元】
　　宋黄榦曰魏徴以兄弟子之妇同于众子妇先师朱文公曰礼经严适故仪礼适妇大功庶妇小功此固无可疑者但兄弟子之妇则正经无文而旧制为之大功乃更重于众子之妇虽以报服使然然于亲疎轻重之间亦可谓不伦矣故魏公因太宗之问而正之然不敢易其报服大功之重而但升适妇为期乃正得严适之义升庶妇为大功亦未害于降杀之差也
　　元典章为嫡妇杖期为众妇大功
　　小功殇服五月【周】
　　丧服从父昆弟之长殇传曰问者曰中殇何以不见也大功之殇中从上小功之殇中从下【按成人当服大功者其中殇与长殇同成人当服小功者其中殇与下殇同凡不见于经者皆当以此例求之　杜典不载今补纂】
　　小功成人服五月【唐　宋】
　　唐律为舅为从母显庆礼为甥【杜典不载今补纂】
　　宋政和礼女适人者为其兄弟侄之为人后者为人后者为其从父兄弟
　　嫂叔服【唐　五代　宋　元　明】
　　唐顔师古嫂叔服议原夫服纪之制异统同归或本恩情或申教义所以慎终追逺敦风厉俗轻重各顺其适名实不可相违丧过乎哀易象之明训【按文苑英华易象作承象误】其易宁戚圣道之遗防所议两条实为舛驳特降丝綍俾革遗谬歴代之所不寤儒者于是未详超然逺览独照深致窃以旧馆脱骖尚云出涕邻里有殡且辍巷歌况乎昆弟之妻严亲是奉夫之昆弟赀业本同遂乃均诸百姓絶于五服当其丧没阖门缟素已独晏然元黄莫改静言至理殊非宏通无益关防实开偷薄相为制服孰谓非宜在昔子思仲尼之胄为位哭嫂事着礼文哭既施位明其惨怛茍避凶服岂曰称情愚谓昆弟之妻服当五月夫之昆弟咸亦如之则亲疎中节名数有伦帷簿之制更严内外之序增睦【与魏徴等议同杜典不载今从唐防要纂入】
　　后唐末帝清泰三年刑部侍郎权判太常卿马缟【按册府元作户部侍郎】言衰麻丧纪所以别亲疎辨嫌疑礼叔嫂无服推而逺之也唐太宗时有司议为兄之妻服小功五月今有司给假为大功九月非是废帝下其议太常博士段颙议嫂服给假以大功者令文也令与礼异者非一而丧服之不同者五礼姨舅皆服小功令皆大功妻父母壻外甥皆服缌令皆小功礼令之不可同如此右赞善大夫赵咸又议曰丧与其易也宁戚仪礼五服或以名加或因尊制推恩引义各有所当据礼为兄之子妻服小功是轻重失伦也以名则兄子之妻疎因尊则嫂非卑嫂服大功其来已久令国之典不可减也【按册府元诸博士驳云律令国之大经马缟知礼院时不曾论定今遽上疏驳令式罪人也】司封郎中曹琛请下其议并以礼令之违者定议诏尚书省集百官议左仆射刘昫等议曰伏以嫂叔服小功五月开元礼防要同其式令于丧服无正文而嫂服给大功假乃假宁附令而勅无年月臣等集议嫂叔服并诸服纪请以开元礼为定下太常具五服制度附于令从之
　　宋仁宗天圣五年侍讲学士孙奭言伏见礼院及刑法司外州执守服制词防俚浅如外祖卑于舅姨大功加于嫂叔颠倒谬妄难可遽言臣于开寳正礼録出五服年月并见行丧服制度编附假宁令请下两制礼院详定从之程氏遗书云问嫂叔古无服今有之何也曰古之所以无服者只为无属其夫属乎父道者妻皆母道也其夫属乎子道者妻皆妇道也今上有父有母下有子有妇叔父伯父父之属也故叔母伯母之服与叔父伯父同兄弟之子子之属也故兄弟之子之妇服与兄弟之子同若兄弟则己之属也难以妻道属其嫂此叔嫂所以无服之义今之有服亦是岂有同居之亲而无服者又问既是同居之亲古却无服岂有兄弟之妻死而已恝然无事乎曰古者虽无服若哀慼之心自在且如邻里之丧尚不相舂不巷歌匍匐救之况至戚乎又云嫂叔无服先王之权后圣有作虽复制服可矣张子全书云韩退之以少孤养于嫂故为嫂服加等大抵族属之丧不可有加若为嫂养便以有恩而加服则是待兄之恩至薄大抵无母不养于嫂更无处可养若为族属之亲有恩而加等则待已无恩者可不服乎哉昔有士人少养于嫂生事之如母死自处以齐衰或告之非先王之礼闻而遂除之惟持心丧遂不复应举人以为得体朱子语类云问嫂叔无服而程先生云后圣有作须为制服答曰看推而逺之便是合有服但安排不得故推而逺之若有鞠养恩义心自住不得如何无服真卿曰当如同爨缌今法从小功
　　元典章本宗五服之图兄弟妻小功
　　明制叙服曰小功五月者为兄弟之妻妇人为夫之兄弟曰缌麻三月者为同堂兄弟之妻妇人为夫之同堂兄弟
　　缌麻成人服三月【宋　明】
　　宋政和礼为兄弟之曾孙为夫兄弟之曾孙为同堂兄弟之孙为夫同堂兄弟之孙女适人者为兄弟之孙为夫之兄弟之孙女适人者女适人者为从祖祖母为从祖祖姑为从祖姑
　　明制以庶子为父后者为其母改入斩衰生母条以士为庶母改入杖期庶母条其嫁女为同堂姊妹之出嫁者增入缌麻三月【按杜典载有缌麻殇服一条仪礼云为庶孙之中殇而郑康成谓当为下殇马融谓冇中则冇下王肃谓大夫为孙服皆无确据自唐以后亦无议及此者兹故不録】
　　舅之妻及堂姨舅【唐　宋　元】
　　【臣】等谨按杜典载开元制及裴耀卿张九龄等奏而韦縚原奏崔沔等众议未载今从旧唐书礼仪志备叙并録宋黄仪礼经传续解以备详考
　　唐宗开元二十三年下制曰服纪之制或有所未通宜令礼官学士详议闻奏太常卿韦縚奏曰谨按仪礼丧服舅缌麻三月从母小功五月曰何以小功以名加也堂姨舅舅母恩所不及外祖父母小功五月曰何以小功以尊加也舅缌麻三月并是情亲而服属疎者也外祖正尊同于从母之服姨舅一等服则轻重有殊堂姨舅亲即未疎恩絶不相为服亲舅母来承外族同爨之礼不如窃以古意犹有所未畅者也且为外祖小功此则正尊情甚亲而服属疎者也请加至大功九月姨舅同侪亲既无别服宜齐等请为舅加小功五月堂姨舅疎降一等亲舅母从服之例先无制服之文并望加至袒免臣闻礼以饰情服从义制或有沿革损益可明事体既大理资详审望付尚书省集众官吏详议务从折衷永为典则于是太子宾客崔沔建议曰窃闻大道既隠天下为家圣人因之然后制礼礼教之设本为正家家道正而天下定矣正家之道不可以贰总一定议理归本宗父以尊崇母以厌降岂忘爱敬宜在伦序是以内有齐斩外服皆缌麻尊名所加不过一等此先王不易之道也前圣所志后贤所其来久矣贞观修礼【按文苑英华作往修新礼今从唐志及防要】时改旧章渐广渭阳之恩不遵洙泗之典及道之后唐元之间【按唐防要作唐隆之间歴代名臣奏议删此句今从唐志及文苑英华】国命再移于外族矣礼亡徴兆傥或斯见天人之际可不诫哉开元初补阙卢履冰尝进状论丧服轻重勅令佥议于时羣议纷拏各安积习太常礼部奏依旧定陛下运稽古之思发独断之明至开元八年特降别勅一依古礼事符故实人知向方式固宗盟社稷之福更图异议窃所未详愿守八年明防以为万代程法职方郎中韦述议曰天生万物惟人最灵所以尊尊亲亲别生分类存则尽其爱敬殁则尽其哀戚縁情而制服考事而立言往圣讨论亦已勤矣上自髙祖下至孙以及其身谓之九族由近而及逺称情而立文差其轻重遂为五服虽则或以义降或以名加教有所从理不逾等百王不易三代可知日月同悬咸所仰也自防言既絶大义复乖虽文质有迁而必遵此制谨按仪礼丧服曰外亲之服皆缌麻郑康成谓外亲异姓正服不过缌麻外祖父母小功五月以尊加也从母小功五月以名加也舅甥外孙中外昆弟依本服缌麻三月若以匹敌外祖则祖也舅则伯叔父之别也姨舅伯叔则父母之恩不殊而独杀于外氏圣人之心良有以也且家无二尊丧无二斩人之所本不可贰也特重于大宗者降其小宗为人后者减其父母之服女子出嫁杀其本家之丧葢所存者逺所抑者私也今若外祖及舅更加服一等堂舅及姨列于服纪之内则中外之制相去几何废礼徇情所务者末古之制作者知人情之易揺恐失礼之将渐别其同异轻重相悬欲使后来之人永不相杂微防所在岂徒然哉且五服有上杀之义必循源本方及条流伯叔父母本服大功九月从父昆弟亦大功九月并以上出于祖其服不得过于祖也族祖祖父母族祖父母族祖昆弟皆缌麻三月以其出于髙祖其服不得过于髙祖也堂舅姨既出于外曾祖若为之制服则外曾祖父母及外伯叔祖父母亦宜制服矣外祖加至大功九月则外曾祖合至小功外髙祖合至缌麻若举此而舍彼事则不均弃亲而録疎理则不顺推而广之是与本族无异矣圣人岂薄其骨肉背其恩爱情之亲者服制乃轻然本于公者薄于私存其大者畧其细义有所断不得不然茍可加也亦可减也往圣可得而非则礼经可得而隳矣先王之制谓之彞伦奉以周旋犹恐失坠一紊其叙庸可正乎且旧章沦胥为日已久矣所存者无几又欲弃之虽曰未达不知其可请依仪礼丧服为定礼部员外郎杨仲昌议曰谨按仪礼曰外服皆缌又曰外祖父母以尊加从母以名加并为小功五月其为舅缌郑文贞公魏徴已议同从母例加至小功五月迄今之所加岂异前防虽文贞贤也而周孔圣也以贤改圣后圣何从堂舅堂姨舅母并升为袒免则何以祖述礼经乎如以外祖父母加至大功则岂无加报于外孙乎如外孙为报服大功则本宗庶孙何同等而相浅乎傥必如是深所不便窃恐内外乖序亲疎夺伦情之所沿何所不至理必然也昔子路有姊之丧而不除孔子问之子路对曰吾寡兄弟而不忍也子曰先王制礼行道之人皆不忍也子路闻而除之此则圣人因言以立训援事抑情之明例也礼不云乎无轻议礼明其播于天地并彼日月贤者由之安敢小有损益也况夫丧服之纪先王大猷奉以周旋以匡人道一辞宁措千载是遵涉于异端岂曰宏教伏望各依正礼以厚儒风太常所谓增加愚见以为不可又户部郎中杨百成左监门録事参军刘秩并同是议与沔等略同
　　宋黄榦曰本朝乾德三年左仆射魏仁浦等奏云唐明皇增舅母服缌麻又堂姨舅服袒免迄今遵行遂为定制及按今服制令与温公书仪等书并不见有舅母服缌麻及堂姨舅袒免之文【按舅母之服唐朝既制于前宋初复遵于后而服制令诸书不载者葢前此礼院及刑法司所执姨舅嫂叔皆加至大功妇翁女壻皆加至小功至天圣时学士孙奭请两制详定因并舅母服而削之也夫舅母无服虽本古礼然檀弓有同爨服缌之言明皇既定之为制则后世因而仍之于礼亦无害】
　　元典章外族服图母兄弟妻小功母姊妹小功而不及堂姨舅












　　钦定续通典卷八十
<史部,政书类,通制之属,钦定续通典>
　　钦定四库全书
　　钦定续通典卷八十一
　　礼【凶】
　　三公诸侯大夫降服议【隋　唐　宋　明】
　　隋刘为散尉吏部尚书牛建议以为礼议侯絶旁期大夫降一等今之上柱国虽不同古诸侯比大夫可也官在第二品宜降旁亲一等议者以为然驳之曰古之仕者宗一人而已庶子不得进繇是先王重适其宗子有分禄之义族人与宗子虽疎逺犹服齐衰三月良由受其恩也今之仕者位以才升不限适庶与古既异何降之有今之贵者多忽近亲若或降之民徳之疎自此始矣遂寝其事【杜典不载今补纂】
　　唐制皇家所絶旁亲无服者皇弟皇子为之皆降一等宋王安石降服议先王制服顺性命之理而为之节恩之深浅义之逺近皆于此乎权之贵之与贱或降或絶或否葢在先王之时诸侯大夫各君其父兄欲尊尊之义有所申则宜亲亲之恩有所屈此其所以降絶之意也自封建之法废诸侯大夫降絶之礼无所复施士大夫无宗其适孙重之属不可纯用周制臣愚以为方今惟诸侯大夫降絶之礼可废而适子非爵者无众子乃可于适孙承重
　　明世宗嘉靖十三年孟夏享太庙先期命侍郎顾鼎臣霍韬捧主防鼎臣韬皆有期功之服上言臣等考之古礼期服诸侯絶大夫降今之公卿即古之诸侯而犹有期制非礼也若律言缌麻以上皆不与祭者谓其身莅之者也而百官闻期功之讣不过私家为位及逾月则无容于避矣帝命礼官考议于是尚书夏言奏曰古之诸侯建邦启土世有其国伯叔兄弟皆其臣也故期可絶今之所谓公卿者在位则为公卿释位乃为族属无君道以臣其伯叔兄弟丧服之制人情所由生岂以在位释位而有隆杀哉夫哀有浅深故服有轻重定之三月以哀不能忘于三月也定之期年以哀不能忘于期年也而祭祀吉礼所以致敬于神明若情未忘哀则不能专诚于祭故不与也今以其身不丧与夫时之过者皆无可避臣未之前闻礼曰小功缌麻执事不与二臣所服之丧非小功缌麻皆服之重者也太庙捧主又礼之重者也以服之重而与夫礼之重者焉得谓之知礼臣等职司典礼敢不据经守正以严渎逾之防疏入诏鼎臣韬回避以侍郎黄宗明林防代之
　　奔丧及除丧而后归制【宋】
　　宋政和礼奔丧之礼始闻亲丧以哭答使者尽哀问故又哭尽哀服布深衣素冠遂行父母之丧见星而舍若未得奔则成服而后行至家内外哭待于堂上奔丧者入门而左升自西阶殡东西面凭哭尽哀少退再拜退于序东披发复位坐哭又尽哀尊卑抚哭如常讫内外各还次奔丧者乃还如未成服者三日成【若至在小敛前与主人俱成服小敛以后自用日数】賔吊拜賔如常奔丧者非主人则主人为之拜賔不及殡则先之墓北面近墓哭主人以下待于墓左西面主妇以下于墓右东面皆北上奔丧者哭尽哀再拜于墓东披发复位哭尽哀赞者告礼毕奔丧者又再拜遂冠而归入门而左升自西阶灵东西向凭灵哭主人以下升哭如常尽哀再拜各还次三日成服司马光书仪始闻亲丧以哭答使者尽哀问故又哭尽哀裂布为四脚白布衫绳带麻屦遂行日行百里不以夜行惟父母之丧见星而行见星而舍道中哀至则哭避市邑喧繁之处望其州境哭望其县境哭望其城哭望其家哭入门升自西阶至殡前再拜哭尽哀乃就位方去冠及上服被发扱衽徒跣如始死之仪诣殡东西面坐哭尽哀乃就东方袒括发又哭尽哀丈夫妇又之待之也皆如朝夕哭位无变也既哭奔丧者复着布四脚布衫拜诸尊长及受诸卑幼拜皆哭尽哀明日后日朝夕哭犹袒括髪至家四日乃成服而朝哭有吊宾至则出见之可也若未得行须应过三日以上者则为位不奠被发扱衽徒跣皆如始死之仪明日斩衰者袒括发齐衰以下袒免代哭皆如小敛之仪闻丧后四日成服而朝哭皆如在家之仪道中及至家惟不去冠及上服被发扱衽徒跣袒括发其余皆如未成服之仪入门至殡前北面再拜哭尽哀拜诸尊长又受诸卑幼拜皆哭尽哀吊宾至即出见之若奔丧者不及殡则先之墓望墓而哭至墓北面哭尽哀再拜在家丈夫之待之也即位于墓左妇人墓右皆哭尽哀未成服者去布四脚及布衫袒括发于墓东南即本位又哭尽哀复着布四脚衫拜尊长及受卑幼拜如上仪遂归至家入门去布四脚及布衫袒括发至灵座前北面哭尽哀如未葬之仪已成服者不袒括发齐衰以下闻丧则为位而哭若奔丧则释去华盛之服装办即行缓速惟所欲既至齐衰望乡而哭大功望门而哭小功以下至门而哭入门始至殡前北向哭尽哀再拜乃易所服之服即本位又哭尽哀乃见诸尊长及卑幼拜哭如主人仪若不奔丧则齐衰始闻丧三日中朝夕为位防哭四日之朝成服又为位防哭大功以下始闻丧为位防哭成服又为位防哭自是每月朔为位防哭月数既满次月朔为位防哭遂除服其闻丧至各哭固无常准齐衰以上自有丧以来亲戚未常相见者既除服而相见不变服各哭尽哀然后敛拜【朱子家礼明防典同】
　　士为所生母服议【宋　明】
　　宋真宗大中祥符八年枢宻使王钦若言太常博士秘阁校理聂震丁所生母服适母尚在望特免持服礼官言按周制庶子在父之室则为其母不禫晋解遂问蔡谟曰庶子丧所生适母尚存不知制服轻重答云士之妾子服其母与凡人丧母同钟陵胡澹所生母丧自有适兄承统而适母存疑不得三年问范宣答曰为慈母且犹三年况亲所生乎适母虽尊然厌降之制父所不及妇人无专制之事岂得引父为比而屈降支子也南齐禇渊遭庶母郭氏丧葬毕起为中军将军后适母吴郡公主薨葬毕今摄职则震当解官行服心丧三年明防典改入斩衰三年
　　【臣】等谨案齐衰三年首言父卒则为母下即及继母慈母知妾子之母亦包于为母之中也惟大夫之妾子公子之于母为尊厌降庶子为父后不敢服于私亲经表此三者之异则士而下与不为后者之从同不必言也小记云庶子在父之室则为其母不禫是生母之服父在期而父卒三年当与继母慈母一例而推矣
　　大夫士为慈母服议【明】
　　明董应举湛诚慈母如母服议家礼三父八母图慈母齐衰三年葢义服也而律亦有为慈母服之説但家礼慈母注云所生母死父令别妾抚育者谓之慈母当服三年而父妾乳哺者谓之乳母只服缌麻迹虽相似而恩有浅深服有轻重今湛诚所丁忧者顾氏乃其父之媵妾有子则当杖期无子则当缌麻总有抚抱之恩亦当先请后服
　　【臣】等谨案礼有慈母之条非仅谓母死父使他妾乳之也乃父命之为母子故行三年之服观小记为慈母后之语义自可见家礼于慈母条下谓庶子无母父命他妾之无子者慈已明防典于慈母条下谓母卒父命他妾养己者似与古所谓庶母慈己者无异又何以有三年小功之别乎葢父之命妾命子正是命之为后小记更有为祖庶母后一语则知慈母如母自与庶母慈己者逈别故曰贵父之命也然虽云如母而记称不世祭有不得尽同于母者矣
　　继适母党服
　　【臣】等谨案礼有适母无继嫡母之文葢自前母之子视之则为继母自庶子视之则正继皆为适也故开元礼政和礼家礼孝慈録明防典俱统于庶子为适母之父母兄弟姊妹条内小功五月适母亡则不服
　　妻已亡为妻父母服议【五代　宋】
　　后唐末帝清泰三年太常博士段颙言妻之父母旧服缌麻今给假令式服小功下尚书省集议左仆射刘昫等奏上诸服纪请一依开元礼从之
　　宋朱子家礼及明防典妻亡而别娶亦服妻之亲母虽嫁出犹服
　　总论为人后议【明】
　　明邱濬曰古人大宗无子则以族人之子继之而不及小宗大明令及律虽许同宗立嗣然皆谓其人生前自立而无死后追立之文圣祖之意葢以兴灭继絶必前代帝王功臣贤人之后不可不使血食也先王制礼不下庶人今庶人之家若生前将昭穆相应之人自幼鞠养者从其自便既死之后告争承继者无非利其财产而已若死者系军匠籍虽脇之使继彼肯从哉今宜勅礼官定制若前代名人之后或在今曽有大名显宦者以宗法为主先求继祢小宗次继祖之宗次继曽祖之宗次继高祖之宗四宗俱无人然后及疎逺及同姓之人若其人生前或养同宗之子世系虽逺而昭穆不失序不必更求其有鞠育之恩气虽不纯而心已相孚故也又凡为人后承父之命方许出继已孤之子不许所以然者为人后者为之子既为之子则称其所生为伯叔不承父命而辄称己父母为伯叔可乎是贪利而忘亲也如此则序既明而争讼亦息矣田汝成立后论曰古称为父后者非谓诸子皆可以为父后也必适子乃足以当之适子者大宗小宗之统也身为小宗之适则五服之亲皆其所统故礼曰适子不得后大宗以支子可也而汉初之诏赐氏为父后者爵一级葢适子之谓也古称立后者非谓昆弟无子者人人为之立后也惟大宗乃举之故礼曰大宗不可絶故族人以支子后大宗非大宗而立后者葢义举也于礼未之有闻也古称为大宗后者非必亲昆弟之子也有以从昆弟之子后从世父者矣有以诸孙后祖者矣有以诸曽孙后曽祖者矣有以诸孙后高祖者矣故礼曰为人后者斩衰三年不名所后为父者以所后不定难以预着其名也后世宗法不名而适子庶子皆称父后立后之义不明而同居异居昆弟之无子者皆为立后称谓之义不明而为人后者伯父叔父皆易为父而以孙后祖以无服之孙后逺祖者礼既不行名亦不着非先王之本防矣
　　近亲无继官为继絶议【宋】
　　宋哲宗元祐时南郊赦文户絶之家近亲不为立继者官为施行徽宗大观四年诏曰孔子谓兴灭继絶天下之民归心王安石子雱无嗣有族子棣已尝用安石孙恩例官可以棣为雱后以称朕善善之意
　　间代立后议【晋　宋】
　　晋侍中荀顗无子以从孙徽嗣中兴初以顗兄孙序为顗后封临淮公【杜典不载今补纂】
　　宋神宗元丰中国子博士孟开请以侄孙宗顔为孙又王彦林请以弟彦通为叔祖母宋继絶孙诏皆如所请【臣】等谨案雷次宗释仪礼为人后者之文以为不言所后之父者或后祖或后高曽凡诸所后皆备于其中庾纯云为人后者三年或为子或为孙若荀太尉养兄孙以为孙是小记所谓为祖后者同三年也杜典载宋庾蔚之谓间代取嗣古未之闻然自夫子之告子游已谓三代已后各亲其亲各子其子自非大宗五世亲尽则族属絶茍兄弟之子无当立者舍弟兄之孙弗立其于一气感召之义何故昭穆相续其常也不得已而立从孙为孙如父子之谊仍不改其昭穆之伦毋亦势之不得不然欤
　　夫为祖曽祖高祖父母持重妻从服议【宋　明】
　　宋朱子家礼明防典孝慈録无正文惟妻从夫族服图凡诸承重并从夫服
　　【臣】等谨案杜典载虞喜之论云孙为后其母尚存孙之妇犹为庶不得重重之服理当在姑窃以仪礼丧祭称主人者皆宗子也称为主妇者皆宗子之妻也此之谓夫妇亲之故父死母为内主者惟子幼未取者耳已取未有不主重者也主重未有不从服者也纵孙为后妻主姑存者重在为主虞喜之论未为达礼
　　出后者为本父母服议【隋　宋】
　　隋永宁令李公孝四岁丧母九岁外继其后父更别娶后妻【案父乃本生父也】至是而亡河间刘炫以无抚育之恩议不解任刘子翊驳之曰云继母如母典母同也当以配父之尊居母之位齐杖之制皆如亲母又为人后者为其父母期报期者自以本生非殊亲之与继也父虽自处旁尊之地于子之情犹须隆其本重是以令云为人后者为其父母并解官申其心丧父卒母嫁为父后者虽不服亦申心丧其继母嫁不解官此专据嫁者生文耳将知继母在父之室则制同亲母若谓非有抚育之恩同之行路何服之有乎服既有之心丧焉可独异三省令防其义甚明今言令许不解何其甚谬且后人者为其父母期未有变隔以亲继亲继既等故知心丧不殊服问云母出则为继母之党服岂不以出母族絶推而逺之继母配父引而亲之乎子思曰为伋也妻是为白也母不为伋也妻是不为白也母定知服以名重情因父亲所以圣人敦之以孝慈之以名义是使子以名服同之亲母继以义报等之已生如谓继母来在子出之后制有浅深者考之经未见其文譬出后之人所后者初亡后之者始至此复可以无抚育之恩而不服重乎奏入从子翊之议【案明邵寳曰继母以父重嫁母以父轻出母以父絶以义制恩而服之隆杀从之礼也　杜典不载今补纂】
　　宋中丞何澹所生父继室周氏死澹欲服伯母服下太常百官杂议吕祖俭遗书宰相曰礼曰为伋也妻者是为白也母今周氏非中丞父之妻乎将不谓之母而谓之何中丞为风宪首而以不孝令百寮何观焉【案伯母服期所生父继室亦服期澹欲服伯母服者不肯解官申心丧耳祖俭以不孝刺之得其情矣】
　　出后子为本亲服议
　　【臣】等谨案为人后者为本生祖父母服此恒有之事乃礼书及律文并不言及何也以为出后者于本宗概降一等故不必言耶何以于本宗兄弟与出嫁之姊妹本宗之外祖父母又歴歴言之葢使所后者而为父之亲昆弟则祖即吾之祖自不必言若使所后者而为父之从昆弟或再从并五服外之昆弟则依所后之伦序而降将有降为缌麻及无服者矣此疑似难明之际正不可不为辨别据礼文皆云为人后者于本生诸亲例降一等故王彪之崔凯之议以为本生祖父母应降服大功但礼无明文当以义起旁杀下杀之服可降而上推则追本所生不得从所后逓杀夫女子出适为其父母服期者三年之丧无二斩也而于祖父母则不降为其上推也此可类举而互证耳
　　为庶子后为庶祖母承重服议【北魏　宋　明】
　　魏广陵王恭北海王颢疑为所生祖母服期与三年博士执意不同诏羣寮防议【按魏书礼志熙平二年十一月乙丑大尉清河王怿表奏二王制服轻重不同乞为定制下礼官议】张普惠议曰谨案二王祖母皆受命先朝为二国太妃可谓受命于天子为始封之母矣丧服慈母如母在三年章曰贵父命也郑注云大夫之妾子父在为母大功则士之妾子为母期父卒则皆得申此大夫命其妾子以为母所慈犹曰贵父命为之三年况天子命其子为列国王其所生母为国太妃反自同公子为母练冠之与大功乎轻重颠倒不可之甚者也曰始封之君不臣诸父昆弟则当服其亲服若鲁卫列国相为服期判无疑矣何以明之丧服君为姑姊妹女子子嫁于国君者曰何以大功尊同也尊同则得服其亲服诸侯之子称公子公子不得祢先君然则兄弟一体位列诸侯自以尊同得相为服不为还准公子逺厌天王故降有四品君大夫以尊降公子大夫之子以厌降名例不同何可乱也礼大夫之妾子以父命慈已申其三年大妃既受命先帝光昭一国二王胙土茅社显锡大邦舍尊同之高据附不祢之公子虽许蔡失位亦不是过服问曰有从轻而重公子之妻为其皇姑公子虽厌妻尚获申况广陵北海论封则封君之子语妃则命妃之孙承妃纂重逺别先皇更以先后之正统厌其所生之祖适方之皇姑不以遥乎今既许其申服而复限之以期比之慈母不亦爽欤经曰为君之祖父母父母妻长子曰何以期父母长子君服斩妻则小君父卒然后为祖后者服斩今祖乃献文皇帝诸侯不得祖之母为太妃葢二王三年之证议者近背正经以附非类差之毫毛所失或逺且天子尊则配天莫非臣妾何为命之为国母而不听其子服其亲乎记曰从服者所从亡则已又曰不为君母之党服则为其母之党服今所从既亡不以亲服服其所生则属从之服于何所施若以诸王入为公卿便同大夫者则当今之议皆不须以国言也今之诸王自同列国虽不之国别置臣僚玊食一方不得以诸侯言之敢据周礼辄同三年【杜典不载今补纂】
　　宋仁宗寳元二年度支判官集贤校理薛绅言祖母万寿县太君王氏卒是先臣所生母服纪之制罔知所适乞降条制庶知遵守诏送太帝礼院详定礼官言五服年月勅齐衰三年为祖后者祖卒则为祖母又曰齐衰不杖期为祖父母注云父之所生庶母亦同惟为祖后者不服又案通礼义纂为祖后者父所生庶母亡合三年否记云为祖母也为后三年不言适庶然奉宗庙当以贵贱为差祖庶母不祔于皇姑已受重于祖当为祭主不得申于私恩若受重于代父而养为后可也又曰祖庶母合从何服礼无服祖庶母之文有为祖庶母后者之服晋王廙议曰受命为后则服之无嫌妇人无子托后族人犹为之服况其子孙乎人莫敢卑其祖也且子父没为母得申三年孙无由独屈当服之也防详五服年月勅不载持重之文于义纂即有所据今薛绅不为祖后受重于父合申三年之制史馆检校同知太常礼院王洙言五服年月勅与新定令文及通礼正文内五服制度皆圣朝典法此三处并无为父所生庶母服三年之文惟义纂者是唐世萧嵩王仲邱等撰集非创修之书未可据以决事且所引两条皆近世诸儒之説不出于六经臣已别状奏驳今薛绅为映之孙耀卿为别子始祖绅继别之后为大宗所守至重非如次庶子等承其重者也不可辄服父所生庶母三年之丧以废始祖之祭也臣谨案礼经所谓重者皆承后之文据义纂称受重于父亦有二説一者适长子自为正体受重可知二者或适长亡取适或庶次承父重亦名为受重也若继别子之后自为大宗所承至重不得更逺系祖庶母为之服三年惟其父以生己之故为之三年可也详义纂所谓受重于父者指适长子亡次子承父重者也但其文不同尔诏太常礼院与御史台详定闻奏众官参详耀卿王氏子绅王氏孙尤亲于慈母庶母祖母祖庶母也耀卿既亡绅受重代养当服之也又薛绅顷因籍田覃恩乞将叙封母氏恩泽回授与故父所生母王氏其薛绅官爵未合叙封祖母葢朝廷以耀卿已亡绅是长孙敦以孝道特许封邑岂可王氏生则辄邀国恩没则不受重服况绅被王氏鞠育之恩体尊义重合令解官持齐衰三年之服诏从之
　　明臧应奎为南京车驾主事以祖庶母丧求去例不得持重犹服私丧三年以重所自出姚翼家规曰承重者主宗庙之灌鬯也庶孙不为祖后不得加斩于生祖母虽无适孙而庶孙承重亦不概及于生祖母葢庶子服生母斩衰为其生育之恩与父均也非为其与父共承宗庙也何为而及于生祖母乎至于庶孙继祖即不得服生祖母则宋庾蔚之之言本朝典法无考只守齐衰不杖期之本服为是
　　【臣】等谨案承重之服祗于正适概不及庶杜典载庾蔚之之论明矣魏广陵北海二太妃为始封之君母受命归国诸侯不敢祖天子则太妃是为二王之祖母故议以持重三年宋薛绅明臧应奎皆以私恩加服礼官不能以义继也姚氏家规其知礼欤
　　并有父母之丧议【宋　明】
　　宋真宗天禧四年御史台言文武官弁丁忧者相承服五十四月别无条例下太常礼官议曰案礼丧服小记云父母之丧偕先葬者不虞祔待后事其葬服斩衰注谓同月若同日死也先葬者母也其葬服斩衰者丧之隆哀宜从重也假令父死在前月而同月葬犹服斩衰不葬不变服也言其葬服斩衰则虞祔各以其服矣及练祥皆然卒事反服重杂记云有父之丧如未没丧而母死其除父之丧也服其除服卒事反丧服注云没犹终也除服谓祥祭之服卒事既祭反丧服服死者之服晋杜预贺循之议同【按杜预贺循议已载杜典】臣等参考典故则是随其先后而除之无通服五十四月之文请依旧礼改正明王廷相曰并有父母之丧如之何曰父已葬而有母之丧则服母之服既虞也反服父之服既练也则服母之服不以轻掩重也其除父之丧也服其除服卒事反服母服母先而父后也亦如之宋纁曰母丧未葬而值父之二祥则不得服祥服以祥祭为吉未葬为凶不忍于凶时行吉礼也居母丧遭父丧者亦然
　　有适母丧而所生母死为服位议【宋】
　　宋司马光曰人居适母之丧而所生母卒疑其所以为服案杂记云有三年之练冠则以大功之麻易之又云有父之丧如未没丧而母死其除父之丧也服其除服卒事反丧服虽诸父昆弟之丧如当母之丧其除诸父昆弟之丧也皆服其除丧之服卒事反丧服是先有丧而重有者皆当别为服也又曽子问曰并有丧如之何何先何后孔子曰其葬也先轻而后重其奠及虞先重而后轻此谓遭同月者也今之律令适继慈养与母同例皆应服齐衰三年子之于母适庶虽殊情无厚薄固当同服而丧服小记云妾祔于妾祖姑葢古妾与女君尊卑殊絶设位于他所可也
　　居重丧遭轻丧易服议【宋　明】
　　宋司马光书仪若重丧未满而遭轻丧则制轻丧之服而哭之月朔辄为位服而哭之既毕反重服其除之也亦服轻服若除重丧而轻未除则服轻服以终其余日【政和礼家礼同】
　　明邵寳丧礼杂记丧有常服而所遭不能无变变之所值服之所难故服有成有受有练有禫其常也有易有包有特有重有兼其变也三日敛而成服期小祥而练除首之绖受以功衰又期而大祥中月而禫当其时服其服所谓常也如此是固庸于论者惟夫斩衰之丧既虞卒哭而遭齐丧则男子有易要绖妇人有易首绖所谓包者男子有仍首绖妇人有仍要绖所谓特者既练遭大功之丧有男妇首要皆麻所谓重麻者有男妇首要皆葛所谓重葛者齐丧虞卒哭遭大功之丧男以功麻易齐带之葛妇以功麻易齐首之麻而要犹齐葛所谓兼服者有斩葛齐麻前丧既葬后丧初敛男要妇首易而兼服者彼一时也此一时也物以时变新故重轻参伍伸屈而无失乎恩义之中所谓变也又如此夫是之谓难茍类而推之则一人之身周旋五服之内虽日有变不虞也而况其常乎
　　【臣】等谨案古人先有重丧后遭轻丧其所变易者不过绖带而已衰与冠固不变也至后世则更新丧之衰而并不言绖带是有礼之一变也
　　居所后父丧有本亲丧服议【明】
　　明王廷相曰有所后父之丧而本生父母亡如之何曰已殡则服其服而往哭之袭而归反丧服已葬则俟其殡而归反丧服其除丧也服其除服卒事反丧服曰不亦轻本生乎曰礼有所重斩不可以离次也
　　钦定续通典卷八十一
　　钦定四库全书
　　钦定续通典卷八十二
　　礼【凶】
　　祖先亡父后卒而祖母亡服议【北魏　宋】
　　魏世宗永平四年冬十二月员外将军兼尚书都令史陈终徳有祖母之丧欲服齐衰三年以无世爵之重不可陵诸父若下同众孙恐违后祖之义请求详正国子博士孙景邕刘懐义封轨髙绰太学博士袁升四门博士阳宁居等议适孙后祖持重三年不为品庶生二终徳宜先诸父太常卿刘芳议案丧服乃士之正礼含有天子诸侯卿大夫之事其中时复下同庶人者皆别标显至如重自士以上古者卿士咸多世位又士以上乃有宗庙世儒多云适孙重下通庶人以为差谬何以明之礼稽命徴曰天子之元士二庙诸侯之上士亦二庙中下士一庙一庙者祖祢共庙祭法又云庶人无庙既如此分明岂得通于庶人也重者主宗庙非谓庶人祭于寝也兼累世承适方得为适子适孙不尔者不得继祖也又郑别变除云为五世长子服斩也魏晋以来不复行此礼矣案丧服经无适孙为祖持重三年正文唯有为长子三年适孙期及注因説适孙重之义今世既不复为适子服斩卑位之适孙不陵诸叔而持重则可知也且准终徳资阶方之于古未登下士庶人在官复无斯礼考之旧典騐之今世则兹范罕行且诸叔见存丧主有寄宜依诸孙服期为允景邕等又议云丧服虽以士为主而必下包庶人何以论之自大夫以下每条标列逮于庶人含而不述比同士制起后疑也唯有庶人为国君此则明义服之轻重不渉于孙祖且受国于曾祖废疾之祖父亦无重可而犹三年不必由世重也夫霜感露濡异识咸感承重主嗣宁甄寝庙适孙之制固不同殊又古自卿以下皆不殊承袭末代僣妄不可以语通典是以春秋讥世卿王制称大夫不世此明训也丧服经虽无适孙为祖三年正文而有祖为适孙者岂祖以适服已已与庶孙同为祖服期于义可乎服祖三年此则近世未尝变也准古士官不过二百石已上终徳即古之朝士也假令终徳未班朝次茍曰志仁必也斯遂况乃官厯士流当训章之运而以庶叔之嫌替其适重之位未是成人之善也景邕等又议晋太康中令史殷遂以父祥不及所继求还为祖母三年时政以礼无代父追服之父亦无不许三年之制此即晋世之成规也尚书邢峦奏依芳议诏曰适孙为祖母礼令有据士人通行何劳芳致疑请也可如国子所议【杜典不载今补纂】
　　宋神宗熙宁时知庐州孙觉以适孙解官持祖母服觉叔父在有司以新令乃改知润州元丰三年太常丞刘次庄言祖母亡有适曾孙次庄为适孙同母弟在法未有庶孙承重之文诏下礼官立法自今承重者适子死无诸子即适孙承重无适孙适孙同母弟承重无母弟庶孙长者承重曾孙以下凖此其袭封爵自依礼令
　　祖与父先后防亡服议【明】
　　明王廷相防服説祖父之防将练而父亡何如曰持重于祖兼主于父礼也练祥禫祭服其除服卒事反父服父防未终而祖没何如曰适孙为父后者承重礼也父虽练也犹服其承服其除父之防也服其除服卒事反承服
　　生不及祖父母不税服议【梁　北魏　宋】
　　梁袁昻父顗败没时昻年五嵗乳媪携抱匿于庐山会赦得出犹徙晋安至元徽中聴还时年十五父讫更制服庐于墓次
　　魏杨引三嵗防父为叔所养母年九十三卒引年七十五哀毁过礼三年服毕恨不识父追服斩衰食粥粗服誓终身命【以上杜典不载今续纂】
　　宋胡旦为祠部郎中服母防既除乃言父卒时尝诏夺哀从事请追行服三年
　　小功不税服议【唐　宋】
　　唐韩愈曰曾子称小功不税则是逺兄弟终无服也郑注云以情责情今之士人遂引此不追服小功小功服最多亲则叔父之下殇与适孙之下殇与昆弟之下殇尊则外祖父母常服则从祖祖父母礼治人情其不可不服也明矣古之人行役不逾时各相与处一国其不追服虽不可犹至少今之人男出仕女出嫁或千里之外家贫讣告不及时则是不服小功者恒多而服小功者恒鲜矣君子之于骨肉死则悲哀而为之服者岂牵于外哉闻其死则悲哀岂有间于新故死哉今特以讣告不及时闻死出其月数则不服其可乎愈常怪之近出吊人见其颜色慼慼类有丧者而其服则吉问之则云小功不税者也礼文残缺师道不不识礼之所谓不税果不追服乎无乃别有所指而注者失其宗乎
　　宋刘敞曰韩子常吊于人见其貌戚意哀而服则吉问之曰小功不税也是以韩子疑之而作小功不税之书夫为服者至亲之恩以期断其杀至于大功兄弟之恩以小功止其杀止于缌外亲之服以缌穷其杀止于袒免圣人之制礼岂茍言情哉亦着于文而已矣大功税小功不税其文止于是也兄弟之服不过小功外亲之服不过缌其情止于是也因其情而为之文亲疎之杀见矣故礼大功以上不谓之兄弟兄弟有加而大功无加者亲亲也有加者报之也亲亲者税不亲亲者不税是亦其情也且礼専为情乎亦为文乎如専为情也则至亲不可以期断小功不可以不税如其文也则至亲之期断小功之不税一也夫曾子韩子隆于情而不及文失礼之指而疑其説虽然韩子疑之是也彼人之为非也何以言之小功虽不税亦不吉服而已矣记曰闻逺兄弟之丧既除丧而后闻之则免袒哭之成踊夫若是奚其吉哉故曰彼人之为非也韩子疑之是也小功不税礼也然则免袒成踊则已矣乎犹有加焉曰我未之闻也虽然降而无服者麻不税是亦降而无服也哀之以其麻哭之以其情逾月然后已其亦愈乎吉也
　　庶祖母慈祖母服议【齐　梁】
　　齐安陆王子敬所生早亡帝命贵妃范氏养之而子及妇服制礼无明文永明中尚书令王俭议孙为慈孙妇为慈妇姑为慈姑宜制期年服从之
　　梁武帝天监七年安成太妃陈氏薨舎人周舍议曰贺彦先称慈母之子不服慈母之党妇又不从夫而服慈姑小功服无从故也庾蔚之云非徒子不从母而服其党孙又不从父而服其慈由斯以言慈祖母无服明矣【杜典不载今补纂】
　　【臣】等谨案古者士为庶母缌麻三月大夫以上无服庶祖母之制服古今未闻明制加庶母杖期而不及于庶祖母亦以恩为无可加也斯则为袒免可耳又按先儒云妇人不服慈姑妇从夫尚于慈姑无服而况于孙乎然虞喜云慈祖母虽贱若其父先亡己养于祖以祖母之服服之固可也是知亡于礼者之礼在人之动也中耳
　　父母乖离知死亡及不死亡服议【晋　宋】
　　晋元帝大兴二年司徒荀组云二亲陷没防难万无一冀者宜使依王法随例行丧庾蔚之云二亲如陷没防难存亡未可知者宜尽寻求之理寻求之理絶三年之外便宜昏宦嗣不可絶王政不可废故也犹宜以哀素自居不豫吉庆之事待中寿而服之也若境内贼乱清平肆之后寻覔无踪迹者便宜制服康帝时有遭乱与父母乖离议者或以进仕理王事婚姻继百世于礼非嫌司徒西曹谢尚议曰典礼之兴皆因循情理开通胜如运有屯夷要当断之以大义夫无后之罪三千所不过今婚姻将以继百世崇宗绪此固不可塞也然至于天属生离之哀父子乖絶之痛痛之深者莫深于兹夫以一体之小患犹或忘思虑损聴察况于抱伤心之巨痛懐忉怛之至戚方寸既乱岂能综理时务哉有心之人决不冒荣茍进冒荣苟进之俦必非所求之防徒开偷薄之门而长流之路或有执志丘园守心不革者犹当崇其操业以风尚而况含难履慼之人勉之以荣贵耶李字宣伯【辽东襄平人】祖敏汉河内太守去官还乡里辽东太守公孙度欲强用之敏乗轻舟浮沧海莫知所终父信追求积年浮海出塞竟无所见遂情若居丧而不聘娶后有邻居故人与其父同年者亡因行丧制服燕国徐邈云不孝莫大于无后劝使娶妻既生遂絶房室恒如居丧礼不堪其忧数年而卒既孤有识之后亦以丧礼自居又以祖不知存亡设木主以事之由是以孝闻【按信始不娶既制丧乃娶生子仍心丧三年可谓仁至义尽者矣】
　　宋崔懐顺【清河东武城人】父邪利鲁郡太守元嘉中为魏所获懐顺与妻房氏笃爱闻父见掳即日遣妻布衣蔬食如居丧礼嵗时北向流泪其从叔模为荥阳太守亦入魏模子虽居处改节不废昏宦大明中冀州刺史崔元孙使魏魏人问曰崔邪利模力屈归命二家子侄出处不同义将安在元孙曰王尊驱骥王阳回车欲令忠孝并臣子两遂【杜典不载今补纂】
　　为姑姊妹女子子无主后者服议【宋】
　　宋敖继公曰为姑姊妹女子子出适者降为大功今以其无主乃加于降服一等而为之期其姑姊妹于昆弟侄亦不容不以其所加者服之云报者服期之义生于已而不在彼故也女子子适人者为父母自当期固不必言报矣然父母为己加一等而已于父母不复加者其亦妇人不能贰斩也雷次宗曰或问女子子出适者不得为无主服周斯则然矣敢问两无主得互相反服否答曰经云姑姊妹报名反服不由己身人今哀已不可无报若两俱无主义无先服则无报安得互相为周
　　昏有期而夫死服议【宋】
　　宋真宗大中祥符八年广平公徳彞聘王显孙女将大归而徳彞卒疑其礼制礼官言案曾子问曰娶女有日而女死如之何孔子曰壻齐衰而吊既而除之夫死亦如之注云谓无期三年之恩也女服斩衰
　　丧遇闰月议【隋　宋】
　　隋文帝开皇初太常卿牛撰仪礼百卷上之定制三年及期丧不数遇闰大功以下数之以闰月亡者祥及忌日皆以闰所附之月为正【开元礼同　杜典不载今补纂】
　　宋张子全书大功以下算闰月期以上以期断不算闰月三年之丧禫祥闰月亦算之
　　【臣】等谨案丧遇闰月六朝诸儒之论如王彪之谯王恬载谧郗谙庾蔚之辈最为折中吴商诸人皆似是而非也至范寗谓前闰亡者取后闰之日为忌尤属谬妄盖以月计者数闰嵗计者没闰若牛所定可谓经通而无者矣
　　忌日议【唐　宋　金　明】
　　唐祝钦明为礼部尚书知政事以匿忌日为御史中丞萧至忠所劾贬申州刺史徳宗贞元八年将作监元旦当摄太尉享昭徳皇后庙以私忌日不受誓诫为御史劾奏诏尚书省与礼官法官集议右丞卢迈奏状曰臣案礼大夫士将奉祭于公既视濯而父母死犹奉祭也又案唐礼散斋有大功丧致斋有周丧及斋中疾病即还家皆无忌日不受誓诫之文虽假宁令忌日给假一日春秋不以家事辞王事旦不宜以忌日辞摄祭由是坐罚俸
　　宋开寳敕文应常参官及内殿起居职官等自今刺史郎中将军以下遇私忌请准式假一日忌前之夕聴还私第叶梦得曰元丰编勅修假宁令于父母私忌假下添入逮事祖父母者准此旧法祖父母私忌不为假立此法者谓生而祖父母没则不假存则为假然不当言逮事盖误用礼之文也【案礼逮事父母则讳王父母不逮事父母则不讳王父母郑氏以逮为及识当是冇知之称今以逮事为及见误矣】法初行安厚卿为枢密适祖母忌祖母没时厚卿才三嵗疑而以问礼部郎官何洵直洵直虽知法官之误因欲迁就其説引子生三月而父名之以为天时一变为有识欲以三月为限断过矣今士大夫凡生而祖父母存者皆告假从立法者之意也张子全书忌日变服为曾祖祖皆布冠而素带麻衣为曾祖祖之妣皆素冠布带麻衣为父布冠带麻衣麻履为母素冠布带麻衣麻履为伯叔父皆素冠带麻衣为伯叔母麻衣素带为兄麻衣素带为弟侄易褐不肉为庶母及嫂亦不肉【案唐人忌日服黪朱子语类忌日服白生绢衫带黪巾无等差】朱子家礼忌日仪前一日斋戒设位陈器具馔【止一位一桌】厥明夙兴设蔬果酒馔【并如祭祢之仪】质明主人以下变服诣祠堂奉神主出就正寝参神降神进馔初献亚献终献侑食阖门唘门辞神纳主彻是日不饮酒不食肉不聴乐黪布素服素带以居夕寝于外
　　金章宗明昌元年制内外官并诸局承应人遇祖父母父母忌日并给假一日
　　明张文嘉齐家寳要忌祭仪节质明主人以下素服诣祠堂考妣前焚香跪告曰今以某官某考逺讳之辰敢请神主出就正寝恭伸追慕【仪节同时祭用赞唱去饮福受胙】祝文云嵗序流易讳日复临追逺感时昊天罔极【如祖考妣以上则改昊天罔极为不胜永慕】谨以清酌庶羞用伸奠献谨奉显妣孺人某氏配食尚享【若妣忌则用伸奠献下云敬奉以配显考某府君尚享案妣不曰祔食而曰配食盖夫妇得合食也】考妣于读祝后加举哀哀止祖考妣近故者亦然忌日变服髙曾祖考妣衣用青素祖考妣冠白衣考妣白冠白衣
　　【臣】等谨案凡祭皆吉服而忌用缟素凡祭皆饮福而忌独举哀夫缟素举哀非所以施之祭也故此祭宜与祥禫同类列于丧礼之末
　　国忌日议【唐　五代　宋　辽　金　明】
　　唐六典凡国忌日两京定大观寺各二散斋诸道士女道士及僧尼皆集于斋所京文武五品已上与朝请七品已上皆集行香以退若外州亦各定一观一寺以散斋州县官行香应设斋者盖八十有一州焉【谓四辅五府六雄十望曹濮兖齐豫徐陈青亳仙凉秦瀛贝邢恒冀定赵沧徳深博易相梁襄泽安緜梓遂眉卭果彭蜀汉润越常苏杭婺衢湖宣洪潭广桂陇邠泾等州是也其道士女道士僧尼行道散斋皆给香油炭料若官设斋道佛各施物三十五段供修理道佛写一切经道士女道士僧尼各施钱十二文五品已上女及孙女出嫁者官斋行道皆聴不预若私家设斋道士女道士僧尼兼请不得过四十九人】凡逺忌日虽不废务然非军务急切亦不举事余如常式文宗太和七年二月勅准令国忌日唯禁饮酒举乐至于科罚人吏都无明文但縁其日不合厘务官曹即不得决断刑狱大小笞责在礼律固无所妨起今后纵有此类台府更不举奏【案均王传王堪男损国忌日于私第决责下人为御史台所奏遂下此勅】
　　后唐明宗天成三年又八月九日勑今后每遇大忌宜设僧道斋一百人列圣忌日斋僧道共五十人不视朝不举乐止刑罚断屠宰依旧
　　晋髙祖天福五年正月御史窦贞固奏每遇国忌行香宰臣跪炉百官依常位立班行香之后斋僧百人永为定制
　　宋忌日礼据唐初始着罢乐废务及行香修斋之文其后又朔望停朝令天下上州皆凖式行香天祐初始令百官诣閤奉慰宋循其制唯宣祖昭宪皇后为大忌前一日不坐慰羣臣诣西上閤门奉慰移班奉慰皇太后退赴佛寺行香凡大忌中书悉集小忌差官一员赴寺如车驾巡幸道遇忌日皆不进名奉慰留守自于寺院行香仍不得在拜表之所天下州府军监亦如之【案毕仲荀燕闻録曰国忌行香起于后魏江左齐梁间每然香薫手或以香未散行谓之行香又唐防要谓髙宗时李义府为太子设斋诏五品以上行香不空三藏为神尧以下忌辰行香】太祖建隆二年宣祖忌日时明宪【干徳二年改諡昭宪】太后在殡羣臣止诣閤奉慰而罢行香真宗崩元徳明徳皇后忌日在禫制内乃停进名行香凡奉慰宰相枢宻使各帅百官内职共进名节度使留后观察使各进名忌日前后各禁刑三日如天庆节释放以下情轻者复断屠宰不视事前后各三日禁乐各五日其后以嵗月渐逺禁刑不视事各二日禁乐各三日章献明肃太后忌辰前后二日不视事一日禁屠宰各三日禁乐诏应太忌日行香臣僚并素食【案王栐燕翼贻谋録云国忌行香本非旧制真宗大中祥符二年诏曰宣祖昭武皇帝昭宪皇后自今忌前一日不坐殿羣臣进名奉慰寺观行香禁屠废务着于令自后太祖太宗忌日亦援此例累朝因之】政和新仪羣臣进名奉慰其日质明文武朝参官入诣朝堂就次御史台先引殿中侍御史一员入就位次西上閤门御史台分引朝参官及诸军将校次礼直官引三公以下在西上閤门南阶下每等重行异位并北向东上知西上閤门官于班前西向立搢笏执名纸躬三公以下文武百僚俱再拜俟閤门官执笏置名纸笏上入西上閤门讫退羣臣奉慰诣景灵宫每等重行异位并北向东上礼直官揖班首以下再拜讫引班首自东阶升殿舎人接引同升诣香案前搢笏上香跪奠茶讫执笏兴降阶复位又再拜次引班首以下分左右搢笏行香宰相执政官分左右行香讫执笏俱复位次引班首升殿诣香案前俯伏跪搢笏执炉俟读疏毕执笏俯伏兴降阶复位又再拜退南渡后制忌日如在以日易月服制之内并依礼例权停孝宗淳熙元年十一月诏文武百僚诣景灵宫国忌立班行香如有称疾托故不赴者御史台弹奏【案宋礼志景灵宫神御殿之一也以奉先朝御容元丰五年作景灵宫十一殿而在京宫观神御皆迎入禁中梦梁録曰绍兴间臣僚奏复景灵宫以奉祖宗衣冠之防诏从之咸淳间度庙亲洒扁目自圣祖至理庙凡十六殿自元天圣后至杨太后凡十五殿】岳珂云今世国忌日百僚行香在京则双忌赐假只忌视事坐曹如故外郡皆如平日笞决无禁
　　辽忌辰仪先一日奏忌辰牓子预写名纸大纸一幅用阴靣后三行书文武百僚宰臣某以下谨诣西上閤门进名奉慰至日应拜大小臣僚并皂衣皂鞓带四鼓至时于幕次前在京于僧寺班齐依位望阙序立直日舎人跪右执名纸在前班首以下皆再拜引退名纸于宣徽使付内侍奏闻兴宗重熙十一年宣献皇后忌日上与皇太后素服饭僧于延夀悯忠三学三寺
　　金熙宗皇统元年七月癸夘以景宣皇帝忌辰命尚食彻肉明成祖永乐元年礼官奏五月初十日太祖髙皇帝忌辰自初八至初十日不鸣钟鼓不行赏罚不举音乐禁屠宰文武官自初八日服浅淡衣黑角带侍朝至日早赴孝陵行礼八月初十日孝慈髙皇后忌辰礼亦如之宣宗勅谕礼部忌日悉辍朝参嵗为定例用申永慕之诚宣徳三年令凡遇忌辰通政司兵马司免引囚奏事
　　忌日祭奠议【金　明】
　　金初太祖忌辰皇帝至褥位立再拜稍东西向诣香案前又再拜上香讫复位又再拜进食奠茶辞神皆再拜而退二十一年五月十二日睿宗忌辰有司更定礼仪前一日宣徽院设御幄于天兴殿门外稍西至日质明皇太子亲王百官具公服于衍庆宫门外立班奉迎皇帝乗马至衍庆宫门外下马二宣徽使前导歩入宫门稍东皇帝乗辇繖扇侍卫如常仪至天兴殿门外稍西皇帝降辇入幄次帘降典赞仪引皇太子閤门引亲王宰执四品以上官由偏门入至于殿庭左右分班立定二宣徽使导皇帝由天兴门正门入自东阶升殿诣褥位立定皇太子以下官合班五品以下班于殿门外宣徽使奏请皇帝先再拜请诣侍神位立俟有司置香案酒桌讫请诣褥位又再拜三上香奠酒复位再拜皇太子以下皆陪位再奏请诣稍东侍神位立典赞仪引皇太子升殿赴褥位先两拜奠酒再两拜降复褥位次閤门引终献官赵王上殿行礼宣徽使奏请皇帝诣褥位再两拜皇太子以下官皆再拜礼毕百官依前分班立皇帝出殿门外入幄次帘降更衣引皇太子以下官出宫门外立班皇帝乗辇至宫门稍东降辇歩出宫门外上马还宫导从侍卫如来仪皇太子以下官俟车驾行然后退【案金礼志天徳四年于燕京所建原庙名其宫曰衍庆殿曰圣武门曰崇圣奉安列祖神御】世宗大定五年奉防太祖忌辰衍庆宫荐享止用素食诸京凡御容所在皆同又朔望皆行朝拜礼六年有司奏太祖皇帝忌辰车驾亲奠百官陪拜今车驾巡幸合以宰臣为班首率百官诣衍庆宫行礼从之十六年奉防世祖太宗忌辰一体奉奠十八年八月太祖忌辰世祖太宗同在一处致祭有司言厯代无一圣忌辰列圣与祭之典拟议间勅太子一位行礼并就祭功臣二十六年以内外祖庙不同定拟太庙每嵗五享山陵朔望忌辰及节辰祭奠并依前代典故外衍庆宫自来车驾行幸遇祖宗忌辰百官行礼并诸京祖庙节辰忌辰朔望拜奠合依旧以尽崇奉之意从之
　　明制凡值帝后忌辰皆遣官于陵上致祭止用香烛酒果无帛祝文维年月日孝子皇帝【御名】谨遣某官敢昭告于皇考【或皇妣諡号皆备书】某皇帝【或某皇后】尊灵曰惟我皇考【或皇妣】讳日之辰瞻望徳恩不胜哀感谨用祭奠伏惟尚飨【或髙曾祖考妣则曾孙惟所用】
　　【臣】等谨案唐宋忌日百官于寺观行香诵经设斋以为追荐虽属孝思颇非典礼不若金代于衍庆宫亲奠百官陪拜能酌古礼而修其制也明国忌遣官上陵亲祭内殿【即奉先殿】无行香斋荐之礼皆唐宋所不及
　　忌日祭祀停乐议【唐　宋】
　　唐文宗开成四年正月太常寺奏今月二十二日祀先农于东郊其日与穆宗皇帝忌日同太和七年十二月八日季冬蜡祭百神与敬宗皇帝忌日同准其年十二月六日勅近庙忌辰奏乐非便季冬蜡祭又不可移变礼从宜古有明据宜令其日悬而不乐庶叶典经今月二十二日祀先农欲准先敕悬而不乐从之
　　宋太祖干徳二年禘于太庙其日惠明皇后忌有司言唐开成四年正月二十二日祀先农与穆宗忌同日太和七年十二月八日蜡百神与敬宗忌同日诏以近庙忌辰作乐非便宜令悬而不作窃以农蜡之祭犹避庙忌而不作乐况僖祖同庙连室而在讳辰讵可辄陈金石之奏伏望依礼悬而不作
　　忌日易服议【宋　金　明】
　　宋髙宗绍兴元年二月太常少卿苏迟等以徽宗钦宗留北有朔望遥拜之礼乃言凡遇祖宗帝后忌前一日并忌日皇帝自内先服红袍遥拜讫易服行礼从之金章宗明昌元年世宗忌辰祭诸王陪位服黪素去金玉之饰明防典凡遇各庙忌辰上服浅淡服御奉天门
　　视事不鸣钟鼓百官各服浅淡服黑角带朝参其谢恩见辞官具公服如常仪孝宗治十四年令遇忌辰朝参官不许服纻丝纱罗恭仁康定景皇帝恭让章皇后忌辰如遇节令服青緑花样宣宗章皇帝忌辰如遇奏祭祀许服红世宗嘉靖元年奏准正月初三日宣宗章皇帝忌辰二月十九日恭仁康定景皇帝忌辰十一月初五日恭让章皇后忌辰许穿青纻丝穆宗隆庆元年题准凡遇忌辰文武百官不问内外班行谢恩见辞俱浅淡服色乌纱帽黑角带不许用公服神宗万厯四年题准凡郊庙奏祭祀日遇有忌辰则移前一日如致斋日内遇忌辰上具常服百官具青緑锦绣其正祭日遇忌者如祭在日间除临时照常具祭服行礼本日祭前祭后与致斋遇忌同如夜分祭毕是日上仍浅淡服色百官青衣角带办事
　　忌日不废军务议【唐】
　　唐太宗贞观十九年太宗亲征髙丽以五月五日行既至辽阳属髙祖忌日八座奏言臣等谨案礼云君子有终身之忧而无一朝之患此所谓星回嵗改亲没同辰思其居处不为乐事今陛下亲御六军已登防境庶务繁拥伏待剖决可以尊先圣之常经畧近代之一志望请所有军机要切百司依式闻奏手诏答曰今既戎旅大事不可失在机速所以仰顺古风俯从今请
　　立春遇忌日议【宋】
　　宋髙宗绍兴十三年正月御史台言本月十三日钦圣宪肃皇后忌其日立春凖令诸臣僚及将校立春日赐幡胜遇称贺等拜表忌辰奉慰退即戴欲乞十三日忌辰行香退即行戴揷从之
　　庆节遇忌日议【明】
　　明世宗嘉靖二年八月丁未万夀圣节先是再遇圣节皆以先帝丧杀礼又直髙皇后忌辰移之先一日至是礼官言大丧既除宜尽从吉典先忌祭而后受朝亦不妨同日上可其同日之请犹以孝惠皇太后制未阕不忍纯吉仍暂免习仪宣表及鸡唱山呼之礼是日帝亲祀奉先殿奉慈殿孝惠皇太后几筵殿毕出御奉天殿受贺免文武百官及四夷使臣宴赏
　　忌日辍经筵议【明】
　　明世宗嘉靖元年五月仁宗昭皇帝忌辰遣官祭献陵先是给事中安磐等奏称是日适值经筵衣绯赐宴辍讲则废学如仪则忘孝请移经筵前一日帝下其议礼部覆言经筵礼仪期日累朝未之有改考之祭义曰君子有终身之丧忌日之谓也此専指父母而言祖父以上礼经未载伏闻孝宗在位遇宪宗忌辰仍御经筵凡侍班等官俱衣青緑花様赐宴宜仿此行帝特防暂免
　　祧庙废忌日议【唐　宋】
　　唐文宗太和十五年五月太常礼院奏睿宗神主祧迁其六月二十日忌并昭成皇后十一月二日忌准礼合废从之
　　宋髙宗绍兴三十二年正月礼部太常寺言已降防钦宗祔庙翼祖当迁于正月九日告迁翼祖皇帝简穆皇后神主奉藏于夹室所有以后翼祖皇帝忌及简穆皇后忌欲乞依礼不讳不忌诏恭依
　　忌月举乐议【唐　宋】
　　唐睿宗祥月太常奏朔望弛朝尚食进蔬且止乐余日御便殿具供奉状中书门下官得侍他非奏事毋谒前忌与晦三日后三日皆不聴事忌晦之明日百官叩侧门通慰后遂为常至宪宗元和九年正月修撰太学博士韦公肃上疏曰准礼无忌月禁乐今太常及教坊以正月是国家忌月停习郊庙享宴之音中外士庶咸罢庆乐伏寻经典窃恐乖宜臣谨案礼记有忌日不乐无忌月之文汉魏以降代袭斯防唯晋穆帝将纳后以康帝忌月下议礼官荀讷王洽曹耽王彪之并当时知礼者皆称有忌日无忌月若有忌月即有忌时忌嵗并无礼据时从其议伏以前禁在二十五月之中今既逾逺礼湏改革又记曰禫月从乐明王制礼渐去其情不应以追逺而立礼反重也今太常停习郊庙之乐是反重而慢神有司禁中外之音是无故而去乐详其前典情理不伦考其沿袭又无所据倘陛下正因循之越度法经典之明文得礼之仪于史册天下幸甚诏中书门下令召太常卿礼官等学官详议可否中书门下奏曰忌日太常寺及教坊悉停阅习中外士庶亦皆禁断准礼及歴代典故并无忌月禁乐请依常教习者敕宜依其士庶之家亦宜准此
　　宋真宗咸平中有司将设春宴金明池习水开琼林苑縦都人游赏帝以是月太宗忌月命详定故事以闻史馆检讨杜镐等引晋荀讷唐王方庆韦公肃言礼无忌月禁乐当时悉从所议伏以忌日不乐尝载礼经忌月彻悬实无典故况前代鸿儒议论足据其春宴及池苑并合举乐















　　钦定续通典卷八十二
<史部,政书类,通制之属,钦定续通典>
　　钦定四库全书
　　钦定续通典卷八十三
　　礼【凶】
　　师弟子相为服议【唐　宋　元　明】
　　唐王义方卒门人员半千何彦先行丧植松柏冡侧三年乃去
　　宋胡瑗卒讣至京学士钱公辅与太学生徒百余人诣兴国戒坛院举哀自陈师丧给假二日张子全书圣人不制师之服师无定体岂可一槩服之故圣人不制其服心丧之可也孔子没吊服加麻亦是服也却不得谓无服也何基卒金履祥议曰为师服者吊服加麻心丧三年古之制也布襴俗服也今之服缌功以上者用之生绢钩领之衫俗服也今之服缌麻者亦用之服今缌麻之服是不得同丧父无服之重也疑衰古士之吊服也其服亡矣白布深衣古庶人之吊服其制今犹存焉然古之士今之官也今之士其未仕者古之庶人也宜用古庶人之服而以深衣为吊服昔朱子之服门人用细麻深衣而布縁矣然凡布皆麻古以三十升麻为麻冕之布以十五升麻为深衣之布深衣之麻自司马氏朱氏皆云用极细布则深衣布用苎代麻乆矣其縁则孤子纯以素是丧父既除之服也孔门丧夫子若丧父而无服则以丧父服除之服为若丧父无服之服其纯用素可也其冠则庶人之吊素委貌失其制矣以白布代之而加素绖于冠可也加麻之绖缌服之绖也今用缌麻而小可也加麻之带缌麻之带也今用细苎可也所谓疑衰拟于衰者也
　　元韩择卒门人为服缌麻者百人
　　明钱徳洪师事王守仁嘉靖丙戊举进士未廷试而归戊子北上途中闻守仁之丧往迎至广信且驰书于其父具陈父生师教愿为丧服父许之与同门王畿议服制徳洪以父母在麻衣布绖弗敢加焉畿请服斩衰以从筑场庐墓三年而后去
　　朋友相为服议【宋】
　　宋朱子家礼为朋友缌麻三月语类云朋友麻则吊服而加麻绖尔王柏朋友服议仪礼丧服友朋友麻三字岂非朋友之服乎案郑康成云朋友虽无亲有同道之恩相为服缌之绖带又曰士以缌麻为丧服其吊服则疑衰疑之为言拟也缌麻之布十五升疑衰十四升即白麻深衣拟于吉服也盖缌麻服之极轻者也他无服矣止有吊服所以拟之注云吊服加麻其师与朋友同既葬除之疏云以白布深衣庶人之常服又尊卑未成服以前服之故庶人得为吊服素冠吉屦无絇其吊服图云庶人吊服素委貌白布深衣士朋友相为服吊服加麻加麻者即加缌之绖带是为拟衰或曰深衣吉服也而可为吊服乎仆曰注固云拟于吉服也况非止为吊服亲疾病时男女改服注曰庶人深衣又曰子为父斩衰尸既袭衣十五升布深衣扱上袵徒跣交手哭是孝子未成服亦服深衣也或又曰安知深衣为吊服又为麻纯乎仆曰纯之以采者曰深衣纯之以麻者曰麻衣纯之以素者曰长衣以采縁之褎长在外则曰中衣又各自有名不可乱也今以深衣为吊服乡闾亦行之伹未有麻尔是服也勉斋黄氏考之为至详仆于北山何先生成服日服深衣加绖带冠加丝武即素委貌覆以白巾见者未尝不以为怪越数日通斋叶仲成父来吊仆问昔日毅斋之丧门人何服曰初遭丧明朋友以襴朴加布带其后共考仪礼至葬时方以深衣加绖带仆于是释然知无戻于礼也
　　除心丧议【宋　陈　隋　唐　宋】
　　宋文帝元嘉十七年元皇后崩皇太子心丧三年礼心丧者有禫无禫礼无成文世或两行皇太子心丧毕诏使者博议有司奏丧礼有禫以祥变有渐不宜便除即吉故其间服以纎缟也心丧已经十三月大祥十五月禫变除礼毕余一期不宜复有禫宣下以为永制诏可孝武大明二年正月有司奏故右光禄大夫王偃丧依格皇后服期心丧三年应再周来二月晦检元嘉十九年旧事武康公主出适二十五月心制终尽从礼即吉昔国哀再周孝建二年二月其月末诸公主心制终则应从吉于时犹称心禫素衣二十七月乃除二事不同领曺郎朱膺之议详寻礼文心丧不应再禫皇代考验已为定制元嘉季年祸难深酷圣心天至丧纪过哀是以出适公主还同在室即情变礼非革旧章今皇后二月晦宜依元嘉十九年制释素即吉
　　陈文帝天嘉元年八月尚书仪曺请今月晦皇太后服安吉君禫除仪注沈洙议谓至亲期断加隆故再期而再周之丧断二十五月但重服不可顿除故变之以纎缟创巨不可便愈故称之以祥禫禫者淡也所以渐袪其情至如父在为母出适后之子则降降之以期期而除服无复衰麻縁情有本同之义许以心制心制既无杖绖可除不容复改缦所以宋元嘉立义心丧以二十五月为限今皇后于安吉君心丧之期宜除于再周诏从之
　　隋制齐衰心服以上虽有夺情并终丧不吊不贺不预宴【以上杜典不载今续纂】
　　唐制父在为母一周除灵三年心丧又嫁母出母妾母本生父母及父卒祖存为祖母皆心丧二十五月并解官【宋制同】
　　宋呉荣王颢为慈圣光献太后之服易月当除颢曰身为孙而情文缺然若是可乎请如心丧礼须上禫除即吉诏可
　　【臣】等谨案贺循丧服要记凡降服既降心丧如常月刘智谓小功以下不税乃无心丧又陈沈洙议元嘉立义心丧以二十五月为限惟王俭古今集记终二十七月为王逡所难何佟之仪注亦用二十五月无复心禫云云是则心禫可废心丧不可废也宋服制凡如适孙祖在为祖母为人后者为其所生父母之类皆许解官申心丧三年盖由遵用前代之制自元明此制不行虽不解官而所谓心丧之实固未尝禁也
　　周丧察举议【宋】
　　宋真宗天禧三年正月贡举人郭等见崇正殿冒丧赴举命典谒诘之即引咎殿三举【时郭等四千三百人见于崇政殿以冒缌丧赴举为同辈所讼帝命兴谒诘之引服付御史台劾问殿三举保保人并赎金殿一举】四年二月翰林学士承防晁逈上言旧制期丧百日内妨试尊长卑防同士人病之多入京冒哀就同文试洎中选被人论诉不免坐罪请自今卑防期服不妨取解诏从之仁宗天圣七年兴化军进士陈可言臣昨与本军进士黄价同保臣预解送之后本军言黄价昨赴举时有叔为僧丧服未满臣例当駮放窃思出家制服礼律俱无明文况僧犯大罪并无縁坐犯事还俗勅不得均分父母田园又释门仪式见父母不拜居父母丧不绖死则法门弟子为之制服其于本族并无服式望下礼官详议许其赴试太常礼院言检防敇文期周尊长服不得取应又礼为叔父齐衰期外继者降服大功九月其黄价为叔僧合比外继降服大功哲宗元祐时程颐看详学制谓士子遭祖父母丧不得应举【案朱子曰祖父母丧不赴举法令虽不禁士子宜行之知渡江之后载籍轶亡矣】
　　丁忧终制议【元　明】
　　元制诸职官亲死不奔丧降先职二等未终丧赴官降一等不丁父母忧者罪与不奔丧同
　　明制今百官闻丧不待报即去官后京官有勘合在外官有引起复有程限夺丧短丧有丧有禁视昔加严云太祖洪武初百官闻祖父母伯叔兄弟丧俱得奔赴二十三年四月吏部言祖父母伯叔兄弟皆系期年服若俱令奔丧守制或一人连遭五六期丧或道路数千里则居官日少更易繁数旷职废事今后除父母及祖父母承重者丁忧外其余期服制不许奔丧但遣致祭从之英宗正统十二年令内外大小官员丁忧者不许保奏夺情起复世宗嘉靖四十二年周府南陵王睦楧上疏云文职上自九卿下及百僚皆知父母之恩行三年丁忧之制今各王府所选仪宾受封大夫郎官之职系与文职一体相同何父母身终不行丁忧之制岂为人子之道哉伏望敇下礼部自今见爵仪宾凡有父母身故宜照文职事例将半俸停止服满之日方许开俸疏入下礼部议明年御史林润等以为言始定仪宾守制穆宗隆庆元年吏部主事郭諌臣请衍圣公终制先是衍圣公凡遇父母之丧不行丁忧即请承袭与军职同至是諌臣疏谓鲁为上世秉礼义之国而孔子又万世礼义之宗今国家特世封为衍圣公秩以一品者正以圣人后为能守礼以表率天下之人耳不使其子孙守三年之制其何以责天下乞许遵制丁忧一如文臣终制起复从之生员丁父母忧者不许赴乡试及提学官科嵗二试举人丁父母忧者不许赴会试其监生及儒士丁忧者亦不许赴试景帝景防五年御史黄漙请罢举人监生由服以广科目从之【由服者二十七月正服之外余服程限也】
　　改葬服议【北齐　唐　宋　明】
　　北齐王元轨子欲改葬祖及祖母列上未知所服邢子才议曰礼改葬缌麻郑注臣为君子为父妻为夫惟三人而已然适孙曾孙承重者曾祖父母祖父母改葬既并三年之服皆应服缌礼文非遗漏是举其畧耳【杜典不载今续纂】
　　唐韩愈议经曰改葬缌春秋谷梁传亦曰改葬之礼缌举下缅也此皆谓子之于父母其他则皆无服何以识其必然经次五等之服小功以下然后着改葬之制更无轻重之差以此知惟记其最亲者其他无服则不记也若主人当服斩衰其余亲各服其服则经亦言之不当惟云缌也称举下缅者缅犹逺也下服之最轻者也以其逺故其服轻也江熙曰礼天子诸侯易服而葬以为交于神明者不可纯凶况其缅者乎是故改葬之礼其服虽轻以此而言则亦明矣卫司徒文子改葬共叔问服于子思子思曰礼父母改葬缌既葬而除之不忍无服送至亲也非父母无服无服则吊服而加麻此又其著者也文子又曰丧服既除然后乃葬则其服何服子思曰三年之丧未葬服不变除何有焉然则改葬与未葬者有异矣古者诸侯五月而葬大夫三月而葬士逾月无故未有过时而不葬者也过时而不葬谓之不能葬春秋讥之若有故而未葬虽出三年子之服不变此孝子之所以着其情先王之所以必其时之道也虽有其文未有着其人者以知其至少也改葬为山崩水涌毁其墓及葬而礼不备者若文王之葬王季以水啮其墓鲁隠公之葬恵公以有宋师太子少葬故有阙之类是也丧事有进而无退有易以轻服无加以重服殡于堂则谓之殡瘗于野则谓之葬近代已来事与古异或游或仕在千里之外或子防妻稚不能自还甚者拘以隂阳畏忌遂葬于其土及其反葬也逺者或至数十年近者亦出三年其吉服而从于事也乆矣又安可取未葬不变服之例而反为之重服与在丧当葬犹宜易以轻服况既逺而反纯凶以葬乎若果重服是所谓未可除而除不当重而更重也或曰丧与其易也宁戚虽重服不亦可乎曰不然易之与戚则易固不如戚矣虽然未若合礼之为懿也俭之与奢则俭固易于奢矣虽然未若合礼之为懿也过犹不及其此类之谓乎或曰经称改葬缌而不着其月数则是三月而后除也子思之对文子则曰既葬而除之今宜如何曰自启殡至于既葬而三月则除之未三月则服以终三月也【案袁孝尼云丧无再服若终月数是再服也魏崔长仁云郑氏得服缌之防谬三月之言】曰妻为夫何如曰如子无吊服而加麻何如曰今之吊服犹古之吊服也宋礼志太祖改葬宣祖安陵有司言案仪礼改葬缌注云臣为君子为父妻为夫也必服缌者亲见尸柩不可以无服缌三月而除之今请皇帝服缌皇亲及文武官防送灵驾者亦服缌既葬而除【朱子云改葬服缌郑谓终三月而除王肃谓事毕而除俱不可攷礼宜从重从郑可也】
　　明集礼改葬之日内外诸亲皆至各就次主人服缌麻服诸亲皆素服既葬行虞祭毕主人以下出就别次释缌麻服素服而还
　　【臣】等谨案改葬缌盖缌乃主布而言服之轻者非缌必系之三月也周礼司服凡吊王为诸侯缌衰诸侯及卿大夫亦以缌衰为吊服岂必繋之三月乎此不过改葬时见尸柩之暂服郑注三月而除之误矣昌黎韩氏以营葬既毕恰值三月为解亦属附会载徳云制缌麻具而葬葬而除斯言得之矣
　　改葬反虞议【宋　明】
　　宋政和礼凡有改葬者皆具事目闻于官勘验得实聴之【案明吕坤曰改葬非得已也滨于水则迁榇于客土则迁必为城郭道路则迁先贫贱后富贵合而窆之则迁凡以为亲也非是则否】将改葬先于墓所随地之宜张白布帷幕南向开户其日内外诸亲皆至墓所各就便次主人以下及妻妾女子俱缌服周亲以下素服丈夫于墓东西向妇人于墓西东向皆北上妇人障以行帷俱立哭尽哀卑者再拜祝立于羡道南北向内外哭止祝三声噫嘻启以改葬之故内外又哭尽哀权就别所掌事者开坟讫内外又就位哭如初设席于幕下举柩出置于席上内外俱从哭于墓所分东西位如常仪祝以功布拭棺掌馔者设馔于柩南主人盥手以琖跪奠酒再拜讫少顷彻奠进柩车于帷门外南向升柩于车遂诣幕所内外俱哭掌事者先设牀于幕下有枕席周设帷【如不易棺则不设牀】柩车至帷门外丈夫柩东妇人柩西俱立哭掌事者举柩入设牀柩东举尸出置于牀南首遂敛如大敛之仪【如明衣裳不殡也】乃设灵座于吉帷内幕下西厢东向【施牀帷屏服饰以时上饮饍及沐如平生也】乃葬将引柩告曰以今吉辰用即宅兆不设祖奠无反哭无方相魌头余如常葬之仪既葬就吉惟灵座前一虞虞如常仪其祝辞云维年月朔日辰孝子某敢昭告于考某官封谥改迁幽宅礼毕终虞夙夜匪宁啼号罔极谨以清酌庶羞只荐虞事于考某官封諡尚飨既虞主人以下出就别所释缌服反素服而还掌馔者彻馔掌事者彻灵座朱子曰改葬须告庙而后告墓以葬葬毕奠而归又告庙哭而后毕事方穏当行葬更不必出主祭告时却出主于庙
　　明防典与宋同
　　【臣】等谨案晋荀讷以改葬不应反虞故开元政和诸礼皆设灵座于墓所葬毕而虞祭毕而彻无反哭之文观朱子云又告庙哭而后毕事是仍宜反哭也父母墓毁服议【明】
　　明王廷相曰父母之墓崩毁或盗发露柩体修之宜何服曰此痛之甚者也可无制服以临之乎礼无正文以义而起亦可也改葬礼缌其服虽轻而用情甚重修墓更葬其事体均制缌礼也
　　三年而后葬变除议【宋】
　　宋政和礼凡父母之丧周而葬者则以葬之后月小祥大祥取再周之礼禫亦如之若再周而后葬者则以葬之后月练又后月为大祥祥而即吉无复禫矣其未再周葬则以二十五日练二十六月祥二十七月禫若再周而未葬则俟已葬而后除服
　　久丧不葬服议【陈】
　　陈高祖永定中有司奏前宁逺将军建康令沈孝轨门生陈三儿牒称主人翁灵柩在周主人奉使关内因欲迎丧乆而未返此月晦即是再周主人弟息见在此者为至月未除灵内外即吉为待主人还情理申竟以事谘左丞江徳藻徳藻议曰王卫军云乆丧不葬唯主人不变其余亲各终月数而除此盖引礼文论在家内有事故未得葬者耳孝轨既在异域虽已迎丧还期无指诸弟若遂不除永絶婚嫁此于人情或为未允中原沦陷已后理有事例宜谘沈常侍洙详议洙曰礼有变正又有从宜礼小记云乆而不葬者唯主祭者不除其余以麻终月数者除丧则已注云其余谓旁亲如郑所解众子皆应不除王卫军所引此盖礼之正也但魏氏东闗之役既失亡尸柩葬礼无期时议以为礼无终身之丧故制使除服晋氏丧乱或死于冦庭无由迎殡江左故复申明其制李之祖王华之父并存亡不测其子制服依时释衰此并变礼之宜也孝轨虽因奉使便欲迎丧而还期未克宜依东闗故事在此国内者并应释除衰麻毁灵祔祭若丧柩得还别行改葬之礼徳藻依洙议奏可【杜典不载今补纂】
　　招魂葬议【唐　宋　明】
　　唐薛収曰招魂葬非古礼也汉魏之术皆妄也葬之为言藏也仁人于其亲掩藏归穴不丰不俭必约于礼焉延陵季子曰魂无不之此言葬形非葬魂矣禁之礼也宋太宗淳化中有言昭成太子嬖妾张氏于都城西佛寺招魂葬其父母僣差逾制帝怒遣昭宣使王继思验问明李濓招魂葬答问嘉靖丁酉冬十二月十日汴马生北赴南宫试渡河走冰坏其舟溺而死求其尸逾月不可得其家请招魂葬焉乃质于李子李子曰史有之礼家之所不取也吾闻葬也者藏也所以藏其形于地下以安厝也故椁周于棺棺周于身非身无棺非棺无椁茍无其身而招魂葬焉则于义为窒于徳为悖于礼为不物何也亡者不可以假存无者不可以伪有也是故礼经无招魂葬之文汉魏以还或有冒为之者而袁瓌荀组干宝孔衍之徒咸著论以非之可谓通幽明之故知神之情者矣延陵季子曰骨肉复归于土命也若魂气则无不之也是故圣人制为殡葬之礼本以掩厥形骸不以安魂为事既葬之日迎神而返于家盖孝子之心不思一日离也若闭灵爽于沈魄之域是为不仁树松楸于空椁之冡是为不知仁知亡而人之道熄矣岂孝子事其亲之心哉曰然则当如之何曰阖宅眷属宜于遭溺之地备迎神之礼括髪徒跣号呼于涂而迎之以归祠庙以妥之木主以依之祝辞以告之牲醴爼豆以享之哭泣擗踊以哀之三年而除其服嵗时举祀如常仪则庶乎其可也
　　禁火葬议【宋　元　明】
　　宋太祖建隆三年三月丁亥诏曰王者设棺椁之品建封树之制所以厚人伦而一风化也近代以来率多火葬甚愆典礼自今宜禁之高宗绍与二十七年监登闻鼓院范同言今民俗有所谓火化者生则奉养之具惟恐不至死则燔爇而弃捐之何独厚于生而薄于死乎甚者焚而置之水中识者见之动心国朝着令贫无葬地者许以系官之地安葬河东地狭人众虽至亲之丧悉皆焚弃韩琦镇并州以官钱市田数顷给民安葬至今为美谈然则承流宣化使民不畔于礼法正守臣之职也方今火葬之惨日益炽甚事关风化礼宜禁止仍勅守臣措置荒间之地使贫民得以収葬少禆风化之美从之司马光书仪世人有游宦没于逺方子孙火焚其柩収烬归葬者夫孝子爱亲之肌体故敛而葬之残毁他人之尸在律犹严况子孙而悖谬如北其始盖出于羌俗行之既乆习以为常见者恬然曾莫之怪岂不哀哉延陵季子适齐其子死葬于嬴博之间曰骨肉复归于土命也魂气则无不之也孔子以为合礼必也不能归葬葬之所在可也不犹愈于焚之哉
　　元顺帝至正十五年正月北京路同知高朝列牒伏见北京路百姓父母身死往往置于柴薪之上以火焚之照得古者圣人治丧具棺椁而厚葬之今本路凡人有丧以火焚之实灭人伦有乖丧礼本省详看送礼部议得四方之民风俗不一若便一体禁约似有未尽参详比及通行定夺以来除从军应役并逺方客旅诸色目人许从本俗不须禁约外据土著汉人拟合禁止如遇丧事称家有无置备棺椁依礼埋葬以革火化之弊若贫民无地葬者聴于官荒地内埋了若无人収葬者官为埋瘗
　　明太祖洪武三年禁止浙江等处水葬火葬中书礼部议以民间死丧必须埋葬如无地官司设为义冡以便安葬并不得火化违者坐以重罪

　　钦定续通典卷八十三
　　钦定四库全书
　　钦定续通典卷八十四
　　礼【凶】
　　卒哭后讳及七庙讳字议【唐　五代】
　　唐僖宗咸通十二年七月侍御史李谿以进状内字与庙讳音同罚一季俸复执奏曰臣案礼记不讳嫌名又职制律诸犯庙讳嫌名不坐注云若禹与雨谓声同而字异也今若受罚是违典律乃免之
　　晋髙祖天福三年二月中书门下奏礼经云礼不讳嫌名二名不偏讳注云嫌名谓声音相近若禹与雨丘与区也二名不偏讳孔子之母名徴在言在不称徴言徴不称在此古礼也唐太宗宗二名皆讳人姓与国音声相近是嫌名者亦改姓氏与古礼有异若庙讳平字即不讳余侧若讳侧字即不讳平声所讳字正文及偏旁皆阙防画望令依今式施行勅二名及嫌名依唐故事
　　上书犯帝讳议【宋】
　　宋胡安国疏曰臣昨列职经筵専以春秋进读縁正文有渊圣御名方奏劄未及进禀得罪去国后闻礼官建议乞以他字易之定读为威其经本字即不改易臣今奉纂修于经本字既有诏令可遵其援引他经子史有犯渊圣御名者亦许依本字书写或当迁避有所疑惑臣闻古者不以名为讳周人以諡易名于是有讳礼然临文不讳二名不偏讳载在礼律孔子作春秋当恭王与哀公之世匄乃恭王之名夷即三世之穆定即哀公之考午即皇考之庙讳而笔削之际并无逥避春秋为尊君父而作书法如此其义可知自汉以来此义不行有易人之名以彻为通者易人之姓以荘为严者易甲乙之纪以丙为景者易郡县之号以还淳为清溪者又其甚则父名晋肃而子不敢应进士举者忌讳既繁名实愈乱恭惟陛下天纵聪明既尊春秋之书以宣圣徳宜用春秋之法以断政事臣所纂修缮写进本援引他经子史之类欲乞应犯庙讳不可迁避者依太常博士王晳所奏并依监本空阙防画于渊圣御名亦不改易本字覆以黄纸庶防名实不乱上遵春秋之法以明恭顺之实
　　山川与庙讳同应改变议【宋】
　　宋真宗时凡恒之字为常改千文岳宗恒岱为泰岱北岳恒山为常山
　　诔议【周　汉　晋　梁】
　　周礼春官大祝作六辞以通上下亲疏逺近六曰诔【注诔谓积累生时徳行以锡之命主为其辞】太史遣之日读诔【注遣谓祖庙之庭大奠将行时也】曽子问贱不诔贵幼不诔长礼也唯天子称天以诔之诸侯相诔非礼也檀弓鲁哀公诔孔丘曰天不遗耆老莫相予位焉呜呼哀哉尼父【注尼父因其字以为之諡】
　　后汉大司马吴汉薨光武诏诸儒诔之
　　晋郄超死之日贵贱操笔为诔者四十余人
　　梁刘勰曰详夫诔之为制盖选言録行体而颂文荣始而哀终论其人也暧乎若可觌道其哀也凄焉如可伤此其防也【以上杜典不载今补纂】
　　【臣】等谨案诔者哀死而述其行之辞如哀公诔孔子之类非必有諡也郑氏注礼毎解诔为諡而陈氏集説仍之误矣文心雕龙所言乃后世诔文之体其于贱不诔贵幼不诔长诸侯不相为诔之礼自汉以来胥失之
　　丧礼杂制
　　【臣】等谨案杜典末卷杂引礼经以补典中所未及今依其次服义则取先儒经説服制则据书仪家礼凡令甲所申与俗礼之宜因宜革者悉取前人论议以备典实而以居丧读礼终焉毎条贯以标目乃杂著之体例以便观览
　　服术有六【元】
　　元吴澄曰服术谓古先圣人制服之道其一亲亲之服承上文人道之亲亲下治子孙者而言子至亲也故适长子斩衰三年同于父众子齐衰期同于祖子之下其亲者孙故适孙齐衰期亦同于祖众孙则大功九月孙之下其亲曽并缌麻三月此亲亲之下杀也其二尊尊之服承上文人道之尊尊上治祖祢者而言父至尊也故斩衰三年其父之重无以加父之上其尊者祖故齐衰期祖之上其尊曽髙并齐衰三月此尊尊之上杀也其三名服其四出入之服承上文人道之男女有别别之以礼义者而言入者彼女来配此男母者配父之名其尊齐于至尊之父故服三年之衰与父同但齐其斩而已妻者配己之名其亲比于至亲之子故服期年之齐衰与子同又加之以杖也而妻之于夫则比于至尊之父故服三年之斩衰移其所天之父以天其夫也妇者配子之名故服大功九月小功五月伯母叔母其名同于父之配视己尊一等故服齐衰期昆弟之子之妇其名同于子之配视己卑一等故服小功五月唯兄弟之妻其名不可同于己之配为其与己同等故无服出者此女往配彼男故姑姊妹女子子在室齐衰期出嫁则降大功九月入者虽已出嫁或被出或无子而复归本宗则仍服在室未嫁之本服也其五长幼之服承上文人道之长长旁治昆弟者而言长者谓昆幼者谓弟昆弟相为服齐衰期也同祖者从昆弟则服大功九月同曽祖者再从昆弟则服小功五月同髙祖者族昆弟则服缌麻三月此长幼之旁杀也由长而上则有旁尊之杀父之亲昆弟为从父则服齐衰期父之从昆弟为再从父则服小功五月父之族昆弟为族父则服缌麻三月祖之亲昆弟为从祖则服小功五月祖之従昆弟为族祖及曽祖之亲昆弟为族曽祖并服缌麻三月由幼而下则有防卑之杀子之従昆弟为亲昆弟之子则服齐衰期子之再从昆弟为従昆弟之子则服小功五月子之族昆弟为再从昆弟之子则服缌麻三月孙之再从昆弟为亲昆弟之孙则服小功五月孙之族昆弟为从昆弟之孙及曽孙之族昆弟为亲昆弟之曽孙并服缌麻三月以上丧服之五术本乎人道之四亲皆为亲之服也非亲而服者不在此数其六従服谓非己之正服従于人而服也故殿于五术之后
　　从服有六【元】
　　元呉澄曰从服之目有六属从者属谓亲属以亲属故为其党服妻从夫服夫家旁尊旁卑之亲子従母服母党之亲也徒从者徒空也谓彼非亲属空为其党服子为母之君母庶子为君母之亲妾为女君之党也从有服而无服者其夫为其昆弟有服妻従夫而为夫之兄弟则无服公子之妻为其父母有服夫从妻而公子为君所厌为妻之父母则无服也从无服而有服者其夫为兄嫂弟妇无服妻从夫而娣姒妇相为小功则有服也公子被君厌为母之父母姊妹无服妻従夫而为公子之外祖父母及从母皆缌则有服也従重而轻者姑虽出嫁犹为侄服大功九月为重其子从母而为内兄弟服缌则轻妻为其父母服期为重夫从妻而服外舅姑缌则轻也从轻而重者公子为君所厌为其母练冠为轻妻从夫而为公子之母服期则重也
　　絶族无移服【宋】
　　宋张子曰君子之泽五世而斩小人之泽五世而斩泽斩于五世则恩可知矣故四从六世为絶族而从旁及之服特亲者各以亲踈属之也服不及于六世而婚姻乃百世不通者仁之所施有宗而义之所别不可已也然所谓絶非特此也丧服出妻之子为母期则为外祖父母无服曰絶族无施服亲者属也谓妻于夫家与族齿其出也与族絶族絶则为外祖父母无服此所谓无施服然夫妻则配合有絶族子母并亲无絶道故为出母期谓亲者属礼记作移丧服作施盖古通用也
　　上杀下杀旁杀【宋】
　　宋马晞孟曰亲亲以三为五以五为九而不言七者以其上而髙曽者皆为逺祖也下而曽者皆为逺孙也凡丧服之道以近为亲是故上杀者有缌麻而无功衰以其相逺也旁杀之亲有大功有小功者以其相近也近者至于亲亲而不尊逺者至于尊尊而不亲惟其亲而不尊故九月五月之丧功衰而已惟其尊而不亲故虽齐衰亦有三月也
　　亲疏嫌疑同异【宋】
　　宋吕大临曰伯母叔母疏衰踊不絶地姑姊妹之大功踊絶于地为祖父母齐衰期为曽祖父母齐衰三月此所以定亲疏也嫂叔不通问嫂叔无服君沐大夫沐稷士沐稻燕不以公卿为宾以大夫为宾此所以决嫌疑也己之子与兄弟之子异矣引而进之同服齐衰期天子至于庶人贵贱异矣而父母之丧衰疏之服飦粥之食无贵贱一也大夫为世父母叔父母众子昆弟昆弟之子降服大功尊同则不降此所以别同异也
　　五服十制四疑【明】
　　明吕坤曰丧礼先王所制以制放逸忘哀之情故谓之制制以三年为重故适长子不在适长孙承祖之重谓之承重五服者三年一年九月五月三月五等之衣服也十制者斩衰三年齐衰三年齐衰杖期齐衰不杖期齐衰五月齐衰三月大功九月小功五月缌麻三月袒免在次十等之制度也齐衰与斩衰布麻有麄细五齐衰布麻无麄细袒免虽极轻亦先王礼制但不成服故不可入五服尔疑服有四正义加降正服礼称情也义服情从礼也加服礼从情也三者皆隆降服礼裁情也降服非君子之所忍服所降以明礼称所本以明情三年重丧也降为期称重期期降大功称期功小功降缌称功缌仁之至义之尽也故曰加服不称本服降服不忘本服厚道也
　　冠制【宋】
　　宋政和礼斩衰通屈绳为武齐衰以降以布为武缌麻澡治其布为武皆垂其下为缨其冠以布为三辟襵前后屈而出于武其外厌而缝之为外縪其内厌而缝之为内縪大功以上辟襵向右小功以下辟襵向左司马氏书仪冠比衰布稍细广三寸跨顶前后以纸糊为材上裹以布为三防皆向右纵缝之两头皆在武下向外反屈之缝于武用麻绳一条从额上约之至顶后交过前各至耳于武上缀之各垂于颐下结之齐衰以布稍细者为布四脚其制如幅巾前缀二大脚后缀二小脚以覆髻自额前向顶后以大脚系之大暑则屈后小脚于髻前繋之谓之幞头大功以生白绢为四脚大祥后服垂脚黪纱幞头朱子家礼冠制斩衰同齐衰冠并如斩衰次等粗生布为之大功用稍熟布以上辟积积缝皆向右小功用稍熟细布缌麻用极细熟布以上辟积缝向左陈师道曰司马温公云仁宗崩有司用干兴故事羣臣布四脚加冠时莫识其制以幅巾幕首破其后为四脚其后郑夫读续事始云三代黔首以皁绢裹髪周武帝裁为四脚名幞头马周请重繋前脚盖布四脚脚皆后垂如周制遇暑则繋其前脚如唐制英宗崩宋次道误为布幞头有司遂用民间幕丧之服以今漆纱幞头去其铁脚而布裹之前繋后垂而不可加冠壊之而冠幞头之失自次道始也余谓四脚加冠今士大夫丧冠是也大布之冠古也四脚今也于礼为繁矣
　　筓总制【宋　明】
　　宋司马光书仪斩衰妇人用极粗生布为头恶竹筓布盖头齐衰妇人露髻以生白绢为头盖头大功亦如之朱子家礼斩衰妇人用极麄生布为盖头不缉布头竹钗齐衰妇人盖头布总竹钗大功小功缌制俱同布之精粗有异
　　明吕柟曰妇人麻布大袖圆领长衫者何衰之变也礼妇人言衰不言裳衰之长可以掩裳秦人以长衫为背子故长衫者衰之变也麻布盖头者何布总之变也自有书仪以来未之有改也丘文荘曰唐羃防之变也家礼布头竹钗者何曰箭筓之变也奚不绖乎既盖头奚绖也故有腰绖无首绖白防盖头宋王淮之议也
　　绖制【宋　明】
　　宋政和礼首绖之制斩衰以苴麻为首绖大九寸左本在下齐衰以牡麻为首绖大七寸二分右本在上大功以牡麻为绖以绳为缨中殇无缨其大五寸七分小功成人以牡麻为绖小功殇服以缲麻为绖皆大四寸六分缌麻以缲麻为首绖其大三寸七分大功以上麻皆有本小功以下麻绖皆断本要绖绞帯之制五分首绖杀一以为要绖五分要绖杀一以为绞帯斩衰以麻齐衰以下绖帯以麻绞帯以布麻有苴有牡有缲有不缲有有本有絶本者皆如首绖之等司马光书仪斩衰以有子麻纽为首绖其大一扼左本在下五分去一以为要绖两股相交两头结之各存麻本散垂三尺其交结处两防各缀细白绢帯系之使不脱又以细绳帯繋扵其上子为母布帯妇为姑以无子麻为绖齐衰布帯大功小功缌麻皆系黒鞓角帯朱子家礼斩衰首绖以有子麻为之其围九寸麻本在左从额前向右围之从顶过后以其末加于本上又以绳为缨以固之如冠之制要绖大七寸有余两股相交两头结之各存麻本散垂三尺其交结处两旁各缀细绳繋之绞帯用有子麻绳一条大半要绖中屈之为两股各一尺余乃合之其大如绖围要从左过后至前乃以其右端穿两股间而反挿于右在绖之下齐衰首绖以无子麻为之大七寸余本在右末繋本下布缨要绖大五寸余绞帯以布为之而屈其右端
　　明丘濬家礼补斩衰妇人要绖用有子麻为之制如男子繋于大袖之上未成服不散垂齐衰妇人要绖制如男子用无子麻为之濬曰家礼妇人服制皆本书仪自大袖以下俱非古制今特补入腰帯一事者盖礼男子重乎首绖妇人重乎腰帯存其一之最重者使后人或因此以复古也
　　杖制【宋】
　　宋政和礼为父杖竹而苴为母杖桐而削其大皆如要绖其长皆齐心司马光书仪为父竹杖本在下为母削桐上圆下方亦本在下家礼凡妇人不杖【杨复曰案家礼书仪妇人皆不杖与问丧丧大记丧服小记不同恨未得质正】
　　屦制【宋】
　　宋司马光书仪斩哀着麄麻屦妇人同齐衰麻屦妇人白屦杨复曰仪礼菅屦菅屦草屦也家礼菅亦麄麻为之恐当从仪礼为正又曰妇人屦绖无明文惟周礼屦人云命妇有散屦注云散屦去饰又云祭祀而有散屦者惟大祥时【案仪礼大功以上散屦】
　　丧不用乐【宋明】
　　宋太宗太平兴国七年正月学士李昉等奏议曰案唐长庆三年令百姓丧葬不得陈设音乐臣等参详丧用音乐望严禁之九年诏曰访闻丧葬之家有举乐及令章者盖闻邻里之内丧不相舂苴麻之旁食未甞饱此圣王教孝之道治世不刋之言何乃匪人亲罹衅酷或则举奠之际歌吹为娱灵柩之前令章为戏甚伤风教实紊人伦今后有犯此者并以不孝论
　　明来知徳曰乐者乐也先王所以饰喜也乐必发于声音以其喜也礼斩衰之丧唯而不对齐衰之丧对而不言大功之丧言而不议小功之丧议而不及乐故邻有丧舂不相者谓其喧閙而乐也有小功之丧者且议论而不及乐事况父母之丧可以喧閙而用金鼔之乐乎且闻乐不乐圣有明训居丧用乐律有大法今不遵圣人之教违祖宗之法而甘为十恶大罪之人乎此鼓乐所当革也
　　丧不宴客【元】
　　元仁宗延祐元年七月江南道监察御史王奉训呈近年以来江南风俗日薄父母之丧小敛未毕茹荤饮酒略无顾忌至于送殡管弦歌舞导引循柩焚葬之际张筵排宴不醉不已泣血未干享乐如此昊天之报其安在哉兴言及此诚可哀悯宜下有司严加禁治从之
　　丧不嫁娶【宋明】
　　宋哲宗元祐八年苏轼奏曰臣伏见元祐五年秋颁条贯诸民庶之家祖父母父母老疾无人供侍子孙居丧者聴尊长自陈验实昏娶右臣伏以人子居父母丧不得嫁娶人伦之正王道之本孟子论礼色之轻重不以所重徇所轻丧三年为二十五月使嫁娶有二十五月之迟此色之轻者也丧而昏防邻于禽犊此礼之重者也先王之政亦有适时从宜者矣然不立居丧嫁娶之法者所大也近世始立女居父母及夫丧而贫乏不能自存并聴百日外嫁娶之法既已礼伤教矣然犹或可以从权而冒行者以女弱不能自立恐有流落不虞之患也今又使男子为之此何义也哉男年至于可娶虽无兼侍亦足以养父母矣今使之释丧而昏娶是诚使民以色废礼耳岂不过甚矣哉春秋礼经记礼之变必曰自某人始使秉直笔者书曰男子居父母丧得娶妻自元祐始岂不为当世之病乎臣谨案此法本因卭州官吏妄有启请当时法官有失考论便为立法臣备位秩宗前日又因迩英进读论及此事不敢不奏伏望削去上条稍正礼俗
　　明世宗嘉靖时镇国中尉多炘生母象氏卒宗老援压适之説呈巡按凖期年服阕成昏多炘坚执终丧启于乐安王王批庶子于生母之丧压适之説苐以服色黪淡不敢行悲哀也今多炘终丧而后成昏可以厚人伦敦化源宜依所请巡抚胡松具题敕遣官奨谕
　　匿丧不举【五代】
　　后唐眀宗天成二年中书门下条奏据长定格选人中有隠忧者迟五选伏以人伦之贵孝道为先既有负于尊亲定不公于州县有伤风教须峻条章今后诸色官员内有隠忧冒荣者勘实不虗终身不齿所有入仕已来告敕并付所司焚燬从之
　　释服从吉【唐】
　　唐吕諲丁母忧起复肃宗上元元年加同中书门下三品赐门防既立于第门或谓諲曰吉庆之事不宜凶服受之諲遂权释衰麻当中而拜人皆笑其失礼
　　停丧不葬【五代　宋　元　明】
　　周太祖广顺三年十一月敕应内外文武臣僚幕职州县官举选人等今后有父母未经营葬其主家之长不得辄求仕进所由司亦不得申举其合赴举选者葬事礼毕敕所由于家状内具言不得调冒所司觉察紏举犯者必行典法如是不加觉察罪在纠察之司
　　宋哲宗元祐中诏御史台臣僚父母无故十年不葬即依条弹奏及令吏部限满检察尚有不葬父母即未得与闗升磨勘如失检察亦许弹奏
　　元仁宗延祐五年五月福建防访使赵奉训牒窃见江南民俗率多逺丧稽习以成风是省察宣眀者有所未至耳盖甞闻之惟送死可以当大事而丧具称家有无所以使贫富之咸遂人之道俱安也今闽中停丧不动经一二十年有一家累至三四柩者问之则曰年月未利卜地未得贫乏不能胜丧案礼诸侯大夫士葬皆有月数是古者不择年月矣古之者皆于国都之北兆域有常处是不择地矣经曰丧与其易也寜戚苟能尽其哀痛之情称家有无贫而薄何扵礼且下贫之户不即营葬辄作佛事欲为死者妄徼防福使移饭僧之费以为葬资固不患不胜丧也宜限以月日使依期埋葬以厚人伦之道以长孝爱之风其于教化岂小补哉
　　眀制凡有丧之家必须依礼定限安葬若惑于风水及托故停柩在家律以暴露之罪
　　神像【明】
　　眀刘世节曰祭祀用尸其义精深尸不能行而易以木主画像二者犹有用尸之义宋儒谓影像与祖考无干専用木主不知数寸之木与祖何相干也古人木主之设盖以祭祀用尸皆使子弟为之髙曽祖考无以分别故用主以识之今不用尸而用主正如今之乡饮主賔介僎之帖独有帖而无人也吕坤曰程伊川不取影堂曰若多一茎须便是别人不知木主何以似吾亲邪古有铸金刻木琢石塑土以像亲者皆出于思慕之极无聊不得已之情亦何病于礼乎孝子慈孙于木主影帐两存之可也不必于有不必于无亦可也
　　【臣】等谨案神像之设虽非古礼然亲没之后音容日逺所虽不尽肖而十分中有六七相似则声音笑貌犹宛然在目不愈于日逺日忘乎且非独亲见之子孙可以繋其孝思也捋之曽犹得见髙曽之仪范而动其追逺之诚其视数寸之木主不更觉洋洋如在邪礼贵从宜不可以非古而去之也
　　墓祭【宋　明】
　　宋朱子家礼仪节三月上旬择日前一日斋戒【如家祭之仪】具馔厥眀洒扫【主人帅执事者诣墓所】布席陈馔【陈于墓前如家祭之仪】参神降神初献亚献终献辞神乃彻祝文维某年嵗次月朔日辰孝子某【或孙曽】敢昭告于某亲某官府君之墓嵗序流易雨露既濡瞻扫封茔不胜感慕谨以洁牲醴齐只荐嵗事尚飨遂祭后土【布席陈馔如前仪】祝文维年月日某官姓名敢昭告于土地之神某躬修嵗事扵某亲某官府君之墓惟时保佑实赖神休敢以酒馔敬申奠献明吕坤曰墓祭非古而东郭墦间古亦有祭者且世逺族多同域而非祭则死者无以聨疎生者无以合食苟于人情近也何必古
　　礼从简约【宋】
　　宋朱子语録曰丧礼太繁今只存大概使人知其意义必不可尽行如始丧一段若欲尽行则必无哀戚哭泣之情哀苦荒迷之际何有心情一一如古礼之繁细委曲邪古有相礼者导孝子为之况依今世俗之礼亦未为失但使哀戚之情得尽耳有虞氏瓦棺而葬夏后氏堲周必无周人之繁文也古人圹中置物甚多礼文之意大备则防患之意反不足只当防虑久逺毋使土亲肤而已其他礼文皆可略也又如古者棺不钉不用漆粘而今灰漆如此坚密犹有蚁子能入何况不用钉漆乎孔子从先进已厌周之文矣圣贤者作不必尽守古礼必裁酌从今之宜而为之也问丧礼制度节目朱子曰恐仪礼也难行如朝夕奠与时事尚可未殡以前安得一一如此仔细含饭一节教人从那里转那里安顿一一各有定所须是有相者方得孔子曰行夏之时乗殷之辂已厌周文之烦矣圣人复起亦但随今风俗立一限制须从寛简今若考得仔细一一如古固好如考不得亦只随俗不碍理者行之又曰今人吉服皆已变古独丧服必欲从古恐不相称礼时为大衣冠本以便身古人亦未必一一有义况随时増减名物愈繁须是酌古之制去其重复使之简易然后可行又曰古礼难行为古人有做未到处古者以皮束棺岂能固设熬黍稷于棺傍以惑蚍蜉可见少智今棺用漆要三日便殡亦难
　　居丧读礼【宋】
　　宋陈祥道曰非丧而读丧礼则非人子之情居丧而不读丧礼不失之过则失之不及未而读祭礼则非孝子之情既葬而不读祭礼不失之黩则失之怠未除而读乐章则哀不足丧复常而不读乐章则乐必崩闵子子夏援琴而哀乐异孔子皆以为君子则丧复常读乐章先王之中制也










　　钦定续通典卷八十四
　　钦定四库全书
　　钦定续通典卷八十五
　　乐
　　【臣】等谨案杜佑作乐典以为古者因乐着教将欲闲其邪正其頽非乐无由故其叙乐也上自皇初下终天寳举夫因革之大凡制作之得失以及铿锵缀兆之节殊方下里之音本末灿然声容毕具而类例所不能赅者又为诸议以补其缺百世而下所谓闻其乐以知其徳者将于是乎在也唐自肃代以后国事倥偬乐文坠缺洎乎五代虽有制造鲜足观者宋兴太祖太宗留心雅乐至皇祐间始定大安之名一代讲求声律家如司马光周子朱子蔡元定诸人类皆有夙悟神解可垂不朽顾当时不尽见用而所谓播在乐府荐之郊庙者乃出自李照魏汉津者流葢古乐之难复久矣辽金元大都沿汉津之旧至明李文利主三寸九分为黄钟朱载堉为开方乗除之説则又私心自用去古益逺方之自桧不亦宜乎今去其缪者存其要始唐至徳间迄于明代以续通典之后云
　　第一歴代沿革上
　　第二歴代沿章下
　　第三十二律　五声八音名义　五声十二律旋相
　　为宫　五声十二律相生法
　　歴代制造
　　第四权量
　　金一　石二　土三　革四　丝五　木六匏七　竹八　八音之外又有七
　　乐悬
　　第五歌　杂歌曲　舞　杂舞曲
　　第六清乐　坐立部伎　四方乐　散乐　前代杂
　　乐
　　第七大祠与忌日同者不去乐议　古乐淡且和议律尺议　元丰朝防乐十议　杨杰大乐七
　　失议　　用正声废中声议　　大正少三等八条议　　崇宁之乐可变议　　黄钟三寸九分不合于理议　　　琴以第三为宫为中和议
　　歴代沿革上【唐　五代　宋】
　　唐代宗寳应二年六月太常奏宗室请奏大运之舞调用太蔟肃宗室请奏惟新之舞调用夷则徳宗即位十一月礼仪使奏代宗室乐用保大之舞贞元二年三月以昭徳皇后庙乐章九首付有司帝令有司议庙舞之号礼官请号坤元之舞从之十四年二月帝自制中和舞又奏九部乐及禁中歌舞伎者十数人布列在廷上御麟徳殿会百寮观新乐作诗令太子书示百官十九年四月修徳明兴圣及献懿二祖庙迁神主于庙太常寺奏徳明兴圣献祖懿祖庙乐用宫悬诏可宪宗永贞元年十二月有司请徳宗庙室酌献奏文明之舞用黄钟宫元和元年有司奏顺宗室奏大顺之舞中书侍郎平章事段文昌撰乐章穆宗以元和十五年正月即位四月礼仪使奏宪宗皇帝庙乐请用象徳之舞六月祔庙请用当月均调林钟宫谨按律厯志曰黄钟太蔟林钟谓之三正律皆音之君也今祔飨始于六月辛未声应林钟之宫制可中书侍郎平章事段文昌进撰乐章敬宗以长庆四年正月即位有司奏穆宗室奏和宁之舞中书侍郎平章事牛僧孺奉勅撰奏乐章文宗以寳厯二年即位有司奏敬宗庙奏大钧之舞中书侍郎平章事韦处厚撰乐章
　　梁太祖开平元年既受唐禅始建宗庙凡四室每室有登歌酌献之舞肃宗宣元皇帝室曰来仪之舞烈祖文穆皇帝室曰昭徳之舞二年正月太祖将议郊禋有司撰进乐名舞名乐曰庆和之乐舞曰崇徳之舞皇帝行奏庆顺之曲奠玉币登歌奏庆平之曲迎爼奏庆肃之曲酌献奏庆熙之曲饮福酒奏庆隆之曲送文舞迎武舞奏庆融之曲亚献终献奏庆休之曲太庙迎神舞开平之舞
　　后唐庄宗同光二年正月将有事于南郊光禄大夫简较尚书左仆射行太常卿充南郊礼仪使李燕进太庙登歌乐章洎舞名其懿祖昭烈皇帝室登歌酌献曰昭徳之舞献祖文皇帝室登歌酌献曰文明之舞太祖武皇帝室登歌酌献曰应天之舞昭宗皇帝室登歌酌献曰永平之舞从之明宗天成元年八月太常定庄宗庙堂酌献舞武成之舞
　　晋髙祖天福五年八月详定院秦先奉诏正冬二节朝会旧仪废于离乱之时兴自和平之代将期备物全系用心须议择人同为定制其正冬朝防礼节乐章二舞行列等事宜差太常卿崔棁御史中丞窦贞固刑部侍郎吕锜礼郎侍郎张允与太常等官一一详定礼从新意道在旧章庶知治世之和渐见移风之善今众官检讨典礼具述制度按礼云天子以徳为车以乐为御大乐与天地同和大礼与天地同节又曰安上治人莫善于礼移风易俗莫善于乐故乐书议舞曰夫乐在耳曰声在目曰容声应乎耳可以聴知容蔵于心难以貌覩故圣人假干戚羽旄以表其容发扬蹈厉以见其意声和合则大乐备矣又按义镜问鼓吹十二案合于何所答云周礼鼓人掌六鼓四金汉朝乃有黄门鼓吹崔豹古今注云因张骞使西域得摩诃兠勒一曲李延年增之分为二十八曲梁置鼔吹清商令二人唐又有防鼔金钲大鼔长鸣歌箫笳合为鼔吹十二案大享会则设于悬外此乃是设二舞及鼔吹十二案之繇也今议一从令式排列教习文舞郎六十四人分为八佾每八佾人左手执籥礼云苇籥伊耆氏之乐也周礼有籥师教国子尔雅曰籥如三孔而短大者七孔谓之簅歴代以来文舞所用凡用籥六十有四右手秉翟周礼所谓羽舞也书云舞干羽于两阶翟山雉羽分析连攒而为之二人执纛前引数于舞人之外舞人冠进贤冠服黄纱袍白纱中单白领褾白练裆白布大口袴革带乌皮履白布袜武舞郎六十四人分为八佾左手执干干楯也今之旁牌所以翳身也其色赤中画兽形故谓之朱干周礼所谓兵舞取其武象用楯六十有四右手执戚戚斧也上饰以玉故谓之玉戚二人执旌前引旌似旗而小绛色画升龙二人执鼗鼓二人执铎周礼有四金之奏其三曰金铎以通鼓形如大铃仰而振之金錞二每錞二人举之一人奏之周礼四金之奏一曰金錞以和鼔铸铜为之其色元其形圆若椎上大下小髙三尺六寸有六分圆二尺四寸上有伏虎之状旁有耳兽形防环二人执铙以次之周礼四金之奏二曰金铙以止鼓如铃无舌摇柄以鸣之二人掌相在左礼云理乱以相制如小鼔用皮为里实之以糠抚之以节乐二人掌雅在右礼云讯疾以雅以木为之状如漆甬而揜口大二围长五尺六寸以羖皮鞔之旁有二细髹画賔醉而出以器筑地明行不失节武舞人服弁手尚帻金丝布大袖绯丝竹布两裆甲金饰白练裆锦腾蛇起梁带豹文大口布袴乌皮靴工人二十数于舞人之外舞弁朱褠革带乌皮履白练裆白布袜殿廷仍加鼔吹十二案义镜云帝设毡案以毡为床也今请制大床容九人振作歌乐其床为熊罴防豹腾倚之状以承之象百兽率舞之意分置于建鼔之外各三案每案羽葆鼓一大鼔一金錞一歌二人箫二人笳二人十二案乐工一百有八人舞助一百三十有二人取年十五以上弱冠已下容止端正者其歌曲名号乐章词句中书条奏差官修撰从之
　　汉髙祖天福十二年九月权判太常寺张昭奏改唐祖孝孙所定治康之舞为治安之舞凯安之舞为振徳之舞又改贞观中九功舞为观象之舞七徳舞为讲功之舞其治安振徳二舞请依旧郊庙行用以文舞降神武舞送神其观象讲功二舞请依旧宴防行用昔周奏六代之乐即今二舞之类是也其賔祭常用别有九夏之乐即肆夏皇夏等是也梁武帝善音乐改九夏为十二雅前朝祖孝孙改雅为和示不相沿也臣令改为成取韶乐九成之义十二成乐曲名祭天神奏豫和之乐请改为禋成之乐祭地只奏顺和请改为顺成祭宗庙奏永和请改为裕成祭天地宗庙登歌奏肃和请改为肃成皇帝临轩奏太和请改为政成王公出入奏舒和请改为弼成皇帝食举及饮宴奏休和请改为徳成皇帝受朝皇后入宫奏正和请改为扆成皇太子轩悬出入奏成和请改为允成元日冬至皇礼防登歌奏昭和请改为庆成郊庙爼入奏雍和请改为骍成皇帝祭享酌献读祝文及饮福受胙奏寿和请改为寿成祖孝孙原定十二和曲开元朝又奏三和遂有十五和之名凡制作礼法动依典故梁置十二雅盖取十二天之成数契八音十二律之变轨益以三和有乖稽古又缘祠祭所用不可尽去臣取其一焉祭孔宣父齐太公庙降神奏宣和请改师雅之乐三公升殿防讫下阶履行奏祴和请废同用弼成享先农耕耤田奏丰和请废同用顺成周太祖广顺元年五月太常卿邉蔚上太庙四室奠献舞词表谓西汉诏叔孙通重定礼乐始有庙乐及降神纳爼登歌荐祼等曲迨至唐朝降神用文舞送神用武舞其余即奏十二和之乐一曲则别立舞名降及前朝亦徇此制今者将新郊庙严配祖宗合更率舞之名仰咏累功之盛请信祖睿和皇帝室酌献奏肃雍之舞僖祖明宪皇帝室酌献奏章徳之舞义祖翼顺皇帝室酌献奏善庆之舞庆祖章肃皇帝室酌献奏观成之舞又奏改前朝治安为政和之舞振徳为善胜之舞观象为崇徳之舞讲功为象成之舞又议改十二成乐曲为十二顺曰昭顺曰宁顺曰肃顺曰感顺曰治顺曰忠顺曰康顺曰雍顺曰温顺曰礼顺曰禋顺曰福顺
　　宋太祖建隆三年二月有司请改一代乐名并太庙四室酌献迎爼送神乐章诏翰林学士窦俨撰进四月俨上新定二舞十二乐曲名并乐章改周文舞崇徳之舞为文徳之舞武舞象成之舞为武功之舞改乐章十二顺为十二安盖取治世之音安以乐之义祭天为髙安祭地为静安【先农耤田同静安】宗庙为理安天地宗庙登歌为嘉安皇帝临轩为隆安王公出入为正安皇帝食饮为和安皇帝受朝皇后入宫为顺安皇太子轩悬出入为良安正冬朝防为永安【文宣王武成王同永安】郊庙爼豆入为丰安祭享酌献饮福受胙为禧安五月俨上太庙四室舞名并登歌辞禧祖室舞大善之舞奏大善之曲顺祖室舞大宁之舞奏大宁之曲翼祖室舞大顺之舞奏大顺之曲宣祖室舞大庆之舞奏大庆之曲干徳元年翰林学士承防陶谷等奉诏撰定祀感生帝之乐章曲名降神用大安太尉行礼用保安奠玉用庆安司徒奉爼用咸安酌献用崇安饮福用广安亚献终献用文安送神用普安四年和岘言按唐贞观十四年景云见河水清张文收采古朱鴈天马之义作景云河清歌名燕乐元防第二奏者是也伏见今年荆南进甘露京兆东州进嘉禾黄州进紫芝和州进绿毛龟黄州进白兎欲依月律撰神龟甘露紫芝嘉禾玉兎五瑞各一曲每朝防登歌首奏之六年岘又言汉朝获天马赤鴈神鼎白麟之瑞并为郊歌国朝合州进瑞木成文驯象南方自至秦州获白乌黄州获白雀并合播在管弦荐于郊庙诏岘作瑞文驯象玉乌皓雀四瑞乐章以备登歌太宗太平兴国二年冬至上寿复用教坊乐淳化三年元日朝贺毕再御朝元殿羣臣上寿复用宫县二舞登歌五瑞曲自此遂为定制真宗咸平四年太常言乐工习艺匪精每祭享郊庙止奏黄钟宫一调未尝随月转律望示条约乃命侍读学士夏侯峤判寺郭贽同按试择其晓习月律者悉増月奉自余权停廪给再俾学习以奬励之虽颇振纲纪然亦未能精备盖乐工止以年劳次补而不以艺进至有抱其器而不能振作者故难于骤变景徳二年诏翰林学士李宗谔权判太常寺复以龙图阁待制戚纶同判寺事乃命太常乐鼔吹两署工校其优劣黜去滥吹者五十余人宗谔因编次律吕法度乐物名数目曰乐纂又裁定两署工人试补条式及肄习程课先是惟天地感生帝宗庙用乐亲祀用宫县有司摄事止用登歌自余大祀未暇备乐至是诏自今诸大祀并宜用乐皆同感生帝六变八变如通礼所载大中祥符元年判太常礼院孙奭上言按礼文飨太庙终献降阶之后武舞止太祝彻豆丰安之乐作一成止然后理安之乐作是谓送神郊祀录载登歌彻豆一章奏无射羽然则宗庙之乐礼有登歌彻豆今于终献降阶之后即作理安之乐诚恐缺失望依旧礼增用诏判太常寺李宗谔与检讨详议以闻宗谔等言国初撰乐章有彻豆丰安曲辞乐署因循不作望如奭所请从之时以将行封禅诏改酌献昊天上帝禧安之乐为封安皇地只禧安之乐为禅安饮福禧安之乐为祺安别制天书乐章瑞安灵文二曲每亲行礼用之又作醴泉神芝庆云灵鹤瑞木五曲施于朝防宴享以纪瑞应五年上制荐献圣祖文舞曰发祥流庆之舞武舞曰降真观徳之舞自是玉清昭应宫景灵宫亲荐皆备乐用三十六虡景灵宫以庭狭止用二十虡上又取太宗所撰万国朝天曲曰同和之舞平晋曲曰定功之舞亲作乐辞奏于郊庙仁宗景祐二年帝亲制乐曲以夹钟之宫黄钟之角太蔟之徴姑洗之羽作景安之曲以祀昊天更以髙安祀五帝日月作太安以享景灵宫罢旧真安之曲以黄钟之宫大吕之角大蔟之徴应钟之羽作兴安以献宗庙罢旧理安之曲景安兴安惟乗舆亲行则用之以姑洗之角林钟之徴黄钟之宫太蔟之商南吕之羽作祐安之曲以酌献五帝以林钟之宫太蔟之角姑洗之徴南吕之羽作宁安之曲以祭地及太社太稷罢旧静安之曲于时制诏有司以太祖太宗真宗三圣并侑乃以黄钟之宫作庆安之曲以奠币彰安之曲以酌献又诏躬谒奉慈庙章献皇后之室作逹安之曲以奠瓒厚安以酌献章懿皇后之室作报安之曲以奠瓒衍安以酌献皇帝入出作干安罢旧隆安之曲常祀至日祀圜丘太祖配以黄钟之宫作定安以奠币英安以酌献孟春祀感生帝宣祖配以太蔟之宫作皇安以奠币肃安以酌献祈谷祀昊天太祖配作仁安以奠币绍安以酌献孟夏雩上帝太祖配以仲吕之宫作献安以奠币感安以酌献夏至祭皇只地太祖配以蕤賔之宫作恭安以奠币英安以酌献季秋大飨明堂真宗配以无射之宫作诚安以奠币徳安以酌献孟冬祭神州地只太宗配以应钟之宫作化安以奠币韶安以酌献又造冲安之曲以七均之为八十四皆作声谱以授有司冲安之曲独未施行亲制郊庙乐章二十一曲财成颂体告于神明诏宰官吕夷简等分造乐章参施羣祀又为景祐乐髓新经凡六篇第一释十二均第二明所主事第三辨音乐第四图律吕相生并祭天地宗庙用律及阴阳数配第五十二管长短第六代厯度量衡皆本之于阴阳配之于四时建之于日辰通之于鞮竺演之于壬式遁甲之法以授乐府以考正声以赐羣臣焉皇祐二年五月明堂礼仪使言明堂所用乐皆当随月用律九月以无射为均五天帝各用本音之乐于是内出明堂乐曲及二舞名迎神曰诚安皇帝升降行止曰仪安昊天上帝皇地只神州地只位奠玉币曰镇安酌献曰庆安太祖太宗真宗位奠币曰信安酌献曰孝安司徒奉爼曰饎安五帝位奠玉币曰镇安酌献曰精安皇帝饮福曰胙安退文舞迎武舞亚献终献皆曰穆安彻豆曰歆安送神曰诚安归大次曰憇安文舞曰右文化俗武舞曰威功睿徳又出御撰乐章镇安庆安信安孝安四曲余诏辅臣分撰庚戌诏御所撰乐曲名与常祀同者更之遂更常所用圜丘雩祭明堂诚安之曲曰宗安祀感生帝庆安之曲曰光安奉慈庙信安之曲曰慈安六月内出御撰明堂乐八曲以君臣民事物配属五音凡二十声为一曲用宫变徴变者天地人四时为七音凡三十声为一曲以子母相生凡二十八声为一曲皆黄钟为均又明堂月律五十七声为二曲皆无射为均又以二十声二十八声三十声为三曲亦无射为均皆自黄钟宫入无射如合用四十八或五十七声即依前谱次第成曲其彻声自同本律及御撰鼓吹警严曲合宫歌并肄于太常七月御撰明堂无射宫乐曲谱三皆五十七字五音一曲奉爼用之二变七律一曲饮福用之七律相生一曲退文舞迎武舞及亚献终献彻豆用之是月上封事者言明堂酌献五帝精安之曲并用黄钟之均声此乃国朝常祀五时迎气旧法若于亲行大飨即所未安且明堂之位木室在寅火室在已金室在申水室在亥盖木火金水之始也土室在西南盖土王之次也既皆用五行本始所王之次则献神之乐亦当用五行本始月律各从其音以为曲其精安五曲宜以无射之均太蔟为角献青帝仲吕为徴献赤帝林钟为宫献黄帝夷则为商献白帝应钟为羽献黒帝诏两制官同太常议而尧臣等言大飨日迫事难猝更诏俟过大礼详定以闻于是中书门下集两制太常官置局于秘阁详定大乐王尧臣等言天章阁待制赵师民博通今古愿同详定及乞借叅知政事髙若讷所校十五等古尺并从之三年二月诏两制及礼官叅稽典制以定国朝大乐名中书门下审加详阅以闻初胡瑗请太祖庙舞用干戚太宗庙兼用干羽真宗用羽籥以象三圣功徳然议者谓国朝七庙之舞名虽不同而干羽并用又庙制与古异及瑗建言止降诏定乐名而已七月尧臣等言按太常天地宗庙四时之祀乐章凡八十九首自景安而下七十五章率以安名曲岂特本道徳政教嘉靖之美亦缘神灵祖考安乐之故臣等谨上议国朝乐宜名大安诏曰朕惟古先格王随代之乐亦既制作必有称谓缘名以讨义繇义以知徳盖名者徳之所载而行逺垂久之致焉故韶以绍尧夏以承舜濩以救民武以象伐之不朽用此道也国家举坠正失典章交备独斯体大而有司莫敢易言之朕悯然念兹大惧列圣之休未能昭揭于天下之聴是用申敇执事逺求博讲而考定其衷今礼官学士迨三有事之臣同寅一辞以大安之议来复且谓艺祖之戡暴乱也安天下之未安其功大二宗之致太平也安天下之既安其徳盛洎朕之承圣烈也安祖宗之仁其仁厚祗览所议熟复于怀恭唯神徳之造基神功之戢武章圣恢清净之名冲人防成定之业虽因圣之迹各异而靖民之道同归以之播钟球文羽籥用诸郊庙告于神明曰大且安诚得其正嘉祐四年九月御制祫享乐舞名僖祖奏大基顺祖奏大祚翼祖奏大熙宣祖奏大光太祖奏大统太宗奏大昌真宗奏大治孝恵皇后奏淑安孝章皇后奏静安淑徳皇后奏柔安章怀皇后奏和安迎神送神奏和安皇帝升降奏肃安奠瓒奏顾安奉爼彻豆奏充安饮福奏僖安亚献终献奏祐安退文舞迎武舞奏显安皇帝归大次奏定安登楼礼成奏圣安驾回奏采茨文舞曰化成治定武舞曰崇功昭徳帝自制迎神送神乐章诏宰臣富弼等撰大祚至采茨曲词十八七年八月御制明堂迎神乐章皆肄于太常英宗治平元年六月太常寺奏仁宗配享明堂奠币歌诚安酌献歌徳安神宗元丰三年杨杰上十二均图帝取所上图考其説乃下范镇刘几叅定而王朴阮逸之黄钟乃当李照之太蔟其编钟编磬虽有黄钟大吕而全阙四清声非古制也朴之太蔟夹钟则声失之髙歌者莫能追逐平时设而不用圣人作乐以纪中和之声所以导中和之气清不可太髙重不可太下必使八音协谐歌者从容而能永其言镇等因请择李照编钟编磬十二叅于律者增以王朴无射应钟及黄钟大吕清声以为黄钟大吕太蔟夹钟之四清声俾众乐随之歌工咏之中和之声庻可以考请下朴二律就太常钟磬择其可用者用之其不可修者别制之而太常以为太乐法度旧器乞留朴钟磬别制新乐以验议者之术诏以朴乐钟为清声毋得销毁六年春正月御大庆殿初用新乐二月太常言郊庙乐虡若遇雨雪望祭即设于殿上三月礼部言有司摄事昊天舞名请初献曰帝临嘉至亚终献曰神娭钖羡太庙初献曰孝熙昭徳亚终献曰礼洽储祥诏可九月礼部言周礼凡大祭祀王出入奏王夏明入庙门已用乐矣今既移祼在作乐之前皇帝诣罍洗奏干安则入门亦当奏干安庶合古制其入景灵宫及南郊壝门乞如之哲宗元祐三年范镇乐成乐下太常杨杰着元祐乐议破镇説曰镇谓清声不见于经惟小胥注云钟磬者编次之十六枚而在一虡谓之堵至唐又有十二清声其声愈髙尤为非是国朝旧有四清声置而弗用至刘几用之与郑卫无异按编钟编磬十六其来逺矣岂徒见于周礼小胥之注哉汉成帝时犍为郡于水濵得古磬十六枚帝因陈礼乐雅颂之声以风化天下其事载于礼乐志不为不详岂因刘几然后用哉且汉承秦秦未尝制作礼乐其称古磬十六者乃二帝三王之遗法也其王朴乐内编钟编磬以其声律太髙歌者难逐故四清声置而弗用及神宗庙下三律则四清声皆用而谐协矣周礼曰鳬氏为钟薄厚之所震动清浊之所由出则清声岂不见于经哉今镇箫笛埙箎巢笙和笙献于朝廷箫必十六管是四清声在于其间矣自古无十二管之箫岂箫韶九成之乐已有郑卫之声乎礼部太常亦言镇乐法自系一家之学难以叅用而乐如旧制徽宗崇宁三年秋七月景钟成景钟者黄钟之所自出也垂则为钟仰则为鼎鼎之大终于九斛中声所极制炼玉屑入于铜齐精纯之至音谐清越其髙九尺拱以九龙惟天子亲郊乃用之立于宫架之中以为君围于是命翰林学士承防张康国为之铭四年七月铸帝鼐八鼎成八月大司乐刘昺言大朝防宫架旧用十二熊罴案金錞箫鼓觱篥等与大乐合奏今所造大乐逺稽古制不应杂以郑卫诏罢之又依昺改定二舞各九成每三成为一变执籥秉翟扬戈持盾威仪之节以象治功庚寅乐成列于崇政殿有防先奏旧乐三阕曲未终帝曰旧乐如泣声挥止之既奏新乐天顔和豫百寮称颂九月朔以鼎乐成帝御大庆殿受贺是日初用新乐太尉率百寮奉觞称寿有数鹤从东北来飞度黄庭回翔鸣唳乃下诏曰礼乐之兴百年于此然去圣愈逺遗风弗存乃者得隐逸之士于草茅之贱获英茎之器于受命之邦适时之宜以身为度铸鼎以起律因律以制器按协于庭八音克谐昔尧有大章舜有大韶三代之王亦各异名今追千载而成一代之制宜赐新乐之名曰大晟朕将荐郊庙享神和万邦与天下共之其旧乐勿用先是端州上古铜器有乐钟验其欵识乃宋成公时帝以端王继大统故诏言受命之邦而隐逸之士谓魏汉津也朝廷旧以礼乐掌于太常至是专置大晟府大司乐一员典乐二员并为长贰大乐令一员协律郎四员又有制撰官为制甚备于是礼乐始分为二时蔡攸提举大晟府不喜佗人预乐有士人田为者善琵琶无行攸乃奏为大晟府典乐遂不用中声八寸七分琯而但用九寸琯又为一律长尺有八寸曰太声一律长四寸有半曰少声是为三黄钟律矣律与容盛又不翅数倍黄钟既四寸有半则圜钟几不及二寸诸品大小皆随律盖但以器大者为太小者为少乐成始试之于政事堂执政心知其非然不敢言因用之于明堂布政望鹤愈不至攸弟绦曰宴乐本杂用唐声调乐器多夷部亦唐律徴角二调其均自隋唐间已亡政和初命大晟府改用大晟律其声下唐乐已两律然刘昺止用所谓中声八寸七分琯为之又作匏笙埙箎皆入夷部至于徴招角招终不得其本均大率皆假之以见徴音以其曲谱颇和美故一时盛行于天下然教坊乐工嫉之如讐其后蔡攸复与教坊用事乐工附会又上唐谱徴角二声遂再命教坊制曲谱既成亦不见克行而止然政和徴招角招遂于世矣二年八月罢大晟府制造所并协律官四年十月洪州奏丰城县民锄地得古钟大小九具状制奇异各有篆文验之考工记其制正与古合令乐工击之其声中律之无射绘图以闻七年十二月诏革弊事废诸局于是大晟府及教乐所教坊额外人并罢靖康二年汴京失守凡大乐轩架乐舞图舜文二琴教坊乐器乐书乐章明堂布政闰月体式景阳钟并虡九鼎皆亡矣髙宗绍兴元年始飨明堂时初驻会稽而渡江旧乐复皆燬散太常卿苏迟等言国朝大礼作乐依仪合于坛殿上设登歌坛殿下设宫架今亲祠登歌乐器尚阙宣和添用籥色未及颁降州郡无从可以创制宜权用望祭礼例止设登歌用乐工四十有七人乃访旧工以备其事四年再飨国子丞王普言按书舜典命防曰诗言志歌永言声依永律和声盖古者既作诗从而歌之然后以声律协和而成曲自歴代至于本朝雅乐皆先制乐章而后成谱崇宁以后乃先制谱后命词律不相谐协且与俗乐无异乞复用古制又按周礼奏黄钟歌大吕以祀天神黄钟堂下之乐大吕堂上之乐也郊祀之礼皇帝版位在午阶下故还位之乐当奏黄钟明堂版位在阼阶上则还位当歌大吕今明堂礼不下堂而袭郊祀还位例并奏黄钟之乐于义未当寻皆如普议又礼部侍郎施坰奏礼经蕃乐出于荒政盖一时以示贬抑昨内外暂止用乐今徽考大事既毕慈宁又已就养其时节上寿理宜举乐一如旧制礼部寻言太母还宫国家大庆四方来贺自冬至及元正举行朝贺之礼依前朝故事今设大仗及用乐舞等庶几明天子之尊旧典不至废坠有诏俟来年举行孝宗淳熙六年始举明堂禋礼命五使按雅乐并严更警场于贡院奉诏将乐器依堂上堂下仪制排设五使及应赴官僚从旁立观按阅仍聴往来察视时大礼使赵雄言前例阅乐至皇帝诣饮福位一曲即五使以下皆立而每阅奠玉帛及酌献等乐皆坐自如于礼未尽不当袭用前例故有是诏既而礼官讨论自绍兴以来凡五飨明堂礼毕还辇并未经用乐即无作乐节次可考乃参酌礼例成礼称贺并用皇祐大飨典故施行其南郊明堂仪注实述绍兴成宪又命有司兼酌元丰大观旧典为后世法程其用乐作止之节粲然可观前三日太常设登歌乐于坛上稍南北向设宫架于坛内南壝之外立舞表于酂缀之间【明堂登歌设于堂上前两楹间宫架设于庭中】前一日设协律郎位二押乐官一太常丞于登歌乐虡北太常卿于宫架北省牲之夕押乐太常卿及丞入行乐架协律郎展视乐器祀之日乐正帅工人二舞以次入皇帝乗舆自青城斋殿出乐正撞景钟降舆入大次景钟止【明堂不用景钟】服大裘衮冕自正门入协律郎跪俯伏举麾兴工鼓柷宫架干安之乐作凡升降行止皆奏之【明堂奏仪安】至午阶版位西向立协律郎偃麾戛敔乐止【明堂至阼阶下乐止】礼仪使奏请行事宫架作景安之乐【明堂作诚安】文舞进左丞相等升诣神位前乐作六成止皇帝执大圭再拜内侍进御帨宫架乐作帨手毕乐止礼仪使前导升坛宫架乐作至坛下乐止升自午阶【明堂并升自阼阶】登歌乐作至坛上乐止登歌嘉安之乐作【明堂至堂上作镇安】奠镇圭奠玉币于上帝乐止诣皇地只太祖太宗神位前如上仪礼仪使导还本位登歌乐作降阶乐止【明堂降自阼阶】宫架乐作至版位乐止奉爼官入正门宫架丰安之乐作【明堂作禧安】跪奠爼讫乐止内侍以御帨进宫架乐作帨手拭爵乐止礼仪使导升坛宫架乐作至午阶乐止升自午阶登歌乐作至坛上乐止【明堂无升坛】登歌禧安之乐作【明堂作庆安】诣神位前三祭酒少立乐止读册皇帝再拜每诣神位并如之礼仪使导还版位登歌乐作降阶乐止宫架乐作至版位乐止奏请还小次宫架乐作入小次乐止武舞进宫架正安之乐作【明堂作穆安】舞者立定乐止亚献升诣酌尊所西向立宫架正安之乐作【明堂皇太子为亚献作穆安】三祭酒以次酌献如上仪乐止终献亦如之奏请诣饮福位宫架乐作至午阶乐止升自午阶登歌乐作将至位乐止登歌禧安之乐作【明堂作胙安】饮福礼毕乐止礼仪使导还版位登歌乐作降阶乐止宫架乐作至版位乐止【明堂不降阶】彻豆登歌熙安之乐作【明堂作歆安】送神宫架景安之乐作一成止【明堂作诚安】诣望燎望瘗位宫架乐作至位乐止【明堂有燎无瘗】燎瘗毕还大次宫架干安之乐作【明堂作慰安】至大次乐止皇帝乗大辇出大次乐正撞景钟鼓吹振作降辇还斋殿景钟止百官宗室班贺于端诚殿奏请圣驾进发军乐导引至丽正门大乐正令奏采茨之乐入门乐止【明堂就贺于紫宸殿不奏采茨】光宗受禅崇上寿皇圣帝寿成皇后暨寿圣皇太后尊号寿皇乐用干安寿圣寿成乐用坤安三殿庆礼在当时侈为盛仪防以礼部太常寺言国朝嵗飨上帝太祖肇造王业则配冬飨于圜丘太宗混一区宇则春祈谷夏大雩秋明堂俱配焉髙宗身济大业功徳茂盛所宜奉侑仰继祖宗以协先儒严祖之义以彰文祖配天之烈乃季秋升侑于明堂奠币用宗安之乐酌献用徳安之乐并登歌作大吕宫及加上髙宗徽号奉册寳以告用显安之乐宁宗即位孝宗升祔祧僖祖立别庙礼官言僖祖既仿唐兴圣立为别庙遇祫则即庙以飨孟冬祫飨日合先诣禧祖庙室行礼其乐舞欲依每嵗别庙五享设乐礼例于僖祖添设登歌乐如僖庙行礼就庙殿依次作登歌其宫架乐则于太庙殿上通作从之嘉定十四年诏山东河北连城慕义奉玉寳来献其文曰皇帝恭膺天命之寳实惟我祖宗之旧及明年元日上御大庆殿受寳用鼓吹导引备陈宫架大乐奏诗三章一曰恭膺天命二曰旧疆来归三曰永清四海并奏以太蔟宫理宗享国四十余年凡礼乐之事式遵旧章未尝有所改作先是孝宗庙用大伦之乐光宗庙用大和之乐至是宁宗祔庙用大安之乐





　　钦定续通典卷八十五
<史部,政书类,通制之属,钦定续通典>
　　钦定四库全书
　　钦定续通典卷八十六
　　乐
　　歴代沿革下【辽　金　元　明】
　　辽有国乐有诸国乐有雅乐有大乐有散乐有铙歌横吹乐祭天神地只于木叶山用乐正月朔日夜皇帝燕饮用国乐春飞放杏埚皇帝射获头鵞荐庙燕饮乐工数十人执小乐器侑酒七月十三夜皇帝出行宫三十里卓帐宿十四日应从诸军随各部落动乐十五日中元大宴用汉乐腊日皇帝帯甲戎装五更三防坐朝动乐饮酒正月元防用大乐曲破后用散乐角觗终之朝防设熊罴十二案法驾有前后部鼓吹乐太宗防同元年十一月晋遣冯道刘煦来上尊号得晋大乐三年四月宴晋及诸国使晋使杨端王朓起进酒作歌舞大同元年正月入汴二月丁巳朔建国号大辽【初号契丹至是始称辽】大赦改元用晋乐时晋开运四年也太宗入晋金吾六军殿中省仗太常乐舞陈于庭圣宗统和元年六月上皇太后尊号用宫县雅乐设宫县簨虡皇太后自紫宸殿乗平头辇童子女童队乐引至金銮门太后仪卫动奏太和之乐文武三品以上入奏舒和之乐皇帝入门奏雍和之乐太平元年十一月帝御昭庆殿百僚奉册加上尊号用宫县雅乐初辽本唐用十二和豫和祀天神顺和祭地祗永和享宗庙肃和登歌奠玉帛雍和入俎按神夀和酌献饮神太和节升降舒和节出入昭和举酒休和以饭正和皇后受册以行承和太子以行后改用十二安乐天子出入奏隆安太子行奏贞安余十安乐名阙
　　金太祖天辅五年伐辽诏克中京先以礼乐仪仗等津发赴阙太宗天防五年四月宗翰宗望以宋大乐北还熙宗皇统元年正月上尊号用宋乐有司以钟磬刻晟字者犯太宗讳皆以黄纸封之【黄佐曰宋徽宗作大晟乐八音皆以金字识之后皆没于金主晟】时定文舞曰仁丰道洽之舞武舞曰功成治定之舞【贞元仪又改文舞曰保大定功之舞武舞曰万国来同之舞世宗大定十一年加武舞曰四海防同之舞】海陵天徳二年十月册皇后用宫县乐是日皇帝将升御座宫县奏干宁之曲降座同册寳入门奏昌宁之曲出门同将受册寳以册寳入门宫县奏肃宁之曲命妇升降同皇后出閤奏顺宁之曲升降座同受册奏坤宁之曲别日防羣官防妃主宗室等赐酒设食簪花教坊作乐四年二月册皇太子前一日仪鸾司设御座于大安殿大乐令帅其属展乐县于庭其日皇帝将升御座宫县奏干宁之曲皆用夹钟宫【至世宗大定八年正月册皇太子皇帝将升御座宫县奏洪宁之曲皇太子入门奏肃宁之曲羣臣合班奏嘉宁之曲皇太子复受册位奏和宁之曲皆用太蔟宫】世宗大定三年十月增上睿宗尊諡皇帝御大安殿授太尉册寳行事备登歌宫县乐太尉率百官赴衍庆宫行礼用登歌乐乐奏显宁之曲用应钟宫七年正月御大安殿受尊号册寳百官上夀备宫县登歌二舞皇帝将出奏干宁之曲册寳入宫县奏归羙扬功之曲合班乐奏同册寳进行乐奏肃宁之曲册匣升殿乐奏同读册讫寳盝升殿乐奏同读寳讫宫县奏纯诚享上之曲太尉跪贺宫县奏肃宁之曲太尉司徒就百僚位宫县奏同礼毕奏干宁之曲降座入后阁百僚归幕次以俟上夀上册寳礼毕有司供办御床及与宴羣官位摄太常卿与大乐令帅工人入宫县奏干宁之曲皇帝即座合班乐奏肃宁之曲上公由东阶升宫县奏同进爵宣答讫分班再引上公自东阶升宫县奏同跪举酒宫县奏景命万年之曲饮讫降阶宫县奏肃宁之曲与宴羣官升殿宫县奏同内侍局进御床入再进第一爵酒登歌奏圣徳昭明之曲行羣官酒宫县奏肃宁之曲文舞入设羣官食宫县奏保大定功之舞三成止出又进第二爵酒登歌奏天赞尧龄之曲行羣官酒宫县奏肃宁之曲武舞入设羣官食宫县奏万国来同之舞三成止出又进第三爵酒登歌奏庆云之曲行羣官酒宫县奏肃宁之曲设羣官食宫县奏同礼毕羣官降阶宫县奏同扇合帘降奏干宁之曲降座入后閤七月建社稷坛于中都祭用春秋二仲月上戊日乐用登歌遣官行事祭日大乐令帅乐工入太尉诣盥洗位作太蔟宫正宁之曲诣太社坛作应钟宫嘉宁之曲奠玉币作太蔟宫嘉宁之曲司徒奉太社之俎大官令引太社太稷之馔入作太蔟宫正宁之曲太尉诣罍洗位诣太社坛至酒罇所酌酒讫作太蔟宫阜宁之曲太尉诣配位酌酒讫作太蔟宫昭宁之曲太祝进彻豆作应钟宫娱宁之曲十一年十一月郊祀前一日朝享于太庙皇帝入门宫县无射宫昌宁之曲升殿登歌夹钟宫昌宁之曲迎神宫县来宁之曲黄钟三奏大吕角二奏太蔟徴二奏应钟羽二奏皇帝盥洗宫县无射宫昌宁之曲升阶降阶并同司徒奉俎宫县无射宫丰宁之曲始祖酌献宫县无射宫大元之曲献祖大昭之曲昭祖大成之曲景祖大昌之曲世祖大武之曲肃宗大明之曲穆宗大章之曲康宗大康之曲太祖大定之曲太宗大惠之曲睿宗大和之曲文舞退武舞进宫县肃宁之曲亚终献同皇帝饮福登歌夹钟宫福宁之曲彻豆登歌夹钟宫丰宁之曲送神宫县黄钟宫来宁之曲是年太常议乐曲之名唐以和宋以安本朝以宁顾郊祀乐曲未备皇统九年拜天用干宁之曲今圜丘降神固可就用其皇帝入中壝奠玉币迎俎酌献舞出入乐曲宜皆以宁字制名遂命学士院撰焉皇帝入中壝宫县黄钟宫昌宁之曲【凡歩武同】降神宫县干宁之曲仁丰道洽之舞圜钟为宫三奏黄钟为角太蔟为徴姑洗为羽皆一奏皇帝盥洗宫县黄钟宫昌宁之曲升坛登歌大吕宫昌宁之曲昊天上帝奠玉币登歌大吕宫洪宁之曲皇地只坤宁之曲配位太祖皇帝永宁之曲司徒迎俎宫县黄钟宫丰宁之曲昊天上帝酌献登歌大吕宫嘉宁之曲皇地只泰宁之曲配位太祖皇帝燕宁之曲文舞退武舞进宫县黄钟宫咸宁之曲亚终献宫县同功成治定之舞皇帝饮福登歌大吕宫福宁之曲彻豆登歌大吕宫丰宁之曲送神宫县圜钟宫干宁之曲方丘如圜丘之仪迎神镇宁之曲林钟宫再奏太蔟角再奏姑洗徴再奏南吕羽再奏初献盥洗太蔟宫肃宁之曲升坛应钟宫肃宁之曲奠玉币太蔟宫亿寜之曲司徒奉俎太蔟宫丰宁之曲正位酌献太蔟宫溥宁之曲配位【配太宗也】酌献太蔟宫保宁之曲亚终献升坛太蔟宫咸宁之曲彻豆应钟宫丰宁之曲送神林钟宫镇宁之曲诣望燎【谨按燎应作瘗史误刻也】位太蔟宫肃宁之曲又诏以三年冬祫五年夏禘为常礼皇帝亲享备宫县登歌乐皇帝入门宫县无射宫昌宁之曲【出入歩武同】升殿登歌夹钟宫昌宁之曲【升阶及将还版位皆同】盥洗宫县无射宫昌宁之曲【降阶同】迎神宫县来宁之曲黄钟宫三奏大吕角二奏太蔟徴二奏应钟羽二奏司徒引俎宫县无射宫丰宁之曲始祖酌献宫县无射宫大元之曲徳皇帝大熙之曲安皇帝大安之曲献祖大昭之曲昭祖大成之曲景祖大昌之曲世祖大武之曲肃宗大明之曲穆宗大章之曲康宗大康之曲太祖大定之曲太宗大恵之曲熙宗大同之曲睿宗大和之曲世宗大钧之曲显宗大宁之曲章宗大隆之曲宣宗大庆之曲【谨按金史乐志禘祫亲飨诸曲均不载制造年月雅乐篇则彚叙于大定十一年朝飨之后今仍原文附载于此】文舞退武舞进宫县无射宫肃宁之曲亚终献无射宫肃宁之曲饮福登歌夹钟宫福宁之曲彻豆登歌夹钟宫丰宁之曲送神宫县黄钟宫来宁之曲十四年大常议歴代之乐各自为名今郊庙社稷所用宋乐器犯庙讳宜皆刮去更为制名于是命礼部学士院太常寺撰名取大乐与天地同和之义名之曰大和
　　元太宗十年十一月徴金太常遗乐宣圣五十一代孙衍圣公元措言于帝曰今礼乐散失燕京南京等处亾金太常故臣及礼册乐器多存者乞降防收録于是降防令各处管民官如有亾金知礼旧人可并其家属徙付东平令元措领之于本路税课所给其食宪宗二年三月五日命东平万戸严忠济立局制钟磬笋虡仪物肄习五月十三日召太常礼乐人赴日月山八月七日学士魏祥卿徐世隆郎中姚枢等以乐工李明昌许政呉徳叚楫防忠杜延年赵徳等五十余人见于行宫帝问制作礼乐之始世隆对曰尧舜之世礼乐兴焉时明昌等各执钟磬笛箫箎埙巢笙于帝前奏之曲终复合奏之凡三终十一日始用登歌乐祀昊天上帝于日月山祭毕命驿送乐工还东平世祖中统元年七月用新制雅乐享祖宗于中书省三年九月东平万戸严光范奏太常登歌乐器乐工已完宫县乐文武二舞未备凡用人四百一十二请以东平漏籍戸充之合用乐器官为置备制可命中书省臣议行于是中书命左三部太常寺少府监于兴禅寺置局委官杨天祐太祝郭敏董其事大乐正翟刚办验音律充收受乐器官丞相耶律铸又言今制宫县大乐内编磬十有二虡宜于诸处选石材为之太常寺以新拨宫县乐工文武二舞四百一十二人未习其艺遣大乐令许政往东平教之至元二年闰五月大乐署言堂上下乐舞官员及乐工合用衣服冠冕鞾履等物乞行制造中书礼部移凖太常博士议定制度七月中书吏部再凖太常博士议定行下所司制造宫县乐器既成大乐署郭敏开坐名数以上是月新乐服成乐工至自东平勅翰林院定撰八室乐章大乐署编运舞节俾肄习之十一月有事于太庙宫县登歌文武二舞咸备其迎送神曲曰来成之曲降神文武九成黄钟宫三成大吕角二成太蔟徴二成应钟羽二成送神黄钟宫一成烈祖曰开成之曲太祖曰武成之曲太宗曰文成之曲皇伯考卓沁曰弼成之曲皇伯考察罕台曰协成之曲睿宗曰明成之曲定宗曰熙成之曲宪宗曰威成之曲初献盥洗曰肃成之曲无射宫初献升降登歌肃成之曲夹钟宫司徒奉俎曰嘉成之曲文舞退武舞进曰和成之曲亚终献酌献曰顺成之曲并无射宫彻豆登歌丰成之曲夹钟宫文舞曰武定文绥之舞武舞曰内平外成之舞武舞六成第一成象灭王罕二成破西夏三成克金四成收西域定河南五成取西蜀平南诏六成臣髙丽服交趾初清庙雅乐止有登歌诏耶律铸制宫县八佾之舞至元四年三月乐舞成表上之仍请赐名大成制曰可十三年三月平宋得其乐器宋主防举国内附诏凡太常寺祭器乐器法服乐工卤簿仪卫等物尽仰收拾巴延入临安遣郎中孟祺籍宋太庙四祖殿景灵宫礼乐器暨太常寺祭器乐器等物至十七年四月以宋太常乐付太常寺十九年王积翁又请徴亡宋雅乐器至京师置于八作司与之镈钟二十有七编钟七百二十有三特磬二十有二编磬二十有八铙六单铎防铎各五钲錞各八三十年六月初立社稷乐用登歌命大乐正许徳良运制曲谱翰林国史院撰乐章其降送神曰镇宁之曲降神八成林钟宫二成太蔟角二成姑洗徴二成南吕羽二成送神林钟宫一成初献盥洗升坛降坛望瘗位皆肃宁之曲盥洗望瘗大蔟宫升降应钟宫正配位奠玉币曰亿宁之曲太蔟宫司徒奉俎彻豆曰丰宁之曲奉俎太蔟宫彻豆应钟宫正配位酌献曰保宁之曲亚终献曰咸宁之曲并太蔟宫明年八月初祀社稷用堂上乐嵗以为常成宗大徳六年三月合祭昊天上帝皇地祗五方帝于南郊撰定乐章降神奏干宁之曲六成圜钟宫三成黄钟角一成太蔟征一成姑洗羽一成初献盥洗奏肃宁之曲黄钟宫初献升降奏肃宁之曲大吕宫奠玉币奏大吕宫迎俎奏丰宁之曲黄钟宫酌献奏嘉宁之曲大吕宫亚终献奏咸宁之曲黄钟宫彻豆奏丰宁之曲大吕宫送神奏圜钟宫望燎奏黄钟宫九年十一月祀昊天上帝于南郊其文舞曰崇徳之舞武舞曰定功之舞时新建郊坛既成命大乐署编运曲谱舞节翰林撰乐章十一月二十八日亲祀圜丘用之皇帝入中壝黄钟宫皇帝盥洗黄钟宫皇帝升坛降坛大吕宫降神奏天成之曲圜钟宫三成黄钟角一成太蔟徴一成姑洗羽一成初献盥洗奏隆成之曲黄钟宫初献升降并奏隆成之曲大吕宫正配位奠玉币并奏钦成之曲黄钟宫司徒奉俎奏宁成之曲黄钟宫昊天上帝位酌献奏明成之曲黄钟宫皇地祗位酌献大吕宫太祖位酌献黄钟宫皇帝饮福大吕宫皇帝出入小次黄种宫文舞退武舞进奏和成之曲黄钟宫亚终献奏和成之曲黄钟宫彻豆奏宁成之曲大吕宫送神奏天成之曲圜钟宫望燎奏隆成之曲黄钟宫皇帝出中壝黄钟宫然自世祖以来未尝躬举其事是年因右丞相哈剌哈斯等奏始讲求亲祀之礼其后仍遣官摄祭也摄祭之乐宫曲并同亲祀惟去饮福奏乐而亚献终献奏黄钟宫熙成之曲宗庙之乐武宗至大以后与至元四年互有同异皇帝入门盥洗俱奏顺成之曲无射宫皇帝升殿奏夹钟宫顺成之曲皇帝出入小次奏金曲无射宫昌宁之曲迎神奏思成之曲宫律同至元初献盥洗奏肃成初献升降奏肃宁太祖室奏开成睿宗室奏武成宫律并同至元世祖室奏无射宫混成之曲裕宗室奏昭成顺宗室奏庆成成宗室奏守成武宗室奏威成仁宗室奏歆成英宗室奏献成显宗室奏徳成明宗室奏永成俱无射宫皇帝饮福奏夹钟宫厘成之曲文舞退武舞进奏肃成亚终献奏肃成彻豆奏丰宁送神奏保成宫律并同至元皇帝出庙廷奏无射宫昌宁之曲
　　明太祖洪武元年春亲祭太社太稷祫享于太庙其冬祀昊天上帝于圜丘明年祀皇地祗于方丘又以次祀先农日月太嵗风雷岳渎周天星辰至圣先师歴代帝王皆定乐舞之数奏曲之名圜丘迎神奏中和之曲奠玉帛奏肃和之曲奉牲奏凝和之曲初献奏夀和之曲武功之舞亚献奏豫和之曲终献奏熙和之曲俱文徳之舞彻豆奏雍和之曲送神奏安和之曲望燎奏时和之曲方丘并同曲词各异易望燎曰望瘗太社太稷易迎神曰广和省奉牲余并与方丘同曲词各异先农迎神奠帛奏永和之曲进俎奏雍和之曲初献终献并奏夀和之曲彻豆送神并奏永和之曲望瘗奏太和之曲朝日迎神奏熙和之曲奠玉帛奏保和之曲初献奏安和之曲武功之舞亚献奏中和之曲终献奏肃和之曲俱文徳之舞彻豆奏凝和之曲送神奏夀和之曲望燎奏豫和之曲夕月迎神易凝和奠帛以下与朝日同曲词各异太嵗风雷岳渎迎神奏中和奠帛奏安和初献奏保和亚献奏肃和终献奏凝和彻豆奏夀和送神奏豫和望燎奏熙和周天星辰初附祀夕月洪武四年别祀迎神奏凝和奠帛初献奏保和武功舞亚献奏中和终献奏肃和俱文徳舞彻豆奏豫和送神奏雍和太庙迎神奏太和之曲奉册寳奏熙和之曲进俎奏凝和之曲初献奏夀和之曲武功之舞亚献奏豫和之曲终献奏熙和之曲俱文徳之舞彻豆奏雍和之曲送神奏安和之曲初献则徳懿熙仁各奏乐舞亚终献则四庙共之释奠先师初用大成登歌旧乐洪武六年始命詹同乐韶凤等更制乐章迎神奏咸和奠帛奏宁和初献奏安和亚献终献奏景和彻馔送神奏咸和厯代帝王迎神奏雍和奠帛初献奏保和武功舞亚献奏中和终献奏肃和俱文徳舞彻豆奏凝和送神奏夀和望瘗奏豫和又定王国祭祀乐章迎神奏太清之曲初献奏夀清之曲亚献奏豫清之曲终献奏熙清之曲彻馔奏雍清之曲送神奏安清之曲其社稷山川易迎神为广清增奉瘗曰时清此祭祀之乐歌节奏也又定朝防宴飨之制凡圣节正旦冬至大朝贺和声郎陈乐于丹墀百官拜位之南北向驾出仗动和声郎举麾奏飞龙引之曲乐作陞座乐止偃麾百官拜奏风云防之曲拜毕乐止丞相上殿致词奏庆皇都之曲致词毕乐止百官又拜奏喜升平之曲拜毕乐止驾兴奏贺圣朝之曲还宫乐止百官退和声郎乐工以次出凡宴飨和声郎四人总乐舞二人执麾立乐工前之两旁二人押乐立乐工后之两旁殿上陈设毕和声郎执麾由两阶升立于御酒案之左右二人引歌工乐工由两阶升立于丹陛上之两旁东西相向舞师二人执旌引武舞士立于西阶下之南又二人执翿引文舞士立于东阶下之南又二人执幢引四夷舞士立于武舞之西南俱北向武舞曰平定天下之舞象以武功定祸乱也文舞曰车书防同之舞象以文徳致太平也四夷舞曰抚安四夷之舞象以威徳服逺人也引大乐二人执戯竹引大乐工陈列于丹陛之西文武二舞乐工列于丹陛之东四夷乐工列于四夷舞之北俱北向驾将出仗动大乐作升座乐止进第一爵和声郎举麾唱奏起临濠之曲引乐二人引歌工乐工诣酒案前北面重行立定奏毕偃麾押乐引众工退第二奏开太平之曲第三奏安建业之曲第四奏削羣雄之曲第五奏平幽都之曲第六奏抚四夷之曲第七奏定封赏之曲第八奏大一统之曲第九奏守承平之曲其举麾偃麾歌工乐工进退皆如前仪进第一次膳和声郎唱奏飞龙引之乐大乐作食毕乐止偃麾第二奏风云防之乐第三奏庆皇都之乐第四奏平定天下之舞第五奏贺圣朝之乐第六奏抚安四夷之舞第七奏九重欢之乐第八奏车书防同之舞第九奏万年春之乐其举麾偃麾如前仪九奏三舞既毕驾兴大乐作入宫乐止和声郎执麾引众工以次出宴飨之曲后凡再更四年所定一曰本太初二曰仰大明三曰民初生四曰品物亨五曰御六龙六曰泰阶平七曰君徳成八曰圣道行九曰乐清宁十五年所定一曰炎精开运二曰皇风三曰眷皇明四曰天道五曰振皇纲六曰金陵七曰长杨八曰芳醴九曰驾六龙凡大朝贺教坊司设中和韶乐于殿之东西北向陈大舞于丹陛之东西亦北向驾兴中和韶乐奏圣安之曲陞座进寳乐止百官拜大乐作拜毕乐止进表大乐作进讫乐止宣表目致贺讫百官俯伏大乐作拜毕乐止宣制讫百官舞蹈山呼大乐作拜毕乐止驾兴中和韶乐奏定安之曲导驾至华盖殿乐止百官以次出其大宴飨教坊司设中和韶乐于殿内设大乐于殿外立三舞襍队于殿下驾兴大乐作陞座乐止文武官入列于殿外北向拜大乐作拜毕乐止进御筵乐作进讫乐止进花乐作进讫乐止进第一爵教坊司奏炎精开运之曲乐作内外官拜毕乐止散花乐作散讫乐止第二爵奏皇风之曲乐止进汤鼓吹飨节前导至殿外鼓吹止殿上乐作羣臣汤馔成乐止武舞入教坊司请奏平定天下之舞第三爵教坊司请奏眷皇明之曲进酒如前仪乐止教坊司请奏抚安四夷之舞第四爵奏天道之曲进酒进汤如前仪乐止奏车书防同之舞第五爵奏振皇纲之曲进酒如前仪乐止奏百戏承应第六爵奏金陵之曲进酒进汤如前仪乐止奏八蛮献寳承应第七爵奏长杨之曲进酒如前仪乐止奏采莲队子承应第八爵奏芳醴之曲进酒进汤如前仪乐止奏鱼跃于渊承应第九爵奏驾六龙之曲进酒如前仪乐止收爵进汤进大膳乐作供羣臣饭食讫乐止百花队舞承应宴成彻案羣臣出席北向拜乐作拜毕乐止驾兴大乐作鸣鞭百官以次出此朝贺宴享之乐歌节奏也成祖永乐十八年北京郊庙成其合祀合享礼乐一如旧制更定宴飨乐舞初奏上万夀之曲平定天下之舞二奏仰天恩之曲抚四夷之舞三奏感地徳之曲车书防同之舞四奏民乐生之曲表正万邦之舞五奏感皇恩之曲天命有徳之舞六奏庆丰年之曲七奏集祯应之曲八奏永皇图之曲九奏乐太平之曲嘉靖元年御史汪珊请屏絶玩好令教坊司毋得以新声巧技进世宗嘉纳之是时更定诸典礼因亦有志于乐建观徳殿以祀献帝召协律郎肄乐供祀事后建世庙成改殿曰崇先乃亲制乐章命大学士费宏等更定曲名以别于太庙其迎神曰永和之曲初献曰清和之曲亚献曰康和之曲终献曰冲和之曲彻馔曰泰和之曲送神曰宁和之曲宏等复议献皇生长太平不尚武功其三献皆当用文徳舞从之遂去武舞已而太常复请之乃命礼官防张璁议璁言乐舞以佾数为降杀不闻以武文为偏全使八佾之制用其文而去其武则两阶之容得其左而阙其右是皇上举天子礼乐而自降杀之矣何以式四方垂万世乃从璁议仍用二舞九年二月始祈谷于南郊帝亲制乐章命太常协于音谱是年始祀先蚕下礼官议乐舞礼官言先蚕之祀周汉所同其乐舞仪节经史不载唐开元先蚕仪注大乐令设宫县于北郊坛壝内诸女工咸列于后则祀先蚕用女乐可知唐六典宫县之舞八佾轩县之舞六佾则祀先蚕用八佾又可知然止言舞生冠服而不及舞女冠服陈旸乐书享先蚕图下止有宫架登歌图而不及舞夫有乐有舞虽祀礼之常然周汉制度既不可考宋祀先蚕代以有司又不可据惟开元略为近古而陈氏乐书考据亦明前享先农既以佾数不足降八为六则今祀先蚕止用乐歌不用乐舞亦合古制且以见少杀先农之礼帝以舞非女子事罢不用使议乐女冠服以闻礼官言北郊隂方其色尚黑同色相感事神之道汉蚕东郊魏蚕西郊色皆尚青非其色矣乐女冠服宜黑乃用乐六奏去舞其乐女皆黑冠服因定享先蚕乐章又以祀典方厘定南北郊复朝日夕月之祭命词臣取洪武时旧乐歌一切更改礼官因请广求博访有如宋胡瑗李照者具以名闻授之太常考定雅乐给事中夏言乃以致仕甘肃行太仆寺丞张鹗应诏命趣召之既至授鹗太常寺丞令诣太和殿较定乐舞鹗遂上言周礼有郊祀之乐有宗祀之乐尊亲分殊声律自别臣伏听世庙乐章律起林钟均殊太庙臣窃异之盖世庙与太庙同礼而林钟与黄钟异乐函钟主祀地祗位寓坤方星分井乐奏八变以报资生之功故用林钟起调林钟毕调也黄钟主祀宗庙位分子野星虚危乐奏九成以报本源之徳故用黄钟起调黄钟毕调也理义各有归防声数黙相感通况天地者父母之象大君者宗子之称今以祀母之乐奏以祀子恐世庙在天之灵必不能安且享矣不知谱是乐者何所见也臣观旧谱乐章字用黄钟声同太庙但审听七声中少一律今更补正使依奏格则祖孙一气相为流通函黄二宫不失均调尊亲之分两得神人之心胥悦矣诏下礼官李时等覆奏以为鹗所言与臣等所闻于律吕诸书者深有所合盖黄钟一调以黄钟为宫太蔟为商姑洗为角防賔为变征林钟为征南吕为羽应钟为变宫旧乐章用合用四用一用尺用工去防宾之勾而越次用再生黄钟之六此旧乐章之失也若林钟一调则以林钟为宫南吕为商应钟为角大吕之半声为变征太蔟之半声为征姑洗之半声为羽防宾之半声为变宫迩者沈居敬更协乐章用尺用合用四用一用工用六夫合黄钟也四太蔟之正声也一姑洗之正声也六黄钟之子声也以林钟为宫而所用为角徴羽者皆非其一均之声则谬甚矣况林钟一调不宜用于宗庙而太庙与世庙不宜异调鹗见尤真自今宜用旧协音律惟加以蕤宾勾声去再生黄钟之六改用应钟之凡以成黄钟一均庶于感格之义深有所补乃命鹗更定庙享乐音而逮治沈居敬等鹗寻谱定帝社稷乐歌以进诏嘉其勤优禄一级陞为少卿掌教雅乐十二年五月夏言又奏古者龙见而雩命乐正习盛乐舞皇舞请依古礼定大雩之制当三献礼成之后九奏乐止之时櫽括云汉诗词制为云门一曲使文武舞士并舞而合歌之仍于神乐观增设鼓吹数畨选教舞童百人青衣执羽绕坛周旋歌云门之曲而舞曲凡九成借以鼓畅阳气敷润下土帝可其议其所定乐章迎神中和奠帛肃和进俎咸和初献夀和亚献景和终献永和彻馔凝和送神清和望燎太和十七年九月上太宗庙号成祖献皇帝庙号睿宗遂奉睿宗神主祔太庙各撰乐章并定九庙乐章上成祖谥号乐章迎神太和举册寳熙和初献夀和亚献豫和终献康和彻馔永和送神安和上睿宗庙号乐章曲名同词别撰其升祔太庙乐章迎神太和初献夀和亚献豫和终献宁和彻馔雍和送神安和于是二祖七宗凡九庙春特三时祫季冬大祫乐章皆更定焉孟春九庙特享乐章太祖庙迎神太和初献夀和亚献豫和终献宁和彻馔豫和还宫安和成祖庙迎神太和三献彻馔还宫俱与太祖庙同仁宗庙迎神太和初献夀和亚献豫和终献宁和彻馔雍和还宫安和宣庙英庙宪庙俱与仁庙同孝庙曲名与仁庙同词别撰武庙迎神曲词别撰余俱与孝庙同睿宗曲名并同词别撰九庙时祫乐章孟夏迎神太和初献夀和亚献豫和终献宁和彻馔雍和还宫安和孟秋迎神三献彻馔还宫曲词俱别撰孟冬迎神彻馔词别撰三献俱同孟秋还宫亦同惟改尝祫为烝祫大祫乐章迎神三献彻馔还宫并有词无曲名定大享乐章帝欲宗祀皇考以配上帝遂定明堂大享礼时未建明堂迨季秋乃大享上帝于元极寳殿奉皇考睿宗配焉所奏乐章迎神中和奠玉帛肃和进俎凝和初献夀和亚献豫和终献熙和彻馔雍和送神清和望燎时和至十月礼部言皇上肇成大享仰答严恩诸礼度仪物皆宜次第修举而太常寺宗祀赞礼尤宜备官请选乐舞生以次充补并令各坛乐舞生通融执事帝曰今秋肇称大祀制度未备诸建置厘正事宜朕命行大常官即加考选乐舞生许通融执事十一月上皇天上帝泰号改上太祖髙皇帝髙皇后尊号各撰乐章上泰号乐章迎神中和升册表元和奠玉帛休和进俎豫和初献夀和奏祝景和亚献太和终献永和彻馔咸和送神清和奉燎熙和改上尊号乐章迎神太和举册寳鸿和初献崇和亚献豫和终献永和彻馔彰和还宫绥和穆宗隆庆三年七月裁省协律郎及乐舞生员数时罢诸不急祀其乐亦革省协律郎十九员裁乐舞生千四十七人一切礼仪皆复祖宗之故





　　钦定续通典卷八十六
　　钦定四库全书
　　钦定续通典卷八十七
　　乐三
　　十二律
　　宋陈祥道礼书太师掌六律六同以合隂阳之声阳声黄钟太蔟姑洗防賔夷则无射隂声大吕应钟南吕函钟小吕夹钟葢日月所防在天而右转斗柄所建在地而左旋转旋虽殊而交错互见如表里然故子合于丑寅合于亥辰合于酉午合于未申合于己戍合于夘故大司乐奏黄钟歌大吕以祀天神奏太蔟歌应钟以祭地只奏姑洗歌南吕以祀四望奏防賔歌函钟以祭山川奏夷则歌小吕以享先妣奏无射歌夹钟以享先祖皆即其所合者用之也唐之祭社下歌太蔟上歌黄钟赵慎言曰太蔟阳也位在寅应钟隂也位在亥故斗建亥则日月防于寅斗建寅则日月会于亥是知圣人之制取合于隂阳歌奏之仪用符于交防陈乐书阳六为律隂六为吕律与吕异合而言之吕亦谓之律此礼运所以有五声六律十二管之説也蔡元定律吕新书律吕本原黄钟篇曰长九寸空围九分积八百一十分按天地之数始于一终于十其一三五七九为阳九者阳之成也其二四六八十为隂十者隂之成也黄钟者阳声之始阳气之动也故其数九分寸之数具于声气之元不可得而见及断竹为管吹之而声和之而气应而后数始形焉均其长得九寸审其围得九分积其实得八百一十分长九寸围九分积八百一十分是为律本度量衡权于是而受法十一律由是而损益焉【其证辨曰律长则声浊而气先至律短则声浊而气后至极长极短则不成声而气不应今欲求声气之中而莫适为准莫若且多截竹以拟黄钟之管或极其短或极其长长短之内每差一分而为一管皆即以其长权为九寸而度其围径如黄钟之法焉更迭以吹则中声可得浅深以列则中气可验茍声和气应则黄钟之为黄钟者信矣黄钟者信则十一律与度量权衡者得矣后世不知出此而惟尺之求晋氏而下多求之金石梁隋以来又防之秬黍至王朴専恃累黍金石亦不复考夫金石真伪固难尽信而秬黍长短大小不同尤不可恃古人谓子谷秬黍中者实其龠是先得黄钟而后度之以黍以见周径之度以生度量权衡之数而已非律生于黍也百世之下欲求百世之前之律者亦求之声气之元而毋必之于秬黍斯得之矣】理宗绍定间姜防言登歌当与奏乐相合周官歌奏取隂阳相合之义歌者登歌彻歌是也奏者金奏下管是也奏六律主乎阳歌六吕主乎隂声不同而徳相合也自唐以来始失之故赵慎言曰祭祀有下奏太蔟上歌黄钟俱是阳律既违礼经抑乖防合今太常乐曲奏夹钟者奏阳歌隂其合宜歌无射乃或歌大吕奏函钟者奏隂歌阳其合宜歌防賔乃或歌应钟奏黄钟者奏阳歌隂其合宜歌大吕乃杂歌夷则夹钟仲吕无射矣茍欲合天人之和此所当改
　　五声八音名义
　　宋陈祥道礼书万物盈于天地之间而若坚若脆若劲若靭若实若虚若沉若浮莫过于金石土革丝木匏竹而天下之音具存矣可以和神人可以作动物非深于乐者其能究此乎葢乐器重者从细轻者从大大不逾宫细不逾羽大细之中则角而已金重者也故尚羽瓦丝轻者也故尚宫石轻于金而重于瓦丝故尚角匏竹无细大之从故尚议革木无清浊之变故一声此八音之所以直八卦而遂八风也葢主朔易者坎也故其音革而风广莫为果蓏者艮也故其音匏而风融震为竹故其音竹而风明庶防为木故其音木而风清明兑为金故其音金而风阊阖干为玉故其音石而风不周瓦土器也故坤音瓦而风凉蚕火精也故离音丝而风景以方言之金石则土类也西凝之方也故三者在西匏竹则木类也东生之方也故三者在东丝成于夏故在南革成于冬故在北小胥之序八音先之以金石土中之以革丝后之以匏竹木葢西者声之方虚者声之本故音始于西而终于东西则先金石而后土者隂逆推其所始也东则先匏竹而后木者阳顺序其所生也革丝居南北之正而先革而后丝亦先虚之意与理宗绍定三年姜防进大乐议于朝言绍兴大乐多用大晟所造有编钟镈钟景钟有特磬玉磬编磬三钟三磬未必相应壎有大小箫箎笛有长短笙竽之簧有厚薄未必能合度琴瑟有缓急燥湿轸有旋复柱有进退未必能合调总众音而言之金欲应石石欲应丝丝欲应竹竹欲应匏匏欲应土而四金之音又欲应黄钟不知其果应否乐曲知以七律为一调而未知合度之义知以一律配一字而未知永言之旨黄钟奏而声或林钟林钟奏而声或太蔟七音之协四声各有自然之理今以平入配重浊以上去配轻清奏之多不谐协八音之中琴瑟尤难琴必每调而改瑟必每调而退柱上下相生其理至妙知之者鲜又琴瑟声微每见蔽于钟磬鼓萧之声匏竹土声长而金石常不能以相待往往考撃失宜消息未尽至于歌诗则一句而钟四撃一字而竽一吹未协古人槁木贯珠之意况乐工茍焉占籍撃钟磬者不知声吹匏竹者不知穴操琴瑟者不知同奏则动手不均迭奏则发声不属比年人事不和天时多忒由大乐未有以格神人召和气也宋史音乐志宫声沉粗大而下为君声合口通音谓之宫其声雄洪商声劲凝明达上而下归于中为臣声开口吐声谓之商将将仓仓然角声长而通彻中平而正为民声声出齿间谓之角喔喔确确然征声抑流利从下而上归于中为事声齿合而唇启谓之征倚倚嚱嚱然羽声喓喓而逺彻细小而髙为物声齿开唇聚谓之羽诩雨酗芋然明世宗嘉靖间廖道南奏礼曰五声六律十二管旋相为宫孟子亦曰不以六律不能正五音五音也者天地自然之声也在天为五星之精在地为五行之气在人为五脏之声出于脾合口而通之谓之宫出于肺闭口而吐之谓之商出于肝而张口涌吻谓之角出于心而齿合吻开谓之征出于胃而齿开吻聚谓之羽宫土行也君象也其性信其味甘其色黄其事思其位戊巳其数八十有一其声重以舒犹夫牛之鸣也而主合也商金行也臣象也其性义其味辛其色白其事言其位庚辛其数七十有二其声明以敏犹夫羊之离羣也而主张也角木行也民象也其性仁其味酸其色青其事貎其位甲乙其数六十有四其声防以约犹夫雉之登木也而主涌也征火行也事象也其性礼其味苦其色赤其事视其位丙丁其数五十有四其声泛以疾犹夫豕之负骇也而主分也羽水行也物象也其性智其味咸其色黑其事聴其位壬癸其数四十有八其声散以虚犹夫马之鸣野也而主吐也宫数八十有一下生为征征数五十有四上生为商商数七十有二下生为羽羽数四十有八上生为角角数六十有四五色成文而不乱八风从律而不奸百度得数而有常史记曰宫动脾而和正圣商动肺而和正义角动肝而和正仁征动心而和正礼羽动肾而和正智闻宫音使人温舒而广大闻商音使人方正而好义闻角音使人恻隐而爱人闻征音使人乐善而好施闻羽音使人整齐而好礼声音之道与政通矣伏愿勅下所司延访通乐之儒遴选典乐之官务重其任而不泛视以为常务乆其任而不更易以为数凡协律郎必择其行谊端谨音律闲熟者不许虚应故事而卑汚冗滥得以列其间凡乐舞生必择其年貎精壮礼节闲熟者不许滥收庸品而屑龌龊得以容其迹庶乎教之豫而有本习之乆而自化而古乐可复矣
　　五声十二律旋相为宫
　　周世宗显徳六年正月枢密使王朴上疏云黄帝吹九寸之管得黄钟之声为乐之端也半之清声也倍之缓声也三分其一次损益之相生之声也十二变而复黄钟声之总数也乃命之曰十二律旋迭为均均有七调合八十四调播之于八音着之于歌颂宗周而上率繇斯道自秦而下旋宫声废洎东汉虽有太子丞鲍邺兴之亦人亡而息无嗣续之者汉至隋垂十代凡数百年所存者黄钟之宫一调而已十二律中惟用七声其余五律谓哑钟葢不用故也唐太宗用祖孝孙张文收考正雅乐而旋宫八十四调复见于时在悬之器方无哑者安史之乱京都为墟器之与工十不存一所用歌奏渐多纰缪逮乎黄巢之余工器都尽购募不获文记亦亡集官酌详终不知其制度时有太常博士殷盈孙按周官考工记之文铸鏄钟十二编钟二百四十处士萧承训较定石磬今之在悬者是也虽有乐器之状殊无相应之和逮乎伪梁后唐厯晋与汉皆享国不逺未暇及于礼乐至于十二鏄钟不问声律宫商但循环而击编钟编磬徒悬而已丝竹匏土仅有七声作黄钟之宫一调亦不和备其余八十三调于是乎冺絶乐之缺壊无甚于今陛下命中书舍人窦俨防详太常乐事不逾月调品八音粗加和防以臣曾学律厯宣示古今乐録令臣讨论臣虽不敏敢不奉诏遂依唐法以秬黍较定尺度长九寸虚径三分为黄钟之管与见在黄钟之声相应以上下相生之法推之得十二律管以为众管互吹用声不便乃作律准十三宣声长九尺张各如黄钟之声以第八六尺设柱为林钟第三八尺设柱为太蔟第十弦五尺三寸四分设柱为南吕第五七尺一寸三分设柱为姑洗第十二四尺七寸五分设柱为应钟第七六尺三寸三分设柱为防賔第二八尺四寸四分设柱为大吕第九五尺六寸三分设柱为夷则第四七尺五寸一分设柱为夹钟第十一五尺一分设柱为无射第六六尺六寸八分设柱为中吕第十三四尺五寸设柱为黄钟之清声十二声中旋用七声为均均之主者宫也征商羽角变宫变征次焉发其均主之声归乎本音之律七声迭应而不乱乃成其调均有七调声有十二均有八十四调歌奏之曲繇之出焉旋宫之声乆絶一日而补出臣独见恐未详悉望下中书门下集百官及内外知音者较其得失然后依调制曲八十四调曲有数百今见存者九曲而已皆谓之黄钟之宫声其余六曲错杂诸调葢习之误也唐初虽有旋宫之乐至于用曲多与礼文相违既不敢用唐为则臣又懵学独力未能备究古今亦望集多闻知礼乐者上本古典下顺常道定其义理于何月行何礼合用何调何曲声数长短防变成议定而制曲方可乆长行用所补雅乐旋宫八十四调并所定尺所吹黄钟管所作律准谨并上进疏奏帝称善因命百官议而行之宋神宗元丰五年开封布衣叶防上书论乐器律曲不应古法范镇言国朝三大祀乐谱并依周礼然其説有黄钟为角黄钟之角黄钟为角者夷则为宫黄钟之角者姑洗为角十二律之于五声皆如此率而世俗之説乃去之字谓太蔟曰黄钟商姑洗曰黄钟角林钟曰黄钟征南吕曰黄钟羽今叶防但通世俗之説而不见周礼正文所以称均有差也蔡元定律吕新书变律篇曰黄钟十七万四千七百六十二【小分四百八十六】全八寸七分八厘一毫六丝二忽不用半四寸三分八厘五毫三丝一忽林钟十一万六千五百○○八【小分三百二十四】全五寸八分二厘四毫一丝一忽三初半二寸八分五厘六毫五丝六初太蔟十五万五千三百四十四【小分四百三十二】全七寸八分二毫四丝四忽七初不用半三寸八分四厘五毫六丝六忽八初南吕十○万三千五百六十三【小分四十五】全五寸二分三厘一毫六丝一初六秒半二寸五分六厘七丝四忽五初三秒姑洗十三万八千○○八十四【小分六十】全七寸一厘二毫二丝二初二秒不用半三寸四分五厘一毫一丝一初一秒应钟九万二千○○五十六【小分四十】全四寸六分七毫四丝三忽一初四秒【余算】　半二寸三分三毫六丝六忽六秒彊不用按十二律各自为宫以生五声二变其黄钟林钟太蔟南吕姑洗应钟六律则能具足至防賔大吕夷则夹钟无射中吕六律则取黄钟林钟太蔟南吕姑洗应钟六律之声少下不和故有变律变律者其声近正而少髙于正律也然仲吕之实一十三万一千○○七十二以三分之不尽二算既不可行当有以通之律当变者有六故置一而六三之得七百二十九以七百二十九因仲吕之实十三万一千○○七十二为九千五百五十五万一千四百八十八三分益一再生黄钟林钟太蔟南吕姑洗应钟六律又以七百二十九归之以从十二律之数纪其余分以为忽秒然后洪纎髙下不相夺伦至应钟之实六千七百一十○万八千八百六十四以三分之又不尽一算数又不可行此变律之所以止于六也变律非正律故不为宫也【其证辨曰宫羽之间有变宫角征之间有变征此亦出于自然左氏所谓七音汉前志所谓七始是也然五声正声声故以起调毕曲为诸声之纲至二变声则不比于正音但可济其不及而已然冇五声而无二变亦不可以成乐也】八十四声篇曰黄钟不为他律役所用七声皆正律无空积忽微自林钟而下则有半声大吕太蔟一半声夹钟姑洗二半声防宾林钟四半声夷则南吕五半声无射应钟为六半声中吕为十二律之穷三半声也自防賔而下则有变律防賔一变律大吕二变律夷则三变律夹钟四变律无射五变律仲吕六变律也皆有空积忽微不得其正故黄钟独为声气之元虽十二律八十四声皆黄钟所生然黄钟一均所谓纯粹中之纯粹者也八十四声正律六十三变律二十一六十三者九七之数也二十一者三七之数也【其证辨曰汉前志黄钟为宫则太蔟姑洗林钟南吕皆以正声应无有忽防不复与他律为役者同心一统之义也非黄钟而他律虽当其月自宫者则其和应之律有空积忽微不得其正此黄钟至尊无与并也按黄钟为十二律之首他律无大于黄钟故其正声不为他律役其半声当为四寸五分而前乃云无者以十七万七千一百四十七之数不可分又三分损益上下相生之所不及故亦无所用也至于大吕之变宫夹钟之羽仲吕之征防賔之变徴夷则之角无射之商自用变律半声非复黄钟矣此其所以最尊而为君之象然亦非人之所能为乃数之自然他律虽欲役之而不可得也此一节最为律吕旋宫用声之纲领古人言之已详惟杜佑通典再生黄钟之法为得之而他人皆不及也】六十调篇曰十二律旋相为宫各有七声合八十四声宫声十二商声十二角声十二征声十二羽声十二凡六十声为六十调其变宫十二在羽声之后宫声之前变征十二在角声之后征声之前宫征皆不成凡二十四声不可为调黄钟宫至夹钟羽并用黄钟起调黄钟毕曲大吕宫至姑洗羽并用大吕起调大吕毕曲太蔟宫至仲吕羽并用太蔟起调太蔟毕曲夹钟宫至防賔羽并用夹钟起调夹钟毕曲姑洗宫至林钟羽并用姑洗起调姑洗毕曲仲吕宫至夷则羽并用仲吕起调仲吕毕曲蕤賔宫至南吕羽并用蕤賔起调蕤賔毕曲林钟宫至无射羽并用林钟起调林钟毕曲夷则宫至应钟羽并用夷则起调夷则毕曲南吕宫至黄钟羽并用南吕起调南吕毕曲无射宫至大吕羽并用无射起调无射毕曲应钟宫至太蔟羽并用应钟起调应钟毕曲是为六十调六十调即十二律也十二律即一黄钟也黄钟生十二律十二律生五声二变五声各有纪纲以成六十调六十调皆黄钟损益之变也宫商角三十六调老阳也其征羽二十四调老隂也调成而隂阳备也或曰日辰之数由天五地六错综而生律吕之数由黄钟九寸损益而生二者不同至数之成则日有六甲辰有五子为六十日律吕有六律五声为六十调若合符节何也曰即所谓调成而隂阳备也夫理必有对待数之自然也以天五地六合隂与阳言之则六甲五子究于六十其三十六为阳二十四为隂以黄钟九寸纪阳不纪隂言之则六律五声究于六十亦三十六为阳二十四为隂葢一阳之中又自有隂阳也非知天地之化育者不能与于此【其证辨曰礼运五声六律十二管还相为宫孔氏疏曰黄钟为第一宫至仲吕为第十二宫各有七声凡六十声按声者所以起调毕曲为诸声之纲领礼运所谓还相为宫所以始于黄钟终于南吕也后世以变宫变徴防而为八十四调其亦不考矣】理宗绍定间姜防言古乐只用十二宫周六乐奏六律歌六吕惟十二宫也王大食三侑注云朔日月半随月用律亦十二宫也十二管各备五声合六十声五声成一调故十二调古人于十二宫又特重黄钟一宫而已齐景公作征招角招之乐师涓师旷有清商清角清徴之操汉魏以来燕乐或用之雅乐未闻有以商角征羽为调者惟迎气有五引而已隋书云梁陈雅乐并用宫声是也若郑译之八十四调出于苏只婆之琵琶大食小食般渉者胡语伊州石州甘州婆罗门者胡曲緑腰诞黄龙新水调者华声而用胡乐之节奏惟瀛府献仙音谓之法曲即唐之法部也凡有催衮者皆胡曲耳法曲无是也且其名八十四调者其实则有黄钟太蔟夹钟仲吕林钟夷则无射七律之宫商羽而已于其中又缺太蔟之宫商羽焉国朝大乐诸曲多袭唐旧窃谓以十二宫为雅乐周制可举以八十四调为宴乐胡部不可杂郊庙用乐咸当以宫为曲
　　五声十二律相生法
　　宋陈祥道礼书曰先王因天地隂阳之气而辨十有二辰因十有二辰而生十有二律统之以三故黄钟统天林钟统地太蔟统人所以象三才生之以八故黄钟生林钟林钟生太蔟太蔟生南吕之类所以象八风律生吕为同位所以象夫妇吕生律为异位所以象子母六上所以象天地之六气五下所以象天地之五行其长短有度其多寡有数其损益有宜始于黄钟终于仲吕黄钟太蔟姑洗损阳以生隂林钟南吕应钟益隂以生阳防賔夷则无射又益阳以生隂大吕夹钟仲吕又损隂以生阳何则黄钟太蔟姑洗阳之阳也林钟南吕应钟隂之隂也阳之阳隂之隂则阳息隂消之时故阳常下生而有余隂常上生而不足防賔夷则无射隂之阳也大吕夹钟仲吕阳之隂也隂之阳阳之隂则阳消隂息之时故阳常上生而不足隂常下生而有余然则子午以左皆上生子午以右皆下生矣郑康成以黄钟三律为下生防賔三律为上生其説是也班固则类以律为下生吕为上生误矣朱子答廖子晦书凡十二律各以本律为宫而生四律如黄钟为宫则太蔟为商姑洗为羽林钟为征南吕为角是黄钟一均之声也若林钟为宫则南吕为商应钟为角太蔟为征姑洗为羽是林钟一均之声也各就其宫以起四声而后六十律之声备非以黄钟定为宫太蔟定为商姑洗定为羽林钟定为征南吕定为角也但黄大太夹姑中防林夷南无应为十二律长短之次宫商角征羽为五声长短之次黄钟一均上生下生长短皆顺故得各用其全律之正声自林钟之宫而生太蔟之征则林钟六寸而太蔟八寸征反长于宫而声失其序矣故以十二律而言虽当为林钟上生太蔟而以五声而言则当为宫下生征而得太蔟半律四寸之管其声方顺又自太蔟半律四寸之征而生南吕五寸有竒之商则于律虽本为下生而于声反为上生矣自南吕五寸有竒之商而生姑洗七寸有竒之羽则于律虽本为上生而于声则又当用其半而为下生矣自姑洗半律三寸有竒之羽而生应钟四寸有竒之角则于律虽为下生而于声反为上生矣其余十律皆然孔疏葢知此法但言之不详耳半律杜佑通典谓之子声者是也此是古法但后人失之而惟存黄钟大吕太蔟夹钟四律有四清声即此半声是也变宫变征始见于国语注中及后汉乐志乃十二律之本声自宫而下六变七变而得之者非清声也如黄钟为宫则第六变得应钟为变宫第七变得防賔为变征如林钟为宫则第六变得防賔为变宫第七变得大吕为变征是也十二律皆有二变一律之内通前五声合为七均祖孝孙王朴之乐皆同所以有八十四调者葢毎律各添此二声而得之也蔡元定律吕新书律生五声篇曰宫声八十一商声七十二角声六十四征声五十四羽声四十八按黄钟之数九九八十一是为五声之本三分损一以下生征征三分益一以上生商商三分损一以下生羽羽三分益一以上生角至角声之数六十四以三分之不尽一算数不可行此声之数所以止于五也或曰此黄钟一均五声之数他律不然曰置本律之实以九九因之三分损益以为五声再以本律之实约之则宫固八十一商亦七十二角亦六十四征亦五十四羽亦四十八矣【其证辨曰汉志易曰防天两地而倚数天之数止于一终于二十五其义纪之以三故置一得三又二十五分之六凡二十五置终天之数得八十一以天地五位之合终于十者乗之为八百一十分应厯一统千五百三十九嵗之章数黄钟之实也繇此之义起十二律之周径地之数始于二终于三十其义纪之以两故置一得二凡三十置终地之数得六十以地中六数乘之为三百六十分当期之日林钟之实也人者继天顺地序气成物统八卦调八风理八政正八节谐八音舞八风监八方被八荒以终天地之功故八八六十四其义极天地之变以天地五位之合终于十者乗之为六百四十分以应六十四卦太蔟之实也按汉志以黄钟林钟太蔟三律之长自相乘又因之以十也黄钟长九寸九九八十一又以十因之为八百一十林钟长六寸六六三十六又以十因之为三百六十太蔟长八寸八八六十四又以十因之为六百四十黄钟应厯一统林钟当期之日太蔟应六十四卦皆倚数配合为説而已独黄钟云繇此之义起十二律之周径葢黄钟十其广之分以为长十一其长之分以为广故空围九分积八百一十分其数与此相合长九寸积八百一十分则其周径可以数起矣即胡安定所谓径三分四厘六毫围十分二厘八毫者是也孟康不察乃谓凡律围径不同各以围乗长而得此数者葢未之考也】黄钟之实篇曰子一黄钟之律丑三为丝法寅九为寸数夘二十七为毫法辰八十一为分数已二百四十三为厘法午七百二十九为厘数未二千一百八十七为分法申六千五百六十一为毫数酉一万九千六百八十三为寸法戌五万九千○○四十九为丝数亥一十七万七千一百四十七黄钟之实按黄钟九寸以二分为损益故以三厯十二辰得一十七万七千一百四十七为黄钟之实其十二辰所得之数在子寅辰午申戌六阳辰为黄钟寸分厘毫丝之数在亥酉未巳夘丑六隂辰为黄钟寸分厘毫丝之法其寸分厘毫丝之法皆用九数故九丝为毫九毫为厘九厘为分九分为寸为黄钟葢黄钟之实一十七万七千一百四十七之数以三约之为丝者五万九千四十九以二十七约之为毫者六千五百六十一以二百四十三约之为厘者七百二十九以二千一百八十七约之为分者八十一以一万九千六百八十三约之为寸者九由是三分损益以生十一律焉或曰径围之分以十为法而相生之分厘毫丝以九为法何也曰以十为法者天地之全数也以九为法者因三分损益而立也全数者即十而取九相生者约十而为九即十而取九者体之所以立约十而为九者用之所以行体者所以定中声用者所以生十一律也【其证辨曰程子曰黄钟之声亦不难定自世有知音者将上下声考之既得正便将黍以实其管防管实得防粒然后推而定法可也古法律管当实千二百粒黍今羊头黍不相应则将数等验之防如何大小者方应其数然后为正昔胡先生定乐取羊头山黍用三等筛子筛之取中等者特未定也又曰以律管定尺乃是以天地之气为准非秬黍之比也秬黍积数在先王时惟此适与度量合故可用今时则不同】黄钟生十一律篇曰子一分一为九寸丑三分二一为三寸寅九分八一为一寸夘二十七分十六三为一寸一为三分辰八十一分六十四九为一寸一为一分已二百四十三分一百二十八二十七为一寸三为一分一为三厘午七百二十九分五百一十二八十一为一寸九为一分一为一厘未二千一百八十七分一千二十四二百四十三为一寸二十七为一分三为一厘一为三毫申六千五百六十一分四千九十六七百二十九为一寸八十一为一分九为一厘一为一毫酉一万九千六百八十三分八千一百九十二二千一百八十七为一寸二百四十三为一分二十七为一厘三为一毫一为三丝戌五万九千四十九分三万二千七百六十八六千五百六十一为一寸七百二十九为一分八十一为一厘九为一毫一为一丝亥一十七万七千一百四十七分六万五千五百三十六一万九千六百八十三为一寸二千一百八十七为一分二百四十三为一厘二十七为一毫三为一丝一为三忽按黄钟生十一律子寅辰午申戌六阳辰皆下生丑夘巳未酉亥六隂辰皆上生其上以三厯十二辰者皆黄钟之全数其下隂数以倍者三分本律而损其一也阳数以四者三分本律而增其一也六阳辰当位自得六隂辰则居其冲其林钟南吕应钟三吕在隂无所增损其大吕夹钟仲吕三吕在阳则用倍数方与十二月之气相应葢隂之从阳自然之理也【其证辨曰按吕氏淮南子与司马氏律书汉前志不同虽大吕夹钟仲吕用倍数则一然吕氏淮南不过以数之多寡为生之上下律吕隂阳错乱而无伦非其本法也】元熊朋来律论黄钟流行诸律本无间断也算法之起殆因管音有短长此算家因律以命术非强律以命算也犹之方田焉田生五谷岂知我为圭箕弧环律置五声岂知我为正变倍半皆算家命之耳故古之言钟律者以耳齐其声后人不能假数以正其度所以古乐之不可复与
　　厯代制造
　　唐文宗太和八年十月宣太常寺准云韶乐旧用人数令于本寺阅习进来者至开成元年十月教成三年武徳司奉宣索云韶乐县图二轴进之昭宗以文徳元年即位将亲谒郊庙先是广明初黄巢干纪乐工沦散金奏防亡至是有司请造乐悬询于旧工莫知制度时太常博士殷盈孙按周官考工记究其栾铣于鼔钲舞甬之法用算法乗除鏄钟之轻重髙径乃定悬下编钟正黄钟九寸五分下至登歌倍应钟三寸三分半凡四十八等口项之量径衡之围悉为图进遣金工依法铸之凡二百四十口修奉使宰臣张濬求知声者处士萧承训乐工陈敬言太乐令李从周令先较定石磬合而撃拊之八音克谐观者耸聴宋仁宗景祐元年八月判太常寺燕肃等上言大乐制器嵗乆金石不调愿以周王朴所造律准考按修治并阅乐工罢其不能者乃命直史馆宋祁内侍李随同肃等典其事又命集贤校理李照预焉于是帝御观文殿取律准阅视亲篆之以属太常明年二月肃等上考定乐器并见工人帝御延福宫临阅奏郊庙五十一曲因问照乐音髙命详陈之照言朴准视古乐髙五律视教坊乐髙二律葢五代之乱雅乐废壊朴创意造准不合古法又编钟鏄磬无大小轻重厚薄长短之差铜锡不精声韵失美大者陵小者抑非中度之器也昔轩辕氏命伶伦截竹为律后令神瞽协其中声然后声应凤鸣而管之参差亦如凤翅其乐之亘古不刋之法也愿聴臣依神瞽律法试铸编钟一虡可使度量权衡协和乃诏于锡庆院铸之既成奏御照遂建议请改制大乐取京县秬黍累尺成律铸钟审之其声犹髙更用太府布帛尺为法乃下太常制四律别诏潞州取羊头山秬黍上送于官照乃自为律管之法并引集贤校理聂冠卿为检讨雅乐制度故实官凡所改制皆关中书门下详定以闻别诏翰林侍读学士冯元同祁冠卿照讨论乐理为一代之典五月照铸铜为龠合升斗四物以兴钟镈声量之法龠之率六百三十黍为黄钟之容合三倍于龠升十二倍于合斗十倍于升乃改造诸器以定其法俄又以镈之容受差大更増六龠为合十合为升十升为斗铭曰乐斗数月潞州上秬黍照等择大黍纵累之检考长短尺成与大府尺合法乃定初照等改造金石所用负程凡七百十四攻金之工百五十三攻木之工二百十六攻皮之工四十九刮摩之工九十一埴之工十六设色之工百八十九起五月止九月成金石具七县至于鼓吹及十二案悉修饬之令冠卿等纂景祐大乐图二十篇以载镕金鑢石之法厯世八音诸器异同之状新旧律管之差是月与新乐并献于崇政殿诏中书门下枢密院大臣预观焉自董监而下至工徒凡七百余人进秩赏赐各有差其年十一月有事南郊悉以新乐并圣制及诸臣乐章用之先是左司諌姚仲孙言照所制乐多诡异至如炼白石以为磬范中金以作钟又欲以三辰五灵为乐器之饰臣愚窃有所疑自祖宗考正大乐荐之郊庙垂七十年一旦黜废而用新器臣窃以为不可御史曹修睦亦为言帝既许照制器且欲究其术之是非故不聴焉景祐三年冯元等上新修景祐广乐记八十一卷诏翰林学士丁度知制诰胥偃直史馆髙若讷直集贤院韩琦取邓保信阮逸胡瑗等钟律详定得失可否以闻九月阮逸言臣等所造钟磬皆本于冯元宋祁其分方定律又出于胡瑗算术而臣独执周礼嘉量声中黄钟之法及国语钧钟弦准之制皆抑而不用臣前防召对言王朴律髙而李照钟下窃覩御制乐髓新经厯代度量衡篇言隋书依汉志黍尺制管或不容千二百或不啻九寸之长此则明班志以后厯代无有符合者惟蔡邕铜龠本得于周礼遗范邕自知音所以只铜龠积成嘉量则是声中黄钟而律本定矣谓管有大小长短者葢嘉量既成即以量声定尺明矣今议者但争汉志黍尺无准之法殊不知钟有钧石量衡之制况周礼国语姬代圣经飜谓无凭孰为稽古有唐张文収定乐亦铸铜瓯此足验周之嘉量以声定律明矣臣所以独执周礼铸嘉量者以其方尺深尺则度可见也其容一鬴则量可见也其重钧则衡可见也声中黄钟之宫则律可见也既律度量衡如此符合则制管歌声其中必矣臣昧死欲乞将臣见铸成铜瓯再限半月内更铸嘉量以其声中黄钟之宫乃取李照新钟就加修整务合周制钟量法度文字已编写次未敢具进诏送度等并定以闻十月度等言据邓保信黍尺二其一称用上党秬黍圆者一黍之长累百成尺与蔡邕合臣等检详前代造尺皆以一黍之广为分惟后魏公孙崇以一黍之长为寸法太常刘芳以秬黍中者一黍之广即为一分中尉元正以一黍之广度黍二缝以取一分三家竞不能决而蔡邕铜龠本志中亦不明言用黍长广累尺合邓保信黄钟管内秬黍二百粒以黍长为分再累至尺二条比保信元尺一长五黍一长七黍又律管黄钟龠一枚容秬黍千二百粒以元尺比量分寸畧同复将实龠秬黍再累者校之即又不同其龠合升斗亦皆类此又阮逸胡瑗钟律法黍尺其一称用上党羊头山秬黍中者累广求尺制黄钟之声臣等以其大黍百粒累广成尺复将管内二百粒以黍广为分再累至二尺比逸等元尺一短七黍一短三黍葢逸等元尺并用一等大黍其实管之黍大小不均遂致差异又其铜律管十二枚臣等据楚衍等围九方分之法与逸等元尺及所实龠秬黍再累成尺者校之又各不同又所制铜称二量亦皆类此臣等看详其钟磬各一架虽合典故而黍尺一差难以定夺又言太祖皇帝尝诏和岘等用景表尺典修金石七十年间荐之郊庙稽合唐制以示贻谋则可且依景表旧尺俟天下有妙达钟律之学者俾考正之以从周汉之制其阮逸胡瑗邓保信并李照所用太府寺等尺及阮逸状进周礼度量法其説疎舛不可依用五年五月右司諌韩琦言臣前奉诏详定钟律尝览景祐广乐记覩照所造乐不依古法皆率己意别为律度朝廷因而施用识者非之今将亲祀南郊不可重以违古之乐上荐天地宗庙窃闻太常旧乐见有存者郊庙大礼请复用之诏资政殿大学士宋绶三司使晏殊同两制官详定以闻七月绶等言李照新乐比旧乐下三律众论以为无所考据愿如琦请郊庙复用和岘所定旧乐钟磬不经鑴磨者犹存三县竒七虡郊庙殿廷可以更用皇祐三年十二月召两府及侍臣观新乐于紫宸殿凡鏄钟十二黄钟髙二尺二寸半广一尺二寸鼓六钲四舞六甬衡并旋虫髙八寸四分遂径一寸二分深一寸一厘篆带每面纵者四横者四枚景挟鼔与舞四处各有九每面共三十六两栾间一尺四寸容九斗九升五合重一百六斤大吕以下十一钟并与黄钟同制而两栾间递减至应钟容九斗三升五合而其重加至应钟重一百四十八斤并中新律本律特磬十二黄钟大吕股长二尺博一尺股三尺博六寸九分寸之六弦三尺七寸五分太蔟以下股长尺八寸博九寸鼓二尺七寸博六寸弦三尺三寸七分半其声各中本律黄钟厚二寸一分大吕以下递加其厚至应钟厚三寸五分诏以其图送中书议者以为周礼大钟十分其鼓间以其一为之厚小钟十分其钲间以其一为之厚则是大钟宜厚小钟宜薄今大钟重一百六斤小钟乃重一百四十八斤则小钟厚非也又磬氏为磬倨句一矩有半博为一股为二鼔为三三分其股博去其一以为股博三分其股博以其一为之厚今磬无博厚无长短亦非也五年四月知制诰王洙奏黄钟为宫最尊者但声有尊卑耳不必在其形体也言钟磬依律数为大小之制者经典无正文惟郑康成立意言之亦自云假设之法孔颖达作疏因而述之据厯代史籍亦无钟磬依数大小之説其康成颖达等即非身曾制作乐器至如言磬前长三律二尺七寸后长二律一尺八寸是磬有大小者据此以黄钟为律臣曾依此法造黄钟特磬者止得林钟律声若随律长短为钟大小之制则黄钟长二尺二寸半减至应钟则形制大少比黄钟才四分之一又九月十月以无射应钟为宫即黄钟大吕反为商声宫小而商大是君弱臣强之象今防酌其鏄钟特磬制度欲且各依律数算定长短大小容受之数仍以皇祐中黍尺为法铸大吕应钟磬各一即见形制声韵所归奏可五月翰林学士承防王拱辰言奉诏详定大乐比臣至局钟磬已成窃縁律有长短磬有大小黄钟九寸最长其气阳其象土其正声为宫为诸律之首葢君徳之象不可并也今十二钟磬一以黄钟为率与古为异臣等亦尝询逸瑗等皆言依律大小则声不能谐故臣窃有疑请下详定大乐所更稽古义防定之是月知諌院李兑言曩者紫宸殿阅太常新乐议者以钟之形制未中律度遂斥而不用复诏近臣详定窃闻崇文院聚议而王拱辰欲更前史之义王洙不从议论喧啧夫乐之道广大微妙非知音入神岂可轻议西汉去圣尚近有制氏世典大乐但能纪其铿锵而不能言其义况今又千余年而欲求三代之音不亦难乎且阮逸罪废之人安能通神明述作之义务为异説欲规恩赏朝廷制乐数年当国财匮乏之时烦费甚广器既成矣又欲改为虽命两府大臣监议然未能裁定其当请以新成钟磬与祖宗旧乐防校其声但取谐和近雅者合用之六月帝御紫宸殿奏太常新定大安之乐召辅臣至省府馆阁预观焉赐详定官器币有差八月诏南郊姑用旧乐其新定大安之乐常祀及朝防用之翰林学士胡宿上言曰自古无并用二乐之理今旧乐髙新乐下相去一律难并用且新乐未施郊庙先用之朝防非先王荐上帝配祖考之意帝以为然九月御崇政殿召近臣宗室台諌省府推判官观新乐并新作晋鼔乃以瑗为大理寺丞逸复尚书屯田员外郎保信领荣州防御使入内东头供奉官贾宣吉为内殿承制并以制钟律成特迁之至和二年潭州上浏阳县所得古钟送太常初李照斥王朴乐音髙乃作新乐下其声太常歌工病其太浊歌不成声私赂铸工使减铜齐而声稍清歌乃协然照卒莫之辨又朴所制编钟皆侧垂照瑗皆非之及照将铸钟给铜于铸泻务得古编钟一工人不敢毁乃藏于太常钟不知何代所作其铭云粤朕皇祖寳龢钟粤斯万年子子孙孙永寳用叩其声与朴钟夷则清声合而其形侧垂瑗后改铸正其钮使下垂叩之弇郁而不无射钟又长甬而震掉声不和哲宗元祐三年范镇乐成上其所制乐章三铸律十二编钟十二镈钟衡一尺一斛一响石为编磬十二特磬一箫笛埙箎巢笙和笙各二并书及图法帝与太皇太后御延和殿诏执政侍从台阁讲读官皆往观焉赐镇诏曰朕惟春秋之后礼乐先亡秦汉以来韶武仅在散乐工于河海之上往而不还聘先生于齐鲁之间有莫能致魏晋以下曹郐无讥间有作者犹存典型然铢黍之一差或工商之易位惟我四朝之老独知五降之非审声知音以律生尺览诗书之来上阅簨簴之在廷君臣同观父老太息方诏学士大夫论其法工师有司考其声上追先帝移风易俗之心下慰老臣爱君忧国之志究观所作嘉叹不忘髙宗绍兴十六年命礼局造鏄钟四十有八编磬一百八十七特磬四十八及添制编钟等命军器所造建鼔八雷鼓二晋鼓一雷鼗二柷敔各四寻制金钟玉磬二架初元丰本虞廷鸣球及晋贺循采玉造磬之义命荣咨道肇造玉磬元祐亲祠明堂一用之乆藏乐府至政和加以磨礲俾协音律并造金钟专用于明堂葢堂上之乐歌钟居左歌磬居右金玉禀气于干纯精至贵故钟必以金磬必以玉始备金声玉振之全此中兴所以继作也于是帝谕辅臣以钟磬音律其余皆和惟黄钟大吕犹未应律宜熟加考究诏礼官以铸造鏄钟更须详审令声和而律应乃可奉祀命太常先期按阅仍用皇祐进呈雅乐礼例皇帝御射殿召宰执侍从台諌寺监馆阁及武臣刺史以上阅视新造景钟及礼器皇帝即御座撞景钟用正旦朝防三曲奏宫架之乐其制造官推恩有差添置景钟乐正一鏄钟乐工十有二特磬乐工亦如之次降下古制铜錞一増造其二古铜铙一增造其六改造登歌夷则律玉磬降到长篴二十有四并付太常寺掌之専俟大礼施用明太祖初克金陵置太常司掌祭祀礼乐之事凡乐四等曰九奏曰八奏曰七奏曰六奏舞二曰文舞曰武舞乐器不徙陵园之祭无乐又置教坊司掌宴防大乐设大使副使和声郎左右韶舞左右司乐皆以乐工为之后改和声郎为奉銮孝宗治十四年九月重铸朝钟时内官监太监李兴工部尚书曾鉴奉命改铸既成计费白金十余万两兴鉴皆受赏匠官傅玖等各升职加俸有差未三月而钟璺工科都给事中马子聪等劾之命兴鉴等罚俸一月傅玖等所升职事俸粮冠带俱夺之【明吕懐刘濂韩邦竒黄佐王邦直之徒著书甚备职不与典乐托之空言而已张鹗虽因知乐得官气终属渺茫不能准以定律治中莆人李教授文利着律吕元声独宗吕览黄钟三寸九分之説世宗初年御史范永銮上其书其説与古背驰不可用嘉靖十七年辽州同知李文察进所着乐书四种礼官谓于乐理乐书多前人所未发者乃授文察为太常典□以奬劝之而其所云按人声以考定五音者不能行也神宗时郑世子载堉着律吕精义律学新説乐舞全谱共若干卷不宗黄钟九寸不用三分损益不拘隔八相生不取围径皆同具表进献未及施行】钦定续通典卷八十七
<史部,政书类,通制之属,钦定续通典>
　　钦定四库全书
　　钦定续通典卷八十八
　　乐四
　　权量
　　宋蔡元定律吕新书审度篇曰度者分寸尺丈引所以度长短也生于黄钟之长以子谷秬黍中者九十枚度之一为一分【凡黍实于管中则十三黍三分黍之一而满一分积九十分则千有二百黍矣故此九十黍之数与下章千二百黍之数其实一也】十分为寸十寸为尺十尺为丈十丈为引数始于一终于十者天地之全数也律未成之前有是数而未见律成而后数始得以形焉度之成在律之后度之数在律之前故律之长短围径以度之寸分之数而定焉【其证辨曰周礼典瑞璧羡以起度玉人璧羡度尺好三寸以为度按尔雅曰肉倍好谓之璧羡延也此璧本圆径九寸好三寸肉六寸而裁其两旁各半寸以益上下也其好三寸所以为壁也裁其两旁以益上下所以为羡也袤十寸广八寸所以为度尺也以为度者以为长短之度也则周家十寸八寸皆为尺矣汉前志曰度者分寸尺丈引也所以度长短也本起黄钟之长以子谷秬黍中者一黍之广度之九十分黄钟之长一为一分十分为寸十寸为尺十尺为丈十丈为引而五度审矣按一黍之广为分故累九十黍为黄钟之长积千二百黍为黄钟之广古人盖三五以存法也自晋宋以来儒者论律围径始有同异至隋因定围径三分之説茍径三分则九十黍之长止容黍八百有竒与千二百黍之广两不相通矣房庶不知径三分之为误乃欲増益汉志之文以就其説范蜀公又从而信之其过益又甚矣】嘉量篇曰量者龠合升斗斛所以量多少也生于黄钟之容以子谷秬黍中者一千二百实其龠以井水准其槩以度数审其容【一龠积八百一十分】合龠为合【两龠也积一千六百二十分】十合为升【二十龠也积一万六千二百分】十升为斗【百合二百龠也积十六万二千分】十斗为斛【二千龠千合百升也积一百六十二万分　其证辨曰周礼防氏为量改煎金锡则不耗不耗然后权之权之然后准之凖之然后量之量之以为鬴深尺内方尺而圜其外其实一鬴其臋一寸其实一豆其耳三寸其实一升重一钧声中黄钟之宫按周鬴容六斗四升实一千二百八十龠计一百三万六千八百分为一千三十六寸八分甞攷汉斛容十斗实二千龠计一百六十二万分为一千六百二十寸盖方尺圆其外庣旁九厘五毫故羃百六十二寸深尺积一千六百二十寸今考周家八寸十寸皆为尺范蜀公曰周鬴方尺者八寸之尺深尺者十寸之尺方八寸圆其外庣其旁则羃一百有三寸六分八厘深十寸则积一千三十六寸八分与汉斛同法无疑也郑氏云方尺积千寸又云圆其外者为之唇二説皆非是方郑氏之世汉斛尚在岂偶然不及见与抑郑氏以为周鬴之制异于汉斛欤汉志曰量者龠合升斗斛也所以量多少也本起于黄钟之龠用度数审其容以子谷秬黍中者千有二百实其龠以井水凖其槩合龠为合十合为升十升为斗十斗为斛而五量嘉矣其法用铜方尺而园其外旁有庣焉其上为斛其下为斗左耳为升右耳为合龠其状似爵上三下二参天两地圜而函方左一右二阴阳之象也其圜象规其重二钧备气物之数合万有一千五百二十声中黄钟之宫始于黄钟而反覆焉隋志载斛铭曰律嘉量斛方尺而圆其外庣旁九厘五毫羃百六十二寸深尺积一千六百二十寸容十斗按斛铭文云方尺者所以起数也圜其外循四角而规圜之其径当一尺四寸冇竒也庣旁九厘五毫者径一尺四寸有竒之数犹未足也羃百六十二寸者方尺羃百寸圜其外毎旁约十五寸合六十寸庣其旁约二寸也深尺积一千六百二十者以十而登也容十斗者一寸羃百六十二寸为容一斗积十寸容一千六百二十寸为容十斗也汉志止言旁有庣焉不言九厘五毫者数犹有未足也祖冲之所算云少一厘四毫有竒是也胡安定之法积一千六百二十寸其律是也范蜀公之法积一千二百五十寸其律非也蜀公惑乎径三分之説遂生圆分之法自古算法无所谓圆分也圆其外以为之唇与安定之深一尺六寸二分蜀公之深一尺二寸五分其制皆非也律之围径古无明文向非因量之积分则黄钟之龠亦无由可得其实自汉以下律之所以不成者其失皆此之由也】谨权衡篇曰权衡者铢两斤钧石所以权轻重也生于黄钟之重以子谷秬黍中者一千二百实其龠百黍一铢一龠十二铢二十四铢为一两【两龠也】十六两为斤【三十二龠三百八十四铢也】三十斤为钧【九百六十龠一万一千五百二十铢四百八十两也】四钧为石【三千八百四十龠四万六千八十铢一万九千二百两也　其证辨曰淮南子曰十二粟而当一分十二铢而当半两衡有左右因倍之故二十四铢为一两天有四时以成一嵗因而四之四四十六故十六两为一斤三月而为一时三十日为一月故三十斤为一钧四时而为嵗故四钧为石汉前志曰衡权者衡平曰权重也衡所以任权而均物平经重也本起于黄之重一龠容千二百黍重十二铢两之为两二十四铢为两十六两为斤一十六两为钧四钧为石忖为十八易有十八变之象也五权之制以义立之以物钓之其余大小之差以轻重为宜圜而环之令之肉倍好者周旋无端终而复始无穷已也唐贞观中张文收铸铜斛称尺升咸得其数诏以其副藏于乐署斛左右耳与臀皆正方积十而登以至于斛铭云大唐贞观十年依新令累尺定律挍龠成兹嘉量与古玉斗相符同律度量衡协律郎张文奉勅修定按万寳常之乐当时以为近前汉之乐则是隋代汉律管虽亡而声犹在也魏延陵得玉律当时以汉律较之所谓黄钟乃当太簇肃宗之时不应更有汉律盖律之声调耳张文所定度量衡权与玉斗相符者即此声也夫后周玉斗意者必古之嘉量但无寸分之数当时造律特以其容受乗除取之自魏而降律之围径不得其真多惑于径三分之説故当时据斗造律围径既小其律必长律长则尺亦长矣今以隋志所载玉斗分数求之其黄钟之管止径二分七厘七毫有竒围八分一厘有竒羃五分五厘四毫有竒积五百五十四分有竒夫容受同则量与权当与古无异而乐之声亦必依近焉故防要云唐乐器虽无法而声不失于古自王朴以黍定尺以尺生律又惑于三分之径声与器始皆失之矣】绍定间姜防进大乐议言雅俗乐髙下不一宜正权衡度量自尺律之法亡于汉魏而十五等尺杂出于隋唐正律之外有所谓倍四之器银字中管之号令大乐外有所谓下宫调下宫调又有中管倍五者有曰羌笛孤笛曰双韵十四以意裁声不合正律烦数悲哀弃其本根失之太清有曰夏笛鹧鸪曰胡卢琴渤海琴沉滞抑鬰腔调含糊失之太浊故闻其声者性情荡于内手足乱于外礼所谓慢易以犯节流湎以忘本广则容奸狭则思欲者也家自为权衡乡自为尺度乃至于此谓宜在上明示以好恶凡作乐制器者一以太常所用及文思所颁为凖其他私为高下多寡者悉禁之则斯民顺帝之则而风俗可正
　　金一【四清声钟　景钟　镈钟　编钟　金錞金镯　金铙　金铎】
　　宋初太常钟声毎十六枚为虡而四清相承不击景祐中李照上言十二律声已备余四清声乃郑卫之乐请于编县止留十二中声去四清声则哀思邪僻之声无由而起也冯元等驳之曰前圣制乐取法非一故有十三管之和十九管之巢三十六簧之竽二十五弦之瑟十三之筝九七之琴十六枚之钟磬各自取义宁有一之于律吕专为十二数者春秋号乐总言金奏诗颂称羙实依磬声此二器非可轻改今照欲损为十二不得其法稽诸古制臣等以为不可原四清声之意盖为夷则至应钟四宫而设也五音声重大者为尊轻清者为卑卑者不可以加于尊古今之所同今若止用十二钟旋相考击至夷则以下四管为宫之时臣民相越上下交戾则凌犯之音作矣此甚不可者也其钟磬十六皆周汉诸儒之説及唐家典法所载欲损为十二惟照独见臣以为且如旧制便帝令权用十二枚为一格且诏曰俟有知者能考四钟协调清浊有司别议以闻皇祐二年六月翰林学士承防王尧臣等言奉诏与参议阮逸所上编钟四清声谱法请用之于明堂者窃以律吕旋宫之法既定以管又制十二钟凖为十二正声以律计自倍半説者云半者凖正声之半以为十二子声之钟故有正声子声各十二子声即清声也其正管长者为均自用正声正管短者为均则通用子声而成五音然求声之法本之于钟故国语所谓度律均钟者也其编金石之法则厯代不同或以十九为一虡者盖取十二钟当一月之辰又加七律焉或以三十一为一虡者以一均声更加浊倍或以十六为一虡者以均清正为十四宫商各置一是谓县八用七也或以二十四为一虡则清正之声备故唐制以十六数为小架二十四为大架天地宗庙朝防各有所施今太常钟县十六者旧正声之外有黄钟至夹钟四清声虽于图典未明所出然考之实有义趣盖自夷则至应钟四律为均之时若尽用正声则宫轻而商重縁宫声以下不容更有浊声一均之中宫弱商彊是谓陵僭故须用子声乃得长短相叙自角而下亦循兹法故夷则为宫则黄钟为角南吕为宫则大吕为角无射为宫则黄钟为商太簇为角应钟为宫则大吕为商夹钟为角盖黄钟大吕太族夹钟正律俱长并当用清声如此则音律相谐而无所抗此四清钟可用之验也至他律为宫其长短尊卑自序者不当更以清声间之自唐末世乐文坠缺考击之法久已不今若使匏土丝竹诸器尽求清声即未见其法又据大乐诸工所陈自磬箫琴和巢笙五器本有清声埙箎竽筑瑟五器本无清声五阮九琴则有太宗皇帝圣制谱法至歌工引音极唱止及黄钟清声臣等参议其清正二声既有典据理当施用自今大乐奏夷则以下四均正律为宫之时商角依次并用清声自余八均尽如常法至于丝竹等诸器旧有清声者令随钟石教习本无清声者未可创意求法且当如旧惟歌者本用中声故夏禹以声为律明人皆可及若彊所不至足累至和请止以正声作歌应合诸器亦自是一音别无差戾其阮逸所上声谱以清浊相应先后互击取音靡曼近于郑声不可用诏可徽宗大观四年大晟新乐成帝亲制乐记命太中大夫刘昺编修乐书具列八音之器金部有七曰景钟曰镈钟曰编钟曰金錞曰金镯曰金铙曰金铎其説以谓景钟乃乐之祖而非常用之乐也黄帝五钟一曰景钟景大也钟西方之声以象厥成惟功大者其钟大世莫识其义久矣其声则黄钟之正而律吕由是生焉平时弗考风至则鸣镈钟形声宏大各司其辰以管摄四方之气编钟随月用律杂比成文声韵清越錞镯铙铎古谓之四金鼓属乎阳金属乎阴阳造始而为之倡故以金錞和鼓阳动而不知己故以金镯节鼓阳之用事有时而终故以金铙止鼓时止则止时行则行天之道也故以金铎通鼓金乃兑音兑为口舌故金之属皆象之元世祖至元元年十一月括金乐器防在寺观民家者先是括到燕京钟磬等器凡三百九十有九事下翟刚辨騐给价至是大兴府又以所括钟磬乐器十事来进太常因言若止于燕京拘括似为未尽合于各路各官民家括之庶省铸造于是奏檄各道宣慰司括到钟三百六十有七磬十有七錞一送于太常又中都宣徳平滦顺天河东真定西京大名济南北京东平等处括到大小钟磬五百六十有九其完者景钟二镈钟十六大声钟十中声钟一小声钟二十有七编钟百五十有五编磬七其不完者景钟四镈钟二十有三大声钟十有三中声钟一小声钟四十有五编钟二百五十有一编磬十有四明郑世子朱载堉律吕精义曰律吕之数肇于黄钟黄钟在子圜钟在卯函钟在未应钟在亥一律三吕皆以钟为名焉古语称为钟律之学然则钟固乐之始也其大者为镈钟其小者为编钟非大非小为特钟尔雅曰大钟谓之镛其中谓之剽小者谓之栈是也且如编钟之制周礼考工记鳬氏条下言其様制最详可见圣人制作之不苟也古钟匾而不圆大小不一般钟下有两角名曰铣前后有乳三十六枚名曰枚钟上有柄名曰甬于架上侧垂之以便于击今则不然圆如瓦罐大小若一式様鄙陋后查文献通考唐末殷盈孙及五代王朴所造钟律甚精悉依周礼様制至宋李照胡瑗皆非之始改铸正其纽使下垂叩之弇鬰而不畅遂欲毁前代所寳古钟以灭其迹工人不敢毁乃藏于太常神宗命杨杰造乐杰欲销王朴旧钟意新乐成虽不善更无旧钟可校乃诏许借朴钟为清声不得销毁后辅臣至太常按试前一夕杰乃陈朴钟已弊者一县乐工不平夜易之而杰不知明日辅臣至杰厉声云朴钟甚不谐羙使乐工叩之韵更佳杰大沮以此观之则钟制之陋自宋始也然宣和博古图亦宋人所撰三代古钟之制备载其中宋人好古如此之甚考古如此之精而不留意于当代之乐特以三代之器为玩戏是可惜也又曰按地官大司徒其属有鼓人者掌教六鼓四金以节声乐以和军旅以正田役已上三言明其所掌非止声乐一事故其下言以雷鼓鼓神祀以灵鼓鼓社祭以路鼓鼓鬼享以鼖鼓鼓军事以鼛鼓鼓役事以晋鼓鼓金奏已上六物盖即所谓以节声乐以和军旅以正田役者也其下又言以金錞和鼓以金镯节鼓以金铙止鼓以金铎通鼓已上四物大司乐无之大司马有之盖此四金乃军旅所用非乐器属也鼓人一官兼之是故不属春官宗伯而属地官司徒其与大司乐所掌者异矣春官小师条下郑注和为錞于固与经文不合除此之外经文并无四金之名后世武舞杂用四金皆承袭之误也世宗嘉靖中廖道南奏金兑音也其风阊阖其声舂容其音铿秋分之气也其为乐也为钟为镛为编钟为鏄钟为栈为錞为镯为钲为铎
　　石二【特磬　编磬　笙磬　颂磬　磬石】
　　宋仁宗皇祐三年正月诏徐宿泗耀江郑淮阳七州军采磬石仍令诸路转运司访民间有藏古尺律者上之神宗元丰七年诏从协律郎荣咨道请于奉宸库选玉造磬令太常审定音律哲宗元祐元年咨道又言先帝诏臣制造玉磬将用于庙堂之上依旧同编磬以登歌今年亲祠明堂请用之以章明盛典从之大晟之器石部有二曰特磬曰编磬刘昺以谓依我磬声以石有一定之声众乐依焉则钟磬未甞不相须也徃者国朝祀天地宗庙及大朝防宫架内止设镈钟惟后庙乃用特磬若已升祔后庙遂置而不用如此则金石之声小大不作大晟之制金石并用以谐阴阳汉津之法以声为主必用泗濵之石故禹贡必曰浮磬者逺土而近于水取之实难昔奉常所用乃以白石为之其声沉下制作简质理宜改造焉绍兴十四年太常寺言将来大礼见阙玉磬十六枚其所定声律系于玉分厚薄取声髙下正声凡十有二黄钟厚八分进而为大吕太蔟夹钟姑洗仲吕賔林钟夷则南吕无射应钟毎律増一分至应钟一寸九分而止清声夹钟厚二寸三分退而为太蔟大吕黄钟共四清声各减一分至黄钟二寸而止乃下之四川茶马司寛数増分市易以供用元至元二十七年十月新作太庙登歌宫县乐先是二十二年閠十一月太常卿呼图克约苏奏大乐见用石声声律不恊稽诸古典磬石莫善于泗濵女直未尝得此今泗在封疆之内宜取其石以制磬从之选审聴音律大乐正赵荣祖及识辨磬材石工牛全诣泗州采之得磬璞九十制编磬二百三十命大乐令陈革等料简应律者百有五二十九年四月太常太卿希沙又请采石増制编磬遣孔铸徃泗州得磬璞五十八制磬九十大乐令毛荘等审聴之得应律磬五十有八于是编磬始备明朱载堉曰虞书曰击石拊石先儒解曰重击为击轻击为拊夫八音诸器皆不言轻重惟磬言之者岂无深意耶盖磬有厚者有薄者厚者击之宜重不宜轻轻则不清薄者击之宜轻不宜重重则不和是以经文有轻重之别也夫判县者笙磬在阼阶东其形厚而小其声清而髙故与笙管协诗云笙磬同音又云磬管将将此之谓也颂磬在賔阶西其形薄而大其声和而平故与歌颂协诗云既和且平依我磬声此之谓也呜呼古之圣君能兴乐教者莫如舜古之贤臣能明乐事者莫如防然舜命曰八音克谐而防惟以击石为对则石乃八音纲领可知矣若夫出产磬石之处考诸禹贡则徐州有浮磬而梁州有璆磬雍州有球琳豫州有磬错及山海经所载出产磬石处未能遍举似不拘于灵璧一处而已唐制采华原石为磬正与禹贡之义相合而迂儒反讥之盖未之详考耳今懐庆府河内县地方太行山诸处亦产羙石殊胜灵璧之磬磬之所产不拘何处惟在人择之耳有一种石其性最坚难于制造而声最佳又一种石性不甚坚易于制造而声不佳然此二种色貎相类托石工采之者往往为彼所欺但取易造故不佳耳嘉靖中廖道南奏石干音也其风不周其声温栗其音辨立冬之气也其为乐也为玉磬为毊磬为编磬为离磬为笙磬为颂磬为球为寋
　　土三【埙　缶】
　　大乐埙旧以漆饰宋景祐间敕令黄其色以表土音大晟之器土部有一曰壎刘昺以谓释诗者以壎箎异器而同声然八音孰不同声必以壎箎为况甞博询其音盖八音取声相同者惟壎箎为然壎箎皆六孔而以五窍取声十二律始于黄钟终于应钟者其窍尽合则为黄钟其窍尽开则为应钟余乐不然故惟壎箎相应明朱载堉曰按八音内有所谓土音者盖烧土为之犹土簋土铏之曰土耳铏簋二器苟非烧土为之岂不盛水则壊然谓之土何耶古人所谓土犹今人谓之瓦耳土音之埙缶推此可知也后世作乐茍简埙虽土为之大率不曽烧盖由惑于土之一字未暇详考故耳国语曰瓦丝尚宫又曰匏以宣之瓦以赞之尔雅曰大埙谓之嘂注云埙烧土为之大如鵞子鋭上平底形如秤锤六孔小者如鸡子疏引周礼小师注云埙烧土为之大如雁卵郑司农云六孔是相为然也陈乐书曰埙之为器平底六孔水之数也中虚上鋭如秤锤然火之形也埙以水火相合而后成器亦以水火相和而后成声故大者声合黄钟大吕小者声合太蔟夹钟要在中声之和而已又曰古有雅埙如雁子颂埙如鸡子其声清浊合乎雅颂故也埙腰四隅各开一孔相对透明虽显四孔只是两孔之通者耳古云其二通者此也双孔之下复开一孔形如鼎足共上一孔是为六孔所谓前三后二并吹孔为六者是也旧説埙箎其窍尽合则为黄钟其窍尽开则为应钟今按唇有俯仰抑扬气有疾徐轻重一孔可具数音则旋宫亦自足不必某孔为某声也又曰周礼载诸乐器独不言缶尔雅释乐亦不言缶而缶乃在释器篇中则缶本非乐器偶值无钟磬时权以缶代之耳后世宫县既有钟磬而又击缶非也今附録于土音条下嘉靖中廖道南奏土坤音也其风凉其声含宏其音浊立秋之气也其为乐也为土鼓为瓦鼓为埙为缶为雅壎
　　革四【建鼓　防鼓　晋鼓　鼗鼓　雅　相　拊　鞞】
　　宋仁宗明道时直史馆宋祁上言县设建鼓初不考击又无三鼗且旧用诸鼓率多陋敝于是敕冯元等详求典故而言曰建鼓四今皆具而不击周设四防鼓于县间击之以代建鼓干徳四年秘书监尹拙上言防鼓不详所置之由且于古无文去之便时虽奏可而防鼓于今仍在又雷鼓灵鼓虽击之皆不成声故常頼防鼓以为乐节而雷鼗灵鼗路鼗阙而未制今既修正雅乐宜申敕大匠改作诸鼓使考击有声及创为三鼗如古之制使先播之以通三鼓罢四防鼓如干徳诏书奏可后李照等以殿廷备奏四隅建鼓左鞞右应既随月协均顾无以节乐而周官鼓人以晋鼓鼓金奏应施用诏依周官旧法制焉于是县内始有晋鼓矣景祐五年太常言旧乐宫县用龙鳯防鼓四面以应乐节李照废而不用止以晋鼓一面应节旧乐建鼓四并鞞应共十二面备而不击李照以四隅建鼓与镈钟相应击之旧乐雷鼓两架各八面止用一人考击李照别造雷鼓毎面各用一人椎鼓顺天左旋三歩一止又令二人揺鞉以应之又所造大竽大笙双鳯管两仪琴十二琴并行今既复用旧乐未审照所作乐器制度合改与否诏悉仍旧制其李照所作勿复施用大晟之器革部十有二曰晋鼓曰建鼓曰鼗鼓曰靁鼓曰靁鼗曰灵鼓曰灵鼗曰路鼓曰路鼗曰雅鼓曰相鼓曰搏拊刘昺谓凡言乐者必曰钟鼓盖钟为秋分之音而属阴鼓为春分之音而属阳金奏待鼓而后进者雷发声而后羣物皆鸣也鼓复用金以节乐者雷收声而后蛰虫坯戸也周官以晋鼓鼓金奏阳为阴唱也建鼓少昊氏所造以节众舞夏加四足谓之足鼓商贯之以柱谓之楹鼓周县而击之谓之县鼓鼗者鼓之兆也天子锡诸侯乐以柷将之锡伯子男乐以鼗将之柷先众乐鼗则先鼓而已以雷鼓鼓天神因天声以祀天也以灵鼓鼓社祭以天为神则地为灵也以路鼓鼓鬼享人道之大也以舞者迅疾以雅节之故曰雅鼓相所以辅相于乐今用节舞者之歩故曰相鼓登歌今奏击拊以革为之实之以糠升歌之鼓节也明朱载堉曰按鼓之制其名虽多大率不甚相逺伊耆氏之土鼓不过以瓦为其腔耳夏后之足鼔不过以鼓加其趺耳殷之楹鼓即今以柱为柄者也楹乃柱之别名如曰为屋几楹是也周之县鼓即今悬于鼓旁者也建鼓即今挿柄穿心鼓也绘以风云雷雨之象谓之雷鼓绘以麟鳯龙之象谓之灵鼓绘以飞鹭盘旋之象谓之路鼓路鹭通省文也鹭乃鼔精旧有是説隋唐以来刻翔鹭于鼓上周制但绘鹭于鼓腔而已诗云振振鹭鹭于飞鼓咽咽醉言归此之谓也或曰八面六面四面何耶答曰八面者一様八副也六面四面放此犹今仪仗花腔鼓二十四面杖鼓十二面非一鼓而有多面也旧説及图近乎穿凿不必从也尔雅大鼓谓之鼖小者为之应然则不大不小谓之田又谓之一名朔鞞应一名应鞞又谓之应鼓仪礼应鞞在建鼓东礼记应鼓在县鼓东先儒以为击之便也鞞今俗呼鞭鼓然则鞭乃便之讹欤路鼓以上虽大小不同而形皆如鼓惟鞞之两端一大一小此其异也又曰按近代拊之制以木为腔形如小鼓而长冐以熟皮或以生皮或着以糠或无糠焉甞考古制盖不然也史记乐书弦匏笙簧合守拊鼓条下张守节正义详矣其説曰合防也守待也拊者皮为之以糠实如革囊也用手抚之鼓也言奏弦匏笙簧之时若欲令堂上作乐则抚拊堂上乐工闻抚拊乃歌也若欲令堂下作乐则击鼓堂下乐工闻鼓乃吹管播乐也言弦匏笙簧皆待拊鼓为节故言防守拊鼓也以此观之则非以木为腔之拊故文献通考曰拊状如革囊实以糠击之以节乐此説得之矣嘉靖中廖道南奏革坎音也其风广莫其声隆大其音讙冬至之气也其为乐也为鼓为拊为鼙为鞉为应为鼖为畅为提为雷为灵为建鼓为足鼓为楹鼓为悬鼓
　　丝五【七　太一　六　天寳乐　琴　阮瑟】
　　七郑喜子作唐开元中进形如阮咸其下缺少而身大傍有少缺取其身便也弦十三隔孤柱一合防声七隔声九十一柱声一总九十九声随调应律太一司马縚开元中进十二六隔合防声十二隔声七十二防声应律吕以隔声旋相为宫合八十四调令编入雅乐宫县内用之六史盛作天寳中进形如琵琶而长六弦四隔孤柱一合防声六隔声二十四柱声一总三十一声隔调应律天寳乐任偃作天寳中进类石幢十四六柱黄钟一均足倍七声移柱作调应律宋太宗至道元年十二月帝以新増九琴五阮宣示近臣谓之曰古乐之用与郑卫不同朕近因内治心术外观时政求古人之意有未尽者増琴为九曰君臣文武礼乐正民心阮为五曰金木水火土别造新谱凡三十七卷俾太常乐工肄习之以备登荐二年太常音律官田琮以九琴五阮均配十二律旋相为宫隔八相生并协律吕冠于雅乐具图以献上览而嘉之迁其职以赏焉自是遂废拱宸管景祐二年又出两仪琴及十二琴二种以备雅乐【两仪琴者施两十二琴者如常琴之制而増其皆以象律吕之数】又敕更造十九琴皆令圆其首者以祀天方其首者以祀地大晟之器丝部有五曰一琴曰三琴曰五琴曰七琴曰九琴曰瑟刘昺以谓汉津诵其师之説曰古者圣人作五等之琴琴主阳一三五七九生成之数也师延拊一之琴昔人作三琴盖阳之数成于三伏羲作琴有五神农氏为琴七琴书以九象九星五等之琴额长二寸四分以象二十四气岳濶三分以象三才岳内取声三尺六寸以象朞三百六十日龙龈及折势四分以象四时共长三尺九寸一分成于三极于九九者究也复变而为一之义也大晟之瑟长七尺二寸阴爻之数二十有四极三才之阴数而七十有二以象一嵗之既罢筝筑阮丝声稍下乃増瑟之数为六十有四则八八之数法乎阴琴之数则九十有九而法乎阳明朱载堉曰论瑟当以五事证一仪礼左何瑟右手相二少仪琴瑟执之皆尚左手三论语取瑟而歌舍瑟而作【已上三条证瑟体轻是故荷执取舍利便】四曲礼琴瑟在前坐而迁之戒勿越【已上一条亦证瑟不用架鼓者坐而非立】五乡饮酒礼乡射礼燕礼大射仪解曰古人席地而坐为工设席于堂上近南檐边面向北坐以东为上然后引工入凢工皆瞽者若工四人则二人弹瑟用瑟二张若工六人则四人弹瑟用瑟四张瑟先谓弹瑟者在前行歌诗者二人随入也相者扶也扶持瞽者与其引路也皆左何瑟者引路之人就以左肩担瑟也挎越者越瑟底之空穴也以左手四指入瑟底空穴内捉之也内者侧向内也右手相者搀扶工也其相歌者徒相谓空手扶之也坐授瑟者谓持瑟之人跪于地然后将瑟递与弹瑟之人也乃降者递瑟已毕退立于堂下也按礼记少仪云琴瑟执之皆尚左手盖谓携琴挎瑟皆用左手而不用右手也若瑟长大且重两手举之犹难其能一手挎之欤嘉靖中廖道南奏丝离音也其风景其声纎防其音哀夏至之气也其为乐也为琴为瑟为离琴为中琴为小琴为洒瑟为中瑟为小瑟
　　木六【柷　敔　舂牍】
　　宋仁宗景祐间或奏言柷旧以方画木为之外图以时卉则可矣而中设一色非称也先儒之説曰有柄连底挏之郑康成以为设椎其中撞之今当创法垂久用明制作之意有所本焉柷之中东方图以青隐而为青龙南方图以赤隐而为丹鳯西方图以白隐而为驺虞北方图以黒隐而为灵中央图以黄隐而为神螾撞击之法宜用康成之説从之至和间翰林学士王珪言昔之作乐以五声播于八音调和谐合而与治道通先王用于天地宗庙社稷事于山川神使鸟兽尽感况于人乎然则乐虽盛而音亏未知其所以为乐也今郊庙升歌之乐有金石丝竹匏土革而无木音夫所谓柷敔者圣人用以着乐之始终顾岂容有缺耶且乐莫隆于韶书曰戞击是柷敔之用既云下而击鼗知鸣球与柷敔之在堂故曰堂上堂下各有柷敔也今陛下躬祠明堂宜诏有司考乐之失而合八音之和于是下礼部议而堂上始置柷敔大晟之器木部有二曰柷曰敔刘昺以谓柷之作乐敔之止乐汉津甞问于李良良曰圣人制作之防皆在易中易曰震起也艮止也柷敔之义如斯而已柷以木为底下实而上虚震一阳在二阴之下象其卦之形也击其中声出虚为众乐倡震为雷雷出地奋为春分之音故为众乐之倡而外饰以山林物生之状艮属寅为虎虎伏则以象止乐背有二十七刻三九阳数之穷戞之以竹裂而为十古或用十寸或裂而为十二阴数十二者二六之数阳穷而以阴止之明朱载堉曰尔雅曰所以鼓柷谓之止注云柷如漆桶方二尺四寸深一尺八寸中有椎柄连底挏之今左右击止者其椎名文献通考曰柷如漆桶方二尺四寸深一尺八寸中有椎柄连底旁开孔内手于中击之以举乐尔雅曰所以鼓敔谓之籈注云敔如伏虎背上有二十七鉏铻刻以木长尺防之籈者其名文献通考曰敔状如伏虎背上有二十七龃龉碎竹以击其首而逆戞之以止乐又曰宋因唐制用竹长二尺四寸析为十二茎先击其首次三戞龃龉而止与旧用木栎龃龉者异矣虽曰因时制宜要之非有意义孰若复古制之为愈哉舂牍之为器犹今拍板也以竹为之形如竹简凡十二枚广一寸长一尺二寸上端二寸之下两旁各有一孔孔长二分聫以皮条右手总握上端而以下端挞于左手掌中是故不曰击而曰舂非筑舂于地也犹今捶衣服古谓之捣衣非于臼中捣也嘉靖中廖道南奏木巽音也其风清明其声茂遂其音直立夏之气也其为乐也为柷为敔为止为籈为椌楬为舂牍
　　匏七【巢笙　和笙　竽笙　闰余匏　九星匏七星匏】
　　旧制巢笙和笙毎变宫之际必换义管然难于遽易宋景徳二年乐工单仲辛遂改为一定之制不复旋易与诸宫调皆协又令仲辛徧唱八十四调曲遂诏补副乐正赐袍笏银带元丰中范镇奏八音无匏土二音笙竽以木斗攅竹而以匏里之是无匏音也埙器以木为之是无土音也八音不具以为备乐安可得哉大晟之器匏部有六曰竽笙曰巢笙曰和笙曰闰余匏曰九星匏曰七星匏刘昺以谓列其管为箫聚其管为笙鳯凰于飞箫则象之鳯凰戾止笙则象之故内皆用簧皆施匏于下前古以三十六簧为竽十九簧为巢十三簧为和皆用十九数而以管之长短声之大小为别八音之中匏音废絶久矣后世以木代匏乃更其制下皆用匏而并造十三簧者以象闰余十者土之成数三者木之生数本得土而能生也九簧者以象九星物得阳而生九者阳数之极也七簧者以象七星笙之形若鸟敛翼鸟火禽火数七也明朱载堉曰匏者匏属大者可以为瓢小者可以为笙今之圆葫芦是也壶亦瓠属大者可以盛酒小者可以盛药今之亚腰葫芦是也太古之世民醇而愚仪物未备是故用匏以为笙用壶以为尊轩辕以来至于三代圣王迭出智巧滋彰乃用胶漆角木之制以代匏金锡模范之作以代壶礼有壶尊乐有匏笙盖象其本形存其旧名耳实非真用匏及壶也夫既不用匏壶而犹谓之匏壶何也不忘本也其名古雅未可废也譬如麻冕虽不用麻而犹谓之麻冕皮弁虽不用皮而犹谓之皮弁琴尾非焦而曰焦尾书首非简而曰简首此类众多难尽举也姑以诗礼二经证之八月断壶之壶则真壶也清酒百壶之壶则未必真壶也匏有苦叶之匏则真匏也匏竹在下之匏则未必真匏也然先儒之惑者疑今之笙非真匏音谓必用匏而后八音备噫是岂知麻冕从众之义哉盖臣初亦疑焉甞命良工列簧匏中而吹之终不如代匏之为妙也木代匏者其制甚精其来亦逺非三代之圣人决不能为先儒以为世俗之制误矣闻今溪洞诸蛮犹用匏以为笙穴管之间盬而漏气其音终不若中国之笙也必欲仍用真匏斯亦理之不通者也以木代匏其法有二或用真匏为质者或不用真匏只像匏形亦可也臣甞取世俗所吹十七簧笙截去笙斗之下段削去笙嘴及周遭之漆而后截去葫芦之上段将削过笙斗陷于葫芦中用胶漆灰布以固其口缝惟匏不漆尚质故也此是一法又一法用桐木旋作匏身取其轻也用枣木钻作匏面取其硬也中间实处亦同常笙若不实则费气而难吹也匏外安笙嘴名曰咮形如鵞项代匏并咮皆髹以黒漆也笙管曰修挝用紫竹为之中挝最长余挝渐短各于按孔上刻律吕之名俗笙周遭之管有阙不连而向内者二孔指入其中按之雅笙则不然也周遭之管如环无端孔皆向外指不入内此其异也是故雅乐笙箫诸器皆须吹律议定曰匏竹尚议此之谓也又曰説者有云诗以簧为笙中薄金叶盖指近世铜簧然簧字于文从竹非从金元史乐志云中统间囬囬国所进笙以竹为簧有声而无律四夷风俗虽陋而有古制存焉臣愚以为不然夫簧之为字从竹者何也竹乃笙字之省文也防义也从簧者谐声也然则簧非从竹故知用竹簧者非也嘉靖中廖道南奏匏艮音也其风融其声崇聚其音愀立春之气也其为乐也为鳯笙为巢笙为大竽为小竽为和
　　竹八【篴　箎　箫　管　籥】
　　宋太祖干徳四年十月和岘言乐器中有义手笛与乐正声清浊相应可以旋十二宫可以通八十四调其制如雅管而小长九寸与黄钟之管等其窍有六左四右二乐人执持两手相交有拱揖之状请名之曰拱宸管望于十二案十二编磬并登歌两架各设其一编于令式诏可景祐间诏以新制双鳯管付大乐局其制合二管以足律声管端刻饰双鳯施两簧焉李照因自造苇籥清管箫管清笛大笙大竽宫琴宫瑟大阮大稽凡十一种永备雅器诏许以大竽大笙二种下大乐用之大晟之器竹部有三曰长篴曰箎曰箫刘昺以谓篴以一管而兼律吕众乐由焉三窍成籥三才之和寓焉六窍为篴六律之声备焉箎之制采竹窍厚均者用两节开六孔以备十二律之声则箎之乐生于律乐始于律而成于箫律准鳯鸣以一管为一声箫集众律编而为器参差其管以象鳯翼箫然清亮以象鳯鸣明朱载堉论管曰按八音之内当以竹音为首竹音之内当以律管为首律管之为器吹之以候气奏之以和声舜典所谓律和声月令所谓律中某之类皆指律管而言是知管即律律即管一物而二名也形而上者谓之道形而下者谓之器律者其道也管者其器也书曰下管鞉鼓诗曰磬管将将嘒嘒管声礼曰下管新宫下而管象与夫孤竹孙竹阴竹之管皆是物也然则先王雅乐何甞不用管哉近代雅乐废之何也盖由前儒不识管者谓管长尺围寸并两而吹此汉大予乐官之双管非古所谓管也后儒不识管者谓管除嘂子外长六寸余此系教坊俗乐之头管亦非所谓管也所谓管者无孔凡有孔者非也惟管端开豁状如箫口形似洞门俗名洞箫以此论箫曰按十三经注疏毛诗周颂箫管备举条下引尔雅释乐云大箫谓之言小者谓之筊郭璞曰箫大者编二十三管长尺四寸小者十六管长尺二寸一名又引风俗通云箫参差象鳯翼十管长二尺其言管数长短不同尔雅疏亦引风俗通云舜作箫其形参差象鳯翼十管长二尺今本风俗通但作长一尺复与唐儒所见之本不同臣愚以为于理皆通盖古本风俗通言二尺者指倍律也今本风俗通言一尺者指正律也惟言十管疑有脱文当从郭注作十六管者是矣隋书乐志曰箫十六管长二尺而无二十三管之箫今则兼从二书之説其长二尺者为大箫谓之言其长一尺者为小箫谓之筊大小二等皆十六管以笔竹或笙竹佳者带皮用之于多竹中择取天生两端圆匀合外径之数者最佳不必削治但揩拭极光净两端截齐勿令伤损其质若夫内径或修治之使合规度可也两端饰以朱漆外则不漆文选所谓因其自然而绛唇错杂也除边管外其余诸管两旁畧削平平处使鳔则固不然则不固也上有二束象牙为之随器大小状类腰带铜钉间饰文选所谓带以象牙而罗鳞防猎也箫字竒篆作象形龠字作□防意先秦古制观此可考世有排箫以木为椟戗金云鳯其形陋可笑也蔡邕谓箫有底以蜡实之増损则和此乃汉末卖饴者所吹俗器非古之箫也刘濓曰箫乃十二律之本体虞廷最重之器故曰箫韶长短并列有似鳯翼故曰鳯箫一管一音无事假借其十二管长短俱如本律或用加倍即鳯箫制也此言得之矣论籥曰按竹音诸器管为首籥次之籥者五声之主宰八音之领防十二律吕之本源度量权衡之所由出者也汉书赞曰元元本本数始于一产气黄钟造计秒忽八音七始五声六律度量权衡厯算出此之谓也故曰律为万事根本体有长短检以度物有多少受以量量有轻重平以权衡度长短者不失毫厘量多少者不失圭撮权轻重者不失黍累书曰协时月正日同律度量衡尧舜之政此为要务所以齐逺近立民信也三代稽古法度章焉是故舜作大韶执籥秉翟周人舞象亦放其制季札所观韶箾象箾是也箾即籥之别名先儒解为兵器非也舜以文徳化天下岂用兵器以舞哉故孔子曰韶尽羙矣又尽善也语为邦曰乐则韶舞在齐闻韶不知肉味叹羙之至如此盖籥为五声八音之主宰律度量衡之根本故先王重之执之以舞贵其义也后世乐学失籥之制度无考乃误以籥为笛之类今籥三孔形类横笛失之逺矣殊不知籥即古所谓律黄钟之籥也苟非有取于是而但取其类笛然则八音之器众多先王何独贵此而执之以舞乎周礼籥师掌教国子舞羽吹籥春秋壬午犹绎万入去籥杜氏注云内舞去籥恶其声闻则是文舞吹籥以舞明矣近世文舞虽执籥而籥师不吹是故籥失其制亦不能成声矣有志于复古者当使吹籥以舞可也然竹音诸器惟籥最难吹吹之最难和籥和而后谓之和故许氏説文曰龠者乐之竹管三孔以和众声龢龤龡字皆从龠旁是也吹法三孔尽闭缓宫急徴启下一孔缓商急羽启中下二孔缓角急为和启上下二孔缓为中也宋徽宗宣和元年有人曽献古籥一枚左手食指按上一孔右手食指按中一孔右手中指按下一孔吹之其声悉协音律诏颁行之元史乐志亦载吹籥之工则今失传尚未久耳论篴【读作笛】曰按周礼笙师掌教吹篴先儒读篴为荡涤之涤风俗通曰笛者涤也所以荡涤邪秽纳之于雅正也盖篴与笛音义并同古文作篴今文作笛其名虽谓之笛实与横笛不同当从古作篴以别之可也甞考古制籥笛二物大同小异籥之吹处类今之箫篴之吹处类今之楚吹处不同此所以异名也笙师条外笛不经见故儒者或疑笛非雅器殊不知雅音之笛与籥同类古人多以籥呼之笛之名虽隐而其器未甞无也左传曰象箾南籥广雅曰籥七孔谓之笛毛诗传曰籥六孔其或曰七孔者连吹孔而言也凢此之类非指三孔之籥且注疏家解籥曰如笛三孔而短然则解笛当曰如籥六孔而长是知笛与籥同类观此可考也杜子春云笛五孔马季长云笛四孔京君明加一孔为五孔又云近世羌人所造许氏説文云羌笛三孔风俗通云笛七孔汉邱仲造以此观之汉儒似不识笙师所掌之笛矣古笛三孔与今笛异而与俗呼楚者颇相类而不同盖俗则二孔古则三孔也或谓笛从羌起非也羌笛今横吹者是也张博望入西域始摩诃兠勒之曲自汉以来鼓吹部用之不入雅乐近代太常误以横吹为笛而呼笛为长箫故朱子语録曰今呼箫者乃古之笛惟排箫乃古之箫可谓知言矣论箎曰夫乐学失而八音诸器皆非本制然自唐已前图谱所载虽各有得失而近理者尚多自宋已后则失之益逺矣且如竹音五种无一种得其真大率古器细小而短今器粗大而长盖由不用黍尺而误用时尺耳近代太常以横笛代篴以单箫代籥其所谓排箫者妄加木椟已违汉唐旧式而所谓箎籥者尤粗鄙可笑也甞于好事之家见一古器铜色若漆状类诗筒中空而两端有底底中心皆无孔前面左右皆三孔共为六孔孔径约一分半惟居中一孔翘然上出可径三分后面有铭三字字皆古篆甚竒其文曰黄钟防两端围径大小与开元通寳钱同横排钱十四枚则与箎之长同所谓大箎长尺四寸者也律家相以为开元钱之径即古黍尺之一寸信矣径一寸者所谓围三寸也以蔑探之其中空处约径七分筒厚一分半吹之呜呜然其声和雅盖三代之物希世之寳也按説文曰防管乐也从龠虒声或从竹作箎尔雅曰大雅谓之沂注云箎以竹为之长尺四寸围三寸一孔上出寸三分名翘横吹之小者尺二寸广雅云八孔古注疏读箎如池读沂如银引孙炎曰箎声悲沂悲也释名曰箎啼也声如婴儿啼郑司农注周礼云箎七孔盖不数其上出者故七也疏家之説如此按朱子曰箎长尺四寸围三寸七孔一孔上出径三分凢八孔横吹之今观此器连吹之孔惟七孔先儒以为八孔盖因广雅之説而遂误也惟郑司农以为七孔者得之矣嘉靖中廖道南奏竹震音也其风明庶其声越其音温春分之气也其为乐也为箫为籥为管为为为簥为篴为箎为簜
　　八音之外又有七
　　唐贞元中五印度种落有骠国王子献乐器皆演释氏经呗有玉蠡声若竽　宋嘉祐中王畴欲定大乐就成都房庶取玳瑁古笛以校金石　　又宋有红牙管窍而吹之其声与律隔八相吹尚存羊骨旧制【周宻齐东野语紫霞翁甞自品象管作霓裳数声真有驻云落木之意非人间曲也】　　红牙拍板宋陆友仁研北杂志曰赵子固毎醉歌乐府执红牙以节曲红牙拍板也　桃皮管以桃皮卷而吹之古谓之管木亦谓之桃皮觱篥辽金鼓吹部皆有之　吹叶辽大乐部有之【田汝成炎徼纪闻曰牂牁辰沅间峝蛮暇则吹芦笙木叶为乐又蔡家相传春秋时楚俘蔡人之裔男女吹木叶而索偶】　椰殻筒明永乐七年命太监郑和至占城国其酋拥畨兵椎鼓吹椰殻筒出郊迎诏
　　【臣】等谨按通典八音之外又有三谓玉蠡及桃皮管吹叶也今采厯代杂乐増载玳瑁古笛四条共为七云
　　乐悬
　　唐乐县庭庙以五防杂饰轩县以朱五郊则各从其方色毎先奏乐三日大乐令宿设县于庭其曰率工人入居其次协律郎举麾作乐仆麾乐止文舞退武舞进若常享防先一日具奏立部乐名封上请所奏御注而下及防先奏坐部伎次奏立部伎次奏蹀马次奏防乐而毕矣广明初巢贼干纪乐工沦防昭宗即位将亲谒郊庙有司请造县乐时太常博士殷盈孙铸钟成宰相张濬求知声者与太乐令李从周校定进呈昭宗陈于殿廷以试之时以宗庙焚燬之后修奉不及乃权以少府监防为太庙其庭甚狭议者论县乐之架不同濬奏议曰臣伏准旧制太庙含元殿并设宫县三十六架太清宫南郊社稷及诸殿庭并二十架今修奉乐县太庙合造三十六架臣今参议请依古礼用二十架伏自兵兴以来雅乐沦缺将为修奉事实重难变通宜务于酌中损益当循于宁俭臣闻诸旧史昔武王定天下至周公相成王始暇制乐魏初无乐器及伶人后稍得登歌防举之乐明帝大明末诏増益之咸和中鸠集遗逸尚未有金石之音至孝和太元中四厢金石始备郊祀犹不举乐宋文帝元嘉九年初调金石二十四年南郊始设登歌妙舞亦阙孝武建元中有司奏郊庙宜设备乐始为详定故后魏孝文太和初司乐上书陈乐章有缺求集羣官议定广修器数正立名品诏虽行之仍有残缺隋文践阼太常议正雅乐九年之后惟奏黄钟一宫郊庙止用一调【据礼文毎一代之乐二调并奏六代之乐凡十二调】其余声律皆不复通髙祖受隋禅军国多务未遑改创乐府尚用隋氏旧文武徳九年命太常考正雅乐贞观二年考毕上奏盖其事体大故厯代不能速成伏以俯逼郊天式修雅乐必将集事须务相时今者帑藏未充贡奉多缺方圆制度之间亦宜樽节臣伏惟仪礼宫县之制陈鏄钟二十架当十二辰之位甲丙庚壬各设编钟一架乙丁辛癸各设编磬一架合为二十架树建鼓于四隅当乾坤艮巽之位以象二十四气宗庙殿庭郊丘社稷皆用此制无闻异同周汉魏晋宋齐六朝并祗用二十架隋氏平陈检梁故事乃设三十六架国初因之不改高祖皇帝初成蓬莱宫充庭七十二架寻乃省之则簨虡架数太多本近于侈止于二十架正协礼经兼今太庙之中地位甚狭百官在列万舞充庭虽三十六架具存亦施为不得庙庭难于容易开广乐架不可重沓铺陈今请依周汉魏晋宋齐六代故事用二十架从之古制雅乐宫县之下编钟四架十六口近代用二十四口正声十二倍声十二各有律吕凡二十四声登歌一架亦二十四钟雅乐沦灭至是复全宋太祖开寳中太常寺言准旧令宗庙殿庭设宫县二十虡郊社二十虡殿庭加鼓吹十二案开寳四年郊祀误用宗庙之数今嵗亲郊请复用旧礼有诏圜丘増十六虡余依前制神宗元丰四年十一月详定所言搏拊琴瑟以咏则堂上之乐以象朝廷之治下管鼗鼓合止柷敔笙镛以间则堂下之乐以象万物之治后世有司失其歌者在堂兼设钟磬宫架在庭兼设琴瑟堂下匏竹寘之于牀并非其序请亲祠宗庙及有司摄事歌者在堂不设钟磬宫架在庭不设琴瑟堂下匏竹不寘于牀其郊坛上下之乐亦以此为正而有司摄事如之又言以小胥宫县推之则天子钟磬鏄十二虡为宫县明矣故或以为配十二辰或以为配十二次则虡无过十二先王之制废学者不能考其数隋唐以来有谓宫县当二十虡甚者又以为三十六虡方唐之盛日有司摄事乐并用宫县至徳后太常声音之工防亡凡郊庙有登歌而无宫县后世因仍不改请郊庙有司摄事改用宫架十二虡太常以为用宫架十二虡则律吕均声不足不能成均请如礼宫架四靣如辰位设镈钟十二虡而甲丙庚壬设钟乙丁辛癸设磬位各一虡四隅植建鼓以象二十四气宗庙郊丘如之七年六月礼部言亲郊之嵗夏至祀皇地只于方丘遣冡宰摄事礼容乐舞谓宜加于常祀而其乐虡二十乐工百五十有二舞者六十有四与常嵗南北郊上公摄事无异未足以称钦崇之意乞自今准亲祠用二十六虡工人三百有六舞人百二十有四诏可髙宗绍兴十有三年郊祀诏以祐陵深弓劔之藏长乐遂晨昏之养昭答神天就临安行在所修建圆坛于是有司言大礼排设备乐宫架乐办一料外登歌乐依在京夏祭例合用两料其乐器登歌则用编钟磬各一架柷敔二搏拊鼓二琴五色自一三五七至九各二瑟四篴四埙箎箫并二巢笙和笙各四并七星九曜闰余匏笙各一麾幡一宫架则用编钟编磬各十二架柷敔二琴五色各十瑟二十六巢笙及箫并一十四七星九曜闰余匏笙各一竽笙十埙一十二箎一十八篴二十晋鼓一建鼓四麾幡一乃从太常下之两浙江南福建州郡又下之广东西荆湖南北括取旧管大乐上于行都有阙则下军器所制造増修雅饰而乐器寖备矣其乐工诏依太常寺所请选择行止畏谨之人合登歌宫架凡用四百四十人同日分诣太社太稷九宫贵神毎祭各用乐正二人执色乐工掌事掌器三十六人三祭共一百一十四人文舞武舞计用一百二十八人就以文舞番充其二舞引头二十四人皆召募补之乐工舞师照在京例分三等廪给其乐正掌事掌器自六月一日教习引舞色长文武舞头舞师及诸乐工等自八月一日教习于是乐工渐集孝宗淳熈二年诏以上皇加上尊号立春日行兴受礼有司寻言乾道加尊号用宫架三十六乐工共一百一十三人今来加号庆受事体尤重合依大礼例用四十八架乐正乐工用一百八十八人庶得礼乐明备仍令分就太常寺贡院前五曰教习前期太常设宫架之乐于大庆殿协律郎位于宫架西北东向押乐太常卿位于宫架之北北向皇太子及文武百僚并位于宫架之北东西相向又设宫架于徳寳殿门外协律郎太常卿位如之按大礼用乐凡三十有四色歌色一篴色二埙色三箎色四笙色五箫色六编钟七编磬八鏄钟九特磬十琴十一瑟十二柷敔十二搏拊十四晋鼓十五建鼓十六鞞应鼓十七雷鼓【祀天神用】十八雷鼗鼓【同上】一十九灵鼓【祭地祗用】二十灵鼗鼓【同上】二十一路鼓【飨宗庙用】二十二路鼗鼓【同上】二十三雅鼓二十四相鼓二十五单鼗鼓二十六旌纛二十七金钲二十八金錞二十九单铎三十双铎三十一铙铎三十二奏坐三十三麾幡三十四此国乐之用尤大者故具载于篇辽雅乐八音器数金鏄钟石球磬丝琴瑟竹籥箫竾匏笙竽土壎革鼓鼗木柷敔大乐器及乐工舞人员数玉磬方响搊筝筑卧箜篌大箜篌小箜篌大琵琶小琵琶大五小五吹叶大笙小笙觱栗箫铜钹长笛尺八笛短笛【以上毎器一人】毛员鼓连鼗鼓贝【以上各二人】歌二人舞二十人分四部景云舞八人庆云乐舞四人破阵乐舞四人承天乐舞四人金世宗大定十一年郊之日用宫县二十虡乐奏六成登歌钟磬各一虡时太常议按唐会要旧制南兆郊宫县二十架周汉魏晋宋齐六朝及唐开元宋开寳礼其数皆同宋要防三十六架五礼新仪四十八架其数过多因拟太常因革礼天子宫县乐三十六虡宗庙与殿庭同郊丘则二十虡用宫县二十架登歌编钟编磬各一虡又按周礼大司乐圜钟为宫黄钟为角太蔟为徴姑洗为羽冬至日圜丘奏之乐六变则天神皆降盖圜钟为宫宫声三奏角徴羽各一奏合阳之竒数凡乐起于阳至少阴而止圜钟自卯至申其数有六故六变而乐止于是定用宫县二十架登歌编钟编磬各一虡明乐器之制郊丘庙社太祖洪武元年定乐工六十二人编钟编磬各十六琴十瑟四搏拊四柷敔各一壎四箎四箫八笙八笛四应鼓一歌工十二协律郎一人执麾以引之七年复増籥四鳯笙四壎用六拊用二共七十二人武则武舞生六十二人引舞二人各执干戚文舞生六十二人引舞二人各执羽籥舞师二人执节以引之共一百三十人惟文庙乐生六十人编钟编磬各十六琴十瑟四拊四柷敔各一壎四箎四箫八笙八笛四大鼓一歌工十六年铸太和钟其制仿宋景钟以九九为数高八尺一寸拱以九龙柱以龙虡建楼于圜丘斋宫之东北悬之郊祀驾动则钟声作升坛钟止众音作礼毕升辇钟声又作俟驾乐作乃止十七年改铸减其尺十之四焉朝贺洪武三年定丹陛大乐箫四笙四箜篌四方响四头管四龙笛四琵琶四六杖鼓二十四大鼓二板二二十六年又定殿中韶乐箫十二笙十二排箫四横笛十二壎四箎四琴十瑟四编钟二编磬二应鼓二柷一敔一抟拊二丹陞大乐戏竹二箫十二笙十二笛十二头管十二八琵琶八二十八方响二鼓二拍板八杖鼓十二命妇朝贺中宫设女乐戏竹二箫十四笙十四笛十四头管十四十琵琶八二十八方响六鼓五拍板八杖鼓十二正旦冬至千秋凡三节太皇太后皇太后并同其朔望朝参戏竹二箫四笙四笛四头管四二琵琶二二十二方响一鼓一拍板二杖鼓六大宴洪武元年定殿内侑食乐箫二笙六歌工四丹陛大乐戏竹二箫四笙四琵琶六六箜篌四方响四头管四龙笛四杖鼓二十四大鼓二板二文武二舞乐器笙二横管二二杖鼓二大鼓一板一四夷舞乐【详四方乐门】二十六年又定殿内侑食乐柷一敔一拊一琴四瑟二箫四笙四笛四壎二箎二排箫一钟一磬一应鼓一丹陛大乐戏竹二箫四笙四笛二头管二琵琶二二二十二方响二杖鼓八鼓一迎饍乐戏竹二笙二笛二杖鼓八鼓一板一太平清乐笙四笛四头管二四方响一杖鼓八小鼓一板一宪宗成化二十一年七月礼部言今教坊司乐工奏中和韶乐者多不谐协而善弹瑟及箜篌击钟磬者殊少恐因循失渐至大乐不备宜令乐官选其中子弟于本司演习毎奏乐二十一色通用八十四人又加以四人共选三百三十六人如此庶大乐不致废弛诏可
　　钦定续通典卷八十八
<史部,政书类,通制之属,钦定续通典>
　　钦定四库全书
　　钦定续通典卷八十九
　　乐
　　歌
　　唐叚安节乐府杂録歌者乐之声也故丝不如竹竹不如肉迥居诸乐之上善歌者必先调其气氤氲自脐出至喉乃噫其词即分抗坠之音既得其术即可致遏云响石之妙也
　　天寳中内人许永新善歌一日赐大酺于勤政楼万众喧哗高力士奏请永新出楼歌一曲永新承防直奏防声广场寂寂若无一人喜者闻之气勇愁者闻之肠絶李肇国史补李衮善歌名动京师崔昭入朝密载而至乃广宴賔客请第一部乐及京师名倡以为盛防昭言表弟欲登末坐衮乃敝衣而出满坐嗤笑少顷命酒衮喉转一声乐人皆大惊曰李八郎也罗拜之
　　冯贽记事珠曰绛树一声能歌两曲二人细聴各闻一曲一字不乱人疑其一声在鼻
　　咸通中伶人李可及善音律尤能转喉为新声音辞曲折聴者忘倦京师屠沽少年效之谓之拍弹
　　张淏云谷杂记宋太祖潜耀日尝与一道士游姓名无定自曰混沌又曰真无善歌能引其喉于杳防之间作清防之声时或一二句从天风飘下
　　周密齐东野语思陵朝有菊夫人者善歌舞妙音律为僲韶院之冠宫中号为菊部头
　　明宋新吴歌记曰唐初之诗以入唱为高自宋代以调兴而歌诗之法废金元以北九宫兴而歌调之法废元以后以南曲兴而北曲废譬之于礼诸体犹羊而歌音犹告朔也废告朔而供羊不可谓礼废古音而存体不可谓乐
　　杂歌曲
　　得至寳唐时长安有富家子落魄不事生计尝与国乐游处一旦家产荡尽偶一老妪持旧锦褥货鬻乃以半千获之寻有波斯见大惊谓之曰何处得此是氷蚕丝所织若暑月陈于座可致一室清凉即酬千万富家子得之还与国乐追欢不经年复尽乐人惜之遂制此曲春莺啭高宗晓音律晨坐闻莺声命乐工明达写之遂有此曲
　　道调子懿王命乐工敬纳吹觱栗初弄道调上谓是曲误拍之敬纳乃随拍撰成曲子
　　春光好元宗所制也尝遇二月宿雨初晴景物明丽小殿内庭栁杏将吐覩而叹曰对此景物岂得不与他判断之乎因临轩纵击此曲神思自得及顾栁杏皆已发拆上笑谓嫔御曰此事不唤我作天工可乎嫔御皆呼万嵗
　　秋风高亦宗所制曲也毎至秋空逈彻纎翳不起即奏之必逺风徐来庭叶随下
　　荔枝香亦宗所制曲也帝幸骊山杨贵妃生日命小防张乐长生殿因奏新曲未有名防南方进荔枝因名曰荔枝香
　　一斛珠梅妃所作也妃居上阳东宫明皇封珍珠一斛宻赐妃妃不受以诗付使者曰为我进御前也上览诗怅然不乐令乐府以新声度之号一斛珠曲名始此谪仙怨明皇幸蜀登高望秦川谓髙力士曰吾聴张九龄言不至此遣使祭之吹笛为此曲
　　舞山香汝阳王璡妙达音防毎随游幸尝带牙绢帽打曲上自摘红槿花置之帽檐二物皆极滑久之方安奏此一曲终而花不坠落上大喜赐金器一厨
　　于蒍于元徳秀所作也元宗幸东都三百里内刺史县令俱以声乐至都下为欢徳秀时为鲁山令惟选乐工数十人连袂而歌于蒍于上闻之曰此贤人之言也乃深奬之
　　阳闗曲王维所作也每句皆再唱而第一句不叠白居易诗相逢且莫推辞去聴唱阳闗第四声谓劝君更尽一杯酒也
　　播皇猷宣宗时制歌者髙冠方履褒衣博带趋走俯仰皆中防矩
　　葱岭西亦宣宗时制士女蹋歌为队其词言葱岭之民乐河湟故地归唐也
　　蜀道易陆畅所作也韦臯镇蜀畅感其遇作蜀道易其首句曰蜀道易易于履平地南康大喜赠罗八百疋万斯年防昌初宰相李徳裕命乐工制
　　杨栁枝白居易闲居洛邑时作后入教坊
　　望江南始自李徳裕镇淛日为亡妓谢秋娘所撰本名谢秋娘后改此名亦曰梦江南白居易因为二篇文叙子长庆中俗讲僧文叙善吟经其声宛转感动里人乐工黄米饭状其念四声观世音菩萨乃撰此曲瑶台第一层陈后山诗话武才人出寿宫色冠后庭裕陵得之防教坊献新声为诗作词号瑶台第一层还乡歌吴越王钱镠游衣锦军作词曰三节还乡兮挂锦衣父老逺来相追随牛斗无孛人无期吴越一王驷马归
　　陌上花吴越王钱镠妃毎嵗春必归临安玉以书遗妃曰陌上花开可缓缓归矣吴人用其语为曲含思宛转凄然动人但词多鄙野苏轼为易三诗
　　醉翁引宋欧阳修谪守滁州山川秀絶公刻石为记以遗州令既去十年太常博士沈遵往游其地以琴写其声为醉翁引有曲无词庐山道人崔闲请苏轼补之御街行唐白乐天有花非花雾非雾夜半来天明去来如春梦不多时去似朝云无覔处宋张子野衍之为御街行一阕
　　醉蓬莱宋栁永所作也永字耆卿累举不第仁宗召见之防老人星见入内都知史姓者爱其才乞命永撰词以颂休祥永作醉蓬莱词以进
　　削浪沙辽四裔乐有大曲小曲此乃小曲之一也江水曲金天兴间元兵攻汴急右丞舒噜尝命作此曲使城上之人静夜唱之
　　白翎雀元教坊大曲也其鸟生于乌桓朔漠之间雌雄和鸣自得其乐世皇因命伶人硕徳阊制曲以名之鹦鹉曲元萨都拉所作也序云有以绣枕见贶上绣杨妃有鹦鹉髙力士二宫女侍立皆寸许其布置得体想像可爱故作鹦鹉曲以答云
　　乌盐角始教坊家人市盐得一曲谱于角子中翻之遂名洪武初勅中书省令天下郡县举素志髙洁博古通今之士礼送至京同制乐章有起临濠开太平削羣雄平幽都龙池宴定封赏大一统守承平等曲命协音律者歌之
　　舞
　　宋队舞之制其名各十小儿队凡七十二人一曰柘枝队衣五色绣罗寛袍戴花帽系银带二曰剑器队衣五色绣罗襦里交脚幞头红罗绣抺额带器仗三曰婆罗门队紫罗僧衣绯挂子执锡环拄杖四曰醉胡腾队衣红锦襦系银戴氊帽五曰诨臣万嵗乐队衣紫绯緑罗寛晕衫裹簇花幞头六曰儿童感圣乐队衣青罗生色衫系勒帛总两角七曰玉兎浑脱队四色绣罗襦系银带冠玉兎冠八曰异域朝天队衣锦袄系银束带冠夷冠执寳盘九曰儿童解红队衣紫绯绣襦系银带冠花砌鳯冠绶带十曰射雕回鹘队衣盘雕锦襦系银鞢射雕盘女弟子队凡一百五十三人一曰菩萨蛮队衣绯生色窄砌衣冠卷云冠二曰感化乐队衣青罗生色通衣背梳髻系绶带三曰抛毬乐队衣四色绣罗寛衫系银带奉绣毬四曰佳人剪牡丹队衣红生色砌衣戴金冠剪牡丹花五曰拂霓裳队衣红僊砌衣碧霞帔戴僊冠红绣抺额六曰采莲队衣红罗生色绰子系晕裙戴云鬟髻乗防船执莲花七曰鳯迎乐队衣红僊砌衣戴云鬟鳯髻八曰菩萨献香花队衣生色窄砌衣戴寳冠执香花盘九曰防云僊队衣黄生色道衣紫霞帔冠僊冠执旌节鹤扇十曰竹毬乐队衣四色窄绣罗襦系银带裹顺风脚簇花幞头执毬杖大抵若此而复从宜变易太祖干徳四年和岘言郊庙殿庭通用文徳武功之舞然其缀兆未称武功文徳之形容又依古义以揖让得天下者先奏文舞以征伐得天下者先奏武舞陛下以推让受禅宜先奏文舞请改殿廷所用文舞为元徳升闻之舞其舞人约唐太宗舞图用一百二十八人以倍八佾之数分为八行皆着履执拂服袴褶冠进贤冠引舞二人执五采纛其舞状文容变数聊更增改又陛下以神武平一宇内即次奏武舞请改为天下大定之舞人数行列悉同文舞其人皆被金甲持防引舞二人执五采旗其舞六变一变象六师初举二变象上党克平三变象淮底定四变象荆湖归复五变象卭蜀纳欵六变象兵还振旅仍别撰舞曲乐章而文徳武功二舞请于郊庙仍旧通用景祐二年九月翰林学士承防章得象等言宋祁所上大乐义其论武舞所执九器礼经但举其凡而不着言其用后先故旅进辈作而无终始之别且鼗者所谓导舞也铎者所谓通鼓也錞者所谓和鼓也铙者所谓止鼓也相者所谓辅乐也雅者所谓陔歩也宁有导舞方始而参以止鼓止鼓既揺而乱以通铎臣谓当舞入之时左执干右执戚离为八列别使上人执旌最前鼗铎以发之錞以和之左执相以辅之右执雅以节之及舞之将成也则鸣铙以退行列筑雅以陔歩武鼗錞相皆止而不作如此则庶协舞仪请如祁所论其冬礼官言春秋隐公五年考仲子之宫初献六羽何休范等咸谓不言佾者明佾则干舞在其中妇人无武事独奏文乐也江左宋建平王宏皆据以为説故章皇后庙独用文舞至唐垂拱以来中宫之县既用镈钟其后相承故仪坤等庙献武舞备钟石之乐尢为失礼前诏议奉慈之乐有司援旧典已用特磬代镈钟取隂教尚柔以静为体今乐去大钟而舞进干盾颇戾经防请止用文徳之舞奏可治平二年九月礼官李育上言南郊太庙二舞郎总六十八文舞罢舍羽籥执干戚就为武舞臣谨按旧典文武二舞各用八佾凡祀圜丘祀宗庙大乐令率工人以入就位文舞入陈于架北武舞立于架南又文舞出武舞入有迎送之曲名曰舒和亦曰同和凡三十一章止用一曲是进退同时行缀先定歩武容体各应乐节夫至徳升闻之舞象揖让天下大定之舞象征代柔毅舒急不侔而所法所习皆异不当中易也窃惟天神皆降地只皆出八音克谐祖考来格天子亲执珪币相维辟公严恭寅畏可谓极矣而舞者纷然纵横于下进退取舎蹙迫如是岂明有徳象有功之谊哉国家三年而躬一郊同殿而享入室而舞者阙如名曰二舞实一舞也且如大朝会所以宴臣下而舞者备其数郊庙所以事天地祖考而舞者减其半殊未为称事有近而不可迩礼有防而不可省所系者大而有司之职不敢废也伏请南郊太庙文武二舞各用六十四人以备帝王之礼乐以明祖宗之功徳奏可元祐四年十二月始命大乐正叶防撰朝防二舞仪武舞曰威加四海之舞第一变舞人去南表三歩总干而立聴举乐三鼓前行三歩及表而蹲再鼓皆舞进一歩正立再鼓皆持干荷戈相顾作猛贲趫速之状再鼓皆转身向里以干戈相击刺足不动再鼓皆回身向外击刺如前再鼓皆正立举手蹲再鼓皆舞进一歩转靣相向立干戈各置腰再鼓各前进以左足在前右足在后左手执干当前右手执戈在腰为进旅再鼓各相击刺再鼓各退身复位整其干为退旅再鼓皆正立蹲再鼓皆舞进一歩正立再鼓皆转靣相向秉干持戈坐作再鼓各相击刺再鼓皆起收其干戈为克捷之象再鼓皆正立遇节乐则蹲第二变聴举乐依前蹲再鼓皆舞进一歩正立再鼓皆正而作猛贲趫速之状再鼓皆转身向里相击刺足不动再鼓各转身向外击刺如前再鼓皆正立蹲再鼓皆舞进一歩陈其干戈左右相顾为猛贲趫速之状再鼓皆并入行以八为四再鼓皆两两对相击刺再鼓皆回易行列左在右右在左再鼓皆举手蹲再鼓皆舞进一歩正立再鼓各分左右再鼓各其干戈再鼓交相击刺再鼓皆总干正立遇节乐则蹲第三变聴举乐则蹲再鼓皆舞进一歩转而相向再鼓整干戈以象登台讲武再鼓皆击刺于东南再鼓皆按盾举戈东南向而望以象漳泉奉土再鼓皆击刺于正南再鼓皆按盾举戈南向而望以象杭越来朝再鼓皆舞进一歩正立再鼓皆击刺于西北再鼓皆按盾举戈西北向而望以象克殄并汾再鼓皆击刺于正西再鼓皆按盾举戈西向而望以象肃清银夏再鼓皆舞进一歩正跪右膝至地左足防起再鼓皆置干戈于地各拱其手象其不用再鼓皆左右舞蹈象以文止武之意再鼓皆就拜收其干戈起而躬立再鼓皆舞退鼓尽即止以象兵还振旅文舞曰化成天下之舞第一变舞人立南表之南聴举乐则蹲再鼓皆舞进一歩正立再鼓皆稍前而正揖合手自下而上再鼓皆左顾左揖再鼓皆右顾右揖再鼓皆开手蹲再鼓皆舞进一歩正立再鼓皆稍却身初辞合手自上而下再鼓皆右顾以右手在前左手推后为再辞再鼓皆左顾以左手在前右手推出为固辞再鼓皆合手蹲再鼓皆舞进一歩正立再鼓皆俛身相顾初谦合手当胸再鼓皆右侧身左垂手为再谦再鼓皆左侧身右垂手为三谦再鼓皆躬而授之遇节乐则蹲第二变聴举乐则蹲再鼓皆舞进一歩转面相向再鼓皆稍前相揖再鼓皆左顾左揖再鼓开手蹲正立再鼓皆舞进一歩复相向再鼓皆却身为初辞再鼓皆舞辞如上仪再鼓皆再辞再鼓皆固辞再鼓皆合手蹲正立再鼓皆舞进一歩再鼓相向再鼓皆顾为初谦再鼓皆再谦再鼓皆三谦再鼓皆躬而授之正立遇节乐则蹲第三变聴举乐则蹲再鼓皆舞进一歩两两相向再鼓皆相趋揖再鼓皆左揖如上再鼓皆右揖再鼓皆开手蹲正立再鼓皆舞进一歩复相向再鼓皆却身初辞再鼓皆再辞再鼓皆固辞再鼓皆合手蹲正立再鼓皆舞进一歩两两相向再鼓皆相顾初谦再鼓皆再谦再鼓皆三谦躬而授之正立节乐则蹲凡二舞缀表器及引舞振作并与大祭祀之舞同协律郎陈祈按阅以谓节奏详备自是朝会用之
　　辽大乐舞二十人分四部景云舞八人庆云乐舞四人破阵乐舞四人承天乐舞四人
　　金皇统年间定文舞曰仁丰道洽之舞武舞曰功成治定之舞又命太常议文武二舞所当先后太常议按唐宋郊庙之礼并先文后武本朝行禘祫之礼亦然惟唐韦万石建议谓先儒相以揖让得天下则先文以征伐得天下则先武当时虽从寻复改之其以开元礼先文后武为定贞元时又改文舞曰保大定功之舞武舞曰万国来同之舞大定十一年又加武舞曰四海会同之舞
　　元至元三年定文舞曰武定文绥之舞武舞曰内平外成之舞第一成象灭王罕二成破西夏三成克金四成收西域定河南五成取西蜀平南诏六成臣髙丽服交趾大徳九年定郊祀文舞曰崇徳之舞武舞曰定功之舞又曰乐队一曰乐音王队元旦用之以男子三人戴青靣具舞蹈次为飞天夜义像舞蹈而进又以妇女二十人执牡丹花舞唱次以妇女揺日月金鞚稍之鼓舞唱相和次男子五人作五方菩萨相一人作乐音王相歌舞一曰寿星队天寿节用之以男子执金字牌或执梅竹松椿石或作飞鸦之象俱各歌舞而进又有执寳葢日月棕扇扇或鱼鼓简子龙竹藜杖齐唱舞而前一曰礼乐队朝会用之以男子五人执香花妇女二十人分为四行鞠躬拜兴舞蹈或执孔雀幢舞唱男子八人披金甲执金防一人冠平天冠执圭齐唱舞而前明洪武元年定郊祀文武二舞曰文徳之舞武功之舞三年定朝会宴飨文舞曰车书防同之舞象以文徳致太平也武舞曰平定天下之舞象以武功定祸乱也又有四夷舞曰抚安四夷之舞象以威徳服逺人也永乐十八年又增宴飨乐舞曰表正万邦之舞曰天命有徳之舞至其队舞之制大祀庆成大宴用万国来朝队舞缨鞭得胜队舞万寿圣节大宴用九夷进寳队舞寿星队舞冬至大宴用赞圣喜队舞百花圣朝队舞正旦大宴用百戏莲花盆队舞胜鼓采莲队舞
　　杂舞曲
　　乐府杂録曰舞者乐之容也有大垂手小垂手或如惊鸿或如飞燕婆娑舞态也曼衍舞缀也古之能者不可胜记即有健舞软舞字舞花舞马舞健舞曲有棱大阿连柘枝剑器胡旋胡腾软舞曲有凉州緑腰苏合香屈柘团圆旋甘州等字舞以舞人亚身于地布成字也花舞着緑衣偃身合成花字也马舞者襱马人着緑衣执鞭于牀上舞蹀蹄皆应节奏也开元中有公孙大娘善舞剑器僧懐素见之草书遂长盖准其顿挫之势也柘枝舞曲乐苑曰羽调有柘枝曲此舞因曲为名用二女童鲜衣帽施金铃抃转有声其来也于二莲花之中藏之花折而后见舞中之雅妙者也宋俞琰席上腐谈曰向见官妓舞柘枝戴一红物体长而头尖俨如角形想即是今之罟姑也琐碎録云柘枝舞本北魏拓拔之名易拓为柘易拔为枝
　　霓裳羽衣舞曲唐元宗登三乡驿望女几山所作也逸史云罗公逺天寳初侍元宗八月十五夜宫中翫月曰陛下能从臣月中游乎乃取一桂枝向空掷之化为一桥其色如银请上同登约行数十里遂至大城阙下公逺曰此月宫也有仙女数百素练寛衣舞于广庭上前问曰此何曲也曰霓裳羽衣也上宻记其声调遂回桥却顾随歩而灭旦谕伶官象其声调作霓裳羽衣曲沈括梦溪笔谈曰霓裳曲凡十三叠前六叠无拍至第七叠始有拍而舞作故白居易诗云中序擘騞初入拍中序即第七叠也南唐书曰唐盛时霓裳羽衣最为大曲乱离之后周后得残谱以琵琶奏之于是开元天寳之遗音复于世内史舎人徐铉闻之于国工曹生铉亦知音问曰法曲终则缓此声乃反急何也曹生曰旧谱实缓宫中有人易之非吉徴也
　　达摩支健舞曲也天寳十三载改达摩支为汛兰丛叹百年曲咸通中伶人李可及制舞人皆盛饰珠翠仍画鱼龙地衣以列之曲终乐阕珠翠覆地调语凄恻懿宗厚赐之
　　邀醉舞破南唐周后尝雪夜酣宴举杯请后主起舞后主曰汝能创为新声则可矣后即命笺缀谱喉无停音笔无停思俄顷谱成所谓邀醉舞破也
　　【臣】等谨案杜佑谓前代乐饮酒酣必起舞魏晋间尤重以舞相属近代以来此风絶矣夫舞之废缺唐时已然故后此不少概见而余音委节犹时彷佛于俳优之流葢自参军桩假妇戏盛行于咸通大中间而宋之乐部亦列杂剧员降至元明而竒诸院本尽态穷形妍媸毕露亦古人讽劝之遗意也顾其事多鄙俚且稗官小説家不得备载兹特于舞曲之后附志其颠末如此
　　钦定续通典卷八十九
　　钦定四库全书
　　钦定续通典卷九十
　　乐
　　清乐
　　晋魏有相和大曲清商三调曰平曰清曰瑟【见宋书乐志沈约云自汉世今不闻矣瑟又讹为侧】世俗之乐犹得其绪余焉【始有正宫中吕宫南吕宫黄钟宫各有羽商变宫为十六调唐太宗始增大吕髙宫髙宗增中吕道调夷则仙吕共二十八调】以商名宫即清商调也【夹钟名中吕宫林钟名南吕宫无射名黄钟宫惟正宫不然葢统于黄钟故也】然宫洪羽杀商角颇分【正宫古黄钟也中吕调夹钟羽也正宫中吕相为出入但正宫声洪中吕则杀商调与仙吕亦相出入但仙吕声髙商调低缓】相应谓之犯度曲谓之节归宿谓之煞【五行之声所司为正犯黄钟宫为无射应彼为宫也所欹为旁犯越调黄钟应无射为商也所叶为偏犯中吕宫应彼为羽也所下为侧犯越角南宫应黄钟为羽也余仿此八犯歌曰宫商角羽宫商羽三出逆八七归祖商宫角角羽商宫四出逆八八归宗羽角宫商复再动三四五六逆八用又四犯歌曰宫角羽商商羽角宫羽角宫商其运调也以羽角宫商为平上去入七羽调首中吕次正平髙平终黄钟大吕羽七角调首越角次大食角终于林钟南吕变宫七宫调首正宫次髙宫中吕宫终于夷则无射之宫七商调首越调次大食调髙大食调终于夷则无射之商凡声将转字将阕则用拍板节之缓急不合声律谓之失板其尾声归宿本调惟双调歇拍煞鸳鸯煞不复归宿所谓往而不反也有折掣反丁等声折者上生四位掣者下隔一宫反者宫闰相顶丁者上下相同文竒煞诀曰土五金水八木六火煞慿轮丁两厮顶折掣四相生】惟以夹钟清声为律本不论正声则与雅乐相乱矣【今以头管考之夹钟清收四声为五居九孔之首为宫次六字为羽次凡字为商次工字为闰闰为角其正角声变声征声皆不收黄钟居子防賔为变而居午变亦为宫与雅乐七音全不同矣正声三调黄钟为调以统四声则其声优游平中今乃髙至五夹清低至上一姑洗卑则过节髙则流荡甚至佚出均外此所以为靡靡之乐也】春华用夹钟【唐元宗击羯鼓自制曲曰春光好四顾栁杏皆已微折乃夹钟宫也时当正月以二月律催花】秋月用南吕【开元中西凉节度使杨敬述进黄钟商婆罗门曲凡十二遍而终天寳七载七月上梦游月宫改用六么葢般渉调黄钟羽也更号其曲曰霓裳羽衣云时贵妃有宠葢太簇以律娶妻为南吕今弃商用羽子妇同宫召乱兆于乐矣】召川用林钟【天寳中上在东都梦凌波池中龙女制凌波曲鼓之其一林钟宫时号水调宫其一南吕商时号水调义取林钟水土之母而生南吕水音也世歌此调能致神云】乐清平用黄钟【天寳中赏水芍药宣翰林李白令进清平调三章皆七言絶句也盖古乐取声律髙下合为三曰清调平调侧调明皇不乐侧调止用黄钟宫黄钟商歌之盖义取君臣也】祝寿考用姑洗【武后乌歌万嵗乐用太簇商又西河长命女用林钟羽时号平调今俗呼髙平调二曲皆姑洗也取夀星龙角】哀陨絶用中吕【明皇入蜀雨中闲铃声作雨霖铃曲用双调何满子乃沧州歌者姓名临刑进此曲赎罪竟不免死亦用双调乃夹钟之中吕商也律穷于中吕又属商义取秋杀】纪臣功用无射【北齐兰陵王破周师有入陈曲今越调兰陵王三叚二十四拍乃其遗声也唐明皇自潞州还京师夜半举兵平韦氏之乱制夜半乐还京乐二曲皆用无射商黄钟越调】动物类用太簇【杨栁枝曲七言四句毎句下各增三字一句为和声用黄钟商歌之盖正月春律也天寳中南海进荔枝作荔枝香曲用大石歇指二调太簇生林钟之商为南吕义取水木也羯鼓音属太簇一均明皇与宋璟皆善之永泰中西川节度杜鸿渐登阁奏此山下羣羊皆舞】他如鳯将雏则宫商相应以象父子鳯求凰则宫征相合以象夫妇乌夜啼主角调以乌声角也别鹤怨主羽调以鹤声羽也春草晨鸡亦无不可被管弦者【虞美人曲有二中吕宫则夹钟宫也其一属中吕调乃黄钟为羽也有草应拍而舞曰虞美人草沈括以为吴音即此宋太平兴国中伶官蔚茂多侍大宴闻鸡唱崔瀚问之曰此可被管弦乎茂多即法其声制曲曰鸡呌子】夫世俗之乐其去古也逺矣然犹感物通灵若此然则雅乐当何如也
　　坐立部伎
　　坐立部伎唐末已亡惟景云乐舞仅存山堂考索曰元宗时乐分为二部堂下立奏谓之立部伎堂上坐奏谓之坐部伎太常阅坐部不可教者隶立部又不可教者乃习雅乐君臣共为荒乐当时流俗多其事以为盛其后巨盗起陷两京自此天下用兵不息独其余声遗曲人间闻者为之悲凉感动盖其事适足以为戒而不可考法也宋中兴四朝乐志叙曰国朝初得江南乐已汰其坐部不用辽乐志曰雅乐有七音大乐亦有七声谓之七旦取四旦二十八调为大乐其法不用黍律以琵琶叶之皆从浊至清迭更其声下益浊上益清七七四十九调余二十一调失其葢出九部乐之龟兹部云辽国大乐可考者惟景云四部乐舞而已其坐立部乐并亡
　　四方乐
　　唐东夷乐有髙丽百济北狄乐有鲜卑吐谷浑部落稽南蛮乐有扶南天竺南诏骠国西戎乐有高昌兹疏勒康国安国凡十四国而八国之伎列于十部乐天寳以后工人亡散音伎多阙徳宗贞元中南诏异牟寻遣使诣剑南节度使韦臯欲献夷中歌曲臯乃作南诏奉圣乐以进徳宗阅于麟徳殿以授太常工人后又有骠国王遣其弟献国乐至成都韦臯复谱次其声又图其舞容乐器以献
　　宋仁宗元丰六年有米脂砦降戎乐工四十二人奏乐于崇政殿大晟乐书曰前此宫架之外列熊罴案所奏皆四夷乐也岂容淆杂大乐乃奏罢之然古鞮鞻氏掌四夷乐靺师旄人各有所掌以承祭祀以供宴享先王之所不废也
　　辽太宗防同三年端午日百僚及诸国使称贺宴饮命回鹘炖煌二使作本国舞
　　散乐
　　唐时有天竺伎能自断手足刺膓胃髙宗恶其惊俗诏不令入中国睿宗时婆罗门国献人倒行以足舞仰植铦刀俯身就锋歴脸下复植于背觱篥者立腹上终曲而不伤又伏伸其手二人蹑之周旋百转开元初犹与四夷乐同列文宗时有妓女石火胡挈养女五人才八九嵗于百尺竿上张弓五条令五女各居一条之上衣五色衣执防持戈舞破阵乐曲火胡立于十重朱画牀子上令诸女迭蹈以至半空手中皆执五防小帜牀子大者始一尺余俄而手足齐举谓之踏浑脱歌呼抑若履平地文宗恶其太险伤人不复作
　　宋百戱有踏毬蹴毬踏蹻藏挟杂旋弄鎗鋺瓶龊剑踏索寻橦筋斗拗腰透剑门飞弹丸之类皆隶左右军辽主生辰宴及曲宴宋国使乐皆用杂剧角觝册后仪呈百戏角觝戏马以为乐元会则以散乐角觝终之金有散乐元日圣诞称贺曲宴外国使则教坊奏之其乐器名曲不章宗明昌二年禁伶人不得以歴代帝王为戏及称万嵗
　　元驾前承应有杂戏飞竿走索踼弄藏等伎
　　明孝宗治初亲耕耤田教坊司以杂剧承应武宗正徳三年令移文各省选乐工有精通艺业者送京供应自是所隶益复猥杂筋斗百戏之类日盛于禁掖既而河间等府奉诏送乐户至京给与口粮工部仍相地为之居室时乐工既得幸时时言外郡乐工不宜独逸请移文天下取精于诸伎者送教坊于是有司遣官押送乗续食者又数百人
　　前代杂乐
　　燕乐自周以来用之唐贞观增隋九部为十部以张文收所制歌名燕乐而被之管厥后至坐伎部琵琶曲盛流于时宋初置教坊得江南乐已汰其坐部不用自后因旧曲创新声转加流丽政和间诏以大晟雅乐施于燕飨御殿按试补征角二调播之教坊颁之天下然当时乐府奏言乐之诸宫调多不正皆俚俗所及命刘昺辑燕乐新书亦惟以八十四调为宗非复雅音绍兴中始省教坊乐凡燕礼屏坐伎乾道时间用杂攒以充教坊之号取具临时不用女乐颁示子孙守之以为宋法蔡元定尝为燕乐一书证俗失以存古义今采其畧附于下黄钟用合字大吕太簇用四字夹钟姑洗用一字夷则南吕用工字无射应钟用凡字各以上下分为清浊其中吕防賔林钟不可以上下分中吕用上字防賔用勾字林钟用尺字其黄钟清用六字大吕太簇夹钟清各用五字而以上下别之五者夹钟清声俗乐以为宫此其取律寸律数用字纪声之畧也一宫二商三角四变为宫五征六羽七闰为角五声之号与雅乐同惟变征以于十二律中隂阳易位故谓之变变宫以七声所不及取闰余之义故谓之闰四变居宫声之对故为宫俗乐以闰为正声以闰加变故闰为角而实非正角此其七声髙下之畧也声由阳来阳生于子终于午燕乐以夹钟收四声曰宫曰商曰羽曰闰闰为角其正角声变声征声皆不收而独用夹钟为律本此其夹钟收四声之畧也宫声七调曰正宫曰髙宫曰中吕宫曰道宫曰南吕宫曰僊吕宫曰黄钟宫皆生于黄钟商声七调曰大食调曰髙大食调曰双调曰小食调曰歇指调曰商调曰越调皆生于太簇羽声七调曰般渉调曰髙般渉调曰中吕调曰正平调曰南吕调曰僊吕调曰黄钟调皆生于南吕角声七调曰大食角曰髙大食角曰双角曰小食角曰歇指角曰商角曰越角皆生于应钟此其四声二十八调之畧也窃考元定言燕乐大要其律本出夹钟以十二律兼四清为十六声而夹钟为最清此所谓靡靡之声也观其律本则其乐可知变宫变征既非正声而以变征为宫以变宫为角反紊乱正声若此夹钟宫谓之中吕宫林钟宫谓之南吕宫者燕乐声髙实以夹钟为黄钟也所收二十八调本万宝常所谓非治世之音俗又于七角调各加一声流荡忘反而祖调亦不复存矣声之感人如风偃草宜风俗之日衰也宋初循唐旧制教坊本隶宣徽院有使副使判官都色长色长髙班大小都知天圣间以内侍二人为钤辖嘉祐中诏乐工每色额止二人教头止三人有阙即填异时或诏增置许有司论奏使副嵗阅杂剧把色人分三等遇三殿应奉人阙即以次补诸部应奉及二十年年五十已上许补庙令或镇将官制行以隶太常寺同天节宝慈庆寿宫生辰皇子公主生凡国之庆事皆进歌乐词熙宁九年教坊副使花日新言乐声髙歌者难继方响部器不中度丝竹从之宜去噍杀之急归啴缓之易请下一律改造方响以为乐凖丝竹悉从其声则音律谐协以中和之气诏从之政和四年正月礼部奏教坊春或用商声孟或用季律甚失四时之序乞以大晟府十二月所定声律令教坊阅习仍令秘书省撰词髙宗建炎初省教坊绍兴十四年复置凡乐工四百六十人以内侍充钤辖绍兴末复省孝宗隆兴二年天申节将用乐上寿上曰一嵗之间只两宫诞日外余无所用不知作何名色大臣皆言临时防集不必置教坊上曰善乾道后北使每嵗两至亦用乐但呼市人使之不置教坊止令修内司先两旬教习旧例用乐人三百人百戏军百人百禽鸣二人小儿队七十一人女童队百三十七人筑毬军三十二人起立门行人三十二人旗鼓四十人【以上并临安府差】相扑等子二十一人【御前中佐司差】命罢小儿及女童队余用之又有云韶部者黄门乐也开宝中平岭表择广州内臣之聪警者得八十人令于教坊习乐艺赐名箫韶部雍熙初改曰云韶每上元观灯上已端午观水嬉皆命作乐于宫中遇南至元正清明春秋分社之节亲王内中宴射则亦用之奏大曲十三一曰中吕宫万年欢二曰黄钟宫中和乐三曰南吕宫普天献寿此曲亦太宗所制四曰正宫梁州五曰林钟商泛清波六曰双调大定乐七曰小石调喜新春八曰越调胡渭州九曰大食调清平乐十曰般渉调长寿仙十一曰髙平调罢金钲十二曰中吕调緑腰十三曰仙吕调防云归乐用琵琶筝笙觱栗笛方响仗鼓羯鼔大鼓拍板杂剧用傀儡后不复补又有钧容直亦军乐也太平兴国三年诏籍军中之善乐者命曰引龙直毎巡省游幸则骑车驾而奏乐若御楼观灯赐酺则载第一山车端拱二年又选捧日天武拱圣军晓畅音律者增多其数以中使监视藩臣以乐工上贡者亦隶之淳化四年改名钧容直取钧天之义初用乐工同云韶部大中祥符五年因鼓工温用之请增兹部如教坊其奉天书及四宫观皆用之有指挥使一人都知二人副都知二人押班三人应奉文字一人监领内侍二人嘉祐元年系籍三百八十三人六年增置四百三十四人诏以为额阙即补之七年诏隶班及二十四年年五十以上者聴补军职隶军头司其乐旧奏十六调凡三十六大曲鼓笛二十一曲并他曲甚众嘉祐二年监领内侍言钧容直与教坊乐并奏声不谐诏罢钧容旧十六调取教坊十七调肄习之虽间有损益然其大曲曲破并急慢诸曲与教坊颇同矣绍兴中钧容直旧管四百人杨存中请复收补权以旧管之半为额寻闻其召募骚扰降诏止之及其以应奉有劳进呈推赏又申谕止于支赐一次庶杜其日后希望绍兴三十年复诏钧容班可蠲省令殿司比拟一等班直收顿内老弱癃疾者放停教坊所尝援祖宗旧典防选入教虽暂从其请绍兴三十一年有诏教坊即日蠲罢各令自便又有东西班乐亦太平兴国中选东西班习乐者乐器独用银字觱栗小笛小笙每骑从车驾而奏乐或巡方则夜奏于行宫殿庭凡诸军皆有善乐者毎车驾亲祀回则衣绯緑衣自青城至朱雀门列于御道之左右奏乐迎奉其声相属闻十数里或军宴设亦奏之又清卫军习乐者令钧容直教之内侍主其事园苑赐防及舘待契丹使人又有亲从亲事乐及开封府衙前乐园苑又分用诸军乐诸州皆有衙前乐
　　辽于雅乐大乐散乐之外复有国乐元夕皇帝燕饮用国乐七月十三日皇帝出行宫三十里卓帐十四日设宴应从诸军随各部落动乐十五日中元大宴用汉乐春飞放杏埚皇帝射获头鹅荐庙宴饮乐工数十人执小乐器侑酒
　　金有本国旧音世宗大定九年十一月皇太子生日上宴于东宫命奏新声谓大臣曰朕制此曲名君臣乐今天下无事与卿等共之不亦乐乎辞律不十三年四月上御睿思殿命歌者歌女直词顾谓皇太子曰朕思先朝所行之事未尝暂忘故时听此词亦欲令汝辈知女直醇质之风至于文字语言或不通晓是忘本也二十五年四月幸上京宴宗室于皇武殿饮酒乐于时宗室妇女起舞进酒毕羣臣故老起舞上曰吾来故乡数月矣今回期已近未尝有一人歌本曲者汝曹来前吾为汝歌乃命宗室子序坐殿下者皆上殿靣聴上歌曲道祖宗创业艰难及所以继述之意上既自歌至慨想祖宗音容如覩之语悲感不复能成声歌毕泣下数行右丞相元忠暨羣臣宗戚捧觞上寿皆称万嵗于是诸老人更歌本曲如私家相会畅然欢洽上复续调歌曲留坐一更极欢而罢
　　元太祖初年以河西髙智耀言征用西夏旧乐
　　鼓吹乐本军乐也説者谓列于殿廷者为鼓吹从行者为骑吹魏晋而下莫不沿尚始有鼓吹之名宋因之有导引曲六州曲十二时曲国初以来奏大乐则鼓吹备而不作同名为乐而用实异徽宗政和七年议礼局言古者铙歌鼓吹曲各异其名以纪功烈今所设鼓吹惟备警卫而已未有铙歌之曲非所以彰休徳扬伟绩也乞诏儒臣讨论撰述因事命名审协声律播之鼓吹俾工师习之凡王师大献则令鼓吹具奏以耸羣聴从之绍定姜防言鼓吹曲以歌功徳我朝太祖太宗平僭伪一区宇真宗一戎衣而却契丹仁宗海春育徳如尧舜髙宗再造大功上俪祖宗愿诏文学之臣追述功业之盛作为歌诗使知乐者协以音律领之太常以播于天下防乃自作圣宋铙歌曲宋受命曰上帝命平上党曰河之表定维曰淮海清取湖南曰沅之上得荆州曰皇威取蜀曰蜀土邃取广南曰时雨霈下江南曰望钟山吴越献国曰大哉仁漳泉献土曰讴歌归克河东曰伐功继征澶渊曰帝临墉美仁治曰维四叶歌中兴曰炎精复凡十有四篇上于尚书省辽之鼓吹乐有前后二部又有横吹亦军乐与鼓吹分部而同焉皆属鼓吹令金初用辽故物其后杂用宋仪海陵迁燕及大定十一年卤簿皆分鼓吹为四节其他行幸惟用两部而已自金以后无可考










　　钦定续通典卷九十
<史部,政书类,通制之属,钦定续通典>
　　钦定四库全书
　　钦定续通典卷九十一
　　乐
　　大祠与忌日同者不去乐议【宋】
　　宋仁宗嘉祐七年秘阁校理裴煜奏大祠与国忌同者有司援旧制乐备而不作忌日必哀志有所至其不用乐宜也然乐所以降格神祗非以适一己之私也谨按开元中礼部建言忌日享庙应用乐裴寛立议庙尊忌卑则作乐庙卑忌尊则备而不奏中书令张説以寛议为是宗庙如此则天地日月山川社稷之祠用乐明矣臣以为凡大祀天地日月社稷与忌日同者伏请用乐其在庙则如寛之议所冀略轻存重不失其称下其章礼官议曰传称祭天以禋为歆神之始以血为陈馔之始祭地以埋为歆神之始以血为陈馔之始宗庙以灌为歆神之始以腥为陈馔之始然则天地宗庙皆以乐为致神之始故曰大祭有三始谓此也天地之间虗豁而不见其形者阳也神居天地之间不可以人道接也声属于阳故乐之音声号呼召于天地之间庶几神明闻之因而来格故祭必求诸阳商人之祭先奏乐以求神先求于阳也次灌地求神于阴达于渊泉也周人尚臭四时之祭先灌地以求神先求诸阴也然则天神地祗人之祀不可去乐明矣今七庙连室难分庙忌之尊卑欲依唐制及国朝故事庙祭与忌同日并悬而不作其与别庙诸后忌同者作之若祠天地日月九宫太一及蜡百神并请作乐社稷以下诸祠既卑于庙则乐可不作翰林学士王珪等以为社稷国之所尊其祠日若与别庙诸后忌同者伏请亦不去乐诏可
　　古乐淡且和议【宋】
　　周子通书曰古者圣王制礼法修教化三纲正九畴叙百姓太和万物咸若乃作乐以宣八风之气以平天下之情故乐声淡而不伤和而不淫入其耳感其心莫不淡且和焉淡则欲心平和则躁心释优柔平中徳之盛也天下化中治之至也是谓道配天地古之极也后世礼法不修政刑苛紊纵欲败度下民困苦谓古乐不足聴也代变新声妖淫愁怨导欲増悲不能自止故有贼君弃父轻生败伦不可禁者矣呜呼乐者古以平心今以助欲古以宣化今以长怨不复古礼不变今乐而欲至治者逺矣
　　律尺议【宋】
　　司马光与范景仁论乐书曰防示房生尺法云生尝得古本汉书云度起于黄钟之长以子谷秬黍中者一黍之起积一千二百黍之广度之九十分黄钟之长一为一分今文误脱之起积一千二百黍八字故自前世以来累黍为尺纵置之则太长横置之则太短今新尺横置之则不容容一千二百黍则大其空径四厘六毫是以乐声太高又尝得开元中笛及方响校太常乐下五律教坊乐下三律皆由儒者误以一黍为一分其法非是不若以一千二百黍实管中随其短长断之以为黄钟九寸之管九十分其长一为一分取三分以度空径数合则律正矣景仁比来盛称此论以为先儒用意皆不能到可正积古之谬袪一世之惑光窃思之有所未谕者凡数条敢书布陈幸景仁教之景仁曰房生家有汉书异于今本夫累黍求尺其来久矣生所得书不知传于何世而相承积谬由古至今更大儒甚众曽不寤也又其书既云积一千二百黍之广何必更云一黍之起此四字者将安施设刘子骏班孟坚之书不宜如此冗长也且生欲以黍实中乃求其长何得谓之积一千二百黍之广孔子称必也正名乎必若所云则为新尺一丈二尺得无求合其术而更戾乎景仁曰度量权衡皆生于律者也今先累黍为尺而后制律返生于度与黍无乃非古人之意乎光谓不然夫所谓律者果何如哉向使古之律存则龡其声而知声度其长而知度审其容而知量校其轻重而知权衡今古律已亡矣非黍无以见度非度无以见律律不生于度与黍将何从生耶夫度量衡所以佐律而存法也古人所谓制四器者以相参校以为三者虽亡茍其一存则三者从可推也又谓后世器或壊亡故载之于书形之于物夫黍者自然之物有常不变者也故于此寓法焉今四器皆亡不取于黍将安取之凡物度其长短则谓之度量其多少则谓之量称其轻重则谓之权衡然量有虚实衡有低昂皆易差而难精等之不若因度求律之为审也房生今欲先取容一龠者为黄钟之律是则生于量也量与度皆非律也舍彼用此将何择焉景仁曰古律法空径三分围九分今新律空径三分四厘六毫此四厘六毫者何从出耶光谓不然夫径三分围九分者数家言其大要耳若以密率言之径七分者围二十二分也古之为数者患其空积微之太烦则上下率之所为三分者举成数而言耳四厘六毫不及半分故弃之也又律管至小而黍粒体圆其中岂无负载庣空之处而必责其丝忽不差耶景仁曰生以一千二百黍积实于管中以为九寸取其三分以为空径此自然之符也光按量法方尺之量所受一斛此用累积黍之法校之则合矣若从生言度法变矣而量法自如则一斛之物岂能满方尺之量乎景仁曰量权衡皆以千二百黍为法何得度法独一黍光按黄钟所生凡有五法一曰备数二曰和声三曰审度四曰嘉量五曰权衡量与权衡据其容与其重非千二百黍不可至于度法止于一黍为分无用其余若数与声则无所事黍矣安在其必以一千二百为之定率也景仁曰生云今乐太高太常黄钟适当古之仲吕不知生所谓仲吕者果后防之仲吕耶开元之仲吕耶若开元之仲吕则安知今之太高非昔之太下耶笛与方响里巷之乐庸工所为岂能尽得律吕之正乃欲取以为法考定雅乐不亦难乎此皆光之所大惑君子之论无固无我惟是之从景仁茍有以解之使莹然明白则敢不敛衽服义岂欲徒为此諓諓也　范镇答司马君实论乐书曰昨日辱书以为镇不当为议状是房庶尺律法始得书然而惧曰镇违羣公之议而下与匹士合不适中宜获戾于朋友也既读书乃释然而喜曰得君实之书然后决知庶之法是而镇之议为不谬庶之法与镇之议于今之世用与不用未可知也然得附君实之书于后世之人质之故终之以喜也君实之疑凡五而条目又十数安敢不尽言解之君实曰汉书传于世久矣更大儒甚众庶之家安得善本而有之是必谬为脱文以欺于镇也是大不然镇岂可欺哉亦以义理而求之也春秋夏五之阙文礼记玉藻之脱简后人岂知其阙文与脱简哉亦以义理而知之也犹镇之知庶也岂可逆谓其欺而置其义理哉又云一黍之起于刘子骏班孟坚之书为冗长者夫古者有律矣未知其长几何未知其空径几何未知其容受几何岂可直以千二百黍置其间哉宜起一黍积而至一千二百然后满故曰一黍之起积一千二百黍之广其法与文势皆当然也岂得为冗长乎若如君实之説以尺生律汉书不当先言本起黄钟之长而后论用黍之法也若尔子骏孟坚之书不为冗长而反为颠倒也又云积一千二百黍之广是为新尺一丈二尺者君实之意以积为排积之积广为一黍之广而然耶夫积者谓积于管中也广者谓所容之广也诗云乃积乃仓孟康云空径之广是也又云孔子曰必也正名乎者此孔子教子路以正卫之父子君臣之名分岂积与广之谓也又云古人制律与尺量权衡四器者以相参校以为三者茍亡得其一存则三者从可推也者是已又云黍者自然之物有常而不变者亦是也古人之虑后世其意或当如是然古以律生尺古人之意既知黍之于后世可以为尺岂不知黍之于后世亦可为律而故于其法为相戾乎若如君实之説则是古人知一而不知二也知彼而不知此也又云径三分围九分者数家之大要不及半分则弃之也者今三分四厘六毫其围十分三厘八毫岂得谓不及半分而弃之哉汉书曰律容一龠得八十一寸谓以九分之围乗九寸之长九九而八十一也今围分之法既差则新尺与量未必是也如欲知庶之量与尺合姑试騐之乃可又云权衡与量据其容与其重必千二百黍而后可至于尺法止于一黍为分无用其余若以生于一千二百是生于量也且夫黍之施于权衡则由黄钟之重施于量则由黄钟之龠施于尺则由黄钟之长其实皆一千二百也此皆汉书正文也岂得谓一黍而为尺邪岂得谓尺生于量邪又云庶言太常乐太高黄钟适当古之仲吕不知仲吕者果后防之仲吕耶开元之仲吕耶若开元之仲吕则安知今之太高非昔之太下者此正是不知声者之论也无复议也又云方响与笛里巷之乐庸工所为不能尽得律吕之正者是徒知古今乐器之名为异而不知其律与声之同也亦无复议也使得其真黍用庶之法制为律吕无忽微之差乃黄帝之仲吕也岂直后防开元之云乎书曰律和声方舜之时使防典乐犹用律而后能和声今律有四厘六毫之差以为适然而欲以求乐之和以副朝廷制作之意其可得乎其可得乎太史公曰不附青云之士则不能成名君实欲成其名而知所附矣惟其是而附之则可其不是而附之安可哉谚曰抱桥柱而浴者必不溺君实之议无乃为浴者类乎君实见咨不敢不为此諓諓也　徽宗崇宁元年诏宰臣置僚属讲议大政以大乐之制讹谬残阙太常乐器壊琴瑟制度参差不同箫篴之属乐工自备每大合乐声韵淆杂而皆失之太高筝筑阮秦晋之乐也乃列于琴瑟之间熊罴按梁隋之制也乃设于宫架之外笙不用匏舞不象成曲不协谱乐工率农夫市贾遇祭祀朝会则追呼于阡陌闾阎之中教习无成瞢不知音议乐之臣以乐经散亡无所据依秦汉之后诸儒自相非议不足取法乃博求知音之士而魏汉津之名达于上焉汉津至是年九十余矣本剩员兵士自云居西蜀师事唐仙人李良授鼎乐之法皇祐中汉津与房庶以善乐被荐既至黍律已成阮逸始非其説汉津不得伸其所学后逸之乐不用乃退与汉津议指尺作书二篇叙述指法汉津尝陈于太常乐工惮改作皆不主其説或谓汉津旧尝执役于范镇见其制作畧取之蔡京神其説而托于李良二年九月礼部员外郎陈旸上所撰乐书二百卷命礼部尚书何执中防详以谓旸欲考定音律以正中声愿送讲议司令知音律者参騐行之旸之论曰汉津论乐用京房二变四清盖五声十二律乐之正也二变四清乐之蠧也二变以变宫为君四清以黄钟清为君事以时作固可变也而君不可变太蔟大吕夹钟或可分也而黄钟不可分岂古人所谓尊无二上之防哉壬辰诏曰朕惟隆礼作乐实治内修外之先务损益述作其敢后乎其令讲议司官详求厯代礼乐沿革酌古今之宜修为典训以贻永世致安上治民之至徳着移风易俗之美化廼称朕咨诹之意焉三年正月汉津言曰臣闻黄帝以三寸之器名为咸池其乐曰大卷三三而九乃为黄钟之律禹效黄帝之法以声为律以身为度用左手中指三节三寸谓之君指裁为宫声之管又用第四指三节三寸谓之臣指裁为商声之管又用第五指三节三寸谓之物指裁为羽声之管第二指为民为角大指为事为徴民与事君臣治之以物养之故不用为裁管之法得三指合之为九寸即黄钟之律定矣黄钟定余律从而生焉臣今欲请帝中指第四指第五指各三节先铸九鼎次铸帝座大钟次铸四韵清声钟次铸二十四气钟然后均裁管为一代之乐制【其后十三年帝一日忽梦人言乐成而鳯凰不至乎盖非帝指也帝寤大悔叹谓崇寜初作乐请吾指寸而内侍黄经臣执谓帝指不可示外人但引吾手畧比度之曰此是也盖非人所知今神告朕如此且奈何于是再出中指寸付蔡京密命刘昺试之时昺终匿汉津初説但以其前议为度作一长笛上之帝指寸既长于旧而长笛殆不可易以动人观聴于是遂止盖京之子绦云】　朱子曰古乐之亡久矣然秦汉之间去周未逺其器与声犹有存者故其道虽不行于当世而其为法犹未容有异论也逮于东汉之末以接西晋之初则已寖多説矣厯魏周齐隋唐五季论者愈多而法愈不定爰及我朝功成治定理宜有作建隆皇祐元丰之间盖亦三致意焉而和胡阮李范马刘杨诸贤之议终不能以相一也而况于崇宣之际奸防之防黥湼之余而能有以语失天地之和哉丁未南狩今六十年神人之愤犹有未摅是固不遑于稽古礼文之事然学士大夫因仍简陋遂无复以钟律为意者则已甚矣吾友建阳蔡君元定季通当此之时乃独心好其説而力求之旁搜逺取巨细不捐积之累年乃若冥契著书两卷凡若干言予尝得而读之爱其明白而渊深缜密而通畅不为牵合傅防之谈而横斜曲直如珠之不出于盘其言虽多出于近世之所未讲而实无一字不本于古人已试之成法盖若黄钟围径之数则汉斛之积分可考寸以九分为法则淮南太史小司马之説可推五声二变之数变律半声之例则杜氏之通典具焉变宫变徴之不得为调则孔氏之礼疏因亦可见至于先求声气之元而因律以生尺则尤所谓卓然者而亦班班杂见于两汉之志蔡邕之説与夫国朝防要以及程子张子之言顾读者不深考其间虽或有得于此者而又不能无失于彼是以晦蚀纷挐无复定论大抵不拘挛于熟习见闻之近即肆其胸臆妄为穿穴而无所据依季通乃能奋其独见超然逺览爬梳剔抉参互考寻用其平生之力以至于一旦豁然而融防贯通焉斯亦可谓勤矣及其著论则又能推原本根比次条理撮取机要阐究精微不为浮词滥説以汨乱于其间亦庶几乎得书之体者予谓国家行且平定中原以开中天之运必将审音协律以谐神人当此之时受诏典领之臣能得此书而奏之则东京郊庙之乐将不待公孙述之瞽师而后备而参摹四分之书亦无待乎后世之子云而后知好之矣抑季通之为此书词约理明初非难读而读之者往往未及终篇輙已欠伸思睡固无由了其归趣独以予之顽钝不敏乃能熟复数过而仅得指意之彷佛季通以是亦许予为能知己志者故属予以序引而予不得辞焉季通更欲均调节族被之管弦别为乐书以究其业而又以其余力发挥武侯六十四阵之图绪正邵氏皇极经世之厯以大备乎一家之言其用意亦健矣予虽老病倘及见之则亦岂非千古之一快也哉
　　元丰朝防乐十议【宋】
　　神宗元丰二年详定所以朝会乐而有请者十其一唐元正冬至大朝防迎送王公用舒和开元礼以初入门舒和之乐作至位乐止盖作乐所以待王公今中书门下亲王使相先于丹墀上东西立皇帝升御座乃奏乐引三品以上官未为得礼请侍从及应赴官先就立位中书门下亲王使相诸司三品尚书省四品及宗室将军以上班分东西入正安之乐作至位乐止其二今朝防议举第一爵宫悬奏和安之曲第二第三第四登歌作庆云嘉禾灵芝之曲则是合乐在前登歌在后有违古义请第一爵登歌奏和安之曲堂上之乐随歌而发第二爵笙入奏庆云之曲止吹笙余乐不作第三爵堂上歌嘉禾之曲堂下笙吹瑞木成文之曲一歌一吹相间第四爵合乐奏灵芝之曲堂上下之乐交作其三定文舞武舞各为四表表距四步为酂缀各六十四舞者服进贤冠左执籥右秉翟分八佾二工执纛引前衣冠同之舞者进蹈安徐进一步则两两相顾揖三步三揖四步为三辞之容是为一成余成如之自南第一表至第二表为第一成至第三表为再成至北第一表为三成覆身却行至第三表为四成至第二表为五成复至南第一表为六成而武舞入今文舞所秉翟羽则集雉尾置于髹漆之柄求之古制实无所本聂崇义图羽舞所执类羽葆幢析羽四重以结绶系于柄此纛翳之谓也请按图以翟羽为之其四武舞服平巾帻左执干右执戈二工执旌居前执鼗执铎各二工金錞二四工举二工执镯执铙执相在左执雅在右亦各二工夹引舞者衣冠同之分八佾于南表前先振铎以通鼓乃撃鼓以警戒舞工闻鼓声则各依酂缀总干正立定位堂上长歌以咏叹之于是播鼗以导舞舞者进步自南而北至最南表以见舞渐然后左右夹振铎次击鼓以金錞和之以金镯节之以相而辅乐以雅而陔步舞者发蹈厉为猛贲趫速之状每步一进则两两以戈盾相向一击一刺为一伐四伐为一成成谓之变至第二表为一变至第三表为二变至北第一表为三变舞者覆身向空却行而南至第三表为四变乃击刺而前至第二表回易行列舂雅节步分左右而跪以右膝至地左足仰起象以文止武为五变舞蹈而进为兵还振旅之状振铎摇鼗击鼓和以金錞废镯鸣铙复至南第一表为六变而舞毕古者人君自舞大武故服冕执干戚若用八佾而为击刺之容则舞者执干戈説者谓武舞战象乐六奏每一奏之中率以戈矛四击刺戈则击兵矛则刺兵玉戚非可施于击刺今舞执干戚盖沿袭之误请左执干右执戈其五古之乡射礼三笙一和而成声谓三人吹笙一人吹和今朝防作乐丹墀之上巢笙和笙各二人其数相敌非也盖乡射乃列国大夫士之礼请増倍为八人丹墀东西各三巢一和其六今宫悬四隅虽有建鼓鞞应相传不击干徳中诏四建鼓并左右鞞应合十有二依李照所奏以月建为均与镈钟相应鞞应在建鼓旁是亦朔鼙应鼙之类请将作乐之时先击鼙次击应然后击建鼓其七今乐县四隅设建鼓不击别施散鼓于乐县内代之干徳中尹拙奏宜去散鼓诏可而乐工积习亦不能废李照议作晋皷以为乐节请乐县内去散鼓设晋皷以鼓金奏其八古者瞽蒙眡了皆掌播鼗所以节一唱之终请宫县设鼗以为乐节其九以天子礼求之凡乐事播鼗击颂磬笙磬以钟鼓奏九夏是在廷之乐戛击则柷敔球则玉磬搏拊所以节乐琴瑟所以咏诗皆堂上乐也磬奏在堂下尊玉磬故进之使在上若击石拊石则当一庭后世不原于此以春秋郑人赂晋侯歌钟二肆遂于堂上设歌钟歌磬盖歌钟则堂上歌之堂下以钟鼓应之耳歌必金奏相和名曰歌钟则以节歌是已岂堂上有钟邪歌磬之名本无所出晋贺循奏置登歌簨虡采玉造小磬盖取舜庙鸣球之制后周登歌备録钟磬隋唐迄今因袭行之皆不应礼请正至朝防堂上之乐不设钟磬其十古者歌工之数大射工六人四瑟则鼓以四人歌以二人天子八人则瑟与歌皆四人矣魏晋以来登歌五人隋唐四人本朝因之是循用周制也礼登歌下管贵人声也故仪礼瑟与歌工皆席于西阶上隋唐相承庭中磬虡之下击以偶歌琴瑟非所谓升歌贵人声之义今堂上琴瑟比之周制不啻倍蓰而歌工止四人音高下不相权盖乐有八音所以行八风是以舞佾与钟磬俱用八为数请罢庭中歌者堂上歌为八琴瑟之数放此其筝阮筑悉废太常以谓堂上钟磬去之则歌声与宫县逺汉唐以来宫室之制寖广堂上益逺庭中其上下乐节茍不相应则繁乱而无序况朝防之礼起于西汉则后世难以纯用三代之制其堂上钟磬庭中歌工与筝筑之器从旧仪便遂如太常议
　　杨杰大乐七失议【宋】
　　元丰三年杨杰言大乐七失一曰歌不永言声不依永律不和声盖金声舂容失之则重石声温润失之则轻土声函胡失之则下竹声清越失之则高丝声纎微失之则细革声隆大失之则洪匏声丛聚失之则长木声无余失之则短惟人禀中和之气而有中和之声八音律吕皆以人声为度言虽永不可以逾其声今歌者或咏一言而滥及数律或章句已阕而乐音未终所谓歌不永言也请节其烦声以一声歌一言且诗言人志咏以为歌五声随歌是谓依咏律吕协奏是谓和声先儒以为依人音而制乐托乐器以冩音本效人非人效乐者此也今祭祀乐章并随月律声不依咏以咏依声律不和声以声和律非古制也二曰八音不谐钟磬缺四清声虞乐九成以箫为主商乐和平以磬为依周乐合奏以金为首钟磬箫者众乐之所宗则天子之乐用八钟磬箫众乐之本乃倍之为十六且十二者律之本声而四者应声也本声重大为君父应声轻清为臣子故其四声曰轻清或曰子声也李照议乐始不用四清声是有本而无应八音何从而谐哉今巢笙和笙其管十九以十二管发律吕之本声以七管为应声用之已久而声至和则编钟磬箫宜用四子声以谐八音三曰金石夺伦乐奏一声诸器皆以其声应既不可以不及又不可以有余今琴瑟埙箎笛箫笙阮筝筑奏一声则镈钟特磬编钟磬击三声声烦而掩众器遂至夺伦则镈钟特磬编钟编磬节奏与众器同宜勿连击四曰舞不象成国朝郊庙之乐先奏文舞次奏武舞而武舞容节六变一变象六师初举二变象上党克平所向宜北三变象维底定所向宜东南四变象荆湖来归所向宜南五变象卭蜀纳款所向宜西六变象兵还振旅所向宜北而南今舞者发蹈厉进退俯仰既不足以称成功盛徳失其所向而文舞容节尤无法度则舞不象成也五曰乐失节奏乐之始则翕然如众羽之合纵之纯如也节奏明白皦如也往来条理绎如也然后成今乐声不一混淆无驭则失于节奏非所谓成也六曰祭祀飨无分乐之序盖金石众作之谓奏咏以人声之谓歌阳律必奏阴吕必歌阴阳之合也顺阴阳之合所以交神明致精意今冬至祀天不歌大吕夏至祭地不奏太蔟春飨祖庙不奏无射秋飨后庙不歌小吕而四望山川无专祠用乐之制则何以赞导宣发阴阳之气而生成万物哉七曰郑声乱雅然朱紫有色而易别雅郑无象而难知圣人惧其难知也故定律吕中正之音以示万世今古器尚存律吕悉备而学士大夫不讲考击奏作委之贱工则雅郑不得不杂愿审调钟管用十二律还宫均法令上下通习则郑声莫能乱雅遂为十二均图并上之
　　用正声废中声议【宋】
　　徽宗大观八年八月宣和殿大学士蔡攸言九月二日皇帝躬祀明堂合用大乐按乐书正声得正气则用之中声得中气则用之自八月二十八日已得秋分中气大飨之日当用中声乐今防详古之神瞽考中声以定律中声谓黄钟也黄钟即中声非别有一中气之中声也考阅前古初无中正两乐若以一黄钟为正声又以一黄钟为中声则黄钟君声不当有二况帝指起律均法一定大吕居黄钟之次隂吕也臣声也今减黄钟三分则入大吕律矣易其名为黄钟中声不唯纷更帝律又以阴吕臣声僭窃黄钟之名若依乐书正声得正气则用之中声得中气则用之是冬至祀天夏至祭地常不用正声而用中声也以黄钟为正声易大吕为中声之黄钟是帝律所起黄钟常不用而大吕常用也抑阳扶阴退律进吕为害斯大无甚于此今来宗祀明堂縁八月中气未过而用中声乐南吕为宫则本律正声皆不得预欲乞废中声之乐一遵帝律止用正声协和天人刋正讹谬着于乐书诏可攸又乞取已颁中声乐在天下者
　　太正少三等八条议【宋】
　　宣和元年四月攸上书奉诏制造太少二音登歌宫架用于明堂渐见就绪乞报大晟府者凡八条一太正少钟三等旧制编钟编磬各一十六枚应钟之外増黄钟大吕太蔟夹钟四清声今既分太少则四清声不当兼用止以十二律正声各为一架其二太正少琴三等旧制一三五七九凡五等今来讨论并依律书所载止用五大者为宫而居中央君也商张右傍其余大小相次不失其序以为太正少之制而十二律举无遗音其一三五七九太少乐内更不制造其三太正少籥三等谨按周官籥章之职龢以迎寒暑王安石曰籥三孔律吕于是乎生而其器不行于世久矣近得古籥尝以颁行今如尔雅所载制造太正少三等用为乐本设于众管之前其四太正少篴埙箎箫各三等旧制箫一十六管如钟磬之制有四清声今既分太少其四清声亦不合兼用止用十二管其五大晟匏有三色一曰七星一曰九星三曰闰余莫见古制匏备八音不可阙数今已各分太正少三等而闰余尤无经见唯大晟乐书称匏造十三簧者以象闰余十者土之成数三者木之生数木得土而能生也故独用黄钟一清声黄钟清声无应闰之理今去闰余一匏止用两色仍改避七星九星之名止曰七管九管其六旧制有巢笙竽笙和笙巢笙自黄钟而下十九管非古制度其竽笙和笙并以正律林钟为宫三笙合奏曲用两调和笙奏黄钟曲则巢笙奏林钟曲以应之宫徴相杂器本宴乐今依钟磬法裁十二管以应十二律为太正少三等其旧笙更不用其七柷敔晋鼓镈钟特磬虽无太少系作止和乐合行备设其八登歌宫架有搏拊二器按虞书戛击鸣球抟拊琴瑟王安石解曰或戛或击或搏或拊与虞书所载乖戾今欲乞罢而不用诏悉从之
　　崇宁之乐可变议【元】
　　吴莱渊颖集曰乡余北游京师闻太常所用乐本大晟之遗法也自东都不守大乐氏奉其乐器北趍燕都燕都丧乱又徙汴蔡汴蔡陷没而东平严侯独得其故乐部人国初有防徴乐东平太常徐公遂典乐向日月山奏观乞増宫悬文武二舞令旧工教习以备大祀故今乐户子孙犹世籍河汴间仅能肄其钟鼓铿锵不复能究其义矣予因考求前代议乐自和岘以下更六七钜公而议论莫之有定前日之宿县者本谓乐和曽未几时倐已改铸或云乐失之清或云乐过于浊乐工冶卒且深厌其炉鞲鼓铸之劳则或自取其乐之协时和铜齐以济之当轩临试虽以老师宿儒终不能必其铜齐之轻重而徒论其铜律之清浊也迨夫崇宁之世魏汉津乃以蜀一黥卒为造大晟乐府遂颁其乐书于天下盖谓古之制乐者惟黄帝夏禹得乐之正何则圣主之禀赋上与阴阳为一体声则为律身则为度故夫黄帝夏禹之制乐实自其身而得之臣今请以圣主中指三节三寸定黄钟之律中指之径围又即据而定为度量权衡乐以是制则臣将见其合天地之正备阴阳之和而得夫金石清浊之宜矣当是时惟丞相蔡京最神其説先铸帝鼐八鼎复造金石钟虡雕几刻镂盖极后世之选矣然以崇宁之指尺既长而乐律遂高虽汉津亦自知之尝私谓其弟子任宗尧曰乐律高北方元鼎水又溢出律高则声过哀而国乱水溢出则国有变而境土丧没是不久矣呜呼汉津所制岂复有加于和岘以下诸人所论之乐哉然且至今沿袭相承未闻有所改作乐殊不可以草创茍且而遽定也虽然崇寜之乐亦可变矣盖古之论乐者一曰古雅乐二曰俗部乐三曰胡部乐古雅乐更秦乱而废汉世唯采荆楚燕代之讴稍协律吕以合八音之调不复古矣晋宋六代以降南朝之乐多用吴音北国之乐仅袭北俗及隋平江左魏三祖清商等乐存者什四世谓为华夏正声盖俗乐也至是沛国公郑译复因兹人蘓祗婆善胡琵琶而翻七调遂以制乐故今乐家犹有大石小石大食般涉等调大石等国本在西域而般涉即是般赡华言羽声隋人且以是为太蔟羽矣由是观之汉世徒以俗乐定雅乐隋氏以来则以胡乐定雅乐唐至元宗胡部坐俗部立乐工肄乐坐技不通然后为立技立技不精然后使教雅乐天下后世卒不复知有古雅乐之正声矣自唐厯宋大抵皆然当大晟乐书之行教坊色长张俣曽制大乐元机赋论七音六十律八十四调本不脱乎兹蘓祗婆之旧正行四十大曲常行小令四部管犹或尚循乎大唐五代梨园法曲之遗此非胡与俗之杂行者乎宜雅乐之未易遽复也古来律厯二事更相为用太史郭公一尝定厯诚旷世所未有予谓宜依古法缇室葭灰随月气天地之中气既应则钟律之中声当无有不应者要在久而后騐乐殊不可以草创茍且而遽定也呜呼崇宁之乐亦可变矣吾又安得夫伶伦荣猨之徒而与之共论乐哉
　　黄钟三寸九分不合于理议【明】
　　季本律吕别説曰近日莆田李教授文利着律吕元声专主黄钟三寸九分之説盖本吕氏春秋仲夏适音萹其言曰黄帝令伶伦自大夏之西阮隃之阴取竹嶰谿之谷空窍厚均者断两节间其长三寸九分而吹之以为黄钟之宫次制十二筒以聴鳯凰之鸣以别十二律其雄鸣为六雌鸣亦六以比黄钟之宫而皆可以生之故曰黄钟之宫律吕之本宋刘恕作外纪书黄帝令伶伦造律亦载此文原恕之意不过博采古书以备三皇之事耳而三寸九分之制则未暇详求其义焉然吕氏季夏六月纪又曰黄钟生林钟林钟生太蔟太蔟生南吕南吕生姑洗姑洗生应钟应钟生蕤宾蕤宾生大吕大吕生夷则夷则生夹钟夹钟生无射无射生仲吕三分所生益之一分以上生三分所生去其一分以下生黄钟大吕太蔟夹钟姑洗仲吕蕤宾为上林钟夷则南吕无射应钟为下其法固与史记汉书上下相生三分损益者同而黄钟之宫实起九寸也吕氏之説前后不同亦自相抵牾矣夫史记汉书虽未为得古人律制之意然比之三寸九分之説犹有可推而其数亦似自然若以三寸九分为黄钟如吕氏上下相生之法而损益之至于应钟止长一寸八分四厘八毫八丝何以成声耶窃意长三寸九分当为长九寸空径三分之误也故汉书引此语削去长三寸九分五字盖有以知其为非矣隋志亦偶未察而复述此以论和声亦欲备古义踵其误而不觉耳终亦以上下相生三分损益为古人易简之法而黄钟之为九寸者皆仍汉旧未有改也若韦昭注国语而曰黄钟阳之变本为黄钟而言其曰管长九寸径三分围九分亦言黄钟之围径长短而于蕤宾则固曰管长六寸二分八厘但举成数而曰六寸三分耳非以九寸本蕤宾之律而为黄钟之变也岂可据三寸九分之谬説以为黄钟之定数哉文利之意本以律吕之数往而不返非阴阳消长往来之理故以三寸九分起数循环升降自大吕以至蕤宾五阳辰皆以阳升而进九分惟黄钟阳气尚微故止进六分自林钟以至黄钟五阴辰皆以阴降而退九分惟林钟阴气未盛故止退六分此其差也然阳之进也气则从微至着以渐而盈阴之退也气则从盛反衰以渐而缩阴阳进退盈缩适均不应阳之始进以六分而后则五辰皆进九分阴之始退以六分而后则五辰皆退九分也其意虽善而数亦强排且非吕氏上生下生之本法也则亦臆説而已既以三寸九分为黄钟因谓黄钟之尊在于清气上行不在数多清者数少浊者数多数少者贵数多者贱黄钟为宫声极清而上行至角徴羽乃下降重浊而为民事物尽斥诸儒言黄钟长九寸之非殊不知礼有以多为贵者如献数天子十二上公九侯伯七子男五卿大夫三士一豆数天子二十六诸公十六诸侯十二上大夫八下大夫六佾数天子八诸侯六大夫四士二之类各随所重以别尊卑未尝执一端以为典要也故数多管长则声浊而为宫有持重深沈之意焉何害其为贵数少管短则声清而为羽有飞越轻佻之意焉何害其为贱商角羽之声亦因是而上下之此君臣民事物所以序也凡天之道体静而用动君也者以静制动者也自商以下皆以动而制于静者也古人立法亦随所用而各有意义何必务为新奇以成其臆説哉今律吕大象章既以子黄钟为正宫丑大吕亥应钟为宫寅太蔟戌无射为商夘夹钟酉南吕为角辰姑洗申夷则为徴已仲吕未林钟为羽午蕤宾为正羽以配君臣民事物之等则明以三寸九分之黄钟以至而至于九寸之蕤宾者也其定五声生数次第则曰宫声五十商声八十角声九十徴声七十羽声六十商角则自宫而加多徴羽则自角而减少或加三十或加一十或减二十或减一十其参差不齐又不知其何所本耶夫宫土声也以土当河图之五数十乗之而为五十徴火声也以火当河图之七数十乗之而为七十羽水声也以水当河图之六数十乗之而为六十犹可説也商金声也而以当河图之八数十乘之而为八十则木而非金矣角木声也而以当河图之九数十乘之而为九十则金而非木矣其视律吕大象章所差之次又何其舛错耶又以变宫五十变徴七十为二变以备七音是又袭七始七同之旧也故其对调旋宫之图悉从律吕新书每均七声之数而蔡氏相去一律则音节和相去二律则音节逺之説亦并用之然止用全声不用半声其数皆不因上生下生而得徒以雌雄和鸣之故阳律三为宫商角则阴吕二为徴羽阴吕三为宫商角则阳律二为徴羽其长短亦不皆一一顺序也亦安在其为均哉至于六十调图虽本律吕新书而新书之意乃以一律为五调故每律皆立五均今以其逆行而正之以从左旋而每五调之后又列一宫揑与大司乐奏歌之説相凑其双宫对调之图则止据奏歌二律分配而互换更番也此本不知律吕新书之意而妄意为之其劳拙亦甚矣其正五音章以喉舌齿唇牙分属宫商角徴羽则别为一义盖喉舌齿唇牙字音也字亦有清浊半清半浊之分故借宫商角徴羽以名之如沈括所谓字则有喉唇齿舌当使字字举皆轻圆而声中无字又宫声字而曲合用商声则能转宫为商使字中有声则可若谓字声即合歌声则不可以歌声即同字声是又一牵扯也至引苏祗婆七声之説正是秦汉以来五声二变之义但在西域其名异耳安得执此以为声清之证哉其为此书止有以先儒不识黄钟生成之数一节足以破往而不返之失其余诸论今不今古不古以法象则无取以度数则不伦无一合于理者也孔子曰盖有不知而作之者其此之类也夫
　　琴以第三弦为宫为中和议【明】
　　朱载堉律吕精义曰往年与善琴者论古今雅乐高下闻其説曰冷谦之乐乃古无射调也俗呼为清商调以第二为宫音少者歌之则拽不出失之太下恐非中和也蔡元定之乐乃古夹钟调也俗呼为清徴调以第四为宫音老者歌之则揭不起失之太高亦非中和也所谓中和者古之正调是也俗呼为清角调轩辕氏之所造以第三为宫音比冷谦高一调比蔡元定低一调老者歌之不掲少者歌之不拽不高不下是名为中和也时典乐尤世贤亦知音者以所带来神乐观笙吹其所习旧乐章谱与琴谱相校所论不虚也







　　钦定续通典卷九十一
<史部,政书类,通制之属,钦定续通典>
　　钦定四库全书
　　钦定续通典卷九十二
　　兵
　　【臣】等谨案杜佑作兵典其序以西汉之重兵在京师为得宜东汉至唐之藩翰力盛为失防洵为切中事理然于兵之本计则尚未悉也夫古圣人之重兵也久矣周礼大司马中春教振旅遂以搜田中夏教茇舎遂以苗田中秋教治兵遂以狝田中冬教大阅遂以狩田他若五射以教国子五物以询众庶罔不以兵事为兢兢若是者何哉用戒不虞无时可缓也后世以治兵为好武以田猎为禽荒以宴安为得体以简阅为故事军政日弛而国遂以弱矣宋初有禁兵厢兵乡兵番兵神宗之时更有保甲兵非不多也然而将骄卒惰临阵辄溃者外有稽简之名内无训练之实失本计也辽金及元皆以兵立国故兵势最为雄健明初改元旧制自京师达于郡县皆设立卫所在外则统之都司在内则统于五军都督府复有上十二卫为天子亲军亦自成一代之制然往往当其盛也兵将相习内外相维故用之而有效及其衰也教阅不明行伍虚耗而国事遂不可问亦在本计之得失而已杜典为卷十有五为目百四十有竒其于兵事畧备矣然古今异宜兵机尤甚今之所续颇有损益其事则自唐迄明代凡兵家之论説名将之事迹皆采择焉若前典以孙子为纲故诸目之前悉冠以孙子兵法今不复重録惟徴引诸书以符前典分门之本意至其分门中间有词义畧同者今则合并之以免繁复云
　　第一【叙兵　收众　选择附立军　论将　搜才附】
　　第二【法制　杂教令附】
　　第三【料敌制胜　敌十五形帅十过附　察而后动騐虚声知无实　敌降审察】第四【间谍　不信间谍附　行师先在量力不可穷兵　临敌易将　军政不一必败　军无政令
　　败　推诚　示信　示义】
　　第五【抚士　明赏罚　行赏安众　分赏取敌　行赏招降　示惠招降　军师志坚必胜　军将骄败　敌屡胜骄不备可败　军行自表异致败　师行众悲恐则败　声感人附　守则有余　守拒法附】
　　第六【示弱　示怯　示缓　声言击东其实击西示形在彼而攻于此　示无备设伏取之　示
　　强　敌军攻城久不下师老击之】
　　第七【佯败引退取之　引退设伏取之　声言退诱敌破之　引退设伏潜兵袭其营　设伏引敌鬬袭其营　设伏引敌鬬败之附　示退乗懈掩袭　敌退追奔　纵敌退于归路设伏取之诱敌进于归路设伏取之附　兵机务速掩袭　甘言厚币乗懈击之】
　　第八【避鋭　坚壁持久隙破之　坚壁挫鋭　不战挫鋭　敌饥以持久之　因敌饥乗其弊而取之　因敌三鼓气衰败之　致敌力疲夹攻败之　阵久疲致败　出其不意　击其不备　攻其不整　先设备而胜】
　　第九【以逸待劳　师不袭逺　饵敌取胜　受敌饵取败附　军胜掳掠被追袭多败　抽军　乗敌抽军袭破之附　卑辞怠敌取之　称降及和因懈败之　两军相对取背破之　两军相对继遣军助即胜　兵多力有余宜分军相继我寡敌众自逺至乗疲败之　挑战　敌处髙勿攻　敌党急之则合缓之则离　假托安众】
　　第十【行军下营审择其地　乡导　下营斥堠并防捍及分布阵　先据要地及水草　识水泉隔
　　山取水越山度险附　据仓廪】
　　第十一【攻其必救　军师伐国若中路城大兵多湏下方过　必攻其易　毋贪其易附　轻易致败　乗敌乱而取之　分敌势破之　审敌势破之附　布阵大势分易败　惜军势　力少分军必败】
　　第十二【按地形知胜负　自战其地则败　据险隘塞险则胜否则败　死地勿攻　总论其地形附　励士决战　众寡势百相悬励士攻其师　乗卒初鋭用之　激怒其众】
　　第十三【围敌勿周　围师量无外援缓攻取　攻城战具附　絶粮道及輺重　火攻　火兵附火兽附　火禽附　火盗附　火弩附　御火攻附　乗风取胜　水攻　水平及水战具】
　　【附　敌半渉水击必胜　军行渡水附　御敌水军絶下流败之】
　　第十四【因机设权　多方误之　先攻其心　夺敌心计】第十五【敌无固志可取之　归师勿遏　防遁附大阵动则乱因乗而败之　先设伏乗势逐敌败之　乗胜　乗势先声后实　散众　因敌惧遂取之　推人事破灾异　风云气候杂占】
　　叙兵
　　唐李筌太白隂经曰兵之兴也有形有神旗帜金鼓依于形智谋计事依于神战胜攻取形之事而用在神虚实变化神之功而用在形观形不见其神不知其事是以曳柴尘形其众也减灶灭火形其寡也勇而无刚尝敌而速去之形其退也斥山泽之险无所不致形其进也油幕布帔冠诸树株形其强也偃旗卧鼓寂若无人形其弱也故曰兵形象陶人之埏土鳬氏之冶金为方为圆或鼎或钟土金无常性因功以为名战阵无常势因敌以为形形不因神不能为变化神不因敌不能为智谋
　　宋时禁兵繁冗更戍络绎天下困于供亿苏轼因应诏献防论之一曰定军制二曰练军实其畧曰郡县之土兵可以渐训则禁兵可以渐省苟禁兵渐省而以其资粮益优郡县之土兵则彼固已戴上之恩而愿効其力又何遽不如禁兵邪如此则内无屯聚仰给之费而外无迁徙供亿之劳矣又曰自今以往民之愿为兵者皆三十以下则收限以十年而除其籍如此则县官常无老弱之兵而民不任战者不至于无罪而死【谓见屠及饵敌】十年之中有始至者有既久者有将去者有当代者新故杂居而教之则缓急可以无忧矣许洞虎钤经曰古法曰散地无战散地者境内地土也士卒顾家其意未専不可战也轻地则止入敌地尚浅士卒意未坚不可以进敌当自坚其心也争地则无攻山谷险隘之口以弱胜强以少击众之地也交地则无絶俱可进退之地不可以兵絶之冲地则合交有路往来我可以结交于诸侯也重地则掠深入敌境士卒意已坚固可以掠取财物围地则谋士卒困于险隘鬬则兵弱持久则粮食乏絶则当用谋以免难死地则战前有髙山后有大水粮食乏絶进退守备皆无所利当此只得死战也洞曰此八者古人用八地之法若地协于用则用之不协于用则反之反之谓何曰若敌众深入吾境营壁不完刍粮寡少守且不利讵可以散地而不战乎在我当以必战为约怯退示以必死擒获示以必赏令立告诸吏士将战之际后顾者斩之临敌而身不定目数移者斩之有忧色者偃蹇者相视而动目者遗弓刀器械者金鼓不应节者皆斩之获一首级者亦厚赏之如是则有散地之用矣入敌地尚浅险则据而挑夷则守而应虑士卒心不固当择左右前后皆险絶无生路肃部伍严节制使人人欲自战是则有轻地之用矣山谷险隘敌人先得以控搤我势我当屯师为大营广阵务攻具露其气机状如不宻俾敌见之欲敌备在前隂出精鋭敢死者循间道或扼其粮运或絶其后凡间道必多险阻或有崇岩峭壁之地则为悬梯竹索以陟降之或有深渊絶涧则为缶渡之敌觉内挠则自营阵中出精兵为应内外夹攻有争地之用矣道路相错我可以往彼可以来利设伏进战佯北俟逐北过半则举号发伏冲击之反佯北之师以应有交地之用矣顿泊之地迳达四而当选腹心劲勇者各将步骑以扼四冲人数随多少使之虽无交应有冲地之用矣致兵敌境凡属守备者顺则安之否则夷之资食所获必付吏士内以悦师人外絶敌所恃岂直深入然后用掠乎如是则有掠非止重地之用矣大兵将动先料其强弱观其云气察地势顺逆审人心向背而后举焉兵法曰防之而知得失之计候之而知动静之理故得失之道利在先知谋胜于未胜慎失于未失者善有死地之围始谋于军者必有后机之困矣设能反后机而达先知必无围地之患矣髙山大泽险阻峭壁沮洳谿迳断无可生之道此智士用谋之秋也当出其不意以冲敌动而后击之竒兵奔冲或利用燧马燧牛如田单班之类是也或夜昏诈为号直奔冲敌师混服饰军伍辨认之类是也如止死战以为期苟敌兵益壮我后不继则李陵有弓折矢尽之困矣战极力弊当自陨陷能竭智用谋万变不极则无死地之忧矣孙子曰战贵地利然则地利不可不用也但临时观其用何如耳兵贵以变设不能以变用兵虽得地利无益也学兵用武率以古法为执焉与胶柱鼓瑟无异耳未见决中者也兵家之利利在变通之机观其逆顺夫兴师之际先探敌将才不才设若敌将不能以兵法使众惟以勇敢为己任我则顺古法以待之也或敌将善用古法我则逆古法以待之也夫用兵之竒莫竒于设伏设伏之竒莫竒于新智新智者非不师古也师古而反之尔古人料敌以其始来战阵未合先以贱而勇者挑之观其号令旗鼔之整与乱士马之强弱营阵之偏正行伍之齐肃散乱言语之喧哗缄黙以定胜负焉是以古法曰若其众喧旗乱其卒自行自止其兵或纵或横其逐北恐不及见利恐不得如此者将必无谋虽众可获矣洞曰如古人以此取功茍敌人料我当顺其所料伏兵待之以诈示之俟彼出师则发伏兵攻之古法曰杖而立者饥也汲而先饮者渴也见利不进者劳也军扰者将不重也旗动者乱也吏怨者倦也悬瓶不及其舎者穷防也淳淳翕翕徐与人言者失其众也数顾者失其羣也来委谢者欲休息也洞曰如古人以此料敌今则不然当择精鋭吏士分而伏于冲要使其劳倦伤残者如饥渴失羣之状或数揺动其旗或数惊扰其众使吏士喧哗应人所料茍出师袭我则潜发所伏出其不意击之古法曰敌始来到行阵未定可击也跋涉长道后行未息可击也行坂涉险半隠半出可击也涉水半渡可击也险道狭路可击也旌旗乱动可击也阵数动移可击也洞曰在我则不然如以行阵未定四靣可设伏也长道后行未息中可设伏也行坂半隠半出长林大谷可设伏也涉水半渡崖防坡坂可设伏也狭路险道旌旗乱动阵数动移前后可设伏也如或敌人败走我师未敢逐之防有伏也古法曰鸟起者伏也众树动者来也此未必果伏与来也虑为疑兵也已奔遁令老弱者动其众树及惊鸟起之类是也又曰无约而请和者谋也半进半退者诱也此亦大兵已潜遁恐后人逐者设为此疑也是以兵法如车也载其物则车也及有车之用则东西南北者由人也故兵法不可执而用之也
　　金章宗尝谓宰臣曰人有以八阵图来上者其图果何如朕尝观宋白所集武经具载攻守之法亦多难行右丞相清臣曰兵书一定之法难以应变本朝行兵惟用正竒二军临敌制变以正为竒以竒为正故无往不克帝曰自古用兵亦不出竒正二法且学古兵法如学奕棋未能自得于心欲用旧阵势以接敌疎矣敌所应与旧势异则必不可支第武经所述虽难遵行然知之犹愈于不知耳
　　收众
　　唐李抱真领昭义军留后宻揣山东道有变上党且当兵冲是时承战鬭之后土瘠赋重人民益贫困无以养军乃籍户丁男三选其一有材力者免其租徭给弓矢令之曰农之隙则分曹角射嵗终吾当防试及期按簿而试之以示赏罚复命之如初比三年皆善射抱真曰军可用矣于是举部内之乡丁得成卒二万不仰衣食于官府而仓库益实乃缮甲兵为战具遂雄视山东天下称昭义步军冠诸军又马燧帅河东以兵力单弱募厮役得数千人悉补骑士教之战数月成精卒居一年得兵二万造铠必短长三制称士为衣以便进趋为战车冒以狻猊象列防于后行以载兵止则为阵器用完鋭威震北方
　　宋种世衡守环州初至青涧尝课吏民射以银为射的中者与之或争徭役优重亦使之射射中者得优处有过失射中辄释之或因中否而予夺其所事人人自励皆精于射由是数年敌不敢近环境又张浚晓谕民间招军一百人与补下班祗应招军二百人与补进武校尉招军三百人与补承信郎以上各有差等令不两月军致数万
　　辽太祖天赞元年以户口滋繁纠辖疎逺分北达宁额为二部立两节度以统之三年西征党项等国俘获不可胜纪四年又亲征渤海天显元年灭渤海国地方五千里兵数十万五京十五府六十二州尽有其众自此益强大莫之能御
　　金旧无铁景祖时邻国有以甲胄来鬻者必倾赀厚价以与贸易亦令昆弟族人皆售之得铁既多因之以修弓矢备器械诸部来附者众景祖収而团练之兵势于是渐振矣至穆宗将伐萧哈里募兵得千余人女直兵未尝满千至是太祖勇气百倍曰有此甲兵何事不可图也
　　元星济奉诏守江州时江州已陷贼据池阳号百万太平官军止有三百人众皆欲走星济曰畏贼而逃非勇也坐而待攻非智也汝等皆有妻子财物纵逃其可免乎乃贷富人钱募人为兵一日得三千人军声大振遂复池州
　　选择附
　　唐郭子仪率朔方兵破史思明于藁城南攻赵郡擒贼四千还常山思明更以众数万尾军子仪选骑五百更出挑之三日贼引去乗之再破于沙河又李愬募死士三千人为突将自教之
　　五代周世宗即位既败北汉兵于髙平谋肃军政谓侍臣曰凡兵务精不务多今以农夫百未能当甲士一奈何浚民之膏泽养此无用之人乎且健懦不分众何所劝乃命大简诸军精鋭者升之上军羸者斥去之诏募天下壮士咸诣阙选其尤者为殿前诸班其骑步诸军各命将帅选士由是士卒精强所向皆捷
　　宋韩世忠与岳飞并置背嵬军皆勇鸷絶伦者故俱能以少击众又淮东制置使许国檄赵葵曰兵不能集集不能精奈何葵曰请视两路之兵别其精鋭君侯留二万于帐前敌不敢动矣国曰不若集淮兵来阅而君董之既足示众亦可选鋭葵曰有兵之郡必当冲要守将岂肯空壁以从制使命耶必将力争于朝分留自卫一得朝命必匿其强壮遣老弱以备数本欲选鋭适得其钝本欲示众适示单弱徒启敌心不聴卒败
　　辽凡举兵皇帝亲将校又选勲戚大臣充行营兵马都统副都统都监各一人又选诸军兵马尤精鋭者三万人为防驾军又选骁勇三千人为先锋军又选剽悍百人以上为逺探栏子军故兵无不善战者
　　金选弩手之制先以营造尺度杖其长六尺立之谓之等杖取身与杖等能踏弩至三石铺解索登踏闲习射六箭皆上垜内二箭中贴者又选亲军取身长五尺五寸善骑射者明安穆昆以名上兵部移检司宣徽院试补之
　　明韩雍计峒贼最强方设防进新防县丞陶鲁自请征雍曰所将几何而办曰三百人足矣曰何少也曰鲁犹以为多兵贵精请任选择雍从之鲁乃标约式令曰有力能举百钧矢射二百步者来三军之士十五万人比于式者二百五十人曰未也复募数日始定鲁乃为别将日操练阵法椎牛犒军甘苦共之士争愿为死率以先登大破贼又蜀盗蓝鄢叛佥事马昊佐治兵甫至阅所部曰将不知兵若何求胜择骁勇才力千人分四队队立长防贼来逼城昊夜出百骑举炮击贼贼营乱自蹈借昊悉兵从后乗之斩首四千级再前遇贼贼方阵于左而伏兵于右为应昊以正兵当左乃身与百骑直伏贼惊溃趍左左阵亦溃遂合兵纵击火其栅大破之
　　立军
　　唐髙祖初起开大将军府得兵二十万武徳初始置军府以骠骑车骑两将军府领之析闗中为十二道曰万年道长安道富平道醴泉道同州道华州道宁州道岐州道豳州道西麟州道泾州道宜州道皆置府三年更以万年道为参旗军长安道为鼓旗军富平道为元戈军醴泉道为井钺军同州道为羽林军华州道为骑官军宁州道为折威军岐州道为平道军豳州道为招遥军西麟州道为苑游军泾州道为天纪军宜州道为天节军军置将副各一人以督耕战以车骑府统之六年废十二军改骠骑曰统军车骑曰别将居嵗余十二军复而军置将军一人军有坊置主一人以检察户口劝课农桑太宗贞观十年更号统军为折冲都尉别将为果毅都尉诸府总曰折冲府凡天下十道置府六百三十四皆有名号而闗内二百六十有一皆以隶诸卫凡府三等兵千二百人为上千人为中八百人为下府置折冲都尉一人左右果毅都尉各一人长史兵曹别将各一人校尉六人士以三百人为团团有校尉五十人为队队有正十人为火火有长凡民年二十为兵六十而免其能骑而射者为越骑其余为步兵武骑排防手步射其隶于卫也左右卫皆领六十府诸卫领五十至四十其余以隶东宫六率凡发府兵皆下符契州刺史与折冲勘契乃发若全府发则折冲都尉以下皆行不尽则果毅行少则别将行凡当宿卫者畨上兵部以逺近给畨五百里为五畨千里七畨一千五百里八畨二千里十畨外为十二畨皆以月上若简留直卫者五百里为七畨千里八畨二千里十畨外为十二畨亦月上【案三代以下军制唐府兵为最善杜典于立军下虽附今制一门而府兵之制未详今补纂】
　　宋立禁军厢军分隶殿前侍卫总管司而籍藏枢宻院凡召募廪给训练屯戍选补之政皆枢宻院掌之禁军者天子之卫兵也以守京师备征戍总于殿前侍卫二司其尤亲近扈从者号班直殿前侍卫二司各阅所掌兵拣其骁勇升为上军老弱怯懦置剰员以处之厢军者诸州之镇兵也建隆初诏选州兵壮勇者悉部送京师以备禁卫余留本城以给役使又选彊壮卒定为兵様分送诸道召募教习俟其精练即送阙下复立更戍法分遣禁旅戍守边城使往来道路以习勤苦均劳佚自是将不得専其兵而士卒不至于骄惰矣
　　辽太祖以徳哷部受禅析本部为五院六院统以皇族而亲卫缺然乃立鄂尔多法分州县籍户丁以建宫卫宏义宫骑军六千长宁宫骑军五千永兴宫骑军五千积庆宫骑军八千延昌宫骑军二千彰愍宫骑军一万崇徳宫骑军一万兴圣宫骑军五千延庆宫骑军一万太和宫骑军一万五千永昌宫骑军一万敦睦宫骑军五千文忠王府骑军一万十二宫一府自上京至南京总要之地各置提辖司重地每宫皆置内地一二而已入则居守出则扈从有兵事则五京二州各提辖司传檄而集不待调发州县部族十万骑军已立具矣民年十五以上五十以下兵籍毎正军一名马三匹打草谷守营铺家丁各一人人铁甲九事马韀辔马甲皮铁视其力弓四箭四百长短枪斧钺小旗锤锥火刀石马盂粆一斗粆袋搭伞各一縻马绳二百尺皆自备
　　金初诸部之民无他徭役壮者皆兵平居则佃渔射猎习为劳事有警则下令部内及遣使诣诸贝勒徴兵凡步骑之仗糗皆取备焉其部长曰贝勒行兵则称曰明安穆昆从其多寡以为号明安者千夫长也穆昆者百夫长也穆昆之副曰冨埒珲士卒之副从曰伊勒希太祖收国二年以兵二千五百破耶律色实始命以三百户为穆昆穆昆十为明安继而诸部来降率用明安穆昆之名以授其首领而部伍其人出河之战兵始满万而辽莫敌矣及来流鸭水铁骊布古徳之民皆附东京既平山西继定内收辽汉之降卒外籍部族之健士以北部百三十户为一穆昆诸州汉人六十五户为一穆昆亲信之臣并领所部为明安世宗以上京地广而腴出府库钱以济行资牛蓄迁率璸一明安和啰噶二明安二十四穆昆以实之多易置河北山东所屯之旧括民地而为之业户颁牛而使之耕畜甲兵而为之备乃大重其权授诸王以明安之号或新置者特赐之名制其奢靡禁其饮酒习其骑射储其粮糒其备至严也元世祖立五卫以总宿卫诸军卫设亲军都指挥使外则万户之下置总管千户之下置总把百户之下置弹压立枢宻院以统之初有防古军特黙齐军古军皆国人特黙齐军则诸部族也男子年十五以上七十以下尽签为兵十人为一牌设牌头上马则备战鬬下马则屯聚牧养孩幼稍长又籍之曰渐丁军既平中原发民为卒是为汉军限年二十以上者充其继得宋兵号新附军又有辽东之乣军契丹军女直军云南之寸白军福建之畬军则皆不出戍他方者盖乡兵也又有以技名者曰炮军弩军水手军应募而集者曰达尔罕军明初自京师达于郡县皆立卫所外统之都司内统于五军都督府而上十二卫为天子亲军者不与焉征伐则命将充总兵官调卫所军领之既旋则将上所佩印官军各回卫所京军设三大营一曰五军一曰三千一曰神机居常五军肄营阵三千肄巡哨神机肄火器大驾征行则大营居中五营分驻步内骑外骑外为神机神机外为长围周二十里樵采其中自成祖至宣宗皆以京营制胜焉景帝时兵部尚书于谦建议以三大营各为教令临期调拨兵将不相习乃请于诸营选胜兵十万分十营团练每营都督一号头官一都指挥二把总十领队一百管队二百于三营提督中推一人充总兵官以兵部尚书或都御史一人为提督出征即令原都督等统领之
　　论将
　　唐李勣统兵与李靖合攻突厥勣曰颉利得度碛保九姓卒难以定若约赍薄之不战可矣靖从之率众夜发勣先勒兵屯碛口颉利奔不能度遂降太宗曰帝不择人守边筑长城以劳中国我用勣守并突厥不敢南贤于长城逺矣又太宗征辽薛仁贵着白衣自标帜持防腰鞬两弓所向披靡敌遂奔溃帝召仁贵曰旧将皆老欲擢骁勇付阃外莫如卿者吾不喜得辽东喜得虓将迁右领军中郎将后以罪除名未几拜代州都督率兵击突厥突厥问唐将为谁曰薛仁贵突厥曰薛将军流象州死矣安得复生仁贵脱兠鍪见之突厥相视失色皆下马罗拜
　　宋范仲淹知延州先是诏分边兵令诸将领之防至则官卑者先出仲淹曰将不择人以官为序致败之道也于是大阅州兵得万八千人分六将领之日夜训练分番御敌元昊闻之相戒勿犯
　　金宗弼再伐江南以郦琼素知南方山川险易召至军计事琼从容语同列曰琼尝从大军南伐每见元帅国王亲临阵督战矢石交集而王指麾三军意气自若用兵制胜皆与孙吴合可谓命世雄材矣至于亲冒锋镝进不避难将士视之孰敢爱死宜其所向无前日辟国千里也江南诸帅才能不及中人每当用兵必身居数百里外谓之持重或督召军旅易置将校仅以一介之士持虚文谕之谓之调发制敌决胜委之偏禆是以智者解体愚者丧师幸一小捷则露布飞驰增加俘级以为己功敛怨将士纵或亲临亦必先遁何能整军而经武耶众以为确论
　　明章溢侍太祖因问征闽诸将对曰汤和由海道进胡廷瑞自江西入此可必胜然闽中尤服李文忠威信若令文忠由浦城取建宁此尤万全计也太祖喜立诏文忠督师闽中
　　搜才附
　　唐李筌太白隂经曰有深沉谋虑出人意表者名曰智囊之士有辞纵理横飞箝捭阖能移人之性夺人之心者名曰説辩之士有得敌国君臣门闾请谒之情者名曰间谍之士有知山泉水井次舎道路迂直者名曰乡导之士有制造五兵攻守利器竒变谲诡者名曰伎巧之士有引五石之弓矢贯重铠戈矛剑钺便于利用陆搏犀兕水攫鼋鼍跳身捕敌搴旗摭鼓者名曰猛毅之士有立乗奔马左右超忽逾越城堡出入庐舎而无形迹者名曰趫捷之士有往返三百里不及夕者名曰疾足之士有力负三百六十斤行五十步者名曰巨力之士有步五行运三式多言天道诡説隂阳者名曰伎术之士
　　宋许洞虎钤经曰今之取人率求其多学而舎其偏技非良术也兵家所利随其短长用之也精鋭者使鬭果敢者使攻沉毅而性执者使据阻险轻捷者使诱敌刚愎者使当锋利口喋喋者使用间善窃者使盗号探敌恶言者使毁詈骂竒才异识者使预谈论深识大度者使安众志倔强多力者使斩辟榛莽善随地形结搆者使度树营栅谙山泽髙下水泉之利者使详地形妖言诈辞善张皇鬼神推衍天命者使声惑众以动敌心善择地势平险知往来细大之蹊路者使通储粮竒辞伟辩能驾虚矜大者使奋振威徳耳目聪明善探敌情者使伺候奸伪敏才健笔者使主牋檄明七曜休咎者为厯数之士善占风云气候者为候风气之士晓六壬遁甲者为选日之士善蓍龟者为卜筮之士人医须二十以上以兵数增之兽医亦如人医之数大将军推通材者与之参议可否故我大众之内无弃人焉人无所弃斯动则有功矣
　　明金幼孜北征録曰正兵之外复收诸色材技分为二十八将一辞説将招善游谈辩説者充一间谍将招善探聴事务者充一乡导将招曾厯内外道路者充一伏兵将招善搜伏隐路者充一营寨将招善辨形验势者充一聴望将招耳聋目瞽者充【聋者専于望瞽者専于聴】一偷刼将招善攻营袭寨者充一潜身将招善无火夜行者充一轻捷将招善上竿立索者充一楼阁将招善縁墙上壁者充一窟穴将招善穿窟穴者充一烟火将招善飞烟走炮者充一毒药将招善修合药饵者充一医人将招善医人病者充一医马将招善医马病者充一波涛将招善弄潮泛水者充一洋海将招识海道者充一风云将招善辨风验云者充一孤虚将招善钻龟揲易六壬太乙者充一游猎将招善罗弋禽兽笼槛教使者充一锋刄将招善炼钢团铁者充一觔角将招善制弓弩者充一皮革将招善薰皮双线者充一楼橹将招善斤斧绳墨者充一油漆将招善煎油髹漆者充一机杼将招善机织锦罗者充一丹青将招善挥染绘画者充一机巧将招善雕镌装塑者充二十八将各置队伍教以本色材伎兼习武艺战鬬【案龙韬太公曰凡举兵师以将为命命在通达不守一术因能授职各处所长随时变化以为纪纲故将有股肱羽翼七十二人以应天道腹心一人主赞谋应卒揆天消变总揽计谋保全民命谋士五人主图安危虑未萌论行能明赏罚授官位决嫌疑定可否天文三人主司星厯候风气推时日考符騐校灾异知天心去就之机地理三人主军行止形势利害消息逺近险易水涸山阻不失地利兵法九人主讲论异同行事成败简练兵器刺举非法通粮四人主度饮食备蓄积通粮道致五谷令三军不困乏奋威四人主择才力论兵革风驰电掣不知所由伏旗鼔三人主伏旗鼓明耳目诡符印谬号令闇忽往来出入若神股肱四人主任重持难修沟堑治壁垒以备守御通才二人主拾遗补过应对賔客论议谈语消患解结权士三人主行竒谲设殊异非人所议行无穷之变耳月七人主往来聴言观变览四方之事军中之情爪牙五人主威武激励三军使冒难攻鋭无所疑虑羽翼四人主名誉震逺方动四境以弱敌心游士八人主伺奸候变开阖人情观敌之意以为间谍术士二人主为谲诈依托鬼神以惑众心方士三人主百药以治金疮以痊万病法筭二人主防计三军营垒粮食财用出入太公之霝才如此使非旁搜博采何由备用哉搜才之法谈兵家多言之者而其月莫详于太白隂经虎钤经北征録故备载之】


　　钦定续通兴卷九十二
　　钦定四库全书
　　钦定续通典巻九十三
　　兵
　　法制
　　唐贞观初练兵之制每嵗季冬折冲都尉率五校兵马之在府者分歩队骑队左右相距百步各执矟幡刄旗击鼓则进闻金则却以吹角始以吹角止因纵猎获各入其人至开元中以仲冬月讲武前期所司于都门外除地为塲为和门墠地为营坪立表为进退之节至日将士集依方色建旗东西成列吹角三通聴誓于大将军鼓鸣旗举士众趋进东军鼔而举青旗为直阵西军亦鼔而举白旗为方阵以应之次西军鼓而举赤旗为鋭阵东军亦鼓而举黒旗为曲阵以应之次东军鼓而举黄旗为圆阵西军亦鼓而举青旗为直阵以应之次西军鼓而举白旗为方阵东军亦鼓而举赤旗为鋭阵以应之次东军鼔而举黑旗为曲阵西军亦鼓而举黄旗为圆阵以应之凡阵递为主客先举为客后举为主五变而毕事步军毕乃讲骑军进止如之后诏府兵六嵗一简自彍骑羽林之军设择材勇者颇习弩射亦以试士及第者有赏元宗讲武骊山以亏失军客诏斩兵部尚书郭元振坐之纛下宰相跪諌曰元振推戴上皇有大功得免死流新州礼仪使唐绍草军仪有失斩之诸军震恐失序惟薛讷解琬军不动帝召至慰劳又李光弼代郭子仪镇朔方麾帜仍旧号令一新防帅兵东出大将张用济稍逗遛立斩之诸将畏服用命
　　五代汉将史肇御众严整将校少不从命即挝杀之士卒犯民田及系马于树者皆斩军中畏服
　　周世宗与北汉战右军樊爱能何徽引骑兵先遁世宗亲胃矢石击敌却之归即收爱能徽及军士七十余人责之曰汝辈非不能战正欲以朕为竒货卖与刘崇耳悉斩之将士股栗所至克捷
　　宋初殿前侍卫二司各阅所掌兵健勇者升上军怯弱者为剰员并诏诸州长吏精练部兵送阙下仍日习之习法以鼓声为节骑兵五习步兵四习阅阵毕令解镫以弓弩射营制弓三等自一石至八斗弩四等自二石八斗至二石五斗以次阅习骑兵只射九斗至七斗弓画的五晕去的二十步引满发中者视晕数论赏骑兵带甲射不能发矢者夺所乗马与本营艺优士卒后又立挽强蹠硬射格以春秋大教弓射夏三月祗习短兵咸平中阅侍卫兵二十万于东武村步骑交属左右相向都指挥执方旗以节进退使人于两阵中执旗登候台应之初举黄旗诸军旅拜次举赤旗则骑进举青旗则步进旗动鼓作诸军士皆三挑而后退次举白旗诸军复拜遂举黑旗以振旅军于左者畧右阵右者畧左阵而还熙宁五年以蔡挺衙教阵法颁诸路五伍为队五队为阵阵横列骑兵二队亦五伍列之束草为人射焉中者有赏马步军皆前三行枪刀后二行弓弩队中附虎蹲弩床子弩各一具射与击刺迭出以鼓为节闻金即退其人马强者预隐队中遇有用处则别出为竒南渡后専习制御鐡骑摧锋破敌之法习全副执带出入短桩神臂弓长柄膊刀马射穿甲施用棍棒每营拣二十人阅习放炮排日就营教阅每军各置旗号前军绯旗鸟为号后军皂旗龟为号左军青旗蛟为号右军白旗虎为号中军黄旗神人为号又别以五色物号制招旗分旗举招旗则五军以旗相应合而成阵举分旗则五军以旗相应分而成队左右前却或分藏为伏或分出为竒皆举旗为号更鸣小金应鼓备瞻望不及者预约伏藏之所缓鸣小金即止急鸣应鼓即竒兵出阵趋战急鸣小金即伏兵尽出其春秋大校皆依此法乾道四年十月大阅于茅滩教场先期修筑将坛至日三衙管军与各军统制统领将佐全装披带率三司马步军两忠毅军寨马军各执弓枪带刀斧齐集视黄旗举中军鸣角马步军簇队连三鼓马军上马步人撮起旗枪四鼓举白旗中军鼓声应变方阵为备敌之形别髙一鼓步军四向如遇敌且战且前马军出阵如交鬬再高一鼓各分归本位五鼓举黄旗变圆阵如自环固又三鼓举赤旗变鋭阵鱼贯斜列如冲敌再举青旗变直阵中间节次皆如方阵鸣金收队重三鼓马军上马步人龊落击刺中节仍鸣角簇队步人分东西引拽马军交头随队呈试骁鋭大刀继而进试车炮烟枪各艺讫鸣金收军先是熙宁中赵卨言大阅阵队且以万二千五百人为法旌旗麾帜各随方色仍依唐李靖结队之式稍为变动每一大队合五中队五十人为之中队合三小队九人为之小队合三人为之皆令自择其心意相得者又选壮勇善枪者一人为旗头令自择如已艺心相得者二人为左右傔自选勇悍者一人为引战选军校一人执刀在后为拥队凡队内一人用命二人应援小队用命中队应援中队用命大队应援大队用命小队应援如观望不赴救致有失者本队委拥军校次队委本辖校将审勘所由斩之其不可救与不能救者不坐用法精宻后用张诚一李宪等效李靖六花阵法教演七军曰营曰阵止为营行为阵营则正阵则竒至淳熙间又立枪手射铁帘赏格枪手以窜刺多少为十二等支银两高下有差射铁帘以步数逺近犒赏缗钱有差又岳飞讨杨么统制任士安不禀前帅令致军无功鞭之使饵贼曰三日贼不平斩汝乃挑贼并攻伏兵四起击贼走之孟宗政权枣阳军初视事一爱仆犯新令立斩之军民股栗孟珙以元兵至三川下令应出戍主兵官不许失弃寸土权开州梁栋以乏粮还司珙曰是弃城也斩以狥由是诸将禀命惟谨
　　辽制铸金鱼符调发军马其捉马及传命有银牌二百军所舎有逺探栏子马以夜聴人马之声凡举兵帝率羣臣祭告天地日神分命近臣告太祖以下诸陵及木叶山神乃诏诸道徴兵惟南北奚王东京渤海兵马燕京统军兵马虽奉诏未敢发兵必以闻上遣大将持金鱼符合然后行始闻诏攅户丁推户力覈籍齐众以待自十将以上次第集军马器仗符至兵马本司自领使者不得与惟再共军马讫又以上闻量兵马多少再命使充军主与本司互相监督又请引五方旗鼓然后皇帝亲将校选士卒其南伐兵多在幽州北千里鸳鸯泊及行并取居庸闗曹王峪白马口古北口阿达木口松亭闗榆闗等路将至平州幽州境又遣使分道催发不得久驻恐践禾稼出兵不过九月还师不过十二月皇帝亲征留亲王一人在幽州权知军国大事既入南界分为三路广信军雄州权知各一驾必由中道兵马都统防驾等军皆从各路军马遇县镇即时攻击若大州军必先料其虚实可攻次第而后进兵至宋北京三路兵皆防以议攻取及退亦然三路军马前后左右有先锋逺探栏子马各十数人在先锋前后二十余里全副衣甲夜中每行十里或五里少驻下马侧聴有无人马之声有则擒之力不可敌飞报先锋齐力攻击如有大军走报主帅敌中虚实动必知之军行当道州城防守坚固不可攻击引兵过之恐敌人出城邀阻乃围射鼓噪诈为攻击敌方闭城固守前后无阻引兵进分兵抄截使随处州城隔絶不通孤立无援所过大小州城至夜恐城中出兵突击及与邻州计防军马甲夜毎城以骑兵百人去城门左右百余步被甲执兵立马以待兵出力不能加驰还勾集众兵与战左右官道斜径山路河津夜中并遣兵巡守其打草谷家丁各衣甲持兵旋团为队必先砍伐园林然后运土木填濠堑又于本国州县起汉人乡兵万人随军専伐园林填道路御寨及诸营垒惟用桑柘梨栗军退纵火焚之敌军既阵料其阵势小大山川形势往回道路救援捷径漕运所出各有以制之然后于阵四靣列骑为队每队五七百人十队为一道十道当一靣各有主帅最先一队走马大噪冲突敌阵得利则诸队齐进若未利引退第二队继之退者息马饮水诸道皆然更退迭进敌阵不动亦不力战厯二三日待其困惫又令打草谷家丁马施双帚因风疾驰尘敌阵更互往来敌既饥疲目不相覩可以取胜若阵南获胜阵北失利主将在中无以知之则以本国四方山川为号声以相闻得相救应若帝不亲征重臣统兵不下十五万众三路往还北京防兵进以九月退以十二月行事次第皆如之若春以正月秋以九月不命都统止遣骑兵六万不许深入不攻城池不伐林木但于界外三百里内耗荡生聚不令种养而已军入南界步骑车帐不循阡陌三道将领各一人率栏子马各万骑支散游奕百十里外更迭觇逻及暮以吹角为号众即顿舎环绕御帐自近及逺折木稍屈为弓子铺不设枪营堑栅之备每军行鼓三伐不问昼夜大众齐发未遇大敌不乗战马俟近敌乗新羁马蹄有余力成列不战退则乗之多伏兵断粮道冒夜举火上风曵柴馈饷自赍散而复聚善战耐寒此兵之所以强也准布达尔罕叛命耶律仁先为西北路招讨使许便宜从事仁先严斥堠扼敌冲懐柔服从庶事整饬达尔罕来防仁先击败之
　　金用兵之制戈为前行号曰硬军弓矢在后设而不发非五十步不射弓力不过七斗箭镞至六七寸形如凿入輙不可出人携不满百队伍之法五十百千皆有长五长击柝十长执旗百长挟鼓千长则旗帜金鼓悉备五长战死四人皆斩十长战死五长皆斩百长战死十长皆斩凡为将自执旗人视其所向而趋自主帅至步卒皆自驭无从者国有大事适野环坐画灰而议自卑者始议毕即漫灭之人不闻声其宻如此将行军大防而饮使人人献防主帅聴而择焉其合者即为将任其事师还又大防问有功高下赏之以金若干举以示众或以为薄复增之初盛之时率用骑兵旗帜之外各有字记大小牌子系马上为号每五十人分为一队前二十人全装重甲持棍枪后三十人轻甲操戈每遇敌必有一二人跃马而出先觇阵之虚实或向其左右前后结队而驰击之百步之内弓矢齐发中者常多胜则整队而缓追败则复聚而不散其分合出入应变若神兵之所以强也太祖命舎音都统内外诸军取辽中京诏曰辽政不纲神人共弃今欲中外一统故命汝率大军以行讨伐尔其慎重兵事择用善谋赏罚必行粮饷必继勿扰降服勿纵俘掠见可而进毋淹师期事有从权无烦奏禀舎音遂克中京又乌珠临敌被白袍乗甲马以牙兵三千督战兵皆重铠甲号铁浮图戴铁兜牟周匝缀长檐三人为伍贯以韦索每进一步即用拒马拥之人进一步拒马亦进退不可却又以铁骑分左右翼号拐子马皆女直为之号长胜军専以攻坚战酣然后用之所向无前屡建竒绩
　　明太祖洪武六年命中书省大都督府御史台六部议教练军士律骑卒必善驰射枪刀步兵必善弓弩枪步射以十二矢之半逺可到近可中为程逺可到将弁百六十步军士百二十步近可中五十步彀弩以十二矢之五逺可到蹶张八十步划车六十步枪必进退熟习在京卫所以五千人为率取其一指挥以下官领赴御前騐试余以次畨试在外都司卫所每卫五千人取五之一千户以下官领赴京騐试余以次畨试军士步骑皆善将领各以其能受赏否则军士给钱六百为道里费将领自指挥使以下所统军士三分至六分不中者次第夺俸七分以上次第降官至为军止都指挥军士四分以上不中夺俸一年六分以上罢职李文忠下钱塘入宿城上秋毫无犯令曰敢擅入民居者斩一卒借民釡立磔以徇又韩雍征广西猺酋兼程而进一入军先斩失律指挥李英等四人将士股栗壁垒改观卒灭大藤诸贼又梁震为大同镇总兵大同镇兵素骄悍镇巡官畏祸每甘言煦之稍不如意即反唇瞪目飞章讹语相揺惑震受命率家丁五百人驰至云中申明约束曰我无尔凌尔无我叛王法军令具在我不敢破纪纲误国家家丁时时向镇兵语曰尔敢犯主将者恃众耳儿郎辈无不一以当百五步之内恐尔不得用其众矣镇兵由是敛戢
　　杂教令附
　　唐李筌太白隂经曰夫人以心定言定言以出令故须振雄畧出劲词鋭铁石之心凛风霜之气发挥号令申明军法经曰师众以顺为武军事有死无犯为敬故穰苴斩庄贾魏綘戮杨干而名闻诸侯威震邻国令之不行不可以称兵三令而不如法者吏士之罪也申明而不严整者将之过也先甲三日悬令于军门使军正执木宣于六军之众有犯令者使军正凖令按集军人而后行刑使六军皆知之
　　宋制赏格凡临阵对贼矢石未交先锋驰入防阵突众贼徒因而破败者为竒功或冦贼坚鋭城池险固山林阻隘道路遥逺及救兵不继如此之类既制胜克敌难易相逺并不可以常格酬叙委主将临时録奏旌赏明制令凡交锋之际突入敌阵透出其背杀败敌众者勇敢入阵斩将搴旗者本队已败敌众别队胜负未决而能救援克敌者受命能任其事出竒破敌成功者皆为竒功齐力进前者首先败敌者前队交锋未决后队向前杀败敌众者皆为头功凡建立竒功头功者其亲管头目即为报知妄报者治以重罪行营及下营之时擒获奸细者陞赏准头功哨马生擒敌一人赏银三十两斩首一级者二十两









　　钦定续通典卷九十三
<史部,政书类,通制之属,钦定续通典>
　　钦定四库全书
　　钦定续通典卷九十四
　　兵
　　料敌制胜
　　唐髙祖遣李密出关长史张窦徳言其必叛乃敕密更受节度密曰无故召还恐无生理遂斩使者入桃林县驱掠徒众直趋南山乘险而东使人驰告故将伊川刺史张善相令以兵应接而声言向洛行军总管盛彦师闻之率众蹑熊耳山南据要道令其众夹路而伏谕之曰俟贼半渡一时俱发或曰闻宻欲向洛而公入山何也彦师曰密声言向洛实欲出不意走襄城就张善相耳若贼入谷我后追之山路险隘一夫殿后必不能制今吾得先入谷擒之必矣密果南出半渡彦师击斩之传首长安又太宗征髙丽至元莬髙丽大骇城邑皆闭车驾次安市髙丽北部傉萨髙延夀帅兵十五万来援上谓诸将曰今为延夀防有三引兵直前连城为垒据险食粟掠吾牛马攻之不可猝下欲归则泥潦为阻坐困吾军上防也拔城中之众与之宵遁中防也不度智能来与吾战下防也卿曹观之彼必出下防成擒在吾目中矣后延夀果败举众防又唐休璟在边遇吐蕃大将麯莽布支率骑数万冦凉州休璟以兵数千临髙望之见贼旗铠鲜明谓麾下曰莽布支新将兵欲以示武耳然其下皆贵臣子弟不习战请为君破之乃披甲先登六战皆克又李光弼围安太清于怀州因史思明来救壁野水渡比暮还军留雍希颢守曰贼将髙晖李日越万人敌也必令劫我尔留此贼至勿与战若降与偕来是日思明果召日越曰光弼野次尔以铁骑五百夜取之不然无归日越至垒问曰太尉在乎曰去矣曰兵几何曰千人曰将为谁曰雍希颢日越谓其下曰我受命云何今获希颢归不免死遂请降希颢与俱至光弼厚待之表授大将髙晖亦降或问公降二将何易也光弼曰思明再败闻我野次彼固易之命将来袭必许以死希颢无名不足以为功日越惧死不降何待髙晖材出日越之右降者见遇贰者得不思奋乎嗣由地道攻城俘安太清以献又李晟讨朱泚之乱引兵叩都门防诸将图所向众对先防外城然后清宫晟曰外城有里闬之隘若设伏格战居人嚣溃非计也贼重兵精甲聚苑中今直击之是披其心腹将图走不暇诸将曰善乃自东渭桥移壁光泰门以薄都城连沟栅而贼将张庭芝李希倩求战晟顾曰贼不出是吾忧也今乃冒死来天诱之矣勒呉诜等纵兵鏖击晟以精骑鼔噪而从大破之乘胜入光泰门再战贼却走又杨朝晟为邠宁节度使请城方渠合道木波以遏吐蕃要路诏问须兵几何对曰邠宁兵足以城之帝曰向城盐州用兵七万今三城尤逼敌境何易邪对曰今发本镇兵不旬日至出其不意而城之敌谓吾众不减七万不敢轻来不过三旬吾城已毕敌虽至城旁草尽不能久留敌退则运刍粮实之此万全防也若大集诸道兵逾月始至敌亦集众来与我争战何暇筑城哉帝从之朝晟分军为三各筑一城三旬三城成朝晟军还至马岭吐蕃始出追之相距数日而去朝晟遂城马岭而还开地三百里皆如其防
　　五代梁攻郓州朱瑾来救梁诸将或劝太祖纵瑾入郓耗其食坚壁勿战此可以俱太祖曰瑾来必与时溥俱不若遣霍存邀之存伏兵萧县已而瑾果与溥俱出迷离存发伏击之遂败瑾等于石佛山
　　晋兵围张文礼于镇州久不下而定州王都引契丹来侵契丹至新乐晋人皆恐欲解围去庄宗未决郭崇韬曰契丹之来非救文礼为王都以利诱之耳且晋新破梁军宜乘已振之势不可遽自退怯庄宗然之果败契丹又庄宗既定魏州梁将刘鄩军于洹水时张源徳据贝州魏人请先击贝州然后东出师循地沧海庄宗曰贝州魏之边郡壁垒完坚源徳托附刘鄩势难卒解徳州西接贝州与沧帅共为首尾昨侦其无备可以轻骑取之若在彼驻军二贼自然势解各保孤城然后进击于是遣骑军昼夜兼行袭徳州郡将不意师至逾垣而遁遂克其城又庄宗闻梁人欲大举数道入冦深以为忧召诸将防议郭崇韬对曰臣尝细询康延孝以河南之事度已料彼日夜思之成败之机决在今岁梁今悉以精兵授段凝决河自固恃此不复为备凝非将材不足畏降者皆言大梁无兵陛下若留兵守魏固保杨刘自以精兵与郓州合势长驱入汴伪主授首则诸将自降矣庄宗意乃决济河至郓州中夜进军以李嗣源为前锋遇梁兵连破之擒王彦章庄宗谓诸将曰段凝犹在河上何向而可诸将以为东方诸镇兵皆在段凝麾下所余空城耳以天威临之无不下者若先广地东傅于海然后观衅而动可以万全康延孝固请亟取大梁嗣源曰今彦章就擒段凝必未之知就使有人走告之疑信之间尚须三日设若知吾所向即发救兵直路则阻决河须自白马南渡舟檝亦难猝办此去大梁至近无险信宿可至段凝未离河上友贞已为吾擒矣延孝之言是也庄宗从之遂灭梁
　　周太祖因刘旻攻晋州遣王峻将兵讨之峻军出自綘州前锋报过阬峻喜谓其属曰防阬晋綘之险也旻不分兵扼之使吾过此可以知其必败也峻军去晋州一舎旻闻周兵大至即解去
　　宋太祖谋伐蜀遣王全斌由凤州刘光仪由归州进光仪将行太祖示以地图指鎻江曰我军至此泝流而上慎勿以舟师争胜当先以步骑陆行出其不意击之俟其势却即以战櫂夹攻取之必矣及师至夔距鎻江三十里舎舟前进先夺浮梁复牵舟而上蜀监军武守谦领麾下与光仪骑将张廷翰战败遂入宁江城守将髙彦俦自焚死又曹彬潘美诸将北伐陛辞太宗谓曰潘美但先趋云应卿等以十万众声言取幽州且持重缓行不得贪利敌闻我兵至必悉众救范阳不暇援山后矣后彬违诏致败又景徳时刘永规知宜州在郡严酷众咸怨焉澄海军校陈进率所部害永防拥判官卢成钧为谋主婴城拒命诏东上閤门使曹利用等发兵讨之初奏至真宗谓王旦等曰司天屡言当有兵方忧逺地牧守不得其人今果有是当遣使翦除旦言利用精于方畧悉心王事此贼不过保其家属据城拒守或掠城中赀以趋山林如此不足为虑若选募骁勇立谋主直趋广州彼其智识必不及此犹虑为人诱教尔及闻贼分据柳州洛容县帝曰此不能离窟穴枉自弃耳不久遂平又王韶以龙图阁待制知熙州入朝防辖戬败景思立于踏白城围河州甚急韶自京师还至兴平闻之乃日夜驰至熙州熙方守城命撤之选兵得二万议所向诸将欲趋河州韶曰贼所以围城者恃有外援也今知救至必设伏待战且新胜气鋭未可与争当出其不意以攻其所恃此所谓扼吭虚形格势禁则自为解者也乃直叩定羌城破结和尔族断夏国通路进临宁河分命偏将入南山辖戬知援絶拔栅去又章楶知庆州时朝廷戢兵戒边吏勿妄动楶言夏人嗜利畏威不有惩艾边不得休息宜稍取其疆土如古削地之制以固吾圉然后诸路出兵择据要害不一再举势将自蹙矣遂乘便出讨以致其师夏果入围环州楶谍知之遣骁将伏兵洪徳城夏师过之鼓噪而出斩获甚众又孟珙少时从父宗政在襄金人攻襄珙料其必窥樊城乃献防宗政由罗家渡济河宗政然之翼日诸军临渡布阵金人果至渡伏发大败之又赵范赵葵击李全于扬州全败走范葵议所向葵曰出东门范曰西出尝不利贼必见易因其所易而图之必胜乃悉精鋭数千而西取官军素为贼所易者张其旗帜以诳之全望见喜直前突鬭范麾兵并进葵亲搏战诸军争奋贼始疑非前日军欲走入土城李虎军已塞其瓮门全窘从数十骑北走追及刺杀之
　　辽耶律乌鲁斯与晋将杜重威战于望都被围众言阵薄处可出乌鲁斯曰恐彼有他备竟引兵冲坚而出回视众所指处皆大堑也其料敌多此类
　　金太祖将举兵伐辽问都古噜纳曰辽名为大国其实空虚主骄而士怯战阵无勇可取也吾欲举兵仗义而西君以为何如都古噜纳曰以主公英武士众乐为用辽主荒于畋猎政令无常易与也太祖从之卒灭辽又萨里哈因宋呉玠拥重兵据泾州泾原以西多应之欲退守京兆俟河南河东军古英曰我退守呉玠必取凤翔京兆同华据潼关吾属无类矣不如速战我军阵泾之南原宋兵必自西原来古英与希卜苏各以选骑五百摧其两翼元帅当其中击之可以得志监军巴尔斯曰二子当其左右巴尔斯愿当其中元帅据冈阜多张旗帜为疑兵可以得志萨里哈从之呉玠兵果自西原来古英希卜苏击其左右自旦至午呉玠左右军少退巴尔斯当其前冲击之遂败玠军自此蜀人不敢复出关陜遂定
　　元太祖谕诸将曰金精兵在潼关南据连山北限大河难以遽破若假道于宋宋金世雠必能许我则下兵唐邓直大梁金急必征兵潼关然以数万之众千里赴援人马疲弊虽至弗能战破之必矣又郭侃从宗王实喇乌克西征至宻实勒防日暮已休复驱兵起只留数病卒西行十余里顿军令军中衔枚转箭敌不知也潜兵夜来袭杀病卒克鼐苏勒坦大惊曰东天将军神人也遂防后世祖即位侃上疏陈平宋之防其畧曰宋据东南以呉越为家其要地则荆襄而已今日之计当先取襄阳既克襄阳彼扬庐诸城弹丸地耳置之勿顾而直趋临安疾雷不及掩耳江淮巴蜀不攻自平后皆如其防又中统元年哈喇布哈珲塔哈据六盘山以兵应额呼布格商挺谓亷希宪曰为六盘有三防悉鋭而东直京兆上防也聚兵六盘观衅而动中防也重装北归以应和林下防也希宪曰彼将何从挺曰必出下防已而果然于是令巴沁汪良臣发兵御之六盘之兵既北而阿勒达尔自和林引兵南来与哈喇布哈珲塔哈遇于甘州哈喇布哈以语不合引其兵北去阿勒达尔遂与珲塔哈合军而南时诸王哈丹率骑兵与巴沁汪良臣兵合乃分为三道以拒之大战于甘州东杀阿勒达尔珲塔哈事闻帝大悦曰商孟卿古之良将也明刘基初见太祖太祖问征取计基曰士诚自守奴不足虑友谅劫主胁下名号不正地据上流其心无日忘我宜先图之陈氏灭张氏势孤一举可定然后北向中原王业可成也太祖大恱防友谅防太平谋东下势甚张诸将或议防或议奔据钟山太祖召基入内基奋曰主降及奔者可斩也太祖曰计安出基曰贼骄矣待其深入伏兵邀取之易耳天道后举者胜取威制胜以成王业在此举矣太祖用其防诱友谅至大破之又常遇春因陈友谅来援安庆料其必攻池州乃伏鋭士于九华山敌果来攻伏起擒斩万余人又张士诚攻新城李文忠帅朱亮祖等驰救去新城十里而军胡徳济使人告贼势方盛宜少驻以俟大军文忠曰兵在谋不在众乃下令曰彼众而骄吾少而鋭以鋭遇骄何忧不克彼军辎山积此天以富汝曹也勉之乃分左右军文忠横槊引铁骑数千乘髙驰下大军继之敌遂大溃又沐春嗣父英爵镇云南洪武时平越巂蛮立澜沧卫阿资复叛与何福讨之春曰此贼积年逋诛者以与诸土酋姻娅辗转亡匿今悉发诸酋从军縻系之而多设营堡制其出入贼必授首遂趋越州分道逼其城伏精兵道左以羸卒诱贼纵击大败之遂擒阿资
　　敌十五形帅十过附
　　宋许洞虎钤经曰猛而轻死者可伏而挑之也智而迟者可逼之也机事疾速而不精者可诱也机缓而精者可抗也自功者可间其下也信人者可诈也不信人者可离也刚愎自用者可乘也亲爱人者可侮也贪者可赂也鄙者可夺也亷者可汚也清者可辱也畏鬼神者可惊也懦而好用人者可欺也将有是十五者击之无疑也士卒使用无时者可击也士马秣食无时者可击也结营之地无出入之便者可击也临阵喧哗约之不止者可击也营栅无泉源溪涧者可击也动而不能避日耗月刑者可击也诸将争功者可击也谋臣放逐者可击也吏士怨怒者可击也传呼不应节者可击也是十者但候而击之无疑焉
　　察而后动
　　唐兵围洛阳掘堑筑垒而守之城中乏食窦建徳悉众来援太宗集将佐议之郭孝恪曰世充穷蹙垂将面缚建徳逺来助之此天意欲两亡之也若据守虎牢以军汜水伺间而动破之必矣
　　五代时南唐李金全将兵救河中军于沂州之境方与诸将防食候骑白有汉兵数百在涧北皆羸弱请掩之金全令曰敢言过涧者斩及暮汉伏兵四起金鼓闻十余里金全曰向可与之战乎于是退保海州
　　宋韩世忠征刘忠与贼对垒奕碁张饮坚壁不动众莫测一夕驰骑穿贼营者呵问即以贼军号随声应之周览以出喜曰此天赐也遂伏精兵于白面山与诸将防营而进贼兵方迎战所伏兵已驰入中军夺望楼植旗盖传呼如雷贼惊溃因斩忠
　　金太祖天辅时辽耶律伊都降金金以为监军久不迁常怏怏伊都有叛心遣使约燕京统军诰里反诰里亦契丹人时金西监军乌舎自云中来燕防闻其事而未信回行数百里因猎居庸之东遥见二骑驰逓交相遇于道立马久谈乌舎疑之命数骑追一人至诘曰尔何人也曰伊都使者以军事诣燕京统军司诰里乌舎曰尔等适立马话及何事曰问乌舎曰非也问之语无许久又曰话别乌舎曰亦非也话别之语无许久又曰叙家事乌舎曰家事固非立马叙又曰叙往事乌舎曰往事亦非立马叙驰者词穷面颤且战栗不已乌舎察其言色兼素疑伊都诰里皆契丹反覆无定因以诈折之曰我知汝二人宻议反者近有人宻告伊都诰里反期于今日各有使至我故来此伺果得尔軰夫何隠焉其人谓乌舎果知不敢隠伊都之叛由是败
　　元阿珠沉几有智畧入觐与参政阿尔哈雅奏请伐宋帝命相臣议久不决阿珠进曰臣久在行间备见宋兵弱于往昔失今不取时不再来帝即可其奏诏益兵十万与丞相巴延参政阿尔哈雅等同伐宋又汪良臣将兵攻嘉定昝万夀坚守不出良臣度有伏兵先大搜山谷果得而杀之乃进垒薄城万夀悉军出战大破之万夀乞降
　　明王守仁讨横水贼始仍故事招安之因给以牛种俾力耕自新所遣使与绘者俱尽图其山谷险易猝以秋髙进兵食其所获贼不及备大破之
　　验虚声知无实
　　五代汉髙祖天福十二年四月【汉髙祖于晋少帝开运四年二月即位仍称天福十二年】收复承天军军太原东都土门所冲也乃留步卒一千戍之备其不虞时契丹还众每惊溃敌乃焚其井邑一日之中狼烟百余举髙祖曰此必敌之将退张虚势也乃遣亲将叶仁鲁领步骑三千趣之防敌党发掘掠取不意军至败之斩级获马各千余而还
　　金阿苏叛奔辽太祖遣实古纳尼楚赫往索阿苏实古纳等还具言辽主骄肆废弛之状于是议伐辽辽统军司闻始为备命统军萧托卜嘉调诸军于宁江州太祖使富卦喇复索阿苏实观其形势富卦喇还言辽兵多不知其数太祖曰彼初调兵岂能遽集如此复遣呼实布往还言惟四院统军司与宁江州军及渤海八百人耳太祖曰果如吾言谓诸将佐曰辽人知我将举兵集诸路军备我我必先发制之无为人制众皆曰善乃举兵伐辽又宗望伐宋渡江败宋兵于江上遣璸都等以兵追宋主宋主入防稽若为坚守计有兵数千列阵于郭东竹苇间诸将欲击之璸都曰此诈也不若急攻城不然将由他门逸去诸将犹豫未决而宋主果于他门以单舟入海不获而还
　　元阿珠既筑垒断襄阳粮道宋将夏贵范文虎复相继来援又分兵出入东岸林谷间阿珠谓诸将曰此张虚形不可与战宜整舟师备新堡诸将从之明曰宋兵果趋新堡大破之
　　敌降审察
　　唐突厥阿史徳温傅反与阿史那伏念合诏裴行俭总诸军讨之伏念宻送降欵请自効行俭不泄其事而宻表以闻数日有烟尘涨天而至斥堠惶骇来白行俭召三军谓曰此伏念执温傅来降非他也然受降如受敌但须严备更遣单使仍前劳之少间伏念果率属缚温傅来军门请罪尽平突厥余党
　　宋夏州李继迁遁斤泽都巡检曹光实选精骑袭之继迁仅以身免获其母妻于是继迁复结婚于豪酋转徙伏匿浸以强盛使人绐光实曰我数奔北势窘不能自存矣公许我降乎因陈舅甥之礼期某日于葭芦川降光实信之且欲擅其功故不与人谋至期继迁设伏止领十数人近城迎光实从百骑赴之继迁前导北行至其地忽举手挥鞭伏兵尽起光实被害又元昊遣髙延徳还延州与范仲淹约和仲淹自为书遗元昊反覆戒谕令去帝号尽臣节以报累朝厚待之恩韩琦闻之曰无约而请和者谋也命诸将戒严而自行边至髙平元昊果遣众冦渭州薄怀逺城琦乃趋镇戎军尽出其兵以御之
　　辽韩匡嗣耶律沙伐宋以报围城之役耶律休格率本部兵从匡嗣等战于满城翌日将复战宋人请降匡嗣信之休格曰彼众整而鋭必不肯屈乃诱我耳宜严兵以待匡嗣不听休格引兵凭髙而视须臾南兵大至鼓噪疾驰匡嗣仓卒不知所为士卒弃旗鼓而走遂败绩休格整兵进击敌乃却
　　元郭侃征西屡捷至大房其将珠苏尔致书请降左右以为信然易之侃曰军机多诈不可信也若中彼计耻莫大焉乃严阵以待珠苏尔果以兵来邀侃与战大破之巴尔苏勒坦降下其城一百八十五又李恒围隆兴宋转运使刘槃请降恒察其诈宻为之备槃果以鋭兵突至恒击败之杀获殆尽乃降又星节为湖广行省平章政事值汝颍妖贼起防僚属议之或曰有郑万户老将也宜起而用之星节乃命募土兵完城池修器械严巡警悉以其事属郑贼闻之遣其党二千人来约降星节与郑谋曰此诈也然降而却之则不可受而审之可也果得其情乃歼之械其渠魁数十人以待命适有防召星节为大司农同僚受贼赂乃诬郑罪而释其所械者明日贼大至内外响应城遂陷又伊苏擒娄特穆尔布哈贼党程思忠等乞降于参政撤淩特穆尔为请命于朝诏许之命伊苏退师伊苏度贼必以计怠我师乃严备以侦之程思忠果弃城遁去亟追至瑞州杀获万计贼遂东走
　　明邓愈驻兵于临江之平塘时邓克明据抚州遣使通欵而实无献城之意愈知其情卷甲夜趋比旦入城克明单骑遁
　　臣等谨案元刘元振为成都经畧使宋泸州守将刘整宻送欵求降元振往受之诸将皆曰刘整无故而降不可信也元振曰宋权臣当国赏罚无章有功者往往以计除之是以将士离心且整本非南人而居泸南重地事势与李全何异此举无可疑者遂行其父哈玛尔戒之曰刘整宋之名将泸乃蜀之重地今整遽以泸降情伪不可知汝无为一身虑事成则为国家利不成则当效死乃其分也元振至泸整开门出迎元振弃众而先下马与整相见示以不疑明日请入城元振释戎服从数骑与整联辔而入饮燕至醉整心服焉元振还宋泸州主帅俞兴率兵围泸州昼夜急攻城几陷左右劝元振曰事势如此宜思变通整本非吾人与俱死无益也元振曰人以诚归我既受其降岂可以急而弃之且泸之得失关国家利害吾有死而已乃犒将士募善游者赍蜡书至成都求援又权造金牌分赏有功未几援至元振与整出城合击兴兵大败之兴退走据此实与杜典之意互相为用夫敌情多诈受降者固不可不审察以烛其几然使过于疑则又无以服防者之心而收实效观刘元振之处刘整可谓信义交至而刘整亦卒无叛意要惟能审察而后能不疑此又临敌者所当知也谨附识于此








　　钦定续通典卷九十四
　　钦定四库全书
　　钦定续通典卷九十五
　　兵
　　间谍
　　唐郭元振为武卫参军会吐蕃乞和其大将论钦陵请罢四鎭兵元振言吐蕃倦徭戍久矣咸愿和解以钦陵欲裂四鎭专制其国故未归欵陛下诚能嵗发和亲使而钦陵不从则其下必怨斯离间之渐也如其计后吐蕃君臣相猜携卒诛钦陵又李晟逻得朱泚将姚令言等谍者令释缚饭饮之遣还敕曰为我谢令言等善为贼守勿不忠于泚乃引兵叩都门贼不敢出
　　宋太祖忌江南林仁肇威名赂其侍者窃取仁肇画像悬别室引江南使者观之问何人使者曰林仁肇也曰仁肇将来降先持此为信又指空馆曰将以此赐仁肇使者归白江南主江南主不知其间鸩杀仁肇又曹玮驭军严明尤善用间周知敌动静时李继迁叛徙玮知鎭戎军继迁虐用其民玮知其下多怨即移书诸部谕以朝廷恩信以离诸羌由是康诺尔等族请内附渭州有告戍卒叛入夏国者玮方对客奕棋不聴言者不已遽曰吾使之往也未几夏人斩叛者投其首境上又种世衡居青涧城时夏元昊方强其贵人伊勒纲朗淩裕勒且兄弟有材谋亲信用事边臣欲以谋间之鄜延经畧使厐籍两为保安军守刘拯书赂番部博绰以逹伊勒兄弟而泾原路王沿葛懐敏亦遣人持书及金寳以遗裕勒且会纲朗凌令朗黙特实竒黙囊等三人诣世衡请降世衡知其诈曰与其杀之不若因以为间留使监商税出入骑从甚宠有僧王光信者趫勇善骑射习知番部山川道路世衡出兵常使为乡导数荡族帐奏以为三班借职改名嵩世衡为蜡书遣嵩遗纲朗凌言朗黙特等已至朝廷知王有向汉心命为夏州节度使奉钱月万缗旌节已至趣其归附以枣缀画龟喻其早归之意纲朗凌得书大惧自所治执嵩归元昊元昊疑纲朗凌贰已不遣还所治且锢嵩穽中使其臣李文贵以纲朗凌防报世衡且言不逹所遗书意或许通和愿赐一言世衡以白籍时朝廷已欲招抚籍召文贵至谕以国家开纳意纵使还报元昊得报出嵩礼之甚厚使与文贵偕来自是继遣使者请降称臣如旧世衡闻伊勒兄弟诛为文越境祭之【一云纲朗凌号伊勒王裕勒且号天都王世衡既以计诛伊勒欲并间天都因设祭境上书祭文于版述一将相结有意本朝悼其垂成而失其文杂纸币中伺敌至急爇之以归版字不可遽灭敌得之以献元昊天都亦以此得罪元昊既失心腹之将悔恨无及乃定和议】又岳飞知刘豫结尼雅满而乌珠恶刘豫可以间而动会军中得乌珠谍者飞阳责之曰汝非吾军中人张斌乎前遣汝至齐诱致四太子何竟不报今齐使至尔乃来不亦缓乎谍冀缓死即诡服乃作蜡书若与豫诱四太子状谓谍曰姑贷汝图后效刲股纳书戒勿泄谍归以书示乌珠果疑豫驰白其主废之
　　金世祖既平和诺克萨逹富珠哩部布呼犹保萨阿宗村招之不出布呼之属曰舒噜舒噜之母嫁于图们部逹尔罕贝勒而为之妾逹尔罕与族兄弟玛赛音贝勒俱事世祖世祖欲间舒噜于布呼谓逹尔罕曰汝之事我不如玛赛音之坚固也盖谓舒噜母子一彼焉一此焉以此撼舒噜舒噜闻之遂杀布呼而降又赫舍哩志寜讨鄂斡大败之鄂斡入于奚中志寜获败将硕和卓释弗杀许以官赏纵之归约以捕鄂斡自効硕和卓既去见鄂斡秘不言见获事乃反间奚人于鄂斡曰陷泉失利奚人有贰志不可不察当是时鄂斡屡败其下亦各有心硕和卓乃与贼帅实图根执鄂斡降又完顔霆改大名路提控取玉田三河香河三县徙屯滨棣淄留副将孙江守沧州江降于王檝而将兵围观州霆乃诈作书与孙江约同取沧州者王檝得其书果疑孙江与霆有谋召江还杀之霆乃定观州而还
　　明太祖驻建康陈友谅率兵六十万顺流攻取又遣使约张士诚同入冦太祖虑二人谋合为害益难支乃因康茂才与友谅旧知遣为间绐伪降约为内应招之速来绐告以虚实使分兵三道以弱其势遂令阍者至友谅军友谅得书甚喜问曰康公何在阍者曰见守江东木桥乃与酒食遣还谓曰吾至呼老康为验阍者还以告乃命李善长亟撤江东桥易以铁石友谅率舟师至太祖命冯胜常遇春伏于石灰山侧徐逹于南门外杨璟于大胜港张徳胜朱虎将艨艟出龙江闗外自总大军于狮子山友谅以舟不得进径冲江东桥见大石惊呼老康无应之者即遣兵登岸立栅太祖下令诸军拔栅争战伏兵起大破之友谅走还又徐逹攻平江不下时莫天佑为张士诚守无锡更相唇齿其将杨茂善泅数从水中为侦逹获茂释而厚赏之使往来为间因尽得其虚实遂破之又王守仁勘事福建路经南贑值宸濠叛乱乃与县令顾泌约知府伍文定等起兵讨贼恐濠直趋南京遣谍四出投檄言京师湖广广东西江浙等处各发兵数十万以疑濠使其迟出逺近闻风有备又密致书与贼心腹李士实刘养正及闵念四吴十三若有约内应者濠得致书人及密书遂疑士实等士实劝濠舍安庆直趋南京否则径出蕲黄趋京师濠不听以至于败又沈希仪为右江栁庆参将驻栁州时象州武宣融县猺反诏讨之希仪谓图胜算莫如得贼情得贼情莫如用谍间使官府人为之则贼生疑于是隂求得与猺通贩易者数十人释其罪而厚抚之使诇贼贼动静希仪无不知之虽肘腋亲近絶不得闻人皆以为神希仪初至令熟猺得出入城中无所禁因厚赏其者使为谍后渐令猺妇人见其妻赉以酒食缯布其夫常以贼情告者则隂厚之诸猺妇利赏争劝其夫输贼情或自入府言之以故贼益无所匿形多易靣为熟猺自是栁城四旁数百里无敢攘敓者
　　不信敌间附
　　唐李希烈反迁曹王臯镇江西至豫章大集将吏得裨校伊愼擢为大将治战舰裒兵二万以士二千五百委慎等教之初愼尝从希烈平襄州至是希烈惧为臯用乃遗慎七属甲诈为慎书行间焉徳宗遣中使即军中斩之臯乃抗疏论雪上章未报会贼兵泝江来冦臯乃召慎勉之令战斩首数千朝廷始信其不二
　　【臣】等谨案用间之法我以间往敌亦以间来惟我不信间而后可以用间杜典无此目谨仿其例増附于此
　　行师先在量力不可穷兵
　　唐李光弼讨史思明时鱼朝恩屡上贼可灭状诏谕光弼光弼固言贼方鋭未可轻动仆固懐恩媢光弼功隂佐朝恩陈扫除计使者来督战不得已出师北邙令附山阻险而阵懐恩不从贼据髙原委物佯北官军争获之伏发大溃
　　宋赵范赵葵欲乗时抚定中原建守河据闗收复三京之议朝臣多以为未可独郑清之力主其説乃命赵范移司黄州刻日进兵乔行简时在告上疏曰臣不忧师出之无功而忧事力之不可继有功而至于不可继则其忧始深矣夫规恢进取必须选将练兵丰财足食今将乏卒寡财匮食竭臣恐北方未可图而南方已先骚动矣不听诏全子才合淮西兵万人赴汴赵葵以淮西兵五万人取泗州由泗趋汴防子才军命杨谊等将兵入洛阳谊至洛东三十里遇敌伏兵大溃葵等亦弃汴而归
　　辽太祖天赞二年皇子辉库济为大元帅图鲁卜为副既克平州进军燕赵攻下曲阳北平至易州易人来拒逾濠而阵李景章出降言城中人无鬬志大元帅将修攻具图鲁卜谏曰我师逺来人马疲惫势不可久留乃止军还大元帅以其谋闻太祖大恱赐赉优渥
　　金太祖伐辽克临潢府至沃赫河宗干谏曰地逺时暑士疲马乏若深入敌境粮运不继恐有后艰帝从之遂班师又布萨忠义移军压淮境遣赫舍哩志寜率偏师渡淮取旴濠庐和滁等州宋人惧而世宗意天下厌苦兵革思与百姓休息诏忠义度宜以行忠义使右监军宗叙入奏将近暑月乞俟秋凉进发诏许之又布萨揆伐宋下眞州宋遣陈璧来告和揆以乞辞未诚徒欲缓师却之宋人不获请成乃决巨胜成公雷塘渚积水以为阻尽焚其庐舍储积过江遁去揆以方春地湿不可久留且欲休养士马振旅而还元阿巴齐从皇子镇南王征交阯至思明州贼阻险拒守阿巴齐选精鋭与贼战于女儿关斩馘万计余兵弃关走于是大军深入进至交州陈日煊空其城而遁阿巴齐曰贼弃巢穴而匿山海者意待吾之敝而乗之耳将士多北人春夏之交瘴疠交作贼弗就擒吾不能持久矣今出兵分定其地招降纳附勿纵士卒侵掠急捕日煊此策之善者也
　　临敌易将
　　五代梁王彦章将军攻晋之夹寨南城叚凝副之彦章血战功独多叚凝有异志隂与梁之要臣赵岩张汉杰交通匿彦章捷书而独进凝所奏末帝初疑其事已而使者至军独赐劳凝而不及彦章军士皆失色及杨刘之败凝乃诬奏彦章使酒轻敌以至于败赵岩等从中毁之遂罢彦章以凝为招讨使凝寻帅精兵数万降唐
　　金宣宗贞祐三年诏诸道按察司讲究防秋卢庸陈便宜有曰掌军之官不宜临时易代临敌易将乃兵家所忌将非其人屡代何益时论韪之
　　元舒穆噜额森从穆呼哩取东京时金人新易东京留守将至额森谍知之即与数骑邀而致之懐其所受诰命至东京谓守门者曰我新留守也入据府中问吏列兵于城何为交以边备对额森曰吾自朝廷来中外晏然奈何欲陈兵以动揺人心乎即命撤守备曰冦至在我是夜下令易置将佐部伍三日穆呼哩至入东京不费一矢又顺帝至正十三年张士诚据髙邮叛右丞相托克托总大军出讨数败士诚围高邮隳其外城城且下顺帝信谗解托克托兵柄削官爵以他将代之士诚乗间奋击元兵溃去由是复振
　　明世宗嘉靖时倭冦猖獗东南命张经总督江南江北浙江山东福建湖广诸军讨之便宜行事时倭二万余据柘林川沙洼其党方踵至经日选将练兵为捣巢计以江浙山东兵屡败欲俟所徴两广狼土兵至用之乃遣总兵官俞大猷游击邹继芳参将汤克寛分屯金山卫闵港乍浦犄贼三面以待永顺保靖兵之集会侍郎赵文华以祭海至与浙江巡按胡宗宪比屡趋经进兵经曰贼狡且众待永保兵至夹攻庶万全文华遂密疏经糜饷殃民畏贼失机帝怒即下诏逮经以苏松巡抚周珫代之方文华之拜疏也永保兵已至其日即有石塘湾之捷至五月朔倭突嘉兴经遣参将卢镗督保靖兵以大猷督永顺兵由泖湖趋平望以克寛引舟师由中路击之合战于王江泾斩贼首一千九百余级焚溺死者甚众给事中李用敬等言王师大捷倭夺气不宜易帅帝不听卒论经死珫涖任无所展布贼复炽狼土兵亦不奉珫节制大肆焚掠于是东南民既苦倭复苦兵矣
　　军政不一必败
　　唐初刘黑闼引突厥冦河北淮阳王道元授山东道行军总管师次下博与贼军遇道元帅骑先登命副将史万寳督军继进万寳与之不恊及道元深入而拥兵不进谓所亲曰吾奉手诏言淮阳小儿虽名为将而军之进止皆委于吾今其轻鋭越泥泞交战吾军若动必防泥泞莫如结阵以待之虽不利王而利国也道元遂为贼所擒又苏定方从大将军程知节征贺鲁至鹰娑川突厥引二万骑来拒总管苏海政与战未决既而突厥别部鼠尼施等又领二万余骑续至定方正歇马隔一小岭去知节十里许望见尘起率五百骑驰往击之敌众大溃追奔二十里副总管王文度害其功谓知节曰虽云破贼官军亦有死伤今当结为方阵辎重并纳腹中四面布队人马披甲敌来即战自保万全又矫制收军不许深入终日跨马披甲结阵由是马癯卒劳无鬬志定方谓知节曰本来讨贼今乃坐守何功之立哉且公为大将阃外之事不许自专别遣军副专其号令理必不然须囚系文度飞表奏之知节不从师竟无功五代周世宗南征徙下蔡浮桥于涡口为镇淮军筑二城以夹淮时南唐元帅李景逹遣朱元等屯紫金山筑甬道以饷夀州周师连破紫金诸寨景逹虽为元帅而兵事皆决于陈觉觉与元素有隙以元李守贞客反覆难信南唐主李景遣大将杨守忠代元且召之元愤怒叛降于周诸军皆溃景逹以舟兵奔还金陵
　　宋潘美与契丹耶律色珍战于飞狐败绩议引兵防云应寰朔吏民内徙时色珍乗胜入寰州兵势甚盛美副将杨业欲避其锋但领兵出大石路直入石碣谷防军王侁等以为畏懦欲从雁门北川中往业不可侁曰君侯素号无敌今逗挠不战得非有他志乎业曰业非避死盖时有未利徒杀士卒而功不立今君责业以不死当为诸公先将行指陈家谷口曰诸君幸于此张步兵强弩以相援也业转战当至此可夹击之不然无遗类矣美乃与侁帅麾下阵于谷口业进与色珍战大败退趋狼牙村侁自寅至已不得业报使人登多罗台望之无所见以为契丹败走欲争其功即领兵离谷口美不能制乃縁交河西南而进行二十里闻业败即麾兵却走业且战且行至谷口望见无人拊膺大恸再率麾下力战身被数十创士卒殆尽遂被擒于是云应朔诸城皆复防又李显忠克复宿州与别将邵宏渊不相能金布萨率步骑十万来攻晨薄城列大阵显忠谓宏渊并力夹击宏渊按兵不动显忠独以所部力战俄而敌大至显忠用克敌弓射却之宏渊谓众曰当此盛夏揺扇于清凉犹不堪况烈日中被甲苦战乎人心遂揺无鬬志显忠移军入城统制张训通等以显忠宏渊不协各遁去金人乗虚复来攻城显忠竭力捍御敌始退宏渊又言金添生兵二十万来傥我兵不返恐变生不测显忠知宏渊无固志势不可孤立遂夜引还
　　元噶扎尔受命参议陜西行枢密院事比入奏曰闗陜要地军务非轻阿道伊埒国之元臣陛下方委任之伏虑临时议论不协必误大计傥有异同臣请得以上闻帝可其奏明李景隆与郭英吴杰合兵伐燕燕王帅诸将进驻固安谓邱福等曰李九江等皆匹夫无能为惟恃其众耳然众岂可恃也人众易乱击前则后不知击左则右不应将帅不专政令不一甲兵粮饷适足为吾资耳尔等但秣马厉兵以待既而战于白沟河景隆等果大败
　　军无政令败
　　宋李纲为两路宣抚使练士卒修器甲期兵集大举而朝廷降诏罢所起兵纲上疏言秋髙马肥敌必深入宗社安危殆未可知防秋兵尽集尚恐不足今河北河东日告危急未有一人一骑以副其求奈何甫集之兵又皆散遣且以军法勒诸路起兵而以寸纸罢之臣恐后时有所号召无复应者矣疏上不报
　　金哀宗天兴时闻元兵至以检尔佳萨哈为总帅率步兵三万巡河渡命内族长乐监其军行至封邱而还朝廷置而不问于是萨满爱实上言曰萨哈统兵三万本欲乗元兵逺至喘息未定而击之出京才十里不逄一人一骑已畏缩不敢进设遇元兵其肯用命乎乞斩二人以肃军政不报
　　明张玉因耿炳文帅师北向往觇其营还报成祖曰炳文军无纪律其上有败气无能为遂诏问诸将所向众莫对玉曰当径趋真定彼虽众新集志未齐一我军乗胜可一鼓破之成祖曰玉言正合吾意吾倚玉一人足办矣
　　推诚
　　唐张俭刺朔州属李靖既平突厥有思结部者穷归于俭俭受而安集之其在碛北者亲属私相过省俭不禁示覊縻而已及俭徙胜州后将谓其将叛遽以奏闻朝廷议发兵进讨仍起俭为使就观动静俭单骑入其部落召诸首领慰谕推腹心咸匍匐归命又郭子仪镇河中时仆固懐恩率吐蕃囘纥等三十万众掠泾邠躏鳯翔入醴泉奉天京师大震召子仪屯泾阳军才万人比到敌骑围已合乃使李国臣拒其东魏楚玉当其南陈囘光当其西朱元琮当其北子仪率甲骑二千出没左右前后囘纥见而问曰此谁也报曰郭令公惊曰令公存乎懐恩言天可汗已弃四海令公亦谢世故我从以来今令公存天可汗存乎报曰皇帝万夀囘纥悟曰懐恩欺我子仪又使谕之曰公等顷嵗逺渉万里剪除凶逆恢复二京我与若休戚同之今乃叶旧好助叛臣何其愚也且懐恩背主弃亲于公等何有囘纥曰本谓公亡不然何以至此今诚存我得见乎子仪将出左右谏曰敌人之心不可信也请毋往子仪曰敌众数十倍吾将示以至诚左右又请以骑五百从不听即传呼曰令公来敌皆持满待子仪以数十骑免胄徐出而劳之曰安乎公等久同忠义何至于是囘纥皆舍兵下马齐拜曰果吾父也子仪召其首领各饮之酒与之佳锦欢好如初又曹王臯迁湖南观察使前使辛京杲贪虐有部将王国良者戍武冈頼其富即劾以死国良惧遂散财聚众据县以叛敛诸道兵讨之再嵗不能下臯至遣使遗国良书曰观将军非敢大逆者盖逃谗抗死尔将军遇我何不速降我固为京杲诬者幸雪何忍以兵加将军哉以为不然我以阵术破将军阵以攻法屠将军城非将军所度也国良得书喜且畏因请降然内尚首鼠臯即日单骑称使者造国良垒国良延使者入臯遂大呼军中曰有识曹王者乎乃我也来受国良降国良安在一军愕眙不敢动适有识者走至传呼曰是国良匍匐叩头请罪臯执手约为昆弟尽焚攻守具散其兵令赴农桑有诏赦之赐名惟新又马燧讨李懐光于长春宫懐光将徐庭光以兵六千守宫城御备甚严燧度长春不下则懐光自固久攻所伤必多乃挺身至城下呼庭光庭光素惮燧威名拜于城上燧度庭光心已屈乃徐曰我来自朝廷可西面受命庭光复拜燧曰公等皆朔方将士禄山以来首建大勲四十余年功伐最髙奈何弃祖父之勲力背君上为灭族之计耶从吾言非止免祸富贵可图也贼众俱不对燧又曰尔以吾为欺邪今相去不逺数步尔当射我乃披襟示之庭光感泣俯伏军士亦泣下乃率众出降燧以数骑径入城处之不疑莫不畏服
　　五代唐李茂贞为鳯翔节度性至寛有部将符昭者人或告其谋变茂贞亲至其家去爪牙熟寝经宿而还上下遂服之
　　宋宗泽尹开封威望素着会巨冦王善拥众七十万车万乗欲据京城泽驰至其营泣曰朝廷危难乃汝立功之秋不可失也善感泣曰敢不効力遂解甲降又魏胜知海州治军旅获金谍者犒以酒食厚赂遣还有自北方来归者与之同卧起共饮食示以不疑周其窭乏使之感激自是山东河北归附者众得金人虚实悉以上闻
　　金萧仲恭使宋且还宋人意仲恭耶律伊都皆有亡国之戚而伊都为金监军有兵权可诱而用之乃以蜡丸书令仲恭致之伊都使为内应仲恭素忠信无反覆志但恐宋人留不遣遂阳许还见宗望即以蜡丸书献之宗望察仲恭无他薄罚之于是再举伐宋又杨仲武迁同知临洮尹临洮地接西羌与玛尔布杂居边将贪暴玛尔布苦之遂相率为冦仲武乃从数骑入其营谕之曰此皆将校侵渔汝等以至此尔今惩治此軰不复扰害汝也并以祸福晓之羌人喜悦冦掠遂息后玛尔布复掠熙河主帅使人谕之不肯去曰杨总管来我乃解去熙河具奏诏复遣仲武当是时玛尔布谓仲武不能复来及仲武至与其酋帅相见责以负约对曰边将苦我我之来求诉于上官耳今幸见公愿终不复犯塞乃举酒酹天折箭为誓仲武因以卮酒饮之曰当更为汝请若复背约必用兵矣羌人罗拜而去
　　元安扎尔讨平泾州师还原州降民弃老幼夜亡走众曰此必反也宜诛之以警其余安扎尔曰此辈惧吾驱之北徙耳遣人谕之曰汝等若走以军法治罪父母妻子并诛矣汝归保无他于是州民皆复归豪民陈茍集数千人潜匿新寨诸洞众议以火攻之安扎尔曰招谕不出攻之未晚遂偕数骑抵寨纵马解弓矢召茍遥语折矢与为誓茍即相呼罗拜谢更生之恩皆降又赛音谔徳齐镇四川宋将昝万夀拥强兵守嘉定与赛音谔徳齐军对垒一以诚意待之不为侵掠万夀心服未几赛音谔徳齐召还万夀请置酒为好左右皆难之赛音谔徳齐竟往不疑酒至左右复言未可饮赛音谔徳齐笑曰若等何见之小耶昝将军能毒我其能尽毒我朝之人乎万夀叹服又呼逊为河南等路宣慰司同知以河南多强盗往往羣聚山林劫杀行路官军收捕失利乃以招安自任遣土豪传檄谕之未几贼二人来归呼逊赐之冠巾且谕之曰汝昔为贼今既自归即良民矣悉放还令遍谕其党数日后招集其为首者十軰来身各长七尺余罗拜庭下呼逊命吏籍其姓名为民时召而饮食之皆得其欢心羣盗闻之相继欵附
　　明太祖擒陈兆先悉降其众释兆先而用之择其骁兵五百人置麾下五百人者多懐疑惧太祖觉其意是夕令入宿卫环帝而寝悉屏旧人于外独留冯国用一人侍卧榻傍太祖解甲酣寝逹旦疑惧者始安又处州冦叶宗留等凭恃险阻乗间时出官军讨之又复逺遁屯师日久计无所施陶成乃从仆四五人径抵贼巢谕以祸福言辞恳恻宗留等悚动悔罪率众出降
　　示信
　　唐苏定方既击破贺鲁至怛笃城有敌人降附副总管王文度曰师还而降且为贼不如杀之取其赀定方曰此乃自作贼耳何以称伐叛哉及分财定方一无所取后俘都曼请于帝曰臣向喻陛下意许以不死帝曰朕为卿全信宥之葱岭以西遂平
　　宋种世衡知环州番部有努鄂者素倔强未尝出谒郡守闻世衡至遽郊迎世衡与约明日当至其帐往劳部落是夕大雪深三尺左右曰地险不可往世衡曰吾方结诸羌以信不可失期遂縁险而进努鄂方卧帐中谓世衡必不能至世衡蹵之起努鄂大惊曰前此未尝有官至吾部者公乃不疑我耶率其族罗拜听命
　　金宗望率兵讨张觉觉败奔宋宗望使以诏书宣谕城中张敦固等出降使使与敦固俱入城收兵仗城中人杀使者立敦固为都统乗城拒守敦固以兵八千分四队出战大败宗望再三开谕敦固等曰屡尝拒战不敢遽降宗望许其望阙遥拜敦固乃开其一门宗望使栋摩奏其事遂下诏赦南京官民大小罪皆释之官职如旧元史天祥获金将完顔和斯穆呼哩欲杀之天祥曰杀一人无损于敌适驱天下之人为吾敌也且其降时尝许以不死今杀之无以取信于后不若用之乃以为千户又钟明亮以循州叛帝命管如徳统兵讨之诸将欲直捣其巢穴如徳曰嘻今田野之氓疲于转输介胄之士病于暴露重困斯民而自为功吾不为也于是遣使谕以祸福明亮感如徳诚信即拥十余骑诣赣州石城县降平章政事鄂啰齐怒其跋扈不臣欲以事杀明亮如徳闻之曰皇元仁厚未尝杀降明亮叛人何足惜所重者信不可失耳
　　示义
　　唐侯君集伐髙昌率兵至栁谷候骑言其国王文泰尅日将葬诸将请袭之君集曰不可天子以高昌骄慢无礼使吾恭行天罚今袭人于墟墓之间非问罪之师也于是鼔行而前又李晟既克京师勒兵屯于含元殿号令诸军曰长安士庶多防贼庭若小有震惊则非伐罪吊民之义也晟与公等各有家室离别数年今已成功相见非晚五日内不得輙通家信违命者斩乃遣京兆尹李齐运告谕百姓居人安堵秋毫无所犯尚可孤军人有擅取贼马者晟立斩之莫敢仰视士庶无不感悦又裴度为节度招抚使平淮西蔡人大悦初吴元济禁偶语于道夜不然烛人或以酒食相过从者以军法论度乃约法惟盗鬬杀外余尽除其往来者不复以昼夜为限度以蔡卒为牙兵或以为反侧之徒其心未安不可自去其备度笑而答曰吾受命为帅元恶就擒蔡人即吾人也父老无不感泣
　　宋曹彬围江南城将下忽称疾不视事诸将来问疾彬曰余之疾非药石所能愈唯诸君诚心自誓克城之日不妄杀一人则自愈矣诸将许之明日城陷一无所杀李煜诣军门降待以賔礼封府库籍图书金帛以归于朝秋毫无犯江南遂安又至道中交阯酋长黎桓不顺海贼频年剽刼朝廷加恩于桓以转运使陈尧叟为国信使初将命交阯者必获赠遗数千缗桓所赋敛往往断民手足尧叟知之遂召桓子授以朝命却其私觌又桓界先有亡命来奔者镇将多匿不遣尧叟悉捕亡命归之且戒勿加酷法交阯感恩并捕海贼为谢
　　金熙宗皇统元年毛硕知拱州宋将张俊据亳州而柘城酒监房人杰叛以应俊硕发兵讨之至柘城躬叩城门呼耆老以谕意县人人杰以降硕迳入县署召百姓慰安之众皆感悦
　　元世祖以宋张世杰据台州而闽中亦为宋守勅董文炳进兵文炳所过禁士马无敢履践田麦曰在仓者吾既食之在野者汝又践之新邑之民何以续命是以南人感之不忍以兵相向次台州世杰遁诸将先俘州民文炳下令曰台人首效顺于我我不暇有故世杰据之其民何罪敢有不纵所俘者以军法论得免者数万口至温州未下令曰毋取子女毋掠民有众曰诺其守将火城中逃文炳亟命灭火追擒其将数其残民之罪斩以徇逾岭闽人扶老来迎漳泉建寜邵武诸郡皆降又萝槃甸叛赛音鄂徳齐往征之有忧色从者问故赛音谔徳齐曰吾非忧出征也忧汝曹冒锋镝不幸以无辜而死又忧汝曹刼掠平民使不聊生及民叛则又从而征之耳师次萝槃城三日不降诸将请攻之赛音谔徳齐不可遣使以理谕之萝槃主曰谨奉命越三日又不降诸将奋勇请进兵赛音谔徳齐又不可俄而将卒有乗城进攻者赛音谔徳齐怒遽鸣金止之召万戸叱责之曰天子命我安抚云南未尝命以杀戮也无主将命而擅攻于军法当诛命左右之诸将叩首请俟城下之日从事萝槃主闻之曰平章仁义如此吾拒命不祥乃举国出降将卒亦释不诛由是西南诸夷翕然欵附明太祖以诸将破和阳多暴横杀人城中民夫妇不相保乃谕之曰诸军自滁来多掳人妻女使人夫妇离散军无纪律何以安众凡军中所得妇女悉还之于是民家室得完逺近悦服又太祖欲取镇江虑诸将滥杀乃命徐逹为大将谕之曰尔等当体吾心戒辑士卒城下之日毋焚掠毋杀戮有犯令者处以军法纵之者罚无赦逹顿首奉命师至镇江元平章鼎鼎遁去即克其城兵不血刃号令严肃秋毫无犯又陈友谅引兵袭金陵败溃奔还寻遣其将张定边防安庆府太祖乃下令诸将曰陈友谅贼杀其主僭称大号侵我太平犯我建康今又以兵防我安庆观其所为不灭不已尔等其厉士卒以从徐达曰师直为壮今我直而彼曲焉有不克刘基曰取威制敌以成王业在此时也遂督诸帅率舟师乘风遡流而上克安庆长驱向江州又大破之友谅奔武昌其伪相胡廷瑞等皆来降









　　钦定续通典卷九十五
<史部,政书类,通制之属,钦定续通典>
　　钦定四库全书
　　钦定续通典卷九十六
　　兵
　　抚士
　　唐李晟能与下同甘苦以忠义感发士心终无携怨且临下明每治军必曰某有劳某长于是虽厮养小善必记姓名又马燧移剌怀州时师旅后嵗大旱田茀不及耕燧务勤教化止横调将吏有亲者必造之厚为礼瘗暴胔止烦苛是秋稆生于境人赖以济
　　五代周太祖居军中延见宾客褒衣博带及临阵行营幅巾短后与士卒无异所得赐子与诸将防射恣其所取其余悉以分赐士卒将士皆懽乐又王环每战身先士卒与众同甘苦尝置鍼药于座右战罢索伤者于帐前自傅治之士卒环者相贺曰吾属得死所矣故所向有功
　　宋种世衡为将善抚养士卒病者遣一子专视其食饮汤剂人以是乐为用又岳飞御军严整卒有取民麻一缕以束刍者立斩以徇然遇士卒有疾躬为调药诸将逺戍遣妻问劳其家死事者哭之而育其孤或以子婚其女李宝自楚来归韩世忠留之宝痛哭愿归飞世忠叹服又吴玠素不为威仪除宣抚副使简易如故常负手步出与军士立语幕客请曰今大敌不逺安知无刺客万一或有意外岂不上负朝廷下孤军民之望防玠谢曰诚如君言然玠意不在此国家不知玠之不肖使为宣抚玠欲不出恐军民之寃抑而无告者为门吏所隔无由自达某所以屡出者为此也幕客乃服
　　金延嘉们都从监军杲招复陜西进至鳯翔齐国初废诸路多反覆不一杲授们都牌劄令徃抚定们都所至多张甲兵从者安之违者讨之帖然无复叛者杲甚嘉之又元光时以赫舎哩约赫徳为京东便宜总帅兼行戸工部事帝因谓宰臣曰约赫徳性刚人皆畏之委之行部无不办者至于御下亦颇有术提控有呼喇珠者渠厚待之常同器而食其人感奋遂以战死英王守纯曰凡为将帅驾驭人材皆当如此帝曰然
　　元显宗尝出征驻金山防大雪拥火坐帐内欢甚顾谓左右曰今日风雪如是吾与卿处犹有寒色彼从士亦人耳腰弓矢荷刃周庐之外其苦可知遂命饔人大为肉糜亲尝而徧赐之又王荣祖攻石城遣健卒贾实穴其城城崩被压众谓已死弗顾也荣祖曰士亡身死国安忍弃去发石取之犹生一军感激乐为効死
　　明郭登为都督守大同时大同兵士战没后城门昼闭人心惶惧有劝登弃城去者登不可登虽处危疑而气益壮吊死问疾亲为存恤昼夜筹画修城缮兵以图后举卒完其城
　　明赏罚
　　唐史思明遣贼将周挚攻河阳北城李光弼登城望贼曰彼虽众乱而嚣不足惧也因谓郝廷玉论惟贞曰尔等望吾旗而战若麾旗缓任尔观便宜而进退吾旗连麾三至地则万众齐入生死以之少退者斩廷玉等防马赴贼有一将援枪刺贼洞马腹连及数人一将逢贼不战而退光弼召不战者斩之赏援枪者绢五百匹令赴战须臾廷玉奔归光弼望之惊曰廷玉退吾事危矣命使者取廷玉头来廷玉见使者曰马中箭非退也使者驰报光弼令换马而复廷玉等决死往战光弼连麾三军望旗俱进声动天地一鼔而破之
　　宋仁宗皇祐中侬智髙叛命狄青讨之青临行上言谓古之师还以讯馘告割耳鼻则有之不闻以获首者秦汉以来方有是事故获一首赐爵一级因谓之首级然开争启幸莫此之甚故军士争首级以致相杀又其间多以首级为货售于无功不战之人非所以劝愿一切寝罢如师有功则差次其劳全军加赏无功则斟酌其罪全军加罚庶合上下一心不专自为私计则决胜之道也诏从之又宗泽在磁州以赵世隆为中军将泽去磁以州事付李侃世隆杀之后与其弟世兴将兵二万归泽世隆入拜泽诘之曰河北陷没吾宋法令与上下之分亦陷没耶令斩之时众兵露刃于庭世兴佩刀侍侧左右皆惧泽徐语世兴曰汝兄犯法当诛汝能奋志立功足以雪耻矣世兴感泣防滑州报至泽谓世兴曰试为我取滑州世兴欣然受命遂得州以归
　　金布萨忠义拜平章政事兼右副元帅世宗赐以御府貂裘宾铁吐鹘弓矢大刀具装对马及安山铁甲金牌诏曰军中将士有犯连职之外并以军法从事有功者依格迁赏
　　明王骥受命巡边至甘肃见庄浪等处守兵俱少堠不饬翼日大集兵众于辕门问先年遇敌先退者谁皆曰都指挥安敬命引出斩之徇于众曰自今遇敌畏缩者视此三军股栗因简戍兵勤训练军容肃然
　　【臣】等谨案杜典此下有赏宴不均致败一条夫赏宴之均所以示犒考唐太宗追宋金刚于雀鼠谷一日八战皆捷军中止有一羊与将士分食之又宋太祖于诸镇臣来朝必赐以饮食锡赉殊异观赏宴均者之制胜即可知不均之所由败也故不别为类谨附识于此
　　行赏安众
　　唐刘仁轨镇守百济时百济再被乱仁轨始命葺复戸版营屯田以经畧髙丽先是贞观永徽中士战殁者或赠官推授子弟显庆后讨伐恩赏殆絶及破百济有功者皆不甄叙州县购募不愿行身壮家富者率以贿免所募皆狞劣寒惫无鬭志仁轨具论其弊请加慰赉以鼓士心又表用扶余隆使绥定余众诏可后讨髙丽平之
　　分赏取敌
　　宋师征蜀诸将入辞太祖谓曰所破郡县当倾帑藏为朕赏战士国家所取惟土疆尔故人皆效命所至成功金太祖袭辽主于鸳鸯泺时奉圣州守委城遁去众无所属相与叩门请李师夔主郡事师夔许之乃搜卒治兵都古尔纳兵至师夔与其故人沈璋宻谋出降曰一城之命悬于此举即率亲信十数辈诘旦出城见伊都与之约曰今已服从愿无以兵入城及俘掠境内伊都许诺诏以师夔领节度以璋佐之赐师夔骏马二俾招未附者许以便宜从事又兴定时完顔萨布奉诏出兵河北时河北所在义军官民坚守堡寨力战破敌者众萨布上章言此类忠赤可嘉若不旌酬无以激人心乞朝廷量加官赏万一敌兵复来将争先効用矣帝览奏召枢宻官曰朕与卿等亦尝有此议以不见彼中事势故一听帅臣规画今观此奏甚称朕意其令有司徧赏之
　　元初宋人围诸路军于成都汪徳臣遣将赴之约曰先破敌者奏领此城诸将奋勇围遂解诏候江南事定如约以城与之
　　行赏招降
　　唐李愬讨吴元济擒骁将丁士良不杀署为捉生将士良请尽死以报徳因説愬讨吴秀琳秀琳降以为衙将有李宪者亦贼将愬更其名曰忠义而用之于是贼中降者相继愬闻其有父母者给粟帛而遣之众皆感泣愬每得降卒必亲引问委曲由是贼中险易逺近虚实尽知之因袭蔡
　　宋岳飞受命招捕杨么飞所部皆西北人不习水战飞曰兵何常顾用之何如耳先遣使招谕之贼党黄佐曰岳节使号令如山若与之敌万无生理不如往降节使诚信必善遇我遂降飞表授佐武义大夫单骑按其部拊佐背曰子知顺逆者果能立功封侯岂足道欲复遣子至湖中视其可乘者擒之可劝者招之如何佐感泣誓以死报佐袭周伦砦杀伦擒其统制陈贵等飞上其功迁武功大夫佐又招杨钦来降飞喜曰杨钦骁悍既降贼腹心溃矣表授钦武义大夫礼遇甚厚乃复遣归湖中两日钦説余端刘铣等降飞诡骂钦曰贼不尽降何来也杖之复令入湖是夜掩贼营降其众数万金宣宗兴定四年权参知政事内族巴萨上言宋境山州宕昌东上拶一带番族昔尝归附分处徳顺镇戎之间其后有司不能存恤相继亡去近闻复有归心然不招之亦无由自至诚得其众可以助兵宁谧一方臣以同知通逺军节度使事乌库哩长夀及通逺军节度使温屯永昌皆本番属且乆镇边鄙深得彼心已命遣人招之其所遣及诸来归者皆当甄奬请预定赏格以待之帝是其言
　　元顺帝至正间额琳沁巴勒移江西行省左丞时妖冦由蕲黄陷饶州饶之属邑安仁与龙兴相接境其民皆相挺为乱额琳沁巴勒道出安仁因驻兵招之来者厚加赏赉不从者命哈喇多尔济等攻散之余干乆为盗区亦闻风顺服
　　示惠招降
　　唐宪宗元和中诏诸军进讨李师道魏博节度使田宏正自杨刘济河获其将夏侯澄等四十七人帝并释放之给缯絮递送军前驱使如父母在欲还者优遣及澄等至行营贼觇知之潜相传告由是叛徒皆感朝廷恩继有降者刘悟遂擒师道传首京师又髙仁厚讨卭州贼阡能未发前一日得谍者仁厚命释缚因谓之曰髙尚书来所将止五百人无多兵也汝当为我潜语寨中人云尚书欲拯救汝曹尚书来汝曹各投兵迎降当遣复旧业所欲诛者阡能罗浑擎等耳必不横及百姓也遂遣之仁厚引兵发至双流阡能闻其将至遣罗浑擎立五寨于双流之西伏兵千人于野桥箐以邀官军仁厚诇知引兵围之下令勿杀遣人释戎服入贼中告谕如昨日所以语谍者贼大喜争弃甲投兵请降仁厚悉抚慰书其背使归语寨中未降者余众争出执浑擎以降仁厚悉命焚五寨及其甲兵明日诸寨知大军已近争出执阡能迎官军讙呼不可止贼寨在他所者分遣诸将往降之逆党悉平
　　五代周世宗显徳五年征淮南天长军使易赟令男延夀赍表以其城来降天长县当九驿之路城小而固南人以其地为雄州世宗之破楚州也获其守将张彦卿男光祐舍而不诛因令光祐赍玺书以谕赟赟知楚州既下故降
　　宋岳飞攻贼李成将马进贼骇乱退走飞使人呼曰不从贼者坐吾不杀汝坐而降者八万余人贼大败又因曹成败去谓张宪等曰追之则胁从可悯纵之则复聚为盗今遣若等诛其酋而抚其众慎勿妄杀累主上保民之仁于是降者二万进兵追之成出降
　　金宣宗元光二年御史中丞师安石上章言备御二事其二曰今敌中来归者颇多宜丰其粮饷厚其接遇度彼果肯为我用则择有心力者数十人潜往以诱致其余来者既众彼必转相猜贰然后徐起而图之则中兴之功不逺矣帝嘉纳之
　　元阿尔哈雅攻潭州州守李芾自杀其将刘孝忠以城降诸将欲屠之阿尔哈雅曰是州生齿数百万口若悉杀之非上谕巴延以曹彬不杀意也其屈法生之复发仓以食饥者遣使徇郴全道桂阳永衡武冈宝庆袁韶南雄诸郡其守臣皆率其民来迎曰闻丞相体皇帝好生之徳母杀掳所过秋毫无犯民今复见太平各奉表来降又博啰引兵入齐宋守将李全降诸将皆曰全势穷出降非心服也今若不诛后必为患博啰曰不然诛一人易耳山东未降者尚多全素得人心杀之不足以立威徒失民望表闻诏博啰便宜处之乃以全为山东淮南楚州行省郑衍徳田世荣副之郡县闻风欵附山东悉平
　　明太祖既抚定宁越欲遂取浙东诸郡乃谓诸将曰吾师比克建康秋毫无犯故一举而遂定今新克婺城当厚加抚恤使民乐于归附则彼未降郡县亦必闻风而归矣又胡大海常自称吾行军惟知有三事不杀人不掳人妇女不焚人庐舎故其军一出逺近争趋附之
　　军帅志坚必胜
　　唐广平王收长安李嗣业统前军阵于香积祠北贼将李归仁拥精骑薄战王师注矢逐之走未及营贼大出掩追骑还蹂王师于是乱不能阵嗣业谓郭子仪曰今日不以身饵敌则军无类矣即肉袒持长刀大呼出阵前杀数十人阵复整步卒二千以陌刀长柯釡堵进所向无前归仁匿兵营左觇军势仆固怀恩引囘纥锐兵击其伏嗣业出贼背合攻之自日中至昃斩首六万级贼东走遂平长安又朱泚逼奉天徳宗召浑瑊勉谕之贼造云梁薄城下三千余人相继而登城上士卒皆大寒馁又少甲胄瑊但威激诫励之以饥弱之众当剧贼之锋瑊力战应敌中流矢遽自拔之血流霑足格鬭不已不言疮痛以激士心既而李怀光大军至贼解围去五代梁晋相拒于栢乡梁龙骧军以赤白马为两阵旗帜铠仗皆如马色晋兵望之皆惧庄宗举钟以饮嗣源曰卿望梁家赤白马惧乎虽吾亦怯也嗣源笑曰有其表尔翼日归吾廐也庄宗大喜曰卿当以气吞之因举钟饮釂奋檛驰骑犯其白马挟二禆将而还梁兵败宋钦宗靖康二年宗泽自大名至开徳与金人十三战皆捷以书劝康王檄诸道兵防京城又移书北道总管赵野河东北路宣抚范讷知兴仁府曾楙合兵入援三人皆以泽为狂不答泽遂以孤军进至卫南先驱云前有敌营泽挥众直前与战败之转战而东敌益生兵至泽将王孝忠战死前后皆敌垒泽下令曰今日进退等死不可不死中求生士卒知必死无不一当百金人败退却数十里
　　金世祖与实图美交好邻部不悦遂合兵攻之实图美使弟阿苏美率二百人南下拒敌敌兵千人已出其东据髙泉实图美将五千人迎击之敌将额勒本者勇士也出挑战实图美射中其马额勒本反射射中实图美腹实图美拔箭战愈力阿苏美与勇士七人步战杀额勒本诸部兵遂败又大定初丞相襄从左副元帅黙音以本部兵讨契丹战于肇州之长泺襄先登鏖击足中流矢裹创以战气愈厉七战皆胜黙音握其手曰今日之捷皆公力也敌走渡雾凇河追击之
　　元苏布特从诸王巴图等攻曼济勒部主齐哩克战败于漷宁河诸王以敌尚众欲要苏布特还徐图之苏布特曰王欲归自归我不至图纳河玛察城不还也乃驰至玛察城诸王亦至遂攻拔之而还又赵瑨攻相州抵其门死士突出瑨直前击之流矢中鼻侧镞出脑后拔矢再战七日破其城
　　明朱能从成祖师驻临淮诸将以盛暑乏粮又战小却多请班师能曰自义举以来克捷多矣岂可因小挫遂自摧阻耶但当为宗社计整兵前进成祖拊髀曰尔言深合我意遂进兵渡淮
　　军将骄败
　　唐郭孝恪为西安都防讨兹破其都城孝恪自留守之兹相那利潜引西突厥之众并其国兵万余人来袭孝恪时营于城外有兹人来谓孝恪曰那利我之国相人心素归今亡在野必思为变城中之人颇有异志公宜备之孝恪不以为意那利率兵奄至孝恪始觉乃领部下千余人将入城城中降人与那利表里夹击孝恪自为前锋力战而入至其王所居旋复出战为冦所杀又昭宗时李仁矩为阆州节度董璋反率凶党以攻其城仁矩召军校谋守战利害皆曰璋乆图反计以赂诱士心凶气方盛未可与战宜坚以老之傥浃旬之间大军东至贼必自退仁矩曰蜀兵懦安能当我精甲即驱之出战兵未交为贼所败既而城陷仁矩被擒宋太祖伐蜀遣王全斌崔彦进等出鳯州刘光仪曹彬出归州蜀孟昶遣王昭逺拒之兵始发成都昶遣李昊等饯之昭逺手执铁如意指挥军事自比诸葛亮酒酣谓昊曰吾之是行何止克敌当领此二三雕面恶少儿取中原如反掌尔全斌至三泉遇昭逺击败之昭逺焚吉栢江浮桥退守剑门
　　敌屡胜骄不备可败
　　五代梁晋战于胡栁晋军败庄宗欲引兵退保临濮阎宝曰夫决胜料势决战料情情势既得断在不疑今梁兵窘蹙其势可破胜而骄怠其情可知此不可失之时也庄宗谢曰防公防败吾事乃整军复战遂败梁兵
　　军行自表异致败
　　宋种世衡居西邉党项犯邉有敏珠尔族首领骁悍最为邉患世衡欲以计擒之闻其好击鼓乃造一马持战鼔以银裹之极华焕宻使谍者阳卖之入敏珠尔族后乃择骁卒数百人戒之曰凡有负银鼓随者并力擒之一日羌酋负鼔而出遂为所擒又赵范赵葵败李全于扬州议出堡塞西门有堡塞候卒识全枪垂双梆【本又作拂】为号以告范范喜谓葵曰此贼勇而轻若果出必成擒矣乃悉精鋭诱致击败之【鼓裹银枪垂梆亦同表异之义】
　　金宗望等追辽主于石辇驿辽主谓宗望兵少必败与嫔御皆自髙阜下平地观战伊都示诸将曰此辽主麾盖也若萃而薄之可以得志骑兵驰赴之辽主望见大惊即遯去辽兵遂溃
　　【臣】等谨案唐朱泚之乱李怀光自河北赴难李晟每将合战必自表异绣防前行亲自指导怀光见之不悦乃谓晟曰将帅当持重岂宜自表饰以啗贼也晟曰晟乆在泾原军士颇相畏服故欲令先识以夺其心耳又宋韩世忠闻刘豫聚兵淮阳勒众向敌遣人语之曰锦衣骢马立阵前者韩相公也或危之世忠曰不如是不足以致敌敌果至杀其导阵者二人遂引去据此则自表异不唯不致败并可以取胜所谓运用之妙存乎一心也谨附识于此
　　师行众悲恐败
　　唐僖宗广明时黄巢攻汝州欲薄东都田令孜请自将帝幸神防军以飞龙使杨复恭副令孜于是募兵京师得数千人时巢已陷东都帝饯令孜章信门赉遗丰优然卫兵皆长安髙赀世籍两军得禀赐侈服怒马以诧权豪初不知战闻科选皆哭于家隂出赀雇贩区病坊以备行阵不能持兵观者寒毛以栗贼进取陜虢神防兵过华裹三日粮不能饱无鬭志贼急攻闗王师溃
　　声感人附
　　唐李筌太白隂经曰古人出师必犒以牛酒丝竹哀怨凄怆复安得而用防故随筵乐例用大鼓枝鼓腰鼔破阵乐笛拍板舞剑浑脱角觝投石拔拒蹴踘
　　五代周世宗征南唐取泗州周师步骑数万水陆齐进军士作檀来之歌声闻数十里
　　元崇古噜领征北诸军帅师逾金山攻巴林之地巴林之南有逹勒珲河其将特哩台阻水而军伐木栅岸以自庇士皆下马跪坐持弓矢以待元军矢不能击马不能进崇古噜命吹铜角举军大呼声震林野其众不知所为争起就马于是麾师毕渡
　　守则有余
　　唐吴少诚攻许州上官涚知节度留后欲弃城走判官刘昌裔追止之曰留后既受诏宜以死守城况城中士马足以破贼但坚壁不战不过五七日贼势必衰我以全制之可也涚然之贼日夕攻急堞坏不得修昌裔令造战棚木栅以代之募壮士破营得突将千人凿城分出大破之因立战棚木栅于城上守陴遂安
　　宋魏胜守海州金兵大至环城围数重胜与统制郭蔚分兵备御偃旗仆鼔寂若无人金军惊疑数日不敢攻已乃植云梯置炮石四面合围负土填壕胜俟其近城鸣鼓张旗矢石俱发继以火牛金液凡三昼夜金兵不能近
　　金哀宗天兴初元兵围汴京汴人共推强伸为府签事领所有军二千五百人元兵围之东西北三面多树大炮伸括衣帛为帜立之城上率士卒赤身而战以壮士往来救应大呌以憨子军为号其声势与万众无异兵噐既尽以钱为镞得元兵一箭截而为四以筒鞭发之又创遏炮用不过数人能发大石于百步外所击无不中伸奔走四应所至必捷得二驼及所乘马皆杀之以犒军士人不过一啗而得者如百金之赐云
　　守拒法附
　　唐张巡守睢阳修守具贼为云梯势如半虹置精卒二百于其上推之临城欲令腾入巡预于城潜凿三穴候梯将至一穴中出大木末置铁钩钩之使不得退一穴中出一木拄之使不得进一穴中出一木末置铁笼盛火焚之贼又以钩车钩城上栅阖巡以大木置连鏁大镮拔其钩而截之贼又造木驴攻城巡镕金汁灌之贼又以土囊积柴为磴道欲登城巡潜以松明干蒿投之积十余日使人顺风持火焚之巡之所为皆应机立办贼服其智乃不复攻
　　宋曾公亮武经总要曰守城之道无恃其不来恃吾有以待之无恃其不攻恃吾有所不可攻故善守者敌不知所攻非独为城髙池深卒强粮足而已必在乎虑智周宻计谋百变或彼不来攻而我守或彼不挑战而我击或多方以谋彼师或屡出以疲彼师或彼求鬭而我不出或彼欲去而惧我袭若此者皆古人所以坐而役敌国之道也此虽得御攻之计然又要先审可守之利害凡守城之道有五败一曰壮夫寡小弱众二曰城大而人少三曰粮寡而人众四曰蓄货积于外五曰豪强不用命加之外水髙而城内低土脉踈而池隍浅守具未足薪水不供虽有髙城宜弃勿守守有五全一曰城隍修二曰器械具三曰人少粟多四曰上下相亲五曰刑严赏重加之得大山之下广川之上髙不近旱而水用足下不近水而沟防省因天时就地利土坚水流险阻可恃兼此形势守则有余故兵法曰城有不可攻又曰善守者藏于九地之下皆谓此也凡敌已向城乘城将士皆援立牌以自障城及弩台上并度视逺近施放矢石火毬火鹞鞭箭敌在城下则抛飞钩敌若填壕则为火药鞭箭以射焚其刍藁桥械敌傅城欲上则随其处下擂木擂石以击之投飞炬以烧其攻器下火牀及以行罏镕铁洒灼敌人飏石灰穅麸眯害其目楼棚踏空版内杂短兵下刺登城者若登者渐多则御以狼牙铁拍手渐攀城则以连枷棒击之剉手斧断之敌以冲车等进则穿以铁镮木镮放猛火油敌云梯倚城则引义竿推撞车敌木驴空【音孔】城则用绞车铁撞燕尾炬坏之敌飞炮石则张布幔绳遏之敌为地道来攻则为地听候其来方穿井邀之霹雳火毬烟毬等害之敌附髙穴城则缒游火箱灼之敌筑土堙傍城欲上则穿地道至堙下引取其土敌堙自坏或城内薄城起堙相对盛兵抵御敌以火攻城则城上应救火之具有托义火钩火防栁洒子栁罐铁手猫唧筒寻常之所预备者若攻具猛至则为水袋水囊以投沃之一应棚楼器械虽已涂覆亦频举麻搭润防若敌为火车烧城门则下湿沙灭之切勿以水水加则油焰愈炽敌若纵烟向城则列瓮缶以醋浆水各实五分人覆面于上其烟不能犯鼻目敌夜围城则每五十人以一人系城下置食其前城上闻犬吠则缒火下照举表加备又于城半腹每十步系一灯笼又束芦苇挿以松明桦皮可用照敌或攻摧女墙则以木女墙代之或攻坏城门则以刀车塞之又陈规守城録曰凡攻城者有生有死而善守者有生无死今夫百里之城有数敌登之守城之人便自甘心乞命于敌者非攻之善乃守之不善也敌先采湿木编洞屋以生牛皮葢其上戴之令人运土木填壕以进攻械守城人得计则城内先施炮碎之若要摧毁攻械则须用大炮及石敌人攻城用大炮葢欲摧毁城楼守城欲用摧毁敌人攻械大炮与小炮逺炮齐用纵敌在城外伐木为对楼云梯火车等攻械可以炮尽又须先用稍大木造髙一丈长一丈濶一丈一丈上下外直里斜外宻里疎洞子外宻处以大麻绳横编如竹笆相似以备炮石众多攻坏女头即于两邉连进洞子向前以代女头则炮石纵大且多亦无损坏间有损者即前抽换如此捍御炮石亦何能害人已可必得无虞也又筑城之制城面上必作女头墙中间立狗脚木一条每女头中挂搭箆篱惟可以隔遮弓箭弩于炮石则难以遮隔若改作平头墙不用箆篱只于近下留品字方眼与女头相似亦甚济用又敌人初到城下观其攻械势恐难遏宜便于城里脚下取土深濶里壕壕外去壕数丈再筑重城对旧城门更不作门却于新筑城下縁里壕二三里地新城上开门使人入得大城直行不得须于里壕垠上新城脚下绕缭二三里地方始入门若此则假使敌善填壕止不过填外壕必不能填里壕若由门入城须行新城脚下里壕垠上新城上人直下临敌何物不可设用敌必不敢入既由正门入城尚不敢岂肯用命打城乎古人云上策莫如自治又事贵制人不贵制于人皆此之谓也
　　明吕坤实政録曰凡城不宜大大则难守城不宜卑卑则易登大者根厚五丈顶濶二丈五尺小者根厚三丈顶濶丈五髙须三丈五尺卑亦不下三丈外峻中陂垜头髙六尺濶七尺四平方角垜不用眼【此眼不能发矢石且窥敌亦无赖此】三尺为垜口厚二尺五寸髙与心齐【口隘小虽敌上为难而我不能出头口髙厚虽坚乆可恃而我不能下视】垜口墙根之下留天井一个圆径一尺【太大则敌得力太小则我不便】直通城下一眼直看城根可落升口圆石可容仰月铲断钩杆推云梯可使三刺枪可打快枪发箭用喷火喷粪天井之制下圆上方方口横二丈长二丈有半敌即上城先投井中足不及定手安得施我即杀之矣此眼平日以石推压但可流水用则开之凿石更妙守城时以门二扇盖之防我失脚垜口用鼓腔瑠璃砖厚一尺钩杆滑不可着敌台方三丈每面六垜口七十步立一台【逺则矢石无力】弓箭火枪髙手俱置台上以便矢石交及铅箭火药须备百倍两敌台交相射打则两台之间虽守垜无人而敌亦不敢登矣城根土坚上留一丈下面即挑池池深三丈口濶十丈底濶三丈城根窄则敌无处容足又池深以助城髙池底每十步凿一圆井口濶一丈深一丈谓之重渊及泉更好不则外引河水或内引城中雨潦之水常令丈深【若土脉不坚城根之外须留三五丈】池两崖多栽盘根宿草以耐崩坍池外不用髙阜之土以防填壕但为品窖以陷敌马池外一里之内不可栽树【一蔽望敌之眼使敌得以潜伏而我不见一小树砍倒数株倒倚城上可以縁登又横軃池中可以涉水】城门须有吊桥濶三丈【竹吊桥不如作机桥可陷敌马】城门不可安在洞中常宜近外使敌无所容身若原在洞中安门者城门之上以砖砌五星池状通两扇门面深二尺濶一尺留五孔大如升髙地一尺敌以火焚门可以下水可以放快枪可以射箭可以擂石城内附墙多留墱道半里一座以便急时往来每墱道须留一门以防敌人登城城上用内拦墙髙与心齐以防进城之敌便于对打



　　钦定续通典卷九十六
　　钦定四库全书
　　钦定续通典卷九十七
　　兵
　　示弱
　　唐太宗曰守示以不足敌必来攻是敌不知其所攻也攻示以有余敌必自守是敌不知其所守也又魏博田悦兵围邢州身攻临洺筑重城絶内外缓邢将李洪临洺将张伾固守诏马燧与李抱真李晟合军救之燧出口未过险移书抵悦示好悦以燧畏已大喜既次邯郸悦使至燧皆斩之遣兵破其支军又袁滋讨吴元济至唐州元济围其新兴栅滋卑辞以请之元济由是不复以滋为意朝廷知之贬滋抚州刺史以李愬代之愬至唐州知士卒惮战谓之曰天子知愬柔弱故使拊循尔曹至于战攻进取非吾事也众信而安之愬亲行视士卒不事威严或以军政不肃为言愬曰吾非不知也袁尚书専以恩惠怀贼贼易之闻吾至必増备吾故示之以不肃彼必以吾为弱而懈惰然后可图也淮西人轻愬不为备愬遂谋袭蔡州
　　五代梁朱友谦以河中同州降晋梁遣刘鄩攻同州友谦求救乃遣符存审与李嗣昭救之河中兵少而弱梁人素易之且不虞晋军之速至也存审选精骑二百杂河中兵出击鄩垒阳败而走鄩兵追之晋骑反击获其骑兵五十梁人知其晋军也皆大惊然河中粮少而新降人心颇持两端晋军屯朝邑诸将皆欲速战存审曰使梁军知吾利于速战则将夹渭而营断我饷道以持乆困我则我进退不可败之道也不若按兵示弱伺隙出竒可以取胜嗣昭从之居旬日望气者言有黒气状如鬭鸡存审曰可以一战矣乃进军击鄩大败之宋苖傅刘正彦反韩世忠率兵讨之至秀州称病不行治器械傅等始惧初傅正彦闻世忠来檄其兵屯江隂世忠以好语报之且言所部零残欲赴行在傅等大喜许之时世忠妻梁氏及子亮为傅所质防守严宻于是朱胜非绐傅遣之梁氏疾驱出城防世忠于秀州世忠知其谋进兵益急擒贼伏诛
　　明李文忠应昌令士卒各持二十日粮兼程进与敌遇力战走之追至瀚海敌至益众乃据险为营示以单弱敌疑有伏遁去
　　示怯
　　五代梁太祖遣子友宁攻青州王师范乞兵于杨行宻行宻遣其将王茂章以步骑七千救之茂章与友宁战大败之遂斩友宁以其首报行宻是时梁太祖方攻郓州闻友宁死以兵二十万倍道而至茂章闭垒示怯伺梁兵怠毁栅而出驱驰疾战战酣退坐召诸将饮酒已而复战太祖登髙望见之得青州降人问饮酒者为谁曰王茂章也太祖叹曰使吾得此人为将天下不足平也
　　宋狄青在泾原常以寡当众预戒军中尽舍弓弩皆执短兵密令军中闻钲一声则止再声钲则严阵而阳却钲声止则大呼而突之士卒皆如其教才遇敌未接战遽声钲士卒皆止再声皆却敌大笑相谓曰孰谓狄天使勇钲声止忽前突之敌兵大乱相蹂践死者不可胜计又张俊讨李成时成围江州未解成党马进在筠州俊急趋豫章既入城喜曰我已得洪州破贼决矣及进犯洪州连营西山俊敛兵若无人者金鼓不动令将士登城者斩居月余进以大书牒索战俊以细书状报之贼以俊为怯故懈俊宻遣岳飞杨沂中由上流絶生米渡出贼不意追奔七十里又与贼战令陈思恭从山后驰击夹攻破之
　　元巴延乆居北边时有谮其与海都通好者诏以御史大夫伊实特穆尔代之未至防海都兵复至巴延遣人请伊实特穆尔曰公姑止待吾翦此防而来未晚也巴延与海都兵交且战且却凡七日诸将以为怯愤曰果惧战何不授军于大夫巴延曰海都悬军渉吾地邀之则遁诱其深入一战可擒也诸军必欲速战若失海都谁任其咎诸将曰请任之即还军击败之海都果脱去
　　示缓
　　唐贼史思明既袭降许叔冀乘胜西向李光弼敦阵徐行趋河阳身以五百骑殿贼游骑至石桥诸将曰并城而北乎当石桥而进乎弼曰当石桥而进令甲士夜持炬徐引部曲重坚贼不敢逼已而贼来攻光弼与战中潬西斩千级执五千人又郭子仪屯奉天仆固怀恩诱吐蕃回纥入冦众请击之子仪曰客深入利速战彼下素徳我缓之当自携贰因下令敢言战者斩坚壁待之敌果遁去
　　五代唐王晏球攻定州王都乆不克明宗数遣人促其破贼晏球以为未可急攻其偏将朱宏昭张防钊等宣言曰晏球怯耳乃驱兵以进兵果败杀伤三千余人由是诸将不敢复言攻晏球乃休飬士卒食其三州之赋悉以俸禄所入具牛酒日与诸将髙防乆之都城中食尽先出其民万余人数谋决围以走不果都将马让能以城降都自焚死
　　辽埒克党善苏库劫西楼【按辽有四楼在上京者曰西楼木叶山曰南楼龙化州曰东楼唐州曰北楼嵗时游猎常在四楼间】太祖至土河秣马休兵若不为意诸将请急追之帝曰俟其逺遁人各怀土怀土既切其心必离我军乘之破之必矣
　　金宗弼再取河南宋李兴据河南府李成引军入孟津兴率众薄城鼔噪请战成不应日下昃兴士卒倦且饥成开门急击大破之兴走汉南成遂取洛阳嵩汝等河南平
　　元世祖中统初国寳讨阿勒达尔叛将和托时和托据吐蕃之达实岭众欲速战国寳曰此穷冦也宜少缓以计破之遂以精兵袭其后和托欲西走国寳据险要之挑战则敛兵自固相持两月潜兵出其不意擒杀之明威宁伯王越与保国公朱永巡边猝遇敌主客不当永欲走越止之列阵以自固敌疑未敢前薄暮令骑皆下马衔枚鱼贯而行毋反顾自率骑殿从山后走五十里抵城敌不觉明日谓永曰我一动敌蹑击无噍类矣结阵示暇形惑之也
　　声言击东其实击西
　　唐曹王臯为江南西道节度使时李希烈反贼树堡栅于蔡山臯度峻险不可攻乃声言西取蕲州理战舰分兵傍南涯与舟师泝江而上贼以老弱守栅引军循江随战舰南北与臯兵相直去蔡山三百里贼亦随之乃令徒兵悉登舟顺流东下不一日拔蔡山贼还兵救栅间一日方至大破之因取蕲州降其将李良复至黄州斩首千余级军益振
　　五代初淮南节度使髙骈死淮南乱楚州刺史刘瓉奔梁梁王纳之时欲攻徐州时溥乃遣朱珍将兵数千以东声言送瓉还楚溥闻珍以兵来果出兵拒之珍战于吴康大败之取其丰萧二县别遣厐师古攻徐州又晋军与梁将刘鄩对垒于莘晋军数挑战鄩闭壁不出晋王留符存审于莘声言西归鄩闲晋王且去即引兵击魏攻城东王行至贝州返击鄩大败之追至于故元城又败之鄩走黎阳
　　宋王韶既破羌众防辖戬度洮为之援余党复集韶乃命别将趋竹牛岭虚张军声而潜师越武胜遇辖戬等与战破之遂改武胜为镇洮军
　　金宗弼复取河南徐文破宋将李寳于濮阳孟邦杰于登封宋蒋知军据河阳文迟明至其城下使别将攻城东北自将精鋭潜师袭南门城中悉众救东北文乃自南门斩闗入城宋军溃去追击败之
　　元巴延伐宋宋淮西制置使夏贵等以战舰万艘分据要害兵不得进千户马福建言沦河口可通沙芜入江巴延使觇沙芜口夏贵亦以精兵守之乃围汉阳军声言由汉口渡江贵果移兵援汉阳大军次汉口诸将自汉口开坝引船入沦河先遣万户阿老罕以兵拒沙芜口逼近武矶巡视阳罗城堡径趋沙芜遂入大江明傅友徳与汤和分道伐蜀和以舟师攻瞿塘友徳以歩骑出秦陇疾驰至陕集诸军声言出金牛而潜兵趋陈仓攀援岩谷昼夜行抵阶州败蜀将丁世珍克其城度白龙江桥破五里闗遂拔文州又成祖将取沧州乃下令东征将士颇不乐张玉朱能为言成祖宻谕之曰徳州城壁坚定州城粗备皆难猝下独沧州土城隤圮日乆天寒地且冻修城不易乘其未备攻之必克兵贵神宻佯言东征者使彼懈不备耳乃以夜三更起程直抵沧州城下守将徐凯始觉众股栗不能甲遂麾兵四面急攻拔之
　　示形在彼而攻于此
　　唐李愬谋袭蔡时贼将李祐有胆畧守兴桥栅尝侮易官军愬召其将史用诚诫之曰今祐以众获麦于张柴尔可三百骑伏傍林中又使揺旗于前示将焚麦者祐素易我军必轻而来逐尔以轻骑搏获之用诚如其言果擒祐而还又髙仁厚为行军司马将兵三千讨韩秀升屈行从召耆老询以山川蹊径及贼寨所据喜曰贼精兵尽在舟中使老弱守寨而资粮皆在寨中此所谓重战轻防其败必矣乃兵江上为欲涉之状贼昼夜御备遣兵挑战仁厚不应潜遣勇士千人攻焚其寨贼救之不及资粮荡尽仁厚遣兵于要路邀击且招之贼众执秀升行从以降
　　五代梁王彦章与唐相持于杨刘是时唐已得郓州郭崇韬曰彦章围我于此其志在取郓州耳臣愿得兵数千据河下流筑垒于必争之地以应郓为名彦章必来争既分其兵乃可图也然版筑之事难以卒就陛下日以精兵挑战使梁兵不得东十日垒成矣崇韬与毛彰将数千人夜行渡河筑垒于博州东昼夜督役六日垒成彦章果引兵来攻天热卒疲不克还趋杨刘庄宗迎击遂败之
　　宋种师道知渭州督诸道兵城席苇土赋工敌至坚壁葫芦河师道阵于河浒若将决战者隂遣偏将曲充径出横岭言援兵至敌方骇顾杨可世潜军冲其后姚平仲以精甲衷击之敌大溃卒城而还又毕再遇与陈孝庆取泗州尅日进兵金人闻之闭埸塞城门为备再遇曰敌已知吾济师之日矣兵以竒胜当先一日出其不意孝庆从之乃进兵薄泗州泗有东西二城再遇令陈戈旗舟楫于石囤下如欲攻西城者乃自以麾下兵从陡山径趋东城南角先登金人溃守将北遁两城遂定
　　金太宗天防初乌塔噶叛太宗命阿里罕次子晏督扈从诸军徃讨之至混同江谕将士曰今叛众依山谷地势险阻林木深宻吾骑卒不得成列未可以嵗月破也乃具舟楫舣江令诸军据髙山连木为栅示以持乆计且言俟大军毕集而发乃潜以舟师浮江而下直捣其营遂大破之据险之众不战而溃月余一境皆定又赫舍哩志宁以精兵万人发自睢阳趋宿州宋将李显忠闻志宁军止万人甚易之志宁将至宿州仍令从军尽执旗帜驻州西为疑兵三明安兵驻州南志宁自以大军驻州东南扼其归路显忠望见州西兵旌旗蔽野果谓大军在州西而谓东南兵少不足虑先击之以歩骑数万皆执盾背城为阵外以行马捍之使别将将兵三千出自东门欲自阵后攻志宁军万户布勒察击败之右翼万户尔佳清臣为前行撤毁行马短兵接战显忠军乱诸将乗之追杀至城下又布萨揆总大军南伐分兵为九路进揆以行省兵三万出颍夀至淮宋人旅拒于水南揆宻遣人测淮水惟八叠滩可渉即遣鄂屯骧兵下蔡以示欲渡宋帅何汝砺姚公佐悉鋭师屯花靥以备揆乃遣右翼都统完顔萨布先锋都统纳喇巴哩潜渡八叠驻南岸揆麾大军直压其阵敌不虞我兵卒至皆溃走自相蹂践死于水者不可胜计进夺颍口下安丰军遂攻合肥取滁州尽获其军实
　　元张宏范既克宋三江寨至漳州军东门命别将攻南门西门遂乘虚破其北门克之
　　明徐达从太祖讨陈友谅率舟师顺流而上直抵安庆先陈陆兵以疑友谅潜令俞通海等以精兵其水寨友谅军不及支遂大破之又沐英从傅友徳征云南师至白石江元梁王遣兵十万拒战友徳欲渡江英整诸军若将渡者而以竒兵潜从下流济绕出阵后元兵惊扰英急麾军渡江以善泅者先之长刀斫其军军却师毕济鏖战良乆复纵铁骑遂大败之
　　示无备设伏取之
　　唐黄巢陷东都凤翔节度使郑畋遣兵戍京师贼将王璠率众三万来攻畋使行军司马唐宏夫设伏以待璠内轻畋儒柔纵万骑鼓而前畋以鋭卒数千当贼疏阵贼不测众寡阵未整伏发众皆嚣日暮军四合鏖战龙尾坡杀贼二万级多获铠仗璠遁去
　　元张宏范讨李璮于济南璮出军突诸将营独不向宏范宏范筑长垒内伏甲士而外为壕开东门以待之夜令士卒浚壕益深广璮不知也明日拥飞桥来攻未及岸军陷壕中得跨壕而上者突入垒门遇伏兵皆死
　　示强
　　唐武后垂拱初突厥犯边命黑齿常之率兵拒之至两井忽遇敌众三千方擐甲常之见其嚣领二百余骑身当先锋直冲之敌皆弃甲而散比暮贼众大至常之令伐木营中然火如烽燧时东南忽有大风起敌疑救至夜遁又吐蕃陷州以张守珪为州刺史领余众修筑州城板堞初立敌暴至城下城中人相顾失色守珪曰彼众我寡又创痍之后不可以矢石相持须以权道制之乃于城上置酒作乐以防将士敌疑有备不敢攻而退守珪纵兵击败之于是修复廨宇收合流亡皆复旧业又永王璘拒命肃宗遣啖廷瑶招谕之时河南招讨判官李铣以广陵歩卒三千同出于步广张旗帜耀乎江津璘登陴望之竟日始有惧色其夕铣令多烧火人执两炬以疑之隔江望者兼水中之影一皆为二璘军人以火应之璘惧以为官军悉济矣遂宵遁又东川留后髙仁厚讨叛将杨师立贼党郑君雄张士安坚壁不出仁厚曰攻之则彼利我伤围之则彼困我逸遂列十二寨围之夜二鼔君雄等出劲兵掩击城北寨副使杨茂言不能御帅众弃寨走其旁数寨亦走东川人并兵南攻中军仁厚闻之大开寨门自帅士卒为两翼伏道左右贼至见门开不敢入还去仁厚发伏兵击之东川兵大奔追至城下斩获甚众而还
　　五代梁太祖攻濮州已破濮人积草焚之梁兵不得入是时梁将王重师方病金疮卧帐中诸将彊之重师遽起悉取军中氊毯沃以水防之火上率精卒以短兵突入梁兵随之皆入遂取濮州
　　唐与梁军战潘张军败而溃庄宗得三四骑驰去梁兵数百追及攅矟围之唐将元行钦望其旗而识之驰一骑奋劔断其二矛斩首一级梁兵解去又苌从简以功迁步军都指挥使庄宗与梁军对阵梁军有执大旗出入阵间者庄宗登髙邱望见之叹曰彼猛士谁能为我取之者从简因前请徃庄宗惜之不许从简潜率数骑驰入梁军夺其旗而还军中皆鼓噪庄宗壮之
　　晋皇甫遇与契丹战至榆林为敌所围遇乘马中镝而毙遇有仆杜知敏以马授遇遇得马复战乆之稍解顾杜知敏已被获遇谓慕容彦超曰知敏义士也岂可失之遂与彦超跃马入阵取之而还敌壮之俄而生军复合遇不能解时安审琦已至安阳河谓首将张从恩曰皇甫遇等未至必为敌骑所围若不急救则成擒矣从恩曰敌势甚盛无以枝梧将军独徃何益审琦曰成败命也设若不济则与之俱死若失此二将将何面目以见天子遂率铁骑北渡赴之敌见尘起谓救军并至乃引去遇与彦超中数枪得还时诸军叹曰此三人皆猛将也
　　宋曹彬伐江南朱令赟自湖口入援众号十五万顺流而下将焚采石浮梁彬闻之遣战櫂都部署王明密令人树长木于洲渚间若帆樯之状令赟望见疑有伏逗挠不敢进又真宗时冦准为相值契丹大举入边王钦若陈尧叟请出幸以避之独准力劝帝亲征帝至澶州见契丹兵盛众请驻跸准曰陛下不过河则人心益危况王超李继隆石保吉等各分兵扼其吭背四方援兵日至何疑而不进髙琼亦固请帝乃渡河逺近望见御盖皆踊跃呼万嵗敌人气夺又王徳用判定州兼三路都部署徳用时教士卒习战顷之士勇皆可用契丹遣人来觇或请捕之徳用曰彼得其实以告是服人之兵以不战也明日大阅于郊下令具糗粮听吾鼓视吾旗所向觇者归告敌谓汉兵将大至和议益决又侬智髙反以孙沔为广南安抚使沔请发骑兵求武库精兵五千梁适折沔曰毋张皇沔曰前日惟无备故至此今乃欲示镇静邪夫实备不至而貌为镇静危亡之道也乃与兵七百人沔忧贼度岭而北乃檄湖南江西曰大兵且至其缮治营垒多具燕犒贼疑不敢北侵又种师道将至洛阳闻斡里雅布屯京城下或止勿行曰敌势方鋭愿少驻汜水以谋万全师道曰吾兵少若迟回不进形见情露祗取辱焉今鼓行而前彼安能测我虚实都人知吾来士气自振何忧敌哉揭榜沿道言种少保领西兵百万来遂抵城西趋汴水南径逼敌营金人惧徙砦稍北又王徳讨贼李成以百骑觇贼至上蔡驿口桥贼疑为诱骑拥众欲西徳麾骑大呼曰王师大至矣贼骇遁追杀甚众又魏胜取海州郡守髙文富遣兵来捕胜迎击走之追至城下众惊传水陆悉有兵城中大恐文富闭门守驱民上城御之胜今城外多张旗帜举烟火为疑兵继遣勇鋭者登城楼余自城门入莫有御者
　　辽景宗干亨元年宋既下河东乘胜侵燕耶律学古受诏往援始至京宋败耶律希达萧托郭等势益张围城三周穴城而进城中民怀二心学古以计安反侧随宜备御昼夜不少懈适有敌三百余人夜登城学古战却之防援军至围遂解学古开门列阵四面鸣鼓居民大呼声震天地旋有髙梁之防二年伐宋防宋将潘美率兵分道来侵学古以军少虚张旗帜杂丁黄【按礼男防为黄四嵗为小十六为中二十一为丁军中杂防弱以疑敌也】为疑兵是夜适独虎峪举烽火遣人侦视见敌俘掠村野击之悉获所掠物擒其将领又耶律都沁侵宋分总羸师以从及战取绯帛被介胄以自标显驰突出入敌阵格杀甚众
　　金萨满阿里值辽人来攻贝勒和色哩城阿里率百余骑救之辽兵数万阿里兵少乃令军士裂衣多为旗帜出山谷间辽兵望见遁去又厐迪知怀徳军兼沿边安抚使夏人合兵五万薄怀徳城廸开门待之夏人不敢入因以数千骑分门突出遂破之斩首五百级
　　元齐荣显与宋兵战次五河口抵大堤荣显偕数骑前行觇敌值逻骑数十从者将退荣显曰彼众我寡若示以怯必为所乘援弓防马射杀两人而还又至元时纳延叛车驾亲征察球尔扈从遇纳延驻兵万余察球尔兵不满三千众有惧色察球尔夜令军士多裂裳帛为旗帜断马尾为旄掩映林木张设疑兵纳延兵大惊以为官兵大至遂降
　　明李文忠为浙东行省左丞时张士诚急攻诸全守将谢再兴告急遣胡徳济徃援再兴复请益兵文忠兵少无以应防太祖使邵荣讨处州乱卒文忠乃言徐右丞邵平章将大军尅日进吴军闻之惧谋夜遁徳济与再兴夜半开门突击大破之又傅友徳征蜀蜀将吴友仁谋复汉中兵大至守臣告急友徳以精骑攻斗山寨令人持十炬列山上蜀兵惊遁又平安兵围北平甚急刘江请往救与成祖约曰臣出北平以炮响为号一炮则决围二炮则入城若三炮不闻则臣必战死臣决围之后宜令后军带十炮俟三炮既响为殿者常放炮不絶声则逺近皆谓大军继至平安必骇走矣江遂进兵与安战悉如其防大败平安又成祖师至洲盛庸以海艘迎战列兵沿江上下二百里皆大惊愕师渐近岸庸等整师以御成祖麾诸将鼓噪先登以精骑数百冲庸军南师大溃乃令来降海舟悬黄帜徃来江中镇江城中望见惊曰海舟皆已降吾将何为其守将章俊遂率众来降又王信守备荆襄刘千斤反信以房县险进据之民兵不满千人贼四千余众突至围城主帅逗遛不进拒四十余日信选死士出城五六里举火礟贼以为援兵至惊走追败之又胡宗宪既説降倭冦汪直遣谕巨贼徐海谓不早降新总督用兵如神后悔何及海因要请中国货物以遣他酋宗宪佯诺之輙以银币厚遗谍者而隂令营中盛兵容故纵敌瞰之明日复遣人来待之如初海于是归心于宗宪矣
　　敌军攻城乆不下师老取之
　　宋赵范统军攻唐邓时金人在蕲黄孟宗政惑之范曰撤襄阳之备以救蕲黄则唐邓之师必蹑吾后且蕲黄之师正鋭曷若先唐邓以示有余唐邓应我不暇则吾围不守而自固敌在蕲黄师日以老然后回师蹙之则胜敌而无后患矣
　　辽萧思温为南京留守防周师来侵围冯母镇势甚张思温请益兵帝报曰敌来则与统军司并兵拒之敌去则务农作勿劳士马防敌入东城我军退渡滹沱而屯思温勒兵徐行周军数日不动思温与诸将议曰敌众而鋭战不利则有后患不如顿兵以老其师蹑而击之可以必胜诸将从之周师引退
　　金章宗泰和六年宋将李爽围夀州田俊迈陷蕲县平章政事布萨揆遣安国军节度副使纳喇巴哩与穆延萨克达以精骑三千戍宿州俊迈果率歩骑二万来袭郭倬李汝翼以众五万继至遂围城攻之甚力城中丛射敌不能逼防雨潦溢敌露处劳倦巴哩遣骑二百潜出敌后突击之敌乱萨克达率骑蹂之杀伤数千人敌复闻援军将至遂夜遁巴哩萨克达蹑其后黎明合击大破之获田俊迈
　　元王义拔东鹿金将武仙以兵四万来攻谕军士曰束鹿兵少无粮城无楼橹一日可拔也因尽鋭攻击义随机应拒积三十日不能下义召将佐曰今城守虽有余然县无援兵粮食将尽岂可坐而待毙椎牛飨士率精鋭三千衔枚夜出直仙营仙军乱乘暗攻之杀数千人仙率余众遁还
　　明傅友徳取云南兵已抵乌撒将城之工甫集蛮大至友徳故持重不战以老之士踊跃思奋乃前为阵蛮麇集友徳鼓士奋击大破其众蛮遁









　　钦定续通典卷九十七
<史部,政书类,通制之属,钦定续通典>
　　钦定四库全书
　　钦定续通典卷九十八
　　兵
　　佯败引退取之
　　五代初淮南节度髙骈为毕师铎所攻杨行密率兵数千赴之行至天长师铎已囚骈行密不得入屯于蜀冈师铎率众数万出击行密行密佯败弃营走师铎兵饥乘胜争入营收军实行密反兵撃之师铎大败
　　唐周徳威身为大将常与士卒驰骋矢石之间梁军围太原募生致周阳五者【徳威小字阳五】为刺史有骑将陈章者乘白马被朱甲以自异请致之徳威因戒其部兵曰见白马朱甲者佯走以避之两军皆阵已微服杂卒伍中陈章出战兵始交徳威兵退走章奋矟追之徳威伺章已过挥锤击堕马遂生擒之
　　金完顔璋将兵二万救徳顺宋将吴璘据城北险要为营璋亦防营与璘相望可三里许两军遇于城东凡五接战璘军败走璋追至城下璘军已据城北冈阜与其城上兵相应以弩夹射璋军璋军佯却城中出兵来追璋反斾与战大败之
　　元阿珠奉命畧淮东抵州宋都统姜才领步骑二万来攻敌军夹河为阵阿珠麾骑士渡河撃之战数合坚不能却众军佯北才逐之遂奋而回撃万矢雨集才军不能支擒其副将张林斩首万八千级又大徳中罗和反诏刘国杰讨之师出播州与贼战不利乃令军士人持一盾布钉其上既战即弃盾佯却贼追之奋不能止遇盾皆仆国杰鼓噪趋之贼大败
　　明徐达帅兵取中原至山东界首克沂州进取青州遇元将伊苏兵乃命传友徳率骑与战佯北伊苏来追达麾后军前进俘斩甚众伊苏遁遂下青州
　　【臣】等谨案杜典此下有伪称败怠敌取之条考伪败与佯败无甚差别今不复分析
　　引退设伏取之
　　唐髙祖武徳初刘武周将黄子英往来雀鼠谷髙祖令武卫将军姜寳谊撃之子英数以轻兵挑战寳谊兵才接子英轻遁如此者三寳谊悉兵逐之伏发军大败寳谊被擒又郭子仪围卫州安庆绪分其众为三军将战子仪选善射士三千伏壁内戒曰须吾却贼必乘垒若等噪而射既战伪遁贼薄营伏发注射贼震骇而奔斩首四万级执安庆和收卫州
　　五代周世宗伐江南大将张永徳请行师至夀春刘仁赡坚壁不下永徳出疲兵居前诱之伏精兵于便地每战佯不利北退三十里伏兵悉起前后夹攻大败之仁赡仅免
　　宋髙宗绍兴初权京西南路副总管李忠反陷金州诸闗王彦与战不利退屯秦郊令将士尽伏山谷间焚积聚伪若遁者秦郊距郡城二十里路坦夷募敢死士易麾帜设竒以待阅再宿贼至秦郊逆战大败之
　　辽太宗自将援石敬瑭防唐将髙行周符彦卿以兵来拒遂勒兵陈于太原及战佯却行周彦卿追之为伏兵所断首尾不相救大败之弃仗如山斩首数万级又耶律色珍闻宋将杨继业出兵令萧达林伏兵于路明旦继业兵至色珍拥众为战势继业麾帜而前色珍佯退伏兵发色珍进攻继业败走
　　金珠嘉辰嘉伐宋时宋兵二千屯髙栁桥其寨两城环之以水辰嘉先令水军径渡攻之大军继进夷其寨而还遇宋兵数千于梅景村辰嘉伏兵林间以步卒诱致之伏发宋兵溃追奔十余里生擒其将阮世安等五人获器仗甚众又赫舎哩约赫徳围盱眙宋人闭门坚守不敢出以骑兵分掠境内而时遣羸卒薄城诱之宋人出骑数百来拒约赫徳麾兵佯北伏发撃之斩首二百宋人复出步骑八千来援又撃败之
　　元王义从穆呼哩取钜鹿洺州二城还军至广阳西九门遇金监军纳兰率冀州节度使柴茂等将兵万余北行王义伏兵桑林先以百骑挑之纳兰迎战因稍却诱之近桑林伏起金兵大乱奔还又石应天取绥徳金行省完顔哈达出兵三万阵于城东防古布哈以骑三千觇之驰报曰彼见吾兵少有轻敌心明日合战当佯败可以伏兵取胜也从之夜半以大军衔枚齐进伏于城东十五里两谷间明日防古布哈进兵望见金兵即弃鼔旗走金兵果追之伏发鼓声震天地万矢齐下金兵大败
　　明太祖因元兵围六合率师救之设伏涧侧令耿再成佯败诱之渡涧伏发城中亦鼓噪出夹撃之元兵大败去滁城以全又郭英随徐达率兵进抵河西务英首与元兵战大防翌日大雾英令千人伏道傍率精骑三千直抵城下元将率敢死士万余张两翼出战良久英佯败敌乘胜来追伏兵起截其军为二斩首数千级
　　声言退诱敌破之
　　五代梁遣杨师厚攻王师范屯于临朐师范以兵迫之师厚阳为却不敢出间遣人阳言曰梁兵少方乞兵于凤翔今粮且絶当还军师范以为然乃遣弟师鲁悉兵攻之师厚拒而不战师鲁兵却师厚追撃大败之师范请降
　　唐庄宗与梁将刘鄩相拒于魏数以劲兵压鄩营鄩不肯出庄宗谓诸将曰刘鄩学六韬喜以机变用兵本欲示弱以袭我今其见迫必求速战乃声言归太原命符存审守魏阳为西归而潜兵贝州鄩果报末帝曰晋王西归魏无备可撃乃以兵万人攻魏城东庄宗自贝州返趋撃之鄩忽见晋军惊曰晋王在此邪兵稍却追至故元城庄宗与符存审为两方阵夹之鄩为圆阵以御晋人兵再合鄩大败南奔
　　引退设伏潜兵袭其营
　　五代初秦宗权遣张晊攻汴梁王闻晊来登封禅寺后冈望晊兵过遣朱珍蹑之戒曰晊见吾兵必止望其止当速返毋与之鬬也已而晊见珍在后果止珍即驰还王令珍引兵蔽大林而自率精骑出其东伏大冢间晊止而食食毕拔旗帜驰撃珍珍兵小却王引伏兵横出断晊军为三而撃之晊大败脱身走
　　周世宗遣王景向训攻秦凤州数为蜀将王环所败周兵粮道颇艰孟昶遣兵出堂仓抵黄花谷以争粮道景训先知其来命张建雄以兵当谷口别遣将以劲卒出其后伏堂仓以待其归蜀兵前遇建雄战不胜退走堂仓伏发尽殪之由是蜀兵守诸城堡皆溃
　　金章宗泰和时宋程松遣将曲昌世袭方山原自率兵数万分道袭和尚原西山寨龙门等闗遂据之富察贞遣费摩阿里及完顔布伦以兵千人伏方山原下别遣鄂屯萨哈玛勒及珠赫哈达将壮士五百取间道潜登出宋兵上自髙而下宋兵大骇伏兵合撃遂破之贞乃分遣诸将率兵千人取和尚原西山寨自以兵七百由中路取龙门等闗
　　元安扎尔攻西和州宋将彊俊领众数万坚壁清野以老元师安扎尔率死士骂城下挑战俊怒悉众出阵安扎尔佯走俊追之因以竒兵夺其城伏兵要其归转战数十里斩首数千级擒俊余众退保仇池进撃拔之
　　设伏引敌鬭袭其营
　　五代初梁太祖与秦宗权将张晊相拒于汴使张归霸以弓手五百人伏湟中太祖以骑数百为防兵过晊栅晊出兵追之归霸发伏杀晊兵千人夺马数十匹宋邱岳知真州防古率众攻城岳以强弩射其帅毙之敌少却岳曰敌兵十倍于我不可以力胜乃为二伏设炮石以待之敌至伏发杀其骁将敌众大扰又遣勇士袭其营焚其庐帐敌惶骇遂引去
　　明王守仁讨横水贼谢志山驻南康去横水三十里先遣四百人伏贼巢左右进军逼之贼方迎战两山举帜贼惊谓官军已尽犂其巢遂溃乘胜克横水
　　设伏引敌鬭败之附
　　元顺帝至正末刘福通陷汴梁察罕特穆尔大发秦晋诸军防汴城下夺其外城察罕自将铁骑屯杏花营诸将环城而垒城中屡出战辄败遂婴城以守乃夜伏兵城南旦日遣苗军跳梁者畧城而东敌倾城出追伏兵鼔噪起邀击败之
　　明额森破紫荆闗直入窥京师石亨议坚壁以老之于谦曰是益张其势也亟擐甲营于徳胜门额森见兵盛而严以骑来尝谦乃设伏于空舍使数骑诱之敌以万骑来薄伏发败之
　　【臣】等谨案袭其营是往袭其营也败之是敌来而败之也事虽稍异而败敌之防同杜典无此目谨仿此例增附于此
　　示退乗懈掩袭
　　五代梁将葛从周围朱瑾于兖州瑾闭壁不出从周诈言救兵至阳避之髙吴夜半潜还城下瑾谓从周已去乃出兵收外壕从周掩撃之杀千余人
　　敌退追奔
　　五代初杨行宻将王景仁救王师范既败梁兵引还梁兵急追之景仁度不可走遣禆将李防裕以众一旅设伏于山下以待之留军不行解鞍而寝虔裕疾呼曰追兵至矣宜速走吾以死遏之景仁曰吾亦战于此也防裕三请景仁乃行而防裕卒战死梁兵以故不能及而景仁乃全军而归【梁军以不能及而不胜】
　　周世宗攻楚州率战士持火炬以其城楼克之帝计其败卒必将南遁因亲领卫士及骁骑数百于南城逐之又杀数千人楚州遂平
　　金太祖自将精兵袭辽主于大鱼泺普嘉努宗望率兵四千为前锋昼夜兼行马多乏追及辽主于石辇驿军士至者才千人辽军余二万五千方治营垒普嘉弩与诸将议伊都曰我军未集人马疲剧未可战宗望曰今追及辽主而不亟战日入而遯则无及遂战短兵接辽兵围之数重士皆殊死战遂败辽兵
　　元世祖至元末宗王明埒特穆尔挟海都叛巴延讨破之明埒特穆尔挺身走命苏克特们徳尔等追之巴延引军夜还卒遇伏兵巴延坚壁不动黎明遂引去巴延轻骑追撃之防苏克特们徳尔等兵亦至乃夹撃之斩俘甚众又博罗欢既败纳延兵其党塔布岱以兵来拒防久雨军乏食诸将欲退博罗欢曰今两阵相对岂容先动俄塔布岱引兵退博罗欢以其师乘之转战二日大破之
　　明初张士诚寇建徳李文忠为帅欲撃之刘基曰三日后必走走而尾之可尽擒也及三日敌伪设旌旗声鼔如故至其所皆空壁所留尽老弱追而薄之东阳悉获其众
　　纵敌退于归路设伏取之
　　唐李泌因吴法超叛引步骑四千过陜乃隂遣将士伏太原仓隘令曰贼队过东伏大呼撃之西伏亦大呼应之勿遮道勿留行常让以半道又遣唐英岸夜出阵涧北燕子楚趣长水明日淮西兵入隘两伏发杀贼颇众进遇英岸子楚邀撃大败之贼所余仅四十七人宋西夏元吴冦渭州薄怀逺城韩琦亟趋镇戎军尽出其兵又募勇士万八千人命环庆副总管任福将之泾原都监桑怿为先锋福将行琦令福并兵自怀逺城趋徳胜砦至羊牧隆城出敌之后诸砦相拒约四十里度势未可战即据险置伏要其归路戒之再三且曰苟违节制有功亦斩福引轻骑数千趋怀逺敌弃马羊槖驼佯北怿引骑追之福踵其后谍传敌兵少福等颇易之与怿合军屯好水川遇夏军循川行出六盘山下距羊牧隆城五里结阵诸将方知堕敌计势不可留遂前格战夏兵四合福与怿俱战死又宗泽为东京留守知开封府时金帅乌珠自郑抵白沙去汴京密迩都人震恐僚属入问计宗泽笑曰何事张皇刘衍等在外必能御敌乃选精鋭数千使绕出敌后伏其归路金人方与衍战伏兵起前后夹攻之金人果败
　　辽太祖追埒克至布济克河先遣室韦及吐浑酋长巴拉达里库等分兵伏其归路别遣将进撃之埒克率兵逆战相拒至晡众乃溃追至柴河遂自焚其车乘庐帐而去前遇巴拉达里库等伏发合撃大败之埒克奔溃金李师夔主奉圣州事贼焦望天尹智穆率兵数千来寇师夔以兵临之设伏归路使人间望天于智穆智穆果疑望天先引去智穆势孤亦还遇伏而败遂执斩之是后贼众不敢入境
　　诱敌进于归路设伏取之附
　　金师攻宋时杨存中为淮北宣抚使屯泗州金宻令人告以敌骑数百屯柳子镇矣存中自将五百骑夜袭之黎明不见敌而还金以精兵伏归路存中知之遂横奔而溃
　　【臣】等谨案纵敌退而取之是将退而纵之退也诱敌进而取之是未进而诱之进也设伏于归路之法同而纵与诱之计异杜典无此目谨仿其例増附于此
　　兵机务速
　　唐太宗贞观中李靖为西海道行军总管讨吐谷浑侯君集副之师次鄯州君集言于靖曰大军已至贼尚未走险宜简精鋭长驱疾进彼不我虞必有大利若此防不行遁走山谷讨之实难靖然其计乃简精鋭轻赍深入追及其众于库山破之又史朝义乗邙山之防进畧申光等十三州李光弼闻之就道监军使以兵少请保州光弼曰朝廷以安危寄我贼安知吾众寡若出其不意当自溃遂疾驱入徐州使田神功撃败贼于宋州
　　五代梁牛存节虑朱瑾召吴兵攻徐宿谋曰淮兵必不先攻宿然宿沟垒素固可以御敌乃夜以兵急趋徐州比傅徐城下瑾兵方至望其尘起惊曰梁兵已来何其速也不能攻而去又王晏球为龙骧四军都指挥使时捉生军将李霸戍杨刘乘夜作乱自水门入纵火大噪以长竿缚布沃油仰烧建国门晏球闻乱不俟命率龙骧五百骑撃之贼势稍却末帝登楼见之呼曰此非吾龙骧军邪晏球奏曰乱者李霸一部尔陛下严守宫城而责臣破贼迟明尽杀之又唐取梁郓州召王彦章为招讨使御之问破敌之期彦章曰三日左右皆失笑彦章驰两日至滑州置酒大防隂遣人具舟于杨村命甲士六百人持巨斧载冶者具韛炭乘流而下彦章防饮酒半佯起更衣引精兵沿河趋徳胜舟兵举锁烧断之以巨斧斩浮桥而彦章急撃南城浮桥断南城遂破盖三日矣
　　唐庄宗时梁将刘鄩攻同州河中节度使朱友谦请师于唐庄宗遣符存审等往援师集河中朝至夕渡时汴人不意王师速至刘鄩曰师行次舎倍道兼程计共行途未能及此存审闻之笑曰兵法有出竒无穷者兵若自天而坠刘鄩善将何其昧哉又康延孝征蜀与蜀王衍战三泉衍败走断吉柏江浮桥延孝造舟以渡进取绵州衍复断绵江浮桥延孝谓招抚使李严曰吾逺军千里入人之国利在速战乘衍破胆之时但得百骑过鹿头闗彼将迎降不暇若修缮桥梁必留数日使衍得闭闗为备则胜负未可知也因与严乘马渡江军士随之济者千余人遂入鹿头闗下汉州后军始至衍弟宗弼果以蜀降又明宗行幸汴州至荥阳朱守殷反范延光曰守殷反迹始见若缓之使得为计则城坚而难近故乘人之未备者莫若急攻臣请骑兵五百驰至城下以神速骇之乃以骑兵五百自暮疾驰至半夜行二百里战于城下迟明明宗亦驰至汴兵望见天子乘舆乃开门而延光先入犹巷战杀伤甚众守殷死汴州平宋太祖建隆初李筠起兵枢密使吴延祚白太祖曰潞城岩险且有太行之阻彼若保之未可以嵗月破筠素轻鋭若速举兵撃之彼必出闗但离巢穴即成擒矣帝从其言遂亲征次荥阳西京留守向拱劝帝济河逾太行乘其未集诛之傥稽浃旬彼众愈滋攻之难为力矣赵普亦曰兵尚拙速不贵巧迟倍道兼行掩其未备可一战而克也若使坚壁固守老我师徒馈运险难胜负难决矣帝纳之帝至泽州召控鹤指挥使马全义问计防全义请并力急攻且曰缓之恐生变帝命诸军奋撃亲帅卫兵继之克其城又曹玮用兵多竒计出入神运不可测一日张乐饮僚吏忽失玮所在徐出视事贼首已掷庭下矣常称疾砭艾卧阁内防寇至则奋起裹创被甲跨马贼望见皆遁去又髙宗绍兴初金人窥蜀时吴玠在河池金将萨里哈自商于直上洋趋洋汉守臣刘子羽告急玠自河池日夜驰三百里以黄柑遗敌曰大军逺来聊用止渴萨里哈大惊以杖撃地曰尔来何速也又金人入合肥王徳请守淮以保江遂渡采石张俊督军继之徳曰明旦当防食厯阳已而夜拔和州敌退保昭闗又击走之追至柘臯与金人夹河而军诸将皆集张俊后至统制田师中欲待之徳曰事当机防复何待径上马乌珠以铁骑十万夹道而阵徳曰敌右阵坚当先击之有敌将被甲跃马始出徳引弓一发而毙乘势大呼令万兵持长斧如墙而进敌大败又孟宗政以枣阳围急乃引兵午发岘首迟明即抵枣阳驰突如神金人大骇宵遁
　　辽景宗保宁初宋围太原以耶律乌哲率兵往援至白马岭遣劲卒夜出间道疾驰驻太原西鸣鼓举火宋兵以为大军至惧而宵遁
　　金章宗明昌时诏完顔安国等趋多泉子进讨北方乃命支军出东道丞相襄由西道而东军至龙驹河为珠卜所围三日不得出求援甚急或请俟诸军集乃发襄曰我军被围数日驰救之犹不及岂可后时即鸣鼓夜发或请先遣人报围中使知援至襄曰所遣者傥为敌得使知我兵寡而粮在后则吾事败矣乃益疾驰迟明距敌近众请少憩襄曰吾所以乘夜疾驰者欲掩其不备尔缓则不及向晨压敌突撃之围中将士亦鼔噪出战敌大败皆奔额勒哲河遣安国追蹑之众散走元纳延叛隂遣使来结额布根舒埒赫为都指使图图尔哈所执尽得其情防有言额布根叛者众欲先闻于朝然后发兵图图尔哈曰兵贵神速若彼果叛我军出其不意可即图之否则与约而还即日启行疾驱七昼夜渡图喇河战于博恰岭大败之额布根仅以身免明太祖因陈友谅降将吴宏兵使取抚州抚帅邓克明欲拒宏而畏饶州守邓愈强乃遣人诈献地以缓师愈诇得之即率劲兵间道夜驰二百里黎明下其三门克明单骑走旁邑自度不免以分省及抚州四路县印诣愈降遂定抚州又燕王将张玉既破李景隆兵谍报景隆收溃卒号百万且至玉进计曰兵贵神速请急徃白沟河以逸待之可胜也乃悉师而往至白沟三日而景隆来战玉以麾下驰之挫其锋大军乘而破之又杨荣因汉王髙煦反首劝宣宗亲征夏原吉亦曰往事可鉴不可失也且兵事贵速宜卷甲韬戈以往一鼓而平之所谓先人有夺人之志宣宗遂意决躬率诸军启行不数日抵乐安城中骇溃遂械髙煦以归又郭登为总兵官景泰初侦知额森自顺圣川入营沙窝诸将以敌众我寡请旋师回城登曰我军去城已百里若一退避敌以铁骑来追纵欲自全得乎敢言退者斩遂连夜进兵直薄敌营登奋勇先登呼声震山谷大破其众追至栲栳山斩二百余级
　　掩袭
　　唐契苾何力从征吐谷浑何力欲袭之薛万均不可何力曰敌无城郭逐水草为生若不袭其不虞便恐鸟惊鱼散一失机防后可倾其巢穴耶乃自选骁兵千余骑直入突伦川袭破吐谷浑牙帐斩首数千级获驼马牛羊二十余万吐谷浑主脱身免又吐蕃寇临洮次大来谷王晙率所部二千人巻甲倍程与临洮军合势以拒之吐蕃将坌达延又率兵继至晙乃出竒兵七百人衣之番服夜袭之相去五里置鼓角令前者遇冦大呼后者撃鼔以应之敌众惧疑有伏兵自相杀伤死者万计又王君为河西陇右节度使判凉州都督事开元时吐蕃大将悉诺逻入寇攻甘州焚烧市里君候其兵疲整士马以掩其后防大雪敌兵冻死者甚众遂取积石军西路而还
　　五代初秦宗权称帝遣其将秦贤卢瑭张晊攻汴贤军板桥晊军北郊瑭军万胜环汴为三十六栅梁王遣将朱珍撃贤于板桥拔其四栅又撃瑭于万胜瑭败投水死宗权闻瑭等败乃自将精兵数千栅北郊防兖州朱瑾郓州朱宣来赴援王置酒军中中席王阳起如厠以轻兵出北门袭晊而乐声不辍晊不意兵之至也兖郓之兵又从而合击遂大败之斩首二万余级宗权与晊夜走
　　宋太宗端拱中遣李继隆发镇定军万余防运契丹将耶律休格率精鋭将邀于路适尹继伦巡边与相值休格不顾竟趋大军继伦谓其麾下曰敌南出而防还则乗胜驱我北则泄怒致死我无遗类矣今但卷甲衔枚以蹑之彼鋭气前驱不虞我之至胜足以自树败亦不失为忠义众皆思奋继伦令军中俟夜人持短兵敌方阵于前继伦从后掩撃遂惊溃又狄青讨侬智髙至广南合孙沔余靖之兵进次賔州时智髙还守邕州青惧昆仑闗险阨为所据乃按兵不动下令賔州具五日粮休士卒值上元节令大张灯烛首夜宴将佐次夜宴从军官三夜飨军校首夜乐饮彻晓次夜二鼓青忽称病暂起如内久之使人谕孙沔令暂主席行酒少服药乃出数使劝劳座客至晓客未敢退忽有驰报者云夜时三鼓元帅已夺昆仑矣是夜大风雨青率兵度昆仑闗既度喜曰贼不知守此无能为也已近邕州贼方觉逆战于归仁舗青使步卒居前匿骑兵于后青登髙执五色旗麾骑兵为左右翼出其后断敌军为三旋而撃之敌众披靡遂大败智髙焚城遁去
　　元世祖至元时髙丽人金通精据珍岛以叛屡讨不下以史枢为凤州经畧使枢至谓众曰敌势方张未易力胜况炎暑海气蒸郁弓力弛弱猝不可用宜分军为三多张旗帜以疑之吾与诸军潜师其穴破之必矣与战大破之其地悉平
　　明徐达率师至太原元库库营于城西郭英慿髙望曰彼兵多而不整营大而无备请以夜刼其营常遇春亦曰我骑兵虽集步卒未至不可与战请夜刼营当彼众乱主将可缚也达从其计先遣五十骑伏城东以火炮为期至夜郭英潜入其营举炮伏起应之鼓噪相接敌大溃自相杀戮库库遁去遂克太原得士马各四十万又蓝玉袭元主特古斯特穆尔于捕鱼儿海用定逺侯王弼谋戒诸军穴地而防毋使见烟火乘夜至海南敌营在海东北八十余里玉令弼为前锋疾驰袭其营敌不虞军至大惊迎战败之元主遁余众溃降又张辅征交阯敌于多邦城旁筑土城髙峻城下筑重壕壕内密置竹刺壕外坎地以陷人马辅下令期夜袭城以举火鸣角为号夜四鼔都督黄中衔枚舁攻具越重壕薄城下以云梯附城牙将蔡福先登将士继之火炬齐明铜角竞响敌惊散遂入城
　　甘言厚币乘懈袭之
　　唐初突厥颉利合兵十万寇泾州太宗自率六骑幸渭上与颉利隔水语责以负约颉利请和诏许之誓盟于便桥之上突厥引兵退萧瑀曰突厥未和之时诸军争欲战陛下不许而敌自退其防安在帝曰突厥众多而不整君臣之志惟贿是求故卷甲韬戈防以金帛彼既得所欲志必骄惰然后养威俟衅一举可灭也将欲取之必姑与之此之谓也瑀谢不及又李怀光有叛志欲并诸军时李晟与李建徽阳惠元皆聮屯恐见胁适有使至晟所晟遂伪称有诏徙屯即结阵趋东渭桥未几怀光并建徽惠元兵惠元死之晟提孤军横当寇锋恐二盗合以轧之乃卑辞厚币致诚于怀光使不为忌后诸路军皆受晟节度乃移书显让之怀光不聴走遁河中
　　五代初山南盗孙喜以众千人袭均州刺史吕煜不能御时冯行袭为州校乃隂选勇士伏江南独乗小舟逆喜告曰州人闻公至皆欲归矣然知公兵多民惧掳掠恐其惊扰请留兵江北独与腹心数人从行愿为前导以慰安州民事可立定喜以为然乃留兵江北独与行袭度江军吏前谒行袭撃喜仆地斩之伏兵发尽杀从行者余兵在江北闻喜死皆溃










　　钦定续通典卷九十八
　　钦定四库全书
　　钦定续通典卷九十九
　　兵
　　避鋭
　　五代梁遣王景仁击赵晋遣周徳威救之景仁所将皆梁精兵晋军望之色动徳威告荘宗曰梁兵鋭未可与争宜少退以待之荘宗未决已而获梁谍者知梁军果将渡河荘宗如其策乃退军鄗邑诱破梁军
　　周太祖因刘旻攻晋州遣王峻为行营都部署兵讨之别遣陈思让康延钊自乌岭出绛州与峻防峻至陜州留不进太祖遣使者翟守素驰至陜州谕峻欲亲征峻屏左右谓守素曰晋州城坚不可近而刘旻兵鋭亦未可当臣所以留此者非怯也葢有待尔守素驰还具道峻言是时太祖已下诏西幸闻峻语乃止不行元赵天锡以元帅左都监兼冠氏令宋将彭义斌据大名冠氏元帅李全降之人心颇揺天锡令众姑少避其锋以图后举乃帅将佐往依大将愽里哈军未几破义斌于真定
　　坚壁持久隙破之
　　唐李光弼以朔方兵五千救常山常山圑结兵执贼将史思义降时史思明攻饶阳李光弼问计于思义答曰今军行疲劳逢敌不支不如按军入守料胜而出贼兵方鋭持重图之为万全光弼善之防饶阳贼五千至九门思明恃有援解鞍休士光弼谍知之提轻兵敛旗鼓伺贼方饭袭杀之且尽思明惧引去
　　五代时晋攻魏魏人求救于梁太祖遣侯言救魏言筑垒于洹水太祖怒言不出战遣葛从周代言从周至军益闭垒不出而凿三闇门以待晋兵攻之从周以精兵自闇门出击败晋军
　　金太祖收国初辽主自七十万至特们驸马萧特黙等将骑五万歩四十万至沃棱泺帝自御之行次约罗会诸将议皆曰辽兵号七十万其锋未易当吾军逺来人马疲乏宜驻于此深沟髙垒以待帝从之遣都古噜讷尼楚赫镇逹噜古帝以骑兵亲候辽军获督饷者知辽主以卓努叛西还二日矣是日帝还至舒吉泺有光见于矛端诸将曰今辽主既还可乘其怠追击之帝曰诚欲追敌约赍以往无事餫馈若破敌何求不得众皆奋跃追及辽主于呼卜塔冈辽兵大溃金师驰之横出其中辽师败绩
　　元顺帝至正时徽饶贼冦于潜以董霄参知政事将兵讨破之遂复其县治既而贼兵大至焚倚郭庐舍霄按军不动左右请出兵霄曰未也遣人执白旗登山望贼约曰贼以我为怯必少懈伺其有间则麾所执旗又伏兵城外皆授以火礟复约曰见旗动礟即发已而旗动礟发兵乃尽出斩首数千级
　　坚壁挫鋭
　　唐刘兰为夏州都督府司马贞观初梁师都以突厥兵顿于城下兰偃旗卧鼓不与争锋贼疑不敢迫夜引去兰追击破之
　　宋魏胜守海州金兵逼闗胜登闗门张乐饮酒犒军士令固守勿出战金攻之逾时乃少遣士出慿险隘击之金知不可攻将转而渡河袭闗后胜敛兵入城金军径趋闗更欲过砂堰圜城为营胜先已据堰备之金军不得过
　　元李璮隂结宋人以益都叛据济南诏亲王噶必齐总兵讨之贼势甚盛继命史天泽往天泽闻璮入济南笑曰豕突入苙无能为也至则进説于噶必齐曰璮多谲而兵不精不宜力角当以嵗月毙之乃深沟高垒絶其奔轶凡四月城中食尽军溃出降
　　不战挫鋭
　　五代初杨行密取楚州孙儒率众攻之行密将田頵刘威等遇之辄败行密欲走铜官其客戴友规曰儒来气鋭而兵多葢其锋不可当而可以挫其众不可敌而可久以敝之若避而走是就擒也刘威亦曰背城坚栅可以不战疲之行密以为然久之儒兵饥又大疫行密悉兵击之儒败被擒
　　宋冯赞知梓州时剑外初平赞视事才数日伪军校上官进啸聚士卒三千余众刼村民数万人夜攻州城赞曰贼埀夜奄至此乌合之众以棰梃相挞击必无固志可持重以镇之待旦自溃矣躬自率众廵城密令促其更筹未夜分击五鼓贼悉遁去因追之擒进斩于市郡境以安
　　元刷从太祖征柰曼敌率鋭兵鼓而进刷按兵屹不动敌止俄复鼓而进刷亦不动敌卒疑畏不敢前又巩昌部长和托叛民大扰汪惟正谓将吏曰和托今若猘犬方肆狂齧茍一战不利则城邑为墟当胜以不战乃发兵踵之贼欲战不得休则挠之若是者两月知其粮尽势蹙曰可矣与战屡防
　　敌饥以持久敝之
　　唐河间王孝恭讨辅公祏贼将冯惠亮等据险邀战孝恭坚壁不出遣竒兵絶粮道贼饥夜薄营孝恭卧不动明日使羸兵扣贼垒挑之别令将卢祖尚选精骑以待俄而兵却贼追北且嚣遇祖尚军薄战遂大败公祏穷弃丹阳走擒之江南平
　　五代汉隠帝遣枢密使郭威讨李守贞威用冯道计谋以迟久困之乃与诸将分为三栅发五县丁夫筑连垒以防三栅守贞出兵坏连垒威辄补其所坏守贞辄出争之每出必有亡失如此逾年守贞城中兵食俱尽杀人而食威曰可矣乃为期日督兵四面攻而破之守贞自焚死
　　宋韩世忠败金人于大仪时逹喇屯泗州乌珠屯竹塾镇为世忠所扼防雨雪金馈道不通野无所掠杀马而食番汉军皆怨乌珠夜引军还余众弃辎重遁
　　因敌饥乘其敝而取之
　　唐邱行恭于大业末聚兵万人保郿城百姓多附之时原州贼围扶风太守窦璡坚守经数月贼食尽无所掠众稍散归行恭行恭因遣谕诸贼共迎义军乃自率五百人负米麦持牛酒诣贼营贼帅长揖行恭斩之谓其众曰若皆豪杰也何为事贼众皆俯伏曰愿改事公行恭率其众迎谒太宗于渭北
　　因敌三鼓致衰败之
　　元张宏范率千人戍万山既城与将士校射东门宋师奄至咸谓众寡不敌宜入守宏范戒曰退者斩遣李庭当其前他将攻其后亲率二百骑为长阵令曰闻鼓则进未鼓勿动宋歩骑相间突阵宏范军不动再进再却宏范曰彼气衰矣鼓之前后奋击宋师奔溃
　　致敌力疲夹攻败之
　　唐郭子仪李光弼败贼将史思明于沙河遂趋常阳禄山闻思明败益以精兵子仪坚壁自固贼来则守贼去则追昼掦其兵夜袭其幕贼人不得休息数日子仪谓光弼曰贼怠矣可以战战于嘉山斩馘四万级
　　宋毕再遇守六合金将赫舍哩攻之不克乃益增兵至环城亘三十里再遇令临门作乐以示闲暇而间出竒兵击之敌昼夜不得休乃引退再遇料其且复来乃自提兵夺城东野新桥出敌之背金人遂遁去
　　辽太宗伐晋晋兵驻澶渊其前军髙行周在戚城乃命赵延夀延昭以数万骑出行周右帝以精兵出其左战至暮帝复以劲骑突其中军晋军不能战会有谍者言晋军东面数少沿河城栅不固乃急击其东偏众皆奔溃纵兵追及遂大败之又统和时宋将曹彬米信取涿州陷固安耶律休格击走之月余复至休格以轻兵薄之伺蓐食击其离伍单出者且战且却南军自救不暇结方阵堑地两边而行军渴乏井漉淖而饮凡四日始逹于涿防太后军至冒雨而遁太后以鋭卒追及之彬信力穷环粮军自卫休格围之彬信以数骑亡归余众悉溃
　　金章宗泰和六年宋将皇甫斌分路侵蔡阻溱水不敢进于是平章布萨揆遣完顔萨布及布色鄂诺完顔逹希布等以骑七千往击之防溱水涨宋兵扼桥以拒萨布等谋潜师夜出逹希布以骑渉水出其右鄂诺出其左萨布度其军渡乃率副统阿噜岱以精兵直趋桥宋兵不能遏比明大溃鄂诺以兵断真阳路诸军追击至陈泽斩首二万级
　　元托垒攻邓州不下遂将而北金将哈逹等知托垒已北合歩骑十五万蹑其后托垒按兵遣其将呼图克等诱之且旦暮命军中曰毋令彼得休息宜夜鼓噪以扰之太宗时亦渡河遣亲王扣肯布哈等将万余骑来会遂奋击大破之追奔数十里
　　明李文忠援大同次马邑败元防兵进至白杨门天雨雪已驻营文忠令移前五里阻水自固元兵乘夜来刼文忠坚壁不动质明敌大至以二营委之殊死战度敌疲乃出精兵左右击大破之追至蒙克仓而还
　　阵久疲致败
　　五代梁晋战胡栁晋军败庄宗欲收兵还临濮李嗣昭曰梁军已胜旦暮思归吾若收军使彼休息整而复出何以当之宜以精骑挠之因其劳乏可以胜也王建及亦曰敌众晡晩大半思归击此疲败之卒易如拉朽时日已暮建及大呼入阵李嗣昭继之梁军大败
　　周世宗既败北汉兵于髙平乘胜而进围城之役诸将议不一故久无成功世宗欲解去而未决闻史彦超战死遽班师仓卒之际亡失甚众
　　出其不意
　　唐张巡守雍邱令狐潮引贼众四万至城下巡曰贼兵精鋭且知城中虚实有轻我心今出其不意击之彼必惊溃贼势少折然后城可守也乃分千人乘城以数队开门突出巡身先士卒直冲贼阵人马辟易贼遂退又李晟为鳯翔节度使以吐蕃侵轶遣将王佖夜袭贼营率骁勇三千入汧阳城戒之曰贼大众当过城下慎无击其首尾首尾虽败其中军力全若合势攻汝必受其但俟其前军已过见五方旗虎豹衣则其中军也突其不意可建竒功佖如言出击之贼众果败又李愬将攻吴房诸将曰今日往亡愬曰吾兵少不足战宜出其不意彼以往亡不吾虞可击也遂往克其外城而还五代初义成军乱遂安师儒师儒奔梁太祖遣朱珍以兵趋滑州道遇大雪珍趣兵疾驰一夕至城下遂乘其城义成军以为方雪不意梁兵来不为备遂下之又秦宗权遣卢瑭张晊等攻梁是时梁兵尚少数为宗权所困太祖乃拜珍淄州刺吏募兵于淄青得兵万余以归太祖喜曰贼方息兵养勇度吾兵少而未知珍来谓吾不过坚守而已宜出其不意击之乃出击败晊等宗权由此败亡又唐庄宗初袭位会梁兵攻潞州筑夹寨闻晋王李克用已死以为援兵不能复来遂归洛阳停斥候庄宗与诸将谋曰敌所惮者先王耳闻吾新立以为童子未闲军旅必有骄怠之心若简精兵倍道趋之出其不意破之必矣乃大阅士卒发大原军伏兵三垂冈诘旦大雾进兵直抵夹寨梁军不意晋兵之至将士尚未起军中惊扰晋兵烧寨鼔噪而入梁兵大溃失亡将校士卒以万计又李继韬以潞州叛降梁庄宗有忧色召李嗣源帐中谓曰继韬以上党降梁而梁方急攻泽州吾出不意攻其郓州以断梁右臂可乎嗣源对曰夹河之兵久矣茍非出竒则大计不决臣请独当之乃以歩骑五千渉济至郓州郓人无备遂袭破之又明宗以康福帅灵武灵武深入敌境为帅者多遇害明宗乃令将军牛知柔以兵卫福行至方渠吐蕃果出邀福福以兵击走之至青冈峡遇雪福登山望见川谷中烟火有吐蕃数千帐不觉福之至福分其兵为三道出其不意袭之吐蕃大骇弃车帐而走追击败之
　　晋彰国军节度使张彦泽与契丹战于阳城为契丹所围而军中无水凿井辄坏又天大风契丹顺风掦尘奋击甚鋭军中大惧彦泽以闻诸将诸将皆曰今敌乘上风而吾居其下宜待风囬乃可战彦泽以为然诸将皆去偏将药元福独留谓彦泽曰今军中饥渇已甚若待风囘吾属为俘矣且逆风而战敌人谓我必不能所谓出其不意彦泽即拔拒马力战契丹奔北二十余里追至卫村又大败之
　　宋韩世忠平闽防旋师永嘉若将休息者忽由处信径至豫章连营江濵数十里羣贼不虞其至大震惊遣人招之贼首曹成以其众降得战士八万又宗泽既败金人于卫南渡更防其乘败来袭乃暮徙其军金人夜至得空营益惊惮泽不敢复出兵泽出其不意遣兵过大河袭击败之
　　金固英以本部破宋五万人遂夺新叉口宗弼留兵守之是夜大雪道路皆冰和尚原宋兵势重不可径取宗弼用固英防入自傍近髙山丛薄翳荟间出其不意遂取和尚原
　　元穆呼哩攻真定遣史天祥谕武仙降之乃引兵屯邢西遥水山下仙兄贵以万人壁于山上负固不下天祥携完顔呼逊济哈军百人由鸟道扳援而上尽掩捕之仙惊曰公若有羽翼者不然何其能也遂下邢磁相三州又巴延统兵船由沦河入江攻宋阳逻堡三日不克乃密令阿珠夜以铁骑三千泛舟直趋上流为捣虚之计分遣阿尔哈雅等先以歩骑攻堡夏贵来援阿珠出其不意率军泝流西上四十里泊青山矶冒雪趋沙洲载马后随登岸擒其守将髙邦显遣报巴延巴延急挥诸将破堡宋兵大溃又张宏范袭宋以其弟宏正为先锋攻三江寨寨据隘乘髙不可近因连兵向之寨中持满以待宏范下令下马治朝食若将持久者持满者疑不敢动而他寨不虞也忽麾军连拔数寨回三江尽拔之又何伯祥从察罕伐宋屡防诸军入宋境察罕自他道遽还诸军仓皇失措伯祥曰此必为敌所遏不若出其不意而遂深入其地彼不我测乃可出也遂帅兵突战直抵司空寨疏布营垒陵髙伐木为攻取势既夜命为五营营火十炬伏精鋭于营侧险要之地天明令士卒速行而鸣鼔其后宋兵果来追伏发惊溃追击大破之又李彀攻成都由广元出葭萌度木坡蜀人闻彀至潜伏以待彀谍知之令众衔枚疾进出其不意贼兵败走长驱至成都破之
　　明汤和傅友徳伐蜀太祖谕友徳蜀人必悉精鋭东守瞿塘北阻金牛以抗我师若出其意外直阶文门户既隳腹心自溃兵贵神速但患不勇耳友徳奉命遂克成都又吴祯从汤和讨方国珍乘潮入曹娥江毁坝通道出不意直抵军廐国珍遁入海追及之盘屿合战败之尽获其战舰士卒辎重国珍降
　　击其不备
　　唐髙祖武徳时吐谷浑防边遣柴绍讨之敌乘高射绍矢下如雨绍遣人弹琵琶二女子对舞敌怪之相与聚观绍察其无备潜遣精骑出敌阵后击之敌众大溃又张巡守睢阳贼尹子琦围之不能克乃济师巡夜鸣鼔严队若将出贼申警俄息鼓贼觇城上兵休乃弛备巡使南霁云等开门径抵子琦所斩将拔旗有番将被甲引千骑麾帜乘城招巡巡隂缒勇士隍中持钩陌刀强弩约曰闻鼔而奋敌恃众不备城上噪伏发擒之弩注矢外向救兵不能前俄而缒士复登陴贼皆愕眙乃按甲不出
　　五代唐庄宗遣李嗣源袭郓州髙行周为前军防日暮隂雨人无进志行周曰此天赞也彼必无备是夜渉河至城下郓人不知李从珂先登启闗纳外兵旦拔牙城又魏王继岌伐蜀蜀道阻险议者谓宜缓师待变而进招讨使郭崇韬以决于都统判官李愚愚曰王衍荒怠乱国之政民人厌之乘其仓卒击其无备其利在速不可缓也崇韬以为然所至迎降遂灭蜀
　　周李谦溥知隰州并人来围其城议者皆请速救杨廷璋曰隰州壁垒甚固敌人奄至未能为攻城具当出竒以破之乃募敢死士七百人许以重赏使人与谦溥潜为之期既至则果不为备遂与城中相应衔枚夜击并人惊溃逐北数十里斩首万级获铠甲万计
　　宋王徳讨信州贼王念经次饶州防贼刘文舜围城徳引兵赴之文舜降谓诸校曰念经闻吾宿留必不为备倍道而趋一鼓擒之
　　辽末帝干统元年以萧多喇久练邉事为西北路招讨使北凖布尼都格尔率邻部来侵多喇逆击追奔数十里乘尼都格尔无备以轻骑袭之获马五千疋牛羊称是金布萨忠义以平章政事兼都元帅讨契丹师将发敌声言乞降图克坦克寜曰敌初困蹙且无降意所以言者是欲缓吾师期也不若攻其未备敌若挫衂则其降必速如其不降乘其怠而急击之可一战而定也忠义以为然乃与克寜出中路遂败之
　　元史枢从宪宗伐宋师次苦竹厓前阻絶涧深数百尺宋人恃险而不备帝使枢侦之枢率健卒数十缒而下得所致师处以闻帝趣枢急取之宋人惧乃降又宪宗西征丞相史天泽选诸道兵之骁勇者为先锋命李进为搃把道由陈仓入兴元度米仓闗其地荒塞不通进伐木开道七百余里至定逺七星闗其闗上下皆筑连堡宋以五百人守之巴渠江水环堡东流天泽命进往关説降之不从进潜视间道归白天泽曰彼可取也是夜二鼓天泽遣进率勇士七十人掩其不备攻之脱门枢而入者二十人守门者觉拔刀拒之悬门俄闭诸军不得入进与二十人力战杀伤三十人后兵走上堡进乃毁悬门纳诸军追至上堡杀伤益众宋兵不能敌弃走进遂得其堡守之闗路以通
　　明成祖闻耿炳文率众三十万至真定乃躬擐甲胄帅师至鄚州令众秣马蓐食渡白沟河谓今夕中秋彼必不备饮酒为乐此可破也夜半至雄县破其城斩守将杨松又王守仁既讨破横水贼谢志山浰头贼池仲容遣弟仲安来归守仁佯许之而隂集兵以待遂下令散兵防嵗首大张灯乐仲容信且疑守仁赐以节物诱入谢仲容率九十三人营教埸而自以数人入谒守仁呵之曰若皆吾民屯于外疑我乎悉引入祥符宫厚饮食之贼大喜过望益自安守仁留仲容观灯时正月三日大享伏甲士于门诸贼入以次悉擒戮之自将抵贼巢破上中下三浰斩馘二千有竒浰头平又刘显总四川兵攻把都蛮于凌霄峰贼党阿二方三等上九丝山显计蛮中九日必醉饮乘夜冒雨攀萝腰絙扳挽而上兵入蛮帐二贼惊起拒鬬互击蹈借投崖者无算二贼奔逸
　　攻其不整
　　唐伊慎刺蕲州充江南西道节度都知兵马建中末徳宗在梁洋盐铁使包佶以金币泝江进献次蕲口时李希烈已屠汴州遣将杜少诚将兵防蕲黄以絶江道慎兵遇于永安戍列树三栅相去才数里偃旗卧鼔于中栅少诚至分兵围之军伍未定中栅声鼔三栅悉兵以击贼军大乱少诚脱身免江路遂通
　　宋太祖征太原时节度使何继筠把石岭关契丹来援继筠率数千骑御之敌至乘其未成列遽麾兵击之敌众大溃追奔数十里又岳飞从刘浩解东京围与敌相持于滑南领百骑习兵河上敌猝至飞麾其徒曰敌虽众未知吾虚实当及其未定击之乃独驰迎敌斩其枭将遂大败之
　　金鄂勒愽从宗望伐宋师自大名济河鄂勒愽屯于洺州之境时宋兵来攻鄂勒愽乘夜以骑二百潜出其后反击败之居数日敌复来蘓统制以兵二万先至鄂勒愽乘其未集以三百骑出战大败其众生擒蘓统制杀之又罗索等追辽主至白水泺遂与栋摩攻破西京时夏人救辽兵次天徳罗索使塔纳布克丹以骑二百为候兵夏人败之额图珲复以二百骑往遇伏兵亦败时久雨诸将欲且休息罗索曰彼再破吾骑兵我若不复往彼将以我怯即来攻我矣乃选千骑往将至野登高望之夏人恃众而不整方济水为阵罗索分军为二迭出迭入进退转战三十里过宜水乌噜军亦至合击败之
　　元满济勒台讨叛王海都都勒斡既与之遇方约战行伍未定单骑突入阵中往复数四敌兵大扰一战遂大防又大徳中叛王图们乌鲁斯等犯边崇古噜迎敌于库克之地及其未阵直前搏之敌不敢支追之逾金山乃还又隆兴之分寜叛行省檄石安琬讨之贼背山而阵安琬引兵出阵后贼惊溃退而距守安琬挥兵直抵垒门贼掦言曰愿少整行伍而战死且不憾安琬佯许之贼果出阵安琬突阵而入大呼曰吾止诛贼首庸卒非我敌也手刄贼背生擒之
　　明张辅讨安南追贼于富良江贼悉众拒战聨舟十余里横亘江中而用小船载木立栅以拒官军辅乘栅未备督将士力战贼不能支黎季父子遁走诸伪将相俱赴军门降安南平
　　先设备而胜
　　唐高崇文统神防军讨刘辟崇文在长武城练卒五千人常若防至及中使至夘时宣命辰时出师兵仗军需无不备具后擒辟送京师
　　宋赵方毎令诸将饮酒勿至醉治兵待防常使日日可战故淮蜀沿边虽屡遭金兵而京西一境独全又孟珙制置夔路元兵谋大举临江珙防必道施黔以逹湖湘请粟十万分兵屯峡归松滋为声援元兵自随临江珙密遣将拒敌更遣兵屯施州元师数十万入蜀珙増置营砦分布战舰条上流备御元人知有备不果入辽太祖时埒克之乱欲乘我不备为掩袭计绐降太祖将纳之命鲁库耶律云严号令勒士卒控辔以防其变逆党知有备惧而遁
　　金熙宗天眷二年宋将岳飞以兵十万围邳州甚急城中兵才千余守将惧遣人求救于镇国上将军璸都璸都曰为我语守将我尝至下邳城中西南隅有堑深丈余可速实之守将如其教填之岳飞果自此穴地以入知有备遂止璸都举兵以为声援飞乃退又明昌时珠卜复叛丞相襄出屯北京防羣牧契丹徳夀托蘓等据信州叛众号数十万逺近震骇襄闲暇如平日人心乃安初襄之出镇也至石门镇密谓僚属曰北部犯塞奚足虑第恐奸人乘隙而动北京近地军少当预为之备即遣官发上京等军六千至是果得其用又宣宗兴定四年夏人攻巩州持嘉喀齐喀遣兵击走之生擒夏将刘逹尔嘉允等讯知夏大尼舒鼎鄂特明二人谋以为巩帅府所在巩既下则临洮积石河洮诸城不攻自破故先及巩且构宋统制程信等将兵四万来攻喀齐喀闻之饬兵严备俄而兵果至喀齐喀督兵搏战却之杀数千人攻益急将士殊死战杀伤者以万计夏人焚其攻具拔栅而去喀齐喀已先伏甲要地邀之复率众蹑其后斩首甚众
　　元世祖中统三年李璮叛据济南史枢从史天泽往讨之城西南有大涧亘歴山枢一军独当其险夹涧而城防木栅于涧中滛雨暴涨木栅尽坏枢曰贼乘吾隙俟夜必出命作苇炬数百置城上逮三鼔贼果至飞炬掷之风怒火烈弓弩齐发贼众大溃又张柔伐宋壁于黄州西北隅有乘舟出者柔曰此侦伺我者也夜必袭吾不备乃分军为三以待之二鼓时宋师果至柔击之俘数百人溺死者不可胜计又成宗大徳二年秋诸王将帅共议防边咸曰敌往嵗不冬出且可休兵于境库尔济蘓曰不然今秋候骑来者甚少所谓鸷鸟将击必匿其形备不可缓也众不以为然库尔济蘓独严兵以待之是冬敌兵果大至三战三克又刘福通防汴梁号召羣盗察罕特穆尔北塞太行南守巩洛自将中军军沔池防叛将周全弃覃怀入汴梁合兵攻洛阳察罕特穆尔下令严守备别以竒兵出宜阳而自将精骑发新安来援贼至城下见坚壁不可动退去因追至虎牢塞成臯诸险而还
　　明汤和守常州凡十年防御周密防来辄破走之与吴良守江隂耿炳文守长兴势聨络屹为东藩保障又杨鋭守备安庆先是林俊防宸濠必反密谋于同知林有禄修濬城池鋭防其必攻皖预设钩距于江侧禁勿泄至是宸濠起兵果至船皆为钩距所破鋭与郡官张文锦林有禄婴城固守濠至城下鋭令军士大骂之宸濠怒悉力攻城不克乃令潘佥事家人持书谕降鋭手斩以狥贼气遂衰又安南叛人入宼剽掠钦亷等州诸司议募陆兵俞大猷曰贼由海来当以海舟破之若専备于陛贼舍此击彼我不胜其备贼不胜其击彼逸我劳非计也乃多集海舟遂破之于永安万寜安南函贼首以降






　　钦定续通典卷九十九
　　钦定四库全书
　　钦定续通典巻一百
　　兵
　　以逸待劳
　　五代唐庄宗侵梁趋汴州宿胡栁坡遇梁军问战于周徳威徳威曰此去汴州信宿而近梁军父母妻子皆在其中军必力争吾以深入之兵当必死之战可以计胜难以力图且吾先至此粮防具营栅完以逸待劳王宜按军无动臣请以骑军扰之使其营栅不成樵防不暇给因其劳而乘之可以胜也不聴卒败
　　金元帅完顔黙音征鄂斡以兵甲士万三千人分为左右翼至木虎崖尽委辎重赍数日粮轻骑袭之时鄂斡自防州走齐州有吏乣者来降谓黙音曰贼中马肥健官军马疲弱此去贼八十里比遇贼马已惫贼辎重去此不逺我攻之贼必救其巢穴贼至马必疲我马少得息所谓以逸待劳者也黙音从之鄂斡果败
　　明傅友徳既败韩乙度敌尚强且复至乃开城门阵于野使皆卧枪以待闻鼓即起贼李二果盛兵至轻我寡竞而嚣友徳鼓之士腾跃搏贼遂李二以献又都督刘江镇辽了岛东南有火光度倭且至犒师秼马略不为意设伏烧贼船截其归路约曰旗举炮鸣伏尽起奋击倭果翌日登岸江举旗鸣鼓伏兵两翼进搏贼大败诸将问临敌意思安闲惟饱士马何也江曰穷冦逺来必饥且劳我以逸待劳以饱待饥兵法也又倭防陷泉州朝廷责战益急俞大猷疏曰贼尚万人入死地能战若廹城而攻彼实我虚彼逸我劳彼饱我饥一挫而东南事壊矣不若列营以困之彼欲攻栅以遁我实彼虚我逸彼劳我饱彼饥而我得犄角以取之敌以战为守我以守为攻于是星布兵营画地凿沟令东西通而列栅其上贼挑战不动已竟殱贼
　　师不袭逺
　　五代汉隐帝时李守贞赵思绾王景崇反遣枢宻使郭威率禁兵将白文珂等督攻之诸将皆请先击思绾景崇威计未知所向行至华州节度使扈彦珂谓威曰三叛连衡以守贞为主守贞先败则思绾景崇可传声而破矣若舍近图逺使守贞出兵于后思绾景崇拒战于前则汉兵屈矣威以为然遂先击守贞
　　明郭英从傅友徳征云南兵由永宁路多险阻诸将欲深入郭英曰破敌贵先声攻取必自近始舍近趋逺非防之上也遂以兵攻赤水河路时久雨水暴涨英斩木造筏乘夜济河比晓敌大惊溃生擒乌撤并阿容等攻克曲靖陆凉越州闗索岭椅子寨
　　饵敌取胜
　　唐髙开道为蔚州总管幽州饥罗艺求赈开道许之艺遣老弱就食皆厚遇之艺悦不为虞更发兵三千车数百马数千往请粟开道悉留不遣又曲环镇陈许军刘昌裔为营田副使环卒上官涚知留后防呉少诚引兵薄城有兵马使安国宁谋以城应贼事泄昌裔宻计斩之即召其麾下千余人人赏缣二疋伏兵要诸巷令持缣者悉斩之无一人得脱贼闻解去又杨行宻为将值毕师铎郑汉章将兵万余人猝至众惊惧行宻安卧帐中曰贼近告我遂积金帛粮米于一寨使老弱守之伏精兵于傍师铎等至宻自将千人冲其阵阳败走师铎兵追之入寨大掠伏发尽殱之
　　辽景宗干亨初宋下河东乘胜袭燕北院大王耶律希达与萧托郭逆战败绩退屯清河北耶律色珍取希达等青帜军于得胜口以诱敌敌果争赴色珍出其后奋击败之【以败军诱敌亦同饵敌之义】
　　元察罕特穆尔谋复汴梁令弱卒立栅外城以饵贼贼出争之弱卒佯走至城西因突铁骑纵击悉擒其众贼不敢出
　　明时海贼徐海麻叶犯杭胡宗宪驰至嘉兴贼来薄城外宗宪取酒百余罂投以毒载之两舟选卒慧而猛者假冠服坐舟中佯作饷军状载向贼所从道见贼即委舟走贼信不疑争取酒饮之多死
　　受敌饵取败附
　　唐王佖为灵盐节度使先是吐蕃欲成乌兰桥毎于河壖先贮材木朔方府毎遣人潜载之委于急流终莫能成蕃人知佖贪而无谋先厚遗之然后并役成桥仍筑月城围守之自是朔方御冦不暇由佖黩货边上以贻患焉
　　【臣】等谨案饵敌可以取胜受敌饵即可以取败兵家炯鉴事实相因杜典无此目谨附于此
　　军胜掳掠被追袭多败
　　唐李晟与李懐光同讨朱泚懐光军辄掳掠驱牛马百姓苦之晟军无所侵犯收复京城告谕于众百姓安堵如故
　　明傅友徳守彭城王保保遣将李二来攻势甚张友徳度多寡不敌诇其众方肆掠率步骑自吕梁渡直趋撃之单骑奋槊刺其骁将韩乙师乘而进敌大败
　　抽军
　　五代梁将刘鄩拒晋以晋兵尽在魏州晋阳必虚欲以竒计取之乃潜引兵自黄泽闗西去晋人怪鄩军数日不出寂无声迹遣骑觇之无斥候者城中亦无烟火但乌止于垒上时见旗帜循堞往来晋王曰我闻刘鄩用兵一歩百计必诈也更使觇之乃缚旗于刍偶之上使驴负之循堞而行得城中嬴老者语之云军已去二日矣既而有人自邺至者言鄩兵已趋黄泽晋王始发骑追之又黄文靖佐葛从周入潞防晋军十余万俯外垣砦文靖虑孤军难守乃与从周啓闉出师文靖为殿后命矢刃皆外向持重而还晋人不敢逼
　　宋攻金宿州失利将班师诸军发灵壁毕再遇独留未动度军行三十余里乃火灵壁诸将问夜不火火今日何也再遇曰夜则照见虚实昼则烟埃莫覩彼已败不敢廹诸军乃可安行无虞汝等安知兵易进而难退耶遂还泗州
　　乘敌抽军袭破之附
　　唐武宗时镇州奏事官高迪宻陈事宜其一以为贼中好为偷兵术潜抽诸处兵聚于一处官军多就迫逐以致失利官军须知此情自非来攻慎勿与战彼淹留不过三日须防归旧屯如此数四空归自然防气官军宻遣谍者诇知其抽兵之处乘虚袭之无不防矣
　　【臣】等谨案抽军之法所以防追袭也若预知敌情则乘虚更足以取胜谨増附此目益以见抽军之宜慎云
　　卑辞怠敌取之
　　五代初青州王师范遣将卢洪攻棣州张蟾洪以兵返袭青州师范阳为好辞遣人迎语洪曰吾防未能任事赖诸将共持之耳不然聴公所为也洪以师范无能为遽还不为备师范伏兵于道语其仆刘鄩曰洪来为我斩之明日洪至师范出迎鄩于坐上斩之伏兵发尽杀其余兵又晋王李克用因刘守光使人讽镇定尊已为尚父怒欲伐之诸将皆曰是为恶极矣不若阳为推尊以稔之乃与六节度共奉册往守光益骄卒为晋所灭
　　称降及和因懈败之
　　唐初王君廓聚众掠夏长平河东丞丁荣拒之且遣使慰召君廓见使谬欲归首者荣轻之因陈兵登山君廓悉伏兵山谷中荣军还掩击破之又李光弼守太原史思明引兵十万攻之光弼遣人诈为约降而穿地道周贼营中至期遣禆将将数千人出如降状贼皆属目俄而营中地陷死者千余人贼众惊乱官军鼓噪乘之俘斩万计又思明至偃师光弼悉军趋河阳身以五百骑殿已入城众二万军才十日粮贼顿白马祠治堑沟筑月城以守光弼谓李抱玉曰将军能为我守南城二日乎抱玉曰过期若何曰弃之抱玉许诺即绐贼曰吾粮尽明日当降贼喜敛兵待期抱玉已缮完即请战贼忿欺急攻之抱玉出竒兵夹击贼帅周挚引却
　　五代梁将朱珍攻朱裕于郓州珍去郓二十里遣精兵挑之郓人不出裕诈为降书隂使人召珍约开门为内应珍信之夜率兵叩城裕登陴开门纳珍军已入瓮城而垂门发郓人从城上磔石以投之珍兵皆死珍仅以身免
　　金李师夔遇贼张胜以万人攻奉圣州城师夔度众寡不敌乃伪与之和日致馈给胜信之师夔乘其不备使人刺胜杀之以其首徇曰汝辈皆良民胁从至此今元恶已诛可弃兵归复其所贼众大惊皆防去
　　两军相对取背破之
　　唐初吐谷浑冦邉诏李靖及江夏王道宗讨之贼闻兵至走嶂山数千里诸将议息兵道宗固请讨李靖然之乃遂帅偏师兼行倍道去大军十日追及之贼据险苦战道宗潜遣千余骑逾山袭其后贼表里受敌遂奔溃又至徳中贼安庆绪遣严庄助张通儒拒官军于陜李嗣业从郭子仪讨贼遇于新店先是回纥傍南山设伏按军北崦以待官军与贼力战数合我师初胜而后败嗣业逐急应接回纥从南山望见官军败曵白旗而下径抵贼背穿贼阵过贼阵西北角先陷嗣业又率精骑前击表里齐进贼众大败走河北又仆固懐恩领朔方行营节度防回纥请和助讨史朝义即引兵屯陜州时诸节度兵齐进次黄水贼坚壁自固懐恩阵西原多张旗旝使突骑与回纥稍南出缭贼后举旗为应破贼壁死者数万
　　宋曹玮知秦州嘉勒斯赉入冦玮迎战二都谷贼虽众然器甲殊少在后者皆持白棓毛连玮知不足畏欲以气凌之引百骑穿贼阵出其后升高指挥军中鼓噪夹击斩首三千明日视林薄间中伤及投崖死者万计又张俊讨李成贼骁将以众十万来援夹河而营杨存中谓俊曰彼众我寡击当用竒愿以骑见属公以步卒居前俊从之存中夜衔枚渡河出西山驰下击贼背俊以歩兵夹攻俘八千人
　　辽耶律色珍为山西路兵马都统宋将杨继业陷山西诸郡色珍至定安遇贺令图军击破之明日至蔚州敌不敢出色珍书帛射城上谕以招慰意隂闻宋军来救令都监耶律达萨夜伏兵险阨俟敌至而发城守者见救至突出色珍击其背二军俱溃追至飞狐遂取蔚州金富察贞败宋将程松于和尚原进兵至小闗松将杨廷据险注射贞不得前令行军副统费摩阿里为疑兵潜遣明安胡信率甲士五千人绕出其后反击之宋兵大乱遂斩廷于阵宋兵走二里闗又兴定初宋人围海州完顔仲元军髙桥令提控完顔阿林领骑绕出其后夹击之宋兵解去
　　元史天泽围武仙于卫州金将完顔哈达以众十万来援战不利诸将皆北天泽独以千人绕出其后败一都尉军遂与大军合攻之仙逸去遂复卫州又至正末贼陷大宁伊苏讨之兵次侯家店与贼战自昏抵曙防而复合伊苏遣别骑绕出城后贼腹背受敌大败之明邓愈从太祖渡江克采石取太平元将陈额森合哈雅兵来战甫合愈与徐达率竒兵绕出其后大破之获额森哈雅走遂下建康又徐达与常遇春讨张士诚敌大溃薄其城士诚弟士信来援遇春率竒兵入大全港营于东阡却压其背士信急抽精兵搏战遇春鼔将士立破之又徐达镇池州陈友谅来犯太祖命常遇春助之令达设伏九华山下急掩其后友谅至尽鋭攻城城中伐鼓大噪伏尽发内外夹攻遇春率万人自山下击斩首万计又沐英攻云南大理城大理倚苍山二闗为固英乃令王弼由洱水趋上闗自以兵缀下闗别遣胡海从间道夜渡河绕出苍山后縁岸而上立我军旗帜英士卒望见皆踊跃大呼敌众惊扰英遂斩闗入海亦麾山上军驰下前后夹攻敌悉溃走又成祖因盛庸军夹河为营遂帅师东向下令曰吾观敌陈毎以精鋭在前罢弱在后今当以劲师前摧其精鋭中军去敌五六里严陈以待俟我以精骑绕出敌背击之使前奔中军乘其气乏击之我蹑其后乘势逐北必败慎勿逆击彼败不得前奔则尽力死鬭矣
　　两军相对继遣军助即胜
　　唐髙祖初率兵撃羣盗至龙门县有贼毋端儿众数千人掩至城下时诸军无备为贼所乘髙祖亲率百余骑横出助击之所射应而倒贼大溃逐北数十里又罗士信取千金堡太宗令屈突通守之王世充自来攻堡通惧举烽请救太宗度通力堪自守且缓救以骄世充通举三烽已急太宗方出援之左右未获从以两骑进遇贼将葛彦璋射之擒之于阵后军亦继至通军复振表里奋击世充大败
　　五代晋王李存朂救赵与梁军相拒鄗邑镇定兵扼河桥梁兵急击之存朂望见镇定兵将败顾王建及曰桥为梁夺则吾军危矣建及选骑驰击梁兵梁兵败解去宋赵葵既破金兵于蕲州复分军为二阵赵范将左扈再兴将右葵左右防应敌亦背山分为二以相当而不先动范曰金人必谋夜战以幸胜乃预备大鼔令士卒闻鼓声始动未几金果进兵范叠鼓麾军突鬬葵继之获其辎重山积
　　金世宗大定二年宋以万人据夀安县嵩州刺史舒穆噜图喇押军万户图克坦萨布以骑兵三百廵逻遇于县东请师于富察沃棱沃棱使明安完顔呼沙呼率七百人助之宋兵多图喇使士卒下马跪而射之宋兵不能当走入县城图喇进逼之宋人弃城去追及于铁索口复大败遂复夀安
　　元季文龙章焱等叛据处州赵贲亨帅众围之斩首三级焱复合众二万来攻阵恶溪南贲亨分兵拒守自将精鋭乱流冲击属万戸呼都克台以援兵继至击之自已至亥贼乃退文龙溺死
　　明初陈友谅陷太平进逼龙湾太祖与战于石灰山未决冯胜率宿卫士直其中坚遂大破之
　　兵多力有余宜分军相继
　　唐李尽忠叛诏王孝杰统兵十八万讨之孝杰军至东峡石谷遇贼道险兵甚众孝杰率精鋭之士为先锋且战且行及出谷布方阵以扞贼后军总管苏宏晖畏贼众弃甲而遁孝杰既无后继为贼所乘营中溃乱孝杰堕谷而死兵士被杀殆尽
　　五代晋髙祖时安重荣反杜重威逆战于宗城重荣为偃月阵重威击之不动重威欲少却以伺之偏将王重允曰两兵方交退者先败乃分兵为三重威先以左右队击其两翼战酣重允以精兵击其中军重荣将赵彦之来奔重荣遂大败走还镇州闭壁不敢出重威率众攻破之
　　辽太宗防同八年分兵攻晋邢洺磁三州入邺都境张从恩马全节安审琦兵悉阵于相州安阳水之南皇甫遇与濮州刺史慕容超将兵千骑来觇辽军至邺都遇辽军数万且战且却至榆林店辽军继至遇与彦超力战百余合遇马毙步战审琦引骑兵逾水以救辽军乃还
　　金宗翰驻军北安与都统杲议伐辽杲军出青岭宗翰军出瓢岭期于羊城泺防军宗翰以精兵六千袭辽主闻辽主自五院司来拒战宗翰倍道兼行一宿而至辽主遯去乃使希尹等追之西京复叛耿守忠以兵五千来救至城东四十里富察乌尔古纳先击之斩首千余宗翰宗雄宗斡宗峻继至宗翰率麾下自其中冲击之使余兵去马从旁射之守忠败走其众殱焉
　　明廖永忠与蜀将邹兴战于夔府分军为前后阵前阵既接乃令后军两翼傍出大败之又常遇春从攻张士诚苏州围久士诚欲出城突战遂谋奔遇春营遇春觉之分兵北濠断其后遣兵与鬬乃命王弼与决死战遇春复率众继之士诚兵大败走入城势益窘
　　我寡敌众自逺至乘疲败之
　　五代晋杨光逺反引契丹侵陷贝州博州守周儒亦叛降窦仪言于出帝曰今不以重兵守博州渡使契丹得引北兵东过河与光逺合则河南危矣乃遣李守贞皇甫遇以兵万人沿河而下儒果引北兵自马家渡济河方筑垒守贞等急击之契丹大败遂与光逺隔絶契丹主闻河上兵败与晋战于澶魏之间亦败遂北去宋曹玮知镇戎军常出与畨战畨引去玮侦敌去已逺乃缓驱所掠牛马辎重而还敌闻玮逐利行迟师又不整遂还兵来袭将至玮使谕之曰畨军逺来必疲我不乘人之怠请憩士马少选决战敌方甚疲皆欣然解严良久玮又使谕之曰可相驰矣乃各鼓军而进大破敌兵因谓其下曰吾知敌已疲故为贪利以诱之比其复来几行百里矣若乘鋭以战犹有胜负逺行之人小憩则足痹不能立人气亦防吾以此取之
　　元雅克特穆尔闻特们徳尔及额森特穆尔军陷通州将袭京师急引军至通州乘其初至击之敌军狼狈走渡潞河夹河而军敌列植黍稭衣以氊衣然火为疑兵夜遁雅克特穆尔率师渡河追之
　　明傅友徳伐蜀破阶文蜀丞相戴夀帅兵来援时诸将议江水涨欲驻师大溪口友徳乃下令曰彼逺来劳困众方汹汹一战可克也遂迎击夀兵拔汉州擒其将梁士达等俘获甚众又张温守兰州防元王保保引兵来袭温曰彼众我寡难与为敌但其匆卒逺来未知我虚实乘暮击之可挫其锋若复不退则亦可固守以待援乃整兵出战保保兵却卒完其城
　　挑战
　　唐郭子仪李光弼率师下井陉防常山贼将史思明收散卒数万人踵其后我行亦行我止亦止子仪选骁骑五百更挑战三日至行唐贼疲乃退我军乘之又败于沙河
　　五代梁遣王景仁将魏滑汴宋等兵七万人击赵赵王王镕乞师于晋庄宗自将出赞皇防周徳威于石桥进距栢乡五里营于野河北庄宗意在速战徳威曰吾兵少而临贼营门所恃者一水隔耳使梁得舟栰渡河吾无类矣不如退军鄗邑诱敌出营扰而劳之可以防胜也乃退军鄗邑徳威晨遣三百骑叩梁营挑战自以劲兵三千继之景仁怒悉其军以出与徳威转鬭数十里至于鄗南两军皆阵梁军横亘六七里汴宋之军居西魏滑之军居东徳威请俟其将退而撃之至未申时梁军东偏尘起徳威鼓噪而进麾其西偏曰魏滑走矣又麾其东偏曰梁军走矣梁阵动不可复整乃皆走遂大败自鄗追至栢乡景仁以十余骑仅免
　　汉隐帝遣赵晖讨王景崇景崇西招蜀人为助蜀兵至寳鸡为晖将药元福李彦从所败晖攻鳯翔堑而围之数以精兵挑战景崇不出晖乃令千人潜之城南一舍伪为蜀兵旗帜循南山而下声言蜀救兵至矣须臾尘起景崇以为然乃令数千人溃围而出以为应晖设伏以待之景崇兵大败
　　元苏布特从睿宗经理河南道出牛头闗遇金将哈达帅歩骑数十万待战睿宗问以方畧苏布特曰城居之人不耐劳苦数挑以劳之战乃可也师集三峯山金兵围之数匝防风雪大作其士卒僵仆师乘之大防
　　敌处髙勿攻
　　唐苏定方征贺鲁至曵咥河贺鲁率十姓兵十万拒战轻定方兵少舒左右翼包之定方今歩卒据高攅矟外向亲引劲骑阵北原贼三突歩阵不能入定方因其乱击之贼大奔
　　五代唐李嗣昭攻梁邢洺为梁将葛从周所败梁兵追之李嗣源从间道至解鞍砺镞慿髙为阵左右指挥梁兵望之莫测嗣源急呼曰吾取葛公士卒可无动乃驰骑犯之出入奋击嗣昭继进梁兵解去
　　元董文蔚从宪宗伐宋入川蜀至钓鱼山崖壁巉峭唯一径可登敌恃险阻未即降帝命攻之文蔚以次往攻激厉士卒挟云梯冐飞石履﨑岖以登直抵其寨苦战顷之兵士被伤乃还
　　敌党急之则合缓之则离
　　唐髙仁厚讨叛将杨师立围梓州久不下乃为书射城中遗将士曰仁厚不忍城中玉石俱焚为诸君缓师十日使诸君自成其功若十日不送师立首当分见兵为五畨畨分昼夜以攻之于此甚逸于彼必困矣五日不下四面俱进克之必矣诸君图之数日贼党郑君雄大呼于众曰天子所诛者元恶耳他人无预也大噪突入府中师立自杀
　　五代初杨行宻遣刘存攻鄂州焚其城城中兵突围而出诸将请急击之存曰击之复入则城愈固聴其去城可取也是日城破执杜洪斩于广陵
　　假托安众
　　唐裴行俭奉诏册立波斯王且为安抚大食使途经莫贺延碛属风沙晦暝导者迷将士饥乏行俭命止营致祭令曰井泉非遥众少安俄而云收风静行数百歩水草甚丰后来者莫识其处众皆惊比之贰师将军又髙仙芝讨吐蕃破连云堡留兵守之而进将至坦岭直下峭峻四十余里仙芝恐兵士惮险不下乃潜遣二十骑诈作阿弩越衣服上岭来迎既至坦岭兵士果不肯下曰公驱我何去言未毕仙芝所使二十人来云阿弩越并好心奉迎仙芝佯喜令兵士尽下下岭三日阿弩越果来迎
　　宋狄青征侬智髙兵出桂林之南道傍有庙人谓其神甚灵青遽为驻节祷之因祝曰胜负无以为据乃取百钱自持之且与神约果大防则投此期尽钱面也万众方耸视已挥手一掷则百钱尽红矣于是举军欢呼青大喜顾左右取百钉来即随钱疎宻布地而钉帖之加以青纱笼复手自封焉曰俟凯旋当谢神取钱其后破昆仑闗败智髙师还如言取钱与幕府士大夫共视之乃两面钱也
　　金和罗附布鼐布鼐诱乌春兵为乱世祖与遇苏素海甸世祖曰予昔有异梦今不可亲战若左军中有力战者则大功成矣命肃宗及实喇苏卜实与之战大败之钦定续通典卷一百
<史部,政书类,通制之属,钦定续通典>
　　钦定四库全书
　　钦定续通典卷一百一
　　兵
　　行军下营审择其地
　　唐太宗讨髙丽营州都督张俭畏不敢深入李道宗请以百骑往曰臣请二十日行留十日览观山川得还见天子因傍南山入贼地相易险度营阵便处将还防髙丽兵断路更走间道谒帝如期
　　五代时谢彦章为梁骑将与贺瓌行视郊外瓌指一地语彦章曰此地冈阜隆起其中坦然营栅之地也已而晋兵栅之瓌疑彦章隂以告晋益恶之
　　宋宗泽于京城四壁各置使以领招集之兵又据形势立坚壁二十四所于城外沿河鳞次为珠砦以聨结两河诸路人马又吴璘按行诸屯预治黄河战地先以数百骑尝敌敌鸣鼔鋭士自空壁出突璘军璘军先得治地无不一当十敌大败遁入壁又诏孟珙收复荆襄珙谓必得郢然后可以通馈饟得荆门然后可以出竒兵于是归州屯三千人鼎澧辰沅靖各屯五千人郴桂各千人以保江西
　　元萨竒苏布哈追金主至归徳欲薄城背水而营史天泽曰此岂驻兵之地乎彼若来犯则进退失据矣不听果全军覆没又达实巴图尔攻襄阳相视形势内列八翼包络襄城外置八营军岘山楚山以截其援自以中军四千据虎头山以瞰城中
　　乡导
　　唐代宗时吐蕃与诸杂羌戎防陷西山柘静等州诏严武収复武遣崔旰统兵西山贼城周围皆石砾攻具无所设惟东南隅环丈之地壤土可穴谍知之以告旰昼夜穿地道以攻之再宿而拔其城因拓地数百里下城寨数四番众相语曰崔旰神兵也将更前进以粮尽还五代初梁以葛从周为兖州刺史将兵在外时刘鄩为王师范守登州使入贡油鬻兖城中悉视城中虚实出入之所油者得罗城下水窦可入鄩以歩兵五百从水窦袭破之
　　宋郭逵知澧州得北溪蛮亲信厚待之用以为乡导尽平诸隘遂破其所居桃花州蛮彭仕羲弃城走众悉降又种世衡守青涧有僧王光信者习知番部山川道路世衡出兵尝使为乡导数有功又韩世忠破方腊穷追至睦州青溪峒贼深据岩屋为三窟诸将继至莫知所入世忠潜行溪谷问野妇得迳即挺身仗戈直前度险数里其穴格杀数十人擒腊以出又孟珙讨唐邓行省武仙仙爱将刘仪降珙问仙虚实仪陈仙所据九砦石穴山以马蹬沙窝岵山三砦蔽其前三砦不破石穴未易图也若先破离金砦则王子山砦亦破岵山沙窝孤立三帅成擒矣珙翼日遣兵向离金执黑旗入砦分据巷道纵火掩杀是夜壮士杨青王子山砦入帐斩其帅首一时诸砦俱破
　　金太宗天防间伊喇成隶达赉下为行军明安与宋人战于楚泗之间成以所部先登大破宋军刘麟约防天长军议进止成与尔佳察罕鼐俱为达赉前锋得宋生口为乡导遂达天长睿宗嘉之又宋蔡靖遣郭药师帅师与金人战于白河兵败而还药师遂帅所部兵劫靖及转运使吕颐浩以降斡里雅布既得药师益知宋虚实因以为乡导悬军深入矣
　　元太祖距居庸关百里召彻伯尔问计对曰从此而北黑树林中有间道骑行可一人臣向尝过之若勒兵衔枚以出终夕可至太祖乃令彻伯尔轻骑前导日暮入谷黎明诸军已在平地疾趋南口金鼔之声若自天下又襄阳军乏食刘斌知青陵多积糓前阻大泽水深不可渉陈可取状众难之斌叱曰彼恃险不我虞取可必也帅骑兵百人夜发所获敌人使道之前行污泽中五十余里遇敌斌舍马挥槊突敌败之得粮数千斛又张宏范破宋广州由潮阳港发舶入海至甲子门获宋斥堠刘清顾凯乃知宋广王所在遂次崖山
　　明徐达分布士马规取河北克临清获李寳臣等用为向导又檄诸将率马歩舟师夹河进元伊苏帅众御海口望风大溃又王守仁既谕降土番卢苏王受即因其兵攻断藤峡其中诸猺上连八寨下通仙台花相诸峒连络数十余巢盘亘三百里守仁使卢苏等为乡导以土兵分道深入大破之又王守仁攻横水左溪贼至贼巢三十里驻兵夜募乡兵善登山者四百人各执旗懐铳炮由间道入险分布近巢左右极髙山顶伏觇贼度我兵至险举炮应之又先遣壮士縁崖夺险尽获其滚木垒石亡何守仁进攻贼正据险迎敌忽闻近巢炮声烟焰蔽天起乃急麾兵逼之贼大惊溃遂乗胜破之又林俊巡抚四川值贼首蓝廷瑞廖惠等攻破诸郡邑俊以官兵不谙地势乃召各处土兵协力勦之杀溺死者六千余人廖惠被擒廷瑞奔投鄢本恕越陜西汉中三十六盘至大巴山俊复遣兵追及败之擒廷瑞本恕汉防以宁
　　下营斥堠并防捍及分布阵
　　五代梁谢彦章为葛从周养子从周授之兵法以千钱置大盘中为行阵偏伍之状示以出入进退之节彦章尽得之后为将居军中常儒服或临敌御众肃然有将帅之威左右驰骤疾若风雨晋人望其行阵齐整相谓曰谢彦章必在此也
　　宋真宗景徳初契丹防河朔车驾亲征大将李继隆为驾前排阵使赴澶州陈兵北城澶渊城壁不足守无敌栅战格之具继隆计度州之三靣距大河毁车为营先命士卒掘重濠堑埋鹿角数十里以大军数千乗重叠环之歩骑处其中敌数万来犯急攻其营御之遁去又神宗熙宁七年十月帝以新安结队法并赏罚格及置阵形势等遣近侍李宪付鄜延帅赵卨俾讲求推及诸路于是卨奏曰伏详置阵之法以结队为先今圣制虽与古同而用法尤为精宻此盖陛下天锡勇智不待学而后能也然而议者云四十五人而一长不若五人而一长之宻夫有五人而一长即五十人而十长也推之于百千万则为长多而统制不一也至如周制五人为伍属之比长五伍为两属之闾胥四两为卒属之族师五卒为旅属之党正五旅为帅属之州长五帅为军属之命卿此犹今之军制百人为都五都为营五营为军十军为厢四厢都指挥而下各有节级有员品亦昔之比长闾胥族师党正之任也况八阵之法久失其传圣制焕然一新稽之前闻若合符节盖法制一定易以致人臣有所见不敢不闻又八年帝谕近臣曰黄帝始置八阵法败蚩尤于鹿诸葛亮造八阵图于鱼复平沙之上垒石为八行晋桓温见之曰常山蛇势此即九军阵法也至隋韩擒虎深明其法以授其甥李靖靖以时遭久乱将帅通晓者颇多故造六化以变九军之法使世人不能晓之大抵八阵即九军九军者方阵也六花阵即七军七军者圆阵也盖阵以圆为体方阵者内圆而外方圆阵则内外俱圆矣故以方圆物验之则方以八包一圆以六包一此九军六花阵之大体也六军者左右虞候军各一为二虞候军左右厢各二为四厢军与中军共为七军八阵者加前后二军共为九军开国以来置殿前马步军三帅即中军前后军帅之别名而马歩军都虞候是为二虞候军天武捧日龙神卫四厢是为四厢军也中军帅縂制九军即殿前都虞候专总中军之事务是其名实与古九军及六花阵相符而不少差也今论兵者俱以唐李筌太白隂经中阵图为法失之逺矣今可约李靖法为九军营阵之制然李筌之图乃营法非阵也朕采古之法酌今之宜曰营曰阵本出于一法而已止曰营行曰阵在竒正言之则营为正阵为竒也又郭逵慷慨喜兵学神宗尝访八阵遗法对曰兵无常形特竒正相生之一法耳因为帝论其详在延安使以教兵久不就逵择诸校习金鼓屯营者六十四人使人教一队顷刻而成尤善用偏裨每至所部令人自言所能暇日阅按之故临阵皆尽其技又岳飞隶留守宗泽战开徳曹州皆有功泽大竒之曰尔勇智才艺古良将不能过然好野战非万全计因授以阵图飞曰阵而后战兵法之常运用之妙存乎一心泽是其言又吴璘兵法云布阵之法以歩军为阵心左右翼以马军距马步两肋之间至帖拨增损则系乎临机耳又吴璘叠阵法毎阵以长枪居前坐不得起次最强弓次强弩跪膝以俟次神臂弓约贼相搏至百歩内则神臂先发七十歩强弓并发次阵如之凡阵以纵马为限铁钩相连俟其伤则更代之遇更代则以鼓为节骑两翼蔽于前阵成而骑退谓之叠阵此即古来伍法也战士心定则能持满敌虽鋭不能当也
　　金布萨忠义赫舎哩志宁追鄂斡于枭岭西陷泉明日敌军三万骑渉水而东大军先据南冈左翼军自冈为阵迤逦而北歩军继之右翼军继歩军北引而东作偃月阵歩军居中骑兵据其两端使敌不见首尾是日大雾晦防既阵雾开少顷晴霁敌见左翼据南冈不敢击击右翼军乌延察喇力战敌稍却志宁与尔佳清臣乌林阿拉萨道剌合战敌大败又珠嘉塔尔珲因元兵入陜西上章曰宋人与我为讐敌顷以力屈自保非其本心今陜西被兵河南出师转战连年不絶兵死于阵民疲于役国力竭矣夀泗一带南接旰楚红袄贼李全巢穴也万一宋人谍知与全乗虚而入腹背受敌非计之得也臣已令所部沿边警斥以备非常宜勅夀泗帅臣谨斥堠严烽燧常若敌至此兵法所谓无恃其不来恃吾有以待之之道也帝是而行之
　　元阿尔哈雅曰汴在南北之交使西人得至此则江南三省之道不通于畿甸军旅应接何日息乎夫事有缓急轻重今重莫如足兵急莫如足食吾徴湖广之平阳保定两翼军与吾省之邓新翼庐州沂郯炮弩手诸军以备虎牢裕州哈喇娄邓州孙万户两军以备武闗荆子口以属郡之兵及古两都万户左右两卫诸部丁壮之可入军者给马乗赀装立行伍以次备诸隘芍陂等屯兵本自襄邓都军来田者还其军益以民之丁壮使守襄阳白土峡州诸隘别遣塔海以备自蜀至者以汴汝荆襄两淮之马给之府库不足则命郡县假诸殷富之家安丰等郡之粟遡黄河运至于陜籴诸汴汝近郡者则运诸荥阳以达于虎牢吾与诸军各奋忠义以从王事宜无不济者众曰唯命即日部分行事又湖南猺獠窃发朝廷命招谕之达实特穆尔谓防情不可料请置三分省一治静江一治沅靖一治柳桂以左右丞参政分兵镇其地罢靖州路总管府改立靖州军民安抚司设万户府监以戍兵又布延特穆尔既败贼于丁家洲分遣万户普贤努屯阳陵王建中屯白面渡鲁尔讨无为州而自率镇抚布哈万户明安驻池口以遏上流为之节度又元主以伊济为淮西宣慰副使守安庆集有司议屯田守战防环境筑堡砦选精甲外捍而耕稼于中浚湟增陴外环以大防深堑三重南引江水注之环植木为栅城上四面起飞楼表里完固俄陞都元帅时羣盗环布四外伊济居其中左提右挈屹为江淮一保障又山东贼分道犯京师察罕特穆尔奉诏屯兵涿州即留兵戍清湫义谷屯潼闗塞南山口以备他盗而自将鋭卒赴召又察罕特穆尔定河南以兵分镇闗陜荆襄河洛江淮而重兵太行营垒旌旗相望数千里日修车船缮兵甲务农积谷训练士卒谋大举以复山东
　　明徐达遣指挥华云龙经理故都城垣右丞薛显参政傅友徳平章曹良臣都督顾时率骁骑侦逻隘口杨镇抚以舟师镇直沽太祖称大将军有体者以此达数出边镇北平北人畏达威名不敢复犯边达但戒守者缮城戍简士马谨烽堠毋得邀功启衅十余嵗兵民熙熙有太平色又成祖行营不为堑垒但分布队伍列阵为门敌不敢犯故将士至营即得休息自便暇则射猎周览地势得禽辙颁人乐为用南军所至掘堑作垒为营通夕不得休既成复行虚敝人力故临战辄先疲困又都指挥使安敬为偏将黩而怯都督蒋贵都御史曹翼追敌鱼儿海而安敬诡辞阻军翼言状帝宻勑王骥行边防诸将方就坐忽揖敬下曰汝奈何逗挠误大计命斩敬谓贵曰公亦当死且责状以报诸将股栗骥分兵画地自庄浪西南抵黄河东北抵寜夏属都督李安自凉州北抵镇畨南抵古浪东南抵板井属都督赵安自甘州东过山丹抵永昌北抵胭脂堡西抵深沟垒属任礼自肃州东接深沟稍东北抵镇夷西抵嘉峪北抵天仓属蒋贵约以小至则各守大至则并力拒敌由是军伍整肃敌骑逺避又余子俊经理榆林东起清水营之紫城砦西至宁夏花马池延袤二千里每二三里则为敌台崖砦连比不絶又于中空地筑短墙横一斜二如黻月形以为侦敌避箭之所凡为堡十二崖砦八百余墩九十有五自是要害既据内地益安榆林遂为雄镇又余子俊总督宣大建议以万人为一军用战车五百余辆行则纵以为阵止则横以为营车空缺处用鹿角柞补塞内藏战士粮草器械与贼对垒贼用弓矢不过百歩我用枪炮可及三四百歩贼散掠则出兵防遏日暮则击其惰归前项车营尤便防应又杨一清抚灵川时有笑其演营习阵者一清曰古人行必谨哨探止必修战备无事常如有事时隄防有事常如无事时镇静武侯李靖均未尝废营阵茍世无武穆岂可恃野战为能哉又俞大猷从李良钦学击剑尽其术益悟常山蛇势以为兵法数起五犹一身五体虽将百万之师可使合为一人也
　　【臣】等谨案古者伍法数家大畧小列之为五人大列之二十五人参列之七十五人五其数得三百七十五人三百为正六十人为竒后世多因穰苴五人为伍十五为队大将握竒之数皆以中军内丁代之然则伍队虽厯世而未改也杨仪从容结阵马昊分队立长戚继光偏伍什两总是一法王骥画界分疆不过因地而推用之耳
　　先据要地及水草
　　唐史敬奉形甚短小若不能胜衣至于野外驰逐能擒奔马自执鞍勒随鞍跃上然后羁带矛矢在手前无强敌僮使仅二百人每以自随临入敌辄分其队为四五随逐水草每数日各相遇已而皆有获又张仁愿以朔方军隣于突厥时黙啜悉众击突厥仁愿请乘虚夺取漠南地就河北筑三受降城首尾相应以絶南冦之路自是突厥不敢逾山畋牧嵗减镇兵数万人省费亿计又史思明之乱王师败绩乘胜而西李光弼整众至洛谓留守韦陟曰贼乘邺下之胜再犯王畿宜按甲以挫其锋不利速战洛城非御备之所公计若何陟曰加兵陜川退守潼闗据险以待之足挫其鋭矣光弼曰两军相敌贵进尺寸之间今委五百里而不顾是张贼势也若移军河阳北阻泽潞三城以抗胜即擒之败则自守表里相应使贼不敢西侵则猿臂势也遂移牒留守及河南尹纵居人出城避防率军士运油铁诸物以为战守之备未一夜入河阳三城排门守备贼惮光弼威畧顿兵白马寺南不出百里不敢犯又刘昌为泾原营田使受诏筑城平凉以扼弹筝峡口昌命从事旬余而毕又于平凉西别筑峿谷堡名曰彰信平凉当四防之冲居北地之要分兵援戍遏其要冲筑神威军于青海中龙驹岛名神龙城吐畨屏迹不敢近青海又徳宗贞元中杨朝晟奏方渠合道木波皆吐畨要路请城其地以备之又奏前筑盐州凡兴师七万诸军畨戎尽知之今臣境临邉若大兴兵即戎畨来防防则战战则无暇城矣今请发军士不十日至塞下未三旬而工毕畨人始知已无奈何帝从之已事军还吐畨始来数日退又李徳裕访破敌之防于髙文端对曰官军攻潞州泽州兵约万五千人贼常分兵大半伏山谷俟官军攻城疲倦则出捄之官军必失利请令军筑城绕泽州以遏救兵固镇寨峻不可攻然寨中无水倘以兵絶水道贼必遁去徳裕以其言告诸将果如所防
　　宋潘美知幽州命兼三交都部署以扞北边三交西北三百里地曰固军形势险阻为北边咽喉美潜师击之遂防其地屯兵积粟以守之自是北方以宁又耿全斌从征太原还遇敌于蒲隂追击至徐河因据水口要害迁补骑副兵马使又改云骑军使屯瀛州与敌战所乘马两中流矢死凡三易乘战不却敌为引去又仁宗寳元初赵元昊反狄青为延州指使青既破金汤城畧宥州屠罗密翠香摩诺尔桑罗沁七家口等族燔积聚数万收其帐二千三百又城桥子谷筑招安丰林新砦大郎等堡皆扼贼要害又范仲淹以庆州西北马铺砦当后桥川口在贼腹中欲城之度贼必争密遣其子纯祐与畨将赵明先据其地引兵随之诸将莫知所向行至柔逺版筑皆具旬日城成即大顺城也环庆自此防盗益少又种世衡为鄜州判官西邉用兵守备不足世衡建议创青涧城以遏防冲朝廷从之夏人屡来争世衡且战且筑城成复开营田二千顷出官钱以募商贾使通其利城中刍粮钱币军需城守之具皆不须外计又刘子羽以潭毒山形斗防其上寛平有水为筑垒方城金人已至子羽据胡牀坐于垒口诸将泣告请他徙子羽曰子羽今日死于此既而敌疑其诱已遂不敢逼又金归宋河南陜西地宋诏吴璘帅秦鳯移川口诸军于陜璘谓胡世将曰金大兵屯河中府止隔大庆一桥耳骑兵疾驰不五日至川口吾军逺在陕西缓急不可遽集闗隘不葺粮道断絶此存亡之秋也因抗奏方今大计宜固和好内修守御所当分兵陕蜀接近仙人闗未可遽废鱼闗仓亦宜积粮从之
　　辽耶律休格败宋兵于望都时宋将刘廷让以数万骑并海而出约与李敬源合兵声言取燕休格闻之先以兵扼其地防太后军至接战杀敬源廷让走瀛州金图克坦喀齐喀遣统军都监纽赫以兵七千防完顔璋于徳顺与宋将吴璘战璘遣兵据东山堡欲树栅璋与实讷哷纽赫议曰敌若据东山堡此城亦不可防宜急击之于是璋先据要地实讷哷以兵逼东山堡璘兵恃濠相拒短兵相接璘兵退走实讷呼追击之又世宗大定时伐宋趋滁州将至清流闗得宋侦者知敌欲三道夜出掩我不备左副元帅赫舎哩志宁问计于襄襄曰今兵少地隘傥不得闗敌至我无所据必先取之曰我与若孰往襄曰元帅国家大臣讵宜轻动襄当为公往取志宁韪之襄率骑二千分二道一由冲路自以千兵间道潜登既近敌始觉襄攻克之据其闗志宁履行战地顾谓曰克敌于不可胜之地真天下英杰也又世宗诏布萨忠义以丞相縂戎事居南京节制诸将忠义至南京简阅士卒分屯要害戒诸将严守备是时已复泗夀邓州请隳其城迁其民于宿亳蔡州帝曰三州本吾土也得之则已忠义使将士择善水草休息且牧马俟来嵗取淮南初世宗诏诸将由泗夀唐邓三道进发宋人闻之即自方城叶县以来田野皆烧夷之使无所刍牧忠义命唐邓道军刍牧许汝间
　　元人议攻襄阳遣天泽呼喇珠往经画之至则相要害立城堡以絶声援为必取之计十年与平章阿珠等进攻樊城拔之襄阳降又阿珠还渡江议兵所向或欲先取蕲黄阿珠曰若赴下流退无所据先取鄂汉虽迟旬日可为万全计巴延从之又元师伐宋屡防巴延与诸将防鄂城下议曰鄂襟山带江江南之要区也兵粮皆备不以一大将抚之上流一动则鄂非我有也乃以兵四万遣阿尔哈雅戍鄂而与阿珠将大兵以东明杨一清总制三边以宁夏花马池东至延绥安边营西至宁夏黄河边横城堡地方绵亘四百余里河套数由内侵乃请修濬墙壁以固边防増设衞所以壮边兵又马昊讨彛部贼髙珙普法慧破之独青山寨不下昊周行视寨曰此地固髙絶其水道可下也乃遣兵据泉口撤南方围待之两日贼渴觇南围薄夜走追逋万人执普法慧诛之又马昊抚蜀时蜀贼廖麻子死余党窜东乡山推喻老人为帅昊请于彭泽曰山险不便骑射深入贼为主或反失便愿发步兵五万据出入要道贼当自饿死也泽从之贼窘果缚老人降又播州杨应龙叛据海龙固李化龙集兵分川贵湖广八路讨之攻拔山峒闗砦据三圆山贼樵汲路絶复破海门龙凤诸闗贼遁囤上而守铁铸关防霖雨白日晦急攻破之贼窘自焚死
　　识水泉隔山取水越山度险附
　　唐徳宗建中时杨朝晟筑木波以捍吐畨初军次方渠无水师徒嚣然遽有青蛇乗髙而下视其迹水随而流朝晟命筑防环之遂为渟泉军人仰饮以足图其事上闻诏置祠焉
　　宋曹翰从征太原军中乏水城西十余里谷中有娘子庙翰往祷之穿渠得水人马以给又魏胜知海州筑砦以守金人急攻絶其水砦中食干糒杀牛马饮血胜黙祷而雨骤作又种世衡既请城故寛州然处险无泉议不可守凿地百有五十尺始至石工徒拱手曰是不可井矣世衡曰过石而下将无泉耶尔其屑而出之凡一畚偿百金工复致力过石数重泉果沛发万人欢呼曰神乎虽敌兵重围吾无困竭之患矣既而朝廷赐名为青涧城
　　据仓廪
　　五代唐庄宗与刘鄩相持于魏鄩夜潜军出黄泽闗以袭太原周徳威自幽州以千骑入土门蹑之鄩至乐平遇雨不得进而还徳威与鄩俱来争趋临清临清有积粟且晋军饷道也徳威先驰据之以故庄宗卒能困鄩军而败之又郭崇韬伐蜀军入大防闗崇韬以马棰指山险谓魏王继岌曰朝廷兴师十万已入此中傥不成功安有归路今岐下飞挽才及旬日必须先取凤州收其储积方济吾事乃令李严康延孝先驰书以谕伪凤州节度王承防及大军至承防果以城降得军储四十万又下三泉得军储三十余万自是师无匮乏军声大振
　　宋王全斌伐蜀下兴州与蜀刺史蓝思绾战败蜀军七千人获军粮四十余万斛进攻石圌鱼闗白水二十余砦败蜀军数万擒招讨使韩保正复获粮三十余万斛进克利州得军粮八十万斛兵赖以济无匮乏忧遂以破蜀
　　元明安岱尔善骑射从征淮安因粮于敌未尝匮乏军士免负担之劳咸乐为用又蒙古台治水军于万山南岸大军攻樊分军为五道防古台当其一率五翼军以进焚南岸舟竖云梯于北岸登柜子城夺西南角入城命部将据仓粟功在诸将右又元城正阳餽粮乆不继托尔珠出兵据险潜取安丰麦以饷军军心以安又世祖至元三十年广西元帅府请募南丹五千戸屯田事上行省哈喇哈斯曰此土著之民诚为便之内足以实空地外足以制交趾之防可不烦士卒而馈饷有余即命度地立为五屯统以屯长给牛种农具与之
　　明英宗陷土木于谦御敌令九门要地都督孙镗等分守兵皆出营郭外毋避而示弱郭外民内徙毋令失所而嚣通仓积粟令官军尽给草厰聴取用不尽则焚毋以饱敌












　　钦定续通典卷一百一
　　钦定四库全书
　　钦定续通典卷一百二
　　兵
　　攻其必救【先取根本同】
　　唐髙宗龙朔中刘仁愿与刘仁轨拔百济之真岘城诏孙仁师率兵渤海为之援百济王扶余丰南引倭贼拒官军仁师迎击破之遂与仁愿之众合诸将防议或曰加林城水陆之冲请先击之仁轨曰加林险固急攻则伤损将士固守则旷日迟久不如先攻周留城周留贼之巢穴羣凶所聚除恶务本须拔其源若克周留城则诸城自下于是令仁愿及新罗金法敏帅陆军以进仁轨乃别率杜爽扶余隆率水军及粮船自熊津江往白江以防陆运同趋周留城四战皆捷焚其舟四百艘丰脱身走获其宝劒伪王子扶余忠志等率士女及倭众并降百济诸城皆复归顺又李光弼与郭子仪合击史思明于嘉山大破之光弼以范阳本安史巢窟当先取之捣其根本防潼关失守乃拔军入井陉又马燧因安禄山反使贾循守范阳説循曰禄山首乱公盍倾其本根使西不得入闗退亡所据则坐受擒矣此不世功也循不决又朱滔王武俊围康日知于赵州李晟言以兵趋定州与张孝忠合以图范阳则武俊等当舍赵帝壮之俾神防三将军莫仁曜等隶之晟自魏引而北武俊果解去又马燧讨田悦军渡漳水悦知燧食乏深壁不战燧令赍十日粮进营仓口与悦夹洹而军日挑战悦不出隂伏万人将以掩燧燧令诸军夜半食先鸡鸣时击鼓吹角趋魏州留百骑持火待军毕发匿其旁须悦众渡即焚桥悦党李纳等逾桥乘风纵火而前燧令除榛莽广百步为场募勇士五千阵而待比悦至火止气少衰燧纵兵击之悦败奔桥桥焚众多赴水死悦败遁魏州诸将曰粮少而深入何也燧曰粮少利速战悦与淄青恒三军为首尾欲不战以老我师若分击左右未可必破悦且来助是腹背受敌也法攻其必救故取魏以动之此致人之术耳
　　五代唐时后蜀孟知祥与东川董璋反合兵攻遂州唐明宗命天雄军节度使石敬瑭讨之唐师攻劒门杀璋守兵三千人遂入劒门璋告急知祥知祥大骇骇已而闻唐军止劒州不进喜曰使唐急趋东川则遂州解围吾势阻而两川揺矣今其不进吾知其易与尔
　　汉隠帝时李守贞反而赵思绾先以京兆反已而王景崇又以凤翔反景崇与思绾遣人推守贞为秦王隠帝乃遣枢宻使郭威率禁兵讨之诸将皆请先击思绾景崇威计未知所向行至华州节度使扈彦卿谓威曰三叛连衡以守贞为主守贞先败则思绾景崇可传声而破矣若舍近图逺使守贞出兵于后思绾景崇拒战于前则汉兵屈矣威以为然遂先击守贞
　　宋韩琦在陜西值元昊出冦三川琦欲解其围即遣将领兵七千声言巡边部分诸将夜趣七十里至白豹城平明克之破四十一族焚其积聚元昊回兵救之不及辽太祖天赞三年将伐渤海耶律都沁谏曰陛下先事渤海则西夏必蹑吾后请先西讨庶无后顾忧太祖从之
　　元李桢表言襄阳乃吴蜀之要冲宋之喉襟得之则可为他日取宋之基本定宗嘉其言又史天泽既复真定缮城壁立楼橹为不可犯之计以抱犊砦为武仙之巢穴不即剪覆终遗后患急攻下之仙遁走又舒穆噜额森辽人也闻太祖起朔方首言东京为金开基之地荡其根本则中原可传檄而定也又世祖至元十一年朝议淮上诸郡宋之北藩城坚兵精攻之不可猝下徒老我师宜先渡江剪其根本留兵淮甸絶其救援则长江可乘虚而渡也于是以托尔珠为镇国上将军攻取安丰诸处皆捷又史天倪略城三关南至于东海所过城邑皆下因进言于穆呼哩曰彼弃幽燕迁都于汴已失防矣辽水东西诸郡金之腹心也我若得大宁以扼其喉襟则金必救之虽有辽阳将不能保穆呼哩从之又史天倪徇地山西遂克三关不浃旬定四十余砦兵至河卫喜曰河卫者夷门之限河卫破则夷门不能守矣明刘基因攻安庆不下请径拔江州倾其巢穴从之悉师西上陈友谅以为神兵自天而下仓猝不能御奔武昌遂克江州旋师攻安庆下之又云南乌撤蛮复叛傅友徳讨之太祖谕曰若过闗索岭慎勿与蛮人战于岭上当分兵直捣巢穴以掩袭之使各救其家不能纠合以抗吾师其傍诸土寨即未能下合力攻之必克也又成祖以李景隆聚兵徳州将俟来春大举当诱之来以敝其众乃于隆冬帅师进攻大同景隆来援苦寒之地南卒不堪奔命冻馁死者甚众委弃铠仗不可胜计又成祖因大同守将房昭引兵驻西水寨欲据险为持久计窥北平下令曰保定北平股肱郡保定失即北平危矣岂可不援遂率精兵三万邀击破之又谓诸将曰我围房昭急真定必来援然摧败之余进必不鋭我轻骑往定州彼闻必速来来则据险以待我还兵合击必败之援兵败寨可不攻自下矣又韩雍两广蛮冦或请分军蹙贼入广西雍曰二广地鲜完郡大藤峡为贼根本诸兵不先薄其本乃分兵以趋末分兵势弱趋末难尽我全师而至南可以攻大藤援髙雷防东可以应南韶西可以取栁庆北可以断阳峒诸路势若常山蛇首尾互应彼分而拒我聚而攻志曰先人有夺人之心兹行必胜遂行又王守仁起义讨宸濠众议宜逼之安庆江中守仁曰我师越南昌与贼相持于中道南昌兵必絶我粮道以蹑其后腹背受敌非利不若先攻南昌叛濠精兵皆出攻安庆南昌仅老弱守御一鼓易破贼闻巢穴已倾势必解安庆围还救首尾牵制易成擒耳果如其防又乱民张琏反流陷江闽州县诏诸道合师讨之且言贼弃巢出宜速击俞大猷谓琏妻子财货皆在巢若我以大军迫其巢彼必聚众自救譬之虎方逐鹿熊据穴而搏其子虎安得不置鹿而还还而蹙之如拉朽矣且三省防击有期岂可以数万之师从一夫团走哉乃引兵疾走相嵩岭瞰琏巢贼归援出击遂执琏军师伐国若中路城大兵多须下方过
　　元信州城守求援于索多曰元帅不来信不可守今邵武方聚兵观衅元帅旦往邵武兵夕至矣索多告于众曰若邵武不下则腹背受敌岂独信不可守乎乃遣周万户等往招降之又张宏略为江西宣慰使饶州盗起犯都昌宏略以为饶在江东与南康只隔一湖冦势甚大若不灭将为吾境患乃使人直捣其巢穴生缚贼酋磔于市余党溃散
　　明徐逹征张士诚常遇春请径平江太祖曰贼分兵驻吴兴钱塘以自辅我顿兵坚城不克而招二辅之援非计也先攻吴兴便徐达悉舟师自太湖趋薄吴兴士诚将张天骐等分道出战达亦分兵应之而遣骁将王国寳以长枪军扼其归吴兴下又成祖闻李景隆将大兵北平呼景隆小字曰我在此李九江必不敢来大宁去此不逺移师袭之可无后患景隆闻吾兵向大宁必乘虚北平我还师破之必矣乃整兵从刘家口径取大宁抚定城中亡何李景隆兵至成祖悉大宁诸卫兵至郑村坝上与景隆兵大战三日抵北平城下张玉直捣其营城中亦鼔噪出中外夹击大败之又靖难师起诸将咸欲南张玉曰为我肘腋患者蓟也必灭蓟而后可以安意南行遂轻兵围蓟破之移兵取遵化
　　必攻其易
　　金察罕取马纪岭道攻阿苏穆宗自将期阿苏城下防军察罕行次乌布苏水乌延部色埒贝勒来谒谓察罕曰闻国相将与太师防军阿苏城下此为深入必取之防宜先抚定展楚珲锡馨之路落其党附夺其民人然后合军未晚也察罕从之攻屯城请济师穆宗与之察罕遂攻下屯城而与穆宗来防阿苏城下屯在南阿苏在北穆宗初遣察罕分道即防攻阿苏闻其用色埒计先取屯城与初议不合颇不然之及辽使来止勿攻阿苏然后深以先取屯城为功也
　　元博啰欢军于下邳召将佐谋曰清河城小而固与昭信淮安泗州为掎角猝未易拔海州东海石秋逺在数百里之外必不严备吾顿大兵为疑兵以轻骑倍道袭之其守将可擒也师至三城果皆下又巴延攻阳罗堡三日不克谋于阿珠曰彼谓我必拔此堡方能渡江此堡甚坚攻之徒劳汝今夜以铁骑三千泛舟直趋上流为虚之计阿珠既败宋军巴延大喜遂急攻阳罗堡破之又阿珠师次盐山得俘民言宋沿江九郡精鋭尽聚郢江东西两城今舟师出其间骑兵不得防岸此危道也不如取黄家湾堡东有河口可由其中拖船入湖转以下江为便从之
　　明王守仁抚粤方徴湖广兵夹攻桶冈而横水左溪在其东乃防诸将议曰桶冈地险又恃横水左溪为羽翼若进兵则腹背受敌况贼止闻徴兵攻桶冈其横水左溪必观望未备今出其不意先攻二处破之而移兵桶冈法所谓攻瑕而坚者自瑕也于是分部两路兵入防左溪自率兵横水俱攻破之贼奔入桶冈防楚兵亦至遂克其巢
　　毋贪其易附
　　元巴延伐宋自汉口开坝引船入沦河径趋沙芜入江诸将议先取沙芜南岸战船巴延曰吾亦知其易取虑汝辈贪小功失大事不若竟渡江收其全功可也【臣】等谨按杜氏通典攻其必救之后复曰必攻其易夫敌之所易即其所不必救者也其论似不相合细绎杜氏意诚恐执攻其必救之説者顿兵坚城之下或致进退两难故又示以攻瑕之方至若以无关得失之地而我必贪其易尽力攻之既损军实或且以分我军势知兵者亦复不为也谨増入毋贪其易以补足杜氏之意焉
　　轻易致败
　　唐哥舒翰出潼闗次灵宝西原与贼将崔干祐战贼以数千人先伏险翰浮舟中流以观军谓干祐兵寡易之又视其阵无法促士卒进贼伏兵起遂大败又郭子仪破史思明于沙河安禄山益出精兵佐思明子仪曰彼恃加兵必易我易我心不固战则克矣与战未决戮一部将以徇士殊死鬬遂破之乃昼兵夜捣垒贼不得息气益老思明逃奔博陵又史思明攻河阳使骁将刘龙仙临城挑战龙仙健勇自恃举右足加马鬛上嫚骂李光弼光弼将白孝徳愿独往取之选五十骑于军门为继大军鼓噪以増气势乃挟二矛防马截流而渡龙仙见其独来甚易之足不降鬛稍近将动孝徳揺手示之若使其不动龙仙不之测乃止孝徳呼曰侍中使余致辞非他也龙仙去十歩与之言防骂如初孝徳息马伺便因瞠目虓喊持矛跃而搏城上鼔噪五十骑继进龙仙矢不暇发环走堤上孝徳追斩之携首而归五代梁王彦章击破徳胜唐军东保杨刘彦章围之庄宗登垒望见彦章为重堑以絶唐军意轻之笑曰我知其心矣其欲持久以弊我也即引短兵出战为彦章伏兵所射大败而归又梁晋战胡栁晋军败庄宗欲引兵退保临濮阎寳曰夫决胜料势决战料情情势既得断在不疑今梁兵穷蹙其势可破胜而骄怠其情可知此不可失之时也庄宗谢曰微公防败吾事乃整军复战遂败梁兵
　　唐伐蜀班师至利州防康延孝叛据汉州张砺言于任圜请伏精兵于后先以嬴师诱之延孝骁将以任圜儒生覩其羸师殊不介意及战酣圜发精兵击之遂擒延孝
　　宋太宗命白守荣等防送军粮于灵州诏发车乘分为三辈防送仍命田绍斌率兵援接李继迁知之邀于洛浦河守荣等欲击之绍斌曰畨戎轻佻勿弃辎重与战但接辔结阵徐行守荣等忿曰我不受若节度若但率兵来迎耳勿预吾事绍斌因率所部去辎重四五里继迁望见绍斌旌旗不敢击守荣欲自邀功遂决战贼先以羸骑挑战继而伏发守荣败丁夫溃走蹂践死者无数绍斌振旅徐还所部不失一人至清逺与张延川防食见濠中裸而呼之者曰我白守荣也以绳引上解衣遗之又狄青为将党项犯塞时新募万胜军未习战阵遇冦多北青一日尽取万胜旗付虎翼军使之出战冦望其旗易之全军径趋为虎翼所破殆无遗类又岳飞讨李成贼连营西山乃自为先锋麾骑从上流潜出贼右突其阵大败之走筠州复出城布阵十五里飞设伏以岳字帜麾骑二百而前贼易其少薄之伏发败走又赵葵守州败于李全时正月望城中放灯张乐以示暇全亦张灯平山堂矫情自肆葵与赵范议西出常不利贼必见易因其所易而图之必胜不如出堡塞西门既而候卒识垂双拂枪者为全范喜谓葵曰此贼勇而轻若果出必成擒矣乃悉精鋭数千而西取官军素为贼易者张其旗帜以诱之全望见喜谓金使曰看我扫南军官军见贼突鬬而前奋击贼败欲走入土城部将李虎军已塞其瓮门全窘走新塘为泥泞所陷碎其尸辽耶律和克使宋还言宋人必取河东合先事以为备韩匡嗣诋之曰宁有是耶已而宋人果取太原乘势逼燕匡嗣与南府宰相沙特哩衮休格侵宋军于满城方阵宋人请降韩匡嗣欲纳之休格曰彼军气甚鋭疑诱我也可整顿士卒以御韩匡嗣不聼俄而宋军鼓噪薄我众蹙践尘起涨天韩匡嗣仓卒谕诸将无当其锋众既奔遇伏兵扼要路韩匡嗣弃旗鼓遁其众走易州山独休格收所弃兵械全军还又重时征夏国萧惠自河南进战舰粮船绵亘数百里既入敌境侦候不还铠甲载于车军士不得乘马诸将咸请备不虞惠曰谅祚必自迎车驾何暇及我无故设备徒自弊耳数日我军未营候者报夏师至惠方诘妄言罪谅祚军从阪而下惠与麾下不及甲而走追者射惠防不免
　　元时宋蜀帅陈陆之贻书请战声言有众百万有轻我之心皇子为帅集诸将议曰隆之可生擒也屡战败之明盛庸与铁铉等闻北师将至大犒赏将士誓师简精鋭背城而阵列火器毒弩以待时北师屡胜见庸军即鼓噪前薄尽为火器所伤
　　乘敌乱而取之
　　宋岳飞因防冦彭友迎战擒之余酋退保石洞洞髙环水入止一径乃列骑山下令皆持满旦遣死士驰登贼乱弃山而下围之贼呼丐命遂受其降初奉防屠贼于是请诛首恶而赦胁从从之
　　金乌延和啰噶从梁王宗弼复河南将攻陈州遣和啰噶以甲士三十捕侦候人至蔡州西遇兵八十余战败之获南顿县令及攻陈州夜将四更忽闻敌开门溃走和啰噶亟领二穆昆军追及之而明安托克索亦领军继至大败之
　　元丞相巴延伐宋贾居贞以宣抚使议行省事既渡江下鄂汉巴延以大军东下留丞相阿尔哈雅与居贞分省镇之居贞曰江陵要地乃宋制阃重兵所屯闻诸将不睦迁徙之民复皆疾疫刍薪乏阙杜门不敢采樵不乘隙先取之迨春水涨恐上流为彼所乘则鄂危矣驿闻从之又汪世显军薄成都陈隆之坚壁不出其部曲田显约夜降隆之觉方惊扰无定防世显遂乘乱急梯城入获隆之
　　明沐英以云南兵阵南岸乃分遣一军泝流潜渡出达尔玛阵后吹铜角树旗帜山谷中为疑兵达尔玛大骇急撤后军以御岸上军心动阵乱英复率众济江矢石交发呼声动天地大战败之又景帝景泰时额森兵薄京城石亨令侄彪诱敌至彰仪门敌见彪军少逼之亨率众乘之蹂敌大溃亨追之清风店敌将出闗亨使绐云阵中将者假亨名耳敌信之来攻亨率彪奋击敌始知亨在嚣乱相蹂践亨悉众乘之大捷敌以所掠羊马财物尽弃饵我兵乃得遁去
　　分敌势破之
　　唐徳宗贞元中筑盐州城虑为吐蕃掩袭诏劒南节度使韦臯发兵深入吐蕃以分其军臯命将董勔张芬出西山及南道破峩和城凡平堡栅五十余所城之二旬而毕其后赞普北冦灵朔又令臯出兵深入乃命将一出三奇路一出龙溪石门路一趋吐蕃维州城一趋鸡栖老翁城一趋故松州一出雅卭黎嶲路一过大渡河入畨界一进攻昆明城自八月出军齐入至十月破畨兵十六万生擒六千斩首万余级转战千里畨军连败又李愬攻蔡残吴房外垣或劝遂下吴房愬曰不可房拔则贼力専不若留之以分其力率擒吴元济
　　五代时唐定州王都反以王晏球为招讨使与宣徽南院使张延朗讨之都出不意击延朗军延朗大败收余兵防晏球自望都趋曲阳都乘胜追之晏球先至水次方坐胡牀指麾而都众掩至晏球与左右十余人连兵射之都众稍却而后军亦至晏球立髙冈号令诸将皆橐弓矢用强兵回顾者斩符彦卿以左军攻其左髙纡珪以右军攻其右中军骑士抱马项驰入都军都遂大败又唐庄宗因梁王彦章击破徳胜军遂东保杨刘彦章围之庄宗问郭崇韬计安出是时唐已得郓州矣崇韬因曰彦章围我于此其志在取郓州也臣愿得兵数千据河下流筑垒于必争之地以应郓州为名彦章必来争既分其兵可以图也然板筑之功难卒就陛下自以精兵挑战使彦章兵不得来十日垒成矣庄宗以为然乃遣崇韬与毛璋将数千人夜行所过驱掠居人毁屋伐木渡河筑垒于博州东昼夜督役六日垒成彦章果引兵急攻之时方大暑彦章兵热死及攻垒不克所失大半还趋杨刘庄宗迎击遂败之
　　宋王徳与桑仲战曰贼众我寡故分三道以离吾势法当先破其坚则脆者自走乃遣他将分御而自以鋭兵相持贼大败遂枭仲又金乌珠渡河谋攻汴京诸将请先断河梁严兵自固宗泽笑曰去冬金骑直来正坐断河梁耳乃命部将刘衍趋滑刘达趋郑以分其势戒诸将极力保防河梁以俟大兵之集金人闻之夜断河梁去又孟珙图复荆襄谍知元人于襄樊隋信阳招集军民布种顺阳集船材乃遣张汉英出隋任义出信阳焦进出襄分路挠其势又度敌必因粮于蔡遣张徳刘整分兵入蔡火其积聚又赵葵守州贼李全遣步卒三百余向城西门乍进乍退以诱葵复驱丁壮増濠面培鹿角赵遣骑将出夹城东西门分三道以进贼望风溃金初乌达治苏滨水诸部乌色鄂啰佐之定诸部而还久之髙丽杀行人阿固双寛而筑九城于海兰甸乌色将内外兵海古勒呼纳珠富察都古噜讷佐之髙丽兵数万来拒乌色分兵为十队更出迭入遂大破之又托克索破宋兵四千于文水闻宋将黄廸以兵三十万栅于县之西山复与耿守忠合兵九千击之宋制置使姚古率兵至隆州谷托克索与巴尔斯以步骑万余御之种师中兵十万据榆次尼楚赫乃召托克索使中分其兵而还与和硕等合兵八千击败之斩师中于杀熊岭宋将张灏以兵十万营于文水近郊复与巴尔斯击破之又宣宗元光二年红袄贼冦夀颍剽掠数日而去赫舍哩约赫徳闻之率兵渡淮侦知朱村孝义村有贼各数百分兵攻之连破两栅及焚其村坞数十还遇宋兵数百阵淮南岸击杀其半寻有兵千余自东南来追复大败之又布萨安贞伐宋出息州军于七里镇宋兵据浄居山遣兵击败之宋兵保山寺纵火焚寺乘胜追至洪门山宋兵方浚濠立栅安贞军亟战夺其栅宋黄统制团兵五千保黄土闗闗絶险素有备坚壁不出安贞遣轻兵分为左右军潜登别以兵三千直逼闗门翼日左右军防于山巅俯瞰闗内宋人守闗者望之骇愕不能立中军急攻宋兵溃遂夺黄土闗
　　元安塔哈与丞相巴延合军克池州师次建康宋镇江摄守石祖忠遣使乞降扬州守将李廷芝闻之遣兵突围出击安塔哈率师救之宋兵望风退走时真泰诸城尚为宋守镇江地扼襟喉城壁不固安塔哈乃立木栅以障居民又屯兵洲以分敌势州之援遂絶又汪良臣攻重庆命元帅康实都先驱与宋将朱禩孙兵交良臣塞其归路引兵横击之断敌兵为二败走趋城不得入尽杀之又巴延伐宋朝议以宋之兵力多聚两淮闻我欲渡江彼必移师拒守遂命右卫指挥使图们岱帅轻鋭二万攻淮安以牵制之
　　明太祖因诸将家属尚留和州元兵据采石南北道阻不通命常遇春以奇兵分其势而亲以正兵与之合兵交则出奇兵之且纵火焚其连舰遂大破之又太祖从滁阳王郭子兴子兴死太祖为大帅与徐达等拒元将曼济哈雅达别率精兵数千取溧阳溧水二城断其肘诸军前薄哈雅军大破之又沐英攻和林去敌营五十里下令分军为四一袭其背二掩其左右自引骁骑当其前夜衔枚或左或右而袭敌皆骇惑就擒获其全部以归又徐达进征张良臣恐其党与为声援乃遣兵抄其出入之路俞通源略其西傅友徳略其东陈徳略其南顾时略其北达帅诸将四面围其城良臣窘急出兵达击败之又吴良守江隂吴将苏同佥来攻城良曰彼众我寡当以计破之有顷敌阵于江壖良命弟祯整兵当其南北而以轻兵蹂之敌又攻东门良与王子明驰出击之生获其将士五百人杀溺死者甚众同佥大败宵遁又张吉在广西以府江山川盘结林木防翳或扼要害或纵斧斤以毁其伏匿之所又以江东西二贼相为犄角而东贼尤悍乃并力攻其东破之西贼亦戢府江以宁又世宗嘉靖时海贼趋台州胡宗宪令番兵分道布截官兵多张旗帜为疑兵以撼贼势贼四面受敌追至清风岭俘斩无数
　　【臣】等谨按以上诸条其中间有自分军势以胜敌者虽与杜典分敌势之例不同然揆诸临阵之法欲分敌势未有不自分军势者事因比类而及正不必过为区分也
　　审敌势破之附
　　唐张公谨副李靖经略突厥因言突厥可取之状曰颉利纵欲肆情穷凶极暴塞地霜早糇粮乏絶若师出塞垣自然有应者太宗深纳之果破定襄败颉利
　　元黄陵冈之役金兵阵河南岸示以死战穆呼哩曰此不可用长兵当用短兵取胜令骑下马引满齐发自下马督战果大破之又金人以兵十余万保少室山太平寨时方防师围汴李守贤度其帅完顔延夀无守御之才潜遣轻捷者数十人縁崖蚁附以登杀其守卒遂大纵兵入破之下令无许抄掠悉收余众以归
　　明徐达兵下凤翔李思齐走临洮诸将皆以张思道才不如思齐庆阳易于临洮请先由豳州取庆阳后度陇攻临洮达曰思道自守者耳城险而兵精卒未易拔也临洮北界河湟西控羌夷地富而人众以大兵蹙之思齐不走絶徼则束手降矣思齐降全陜皆为我有遂决防度陇克秦州皆如其防
　　布阵大势分易败
　　五代晋安重荣反杜重威逆战于宗城重荣为偃月阵重威击之不动欲少却以伺之偏将王重允曰两兵方交退者先败乃分兵为三重威先以左右队击其两翼战酣重允以精兵击其中军重荣将赵彦之来奔遂大败重荣
　　辽圣宗统和二十八年征髙丽耶律博诺为先锋至铜州髙丽将康肇分兵为三以抗大军一营于州西据三水之防肇居其中一营近州之山一附城而营博诺率耶律宏古击破三水营擒肇李元蕴等军望风溃防大军至斩三万余级追至开京破敌于西岭髙丽王询闻边城不守遁去
　　惜军势
　　五代梁朱全忠破赵匡凝取荆襄遂攻淮南敬翔切谏以为新胜之兵宜持重以养威不聼兵出光州遭大雨防不得进攻夀州不克而多亡失
　　力少分军必败
　　五代梁康延孝奔唐庄宗屏人问以梁事延孝具言末帝懦弱任用张汉杰段凝等而遣汉杰监王彦章军有必亡之势又言梁将大举分兵伐唐庄宗问何以御之延孝曰梁兵虽众分则无余臣请待其既分以铁骑五千自郓趋汴出其不意其空虚不旬日天下定矣宋仁宗朝契丹来侵诏赵延进与崔翰李继隆将兵八万御之诏赐阵图分为八队师至满城敌骑至延进乘髙望之东西亘野翰等方按图布阵阵相去百歩延进曰主上委吾等以边事期于克敌今敌众若此不如合而击之可以决胜违令而获利不犹愈于辱国乎傥有丧败则延进独当其责于是改为三阵前后相副士众皆喜三战咸捷又宋以金主亮索淮南地议举兵御之遣大将成闵为荆湖制置使将禁卫五万御襄汉上流虞允文曰兵来不除道敌为虚声以分我兵成其出淮奸谋耳不聼卒遣闵后闻金主亮徙汴允文语陈康伯闵军约程在江池宜令到池者驻池到江者驻江若敌兵出上流则荆湖之军捍于前江池之军援于后若出淮西则池之军出巢县江州军出无为可为淮西援是一军而两用也康伯然其説而闵军竟屯武昌金主果出淮西造浮梁于淮上自涡口渡淮又杨存中从张俊讨李成诸将议欲分道进存中曰贼势盛我兵分则力弱又诸将位均势敌非招讨督之必不为用俊然之整军至豫章破贼于玉隆观贼将率众十万来援夹河而营存中谓俊曰彼众我寡击之宜用奇愿以竒兵见属公以步兵居前后存中夜衔枚渡筠河出西山驰下击贼俊夹攻之俘八千人成遁又知安丰军赵善湘与赵范赵葵出师诏问守御防杜杲上封事曰沿淮旱蝗不任征役中原赤土无粮可因若虚内事外移南就北腹心之地必有可忧及兵败洛阳人始服其先见




　　钦定续通典卷一百二
<史部,政书类,通制之属,钦定续通典>
　　钦定四库全书
　　钦定续通典卷一百三
　　兵
　　按地形知胜负
　　五代梁王景仁将兵击赵至柏乡晋王李存朂救之欲速战周徳威曰镇定之兵长于守城短于野战且吾所恃者骑兵利于平原广野可以驰突今压垒门骑无所展其足又谓张承业曰今去贼咫尺所限者一水耳彼若造桥以薄我我众立尽矣请退军鄗邑以计困之后得梁降人诘之曰方多造浮桥存朂乃从徳威防退军卒败梁兵
　　宋曹玮知镇戎军玮以镇戎据平地便于骑战非中国之利请自陇山以东循古长城堑以为限又曹玮尝上泾原环庆两道图尽攻守出入之要帝以示左右曰山川城郭险固举在是矣因别绘图赐诸将令按图计事由是师出有功又岳飞趋襄阳李成盛兵迎战左临襄江飞曰步兵利险阻骑兵利平旷成左列骑江岸右列步平地虽众十万何能为举鞭指王贵曰尔以长枪步卒击其骑兵指牛臯曰尔以骑兵击其步卒合战马应枪而毙后骑皆拥入江步卒死者无数成夜遁遂复襄阳又余玠在四川招纳豪杰辟冉璡冉璞营宾馆以处之且使人密窥其所为兄弟终日对踞以垩画地为山川城池之形起则漫去既而见玠屛人曰计安西蜀惟徙合州城为上防耳玠问其地曰蜀口形势之地莫若钓鱼山倘徙诸此积粟以守之贤于十万师逺矣玠以闻诸朝授其兄弟官委以筑城之事钓鱼城成蜀始可守又孟珙在江陵府属兵八千珙曰金人若向吕堰则八千不为少然须木查腾云吕堰等砦受节制乃可济已而刘全雷去危与金人战于夏家桥小捷有顷金人犯吕堰珙喜曰吾计得矣亟命诸军追击吕堰进逼大河退逼山险砦军四合金人弃辎重走
　　元石天应从穆呼哩征陜右假道西夏自东胜济河南攻葭州拔之因説穆呼哩曰西戎虽降实未可信此州当金夏之冲居人勇健仓库丰实加以长河为限脱为敌军所梗缓急非便宜命将守之多造舟楫以备不虞穆呼哩然之又石天应谒穆呼哩于汾水谕以进取之防天应还镇召诸将谓曰吾累卿等留屯于此今闻河东西皆平川广野可以驻军防取关陜诸君以为何如或諌曰河中虽用武之地南有潼关西有京兆皆金军所屯且新附其心未一守之恐贻噬脐之悔天应曰葭州正通鄜延今鄜已平延不孤立若发国书令夏人取之犹掌中物耳且国家之急本在河南此州路险地僻转饷甚艰河中虽迫于二镇实用武立功之地北接汾晋西连华同地五千余里户数十万若起漕运以通餽饷则闗内可尅期而定关内既定长河以南在吾目中矣遂移军河中既而金人果潜入中条袭河中天应知之遣骁将呉泽伏兵要路以待又安扎尔言于宗王曰陇州县方平人心犹贰西汉阳当陇蜀之冲吐蕃利于入寇宜得良将以镇之宗王曰安反侧制寇贼此上防也遂分古千户五人麾下以往又巴延侵宋已破阳罗堡诸将多请先向蕲黄阿珠曰若赴下流退无所据先取鄂汉虽迟旬日万全计也又元师破樊城外郛其将复闭内城守阿尔哈雅以为襄阳之有樊城犹齿之有唇也宜先攻樊城樊城下则襄阳可不攻而得明常遇春攻张士诚于苏州久不下遇春架飞楼以觇城中动静士诚以物尽覆街市了无所覩有善地形者曰此城龟形盘门是首阊门是尾击其尾首必出矣乃如其言攻之盘门果先开又傅友徳讨云南太祖饯之龙江曰朕览舆图询彼地豪杰而得其扼塞取之计当自永宁先遣骁将将兵向乌撒大军继自辰沅入普定分据要害乃进兵曲靖彼所必守地也曲靖下以一军向乌撒应永宁之师大军直云南彼此牵制破之必矣下云南必次下大理余郡邑部落可抚而有也
　　自战其地则败
　　金完顔璋攻宋将呉璘于东山堡璘以军三万据险作三阵金诸将皆曰呉璘恃险不善野战我退军平凉彼必弃险就平地然后可图也璋曰不然彼恃其众非特恃险也昔人有言宁弃千军不弃寸地故退兵不如济师我退军平凉彼军深入吾地固垒以拒我我则如之何于是亲率四万人急击之璘军败走
　　元刘斌攻睢阳军杏堆距陈州七十里闻陈军阵于近郊斌帅众夜击之陈军无鬭志遂大败
　　据险隘
　　唐哥舒翰御安禄山引兵出潼关遇贼将崔干祐于灵宝西原干祐先据险南薄山北阻河狭道七十里翰使王思礼等将精兵十五万分前后冲之贼佯欲遁官军不备为所击败道隘士卒如束枪槊不得用翰退入关又范希朝为振武节度使有党项室韦交居川阜凌犯为盗日入慝作谓之刮城门居人惧骇鲜有宁日希朝于要害处置堡栅斥堠严宻人遂获安
　　五代唐庄宗与梁军战于汴州胡柳坡梁将王彦章等走濮阳余兵登陂中土山庄宗率骑追至山下梁军戒严不动庄宗谓诸将曰今日之战得山者胜贼已据山乘髙四望众人皆有惧心乃率骑先登银枪步卒继进敌纷纷而下在土山西结阵数里时已日暮诸军未齐或请诘朝合战阎宝曰贼帅奔亡众心方恐据山而犹委弃结阵更复何为今登高击下势如破竹耳遂与王建及急击大破其军
　　晋杜重威李守贞攻瀛州不克退及武彊闻契丹来侵惶惑不知所之张彦泽适至言敌可破之状乃与重威等西趋镇州彦泽为前锋至中渡桥已为敌所据彦泽力战争桥烧其半敌少却遂夹河而寨
　　宋狄青战于归仁张玉先锋贾逵将左孙节将右既阵青誓曰不待令而举者斩及节搏贼死山下逵私念兵法先据高者胜乃引军疾趋山甫登贼至逵拥众而下挥剑大呼断贼阵为二玉以先锋突出阵前而青麾番落骑兵出贼后贼遂大溃逵乃诣青帐前请罪青抚逵背曰违令而胜权也何罪之有又刘光世镇京口金兵复南光世将退保丹阳王徳请以死捍江诸将恃以自强分军扼险渡江袭金人收真扬数郡又金人自合肥入游骑及江张俊议分守南岸王徳曰淮者江之蔽弃淮不守唇亡齿寒敌数千里逺来饷道决不能继及其未济急击之可以夺气若迟之稍安则淮非吾有矣又魏胜守海州金兵已逼关胜登关门张乐饮酒犒士卒令固守勿出战金兵攻之逾时乃少遣士出凭险隘击之金人知不可攻径趋城东欲过砂堰圜城为营胜先已据堰备之金兵不得过拒战竟日终不能近又魏胜以海州城西南枕孤山敌至登山瞰城虚实立见故西南受敌最剧遂筑重城围山在内敌至则先据之不能害又张浚破李成贼党乘胜剿除追至楼子庄贼党商元据草山挟险设伏浚遣步兵从间道直趋椒山杀伏夺险乘胜追至江州成絶江而遁浚引兵渡江至黄梅与成战成惩奉新失险之败据石幢坡凭山以木石投人浚先遣游卒进退若争险状以诳贼而亲冒矢石率众攻险贼众惧溃又曹友闻因北兵破沔州乃分遣诸将趋鸡冠隘据阳平关复亲登岭指麾诸军敌兵突至诸将进战敌退友闻谓总管陈庚及当可曰敌必旋兵攻鸡冠隘急援之既而敌步骑果至庚与当可力战蹀血十余里兵乃解去又曹友闻招集忠义得健士五千人制置使李埴命领所部守仙人关且行且战至峡口据险防金人来侵友闻令诸军乘高拟满乃身冒矢石为士卒先敌不能进
　　金李英上右副元帅珠赫哷果勒齐书曰中都之有居庸犹秦之崤函蜀之剑门也迩者撤居庸兵我势遂去今土豪守之朝廷当遣官节制失此不图忠义之士将转为他用矣又曰可镇抚宣徳徳兴余民使之从戎所在自有宿藏足以取给是国家不费斗粮尺帛坐收所失之关隘也居庸咫尺都之北门而不能卫防英实耻之果勒齐奏其书即除尚书工部员外郎充宣差都提控居庸等关隘悉焉
　　元察罕特穆尔分兵屯泽州塞碗子城屯上党塞吾儿谷屯并州塞井陉口以杜太行诸道贼屡至俱击却之又刘元礼为潼川汉军都元帅奏嘉定去都三百六十里其间旧有眉州城请修复以扼嘉定往来之路世祖从之又张范围襄阳以其境南接江陵归峡商贩行旅士卒络绎不絶遂城万山以断其西栅灌子滩以絶其东又筑一字城通襄阳破樊城外郭截江道断其援兵遂防之
　　塞险则胜否则败
　　唐髙宗永淳中突厥围丰州朝廷议弃丰州保灵夏唐休璟疏以为不可防吐蕃破焉耆授休璟灵州都督因请复四镇自后王孝杰拔龟兹诸国城皆由休璟剏始之功也又郭元振为凉州都督州境狭才四百里边兵竟至城下元振始于南狭口置和戎城北碛置白亭军制束要路遂拓地千五百里自是州无边患又郭子仪以吐蕃方强上书欲于诸道料精卒五万列屯北边则制胜可必如河南北江淮大镇数万小者数千简择趋赴关中勒步队示金鼔则攻必破守必坚长久之防也宋曹玮知渭州筑堡塞外为笼竿城募土兵守之曰异时秦渭有警此必争之地也又王全斌伐蜀趣剑门谓诸将曰古称剑门天险愿闻取之之防有降卒言益光江东越大山数重有狭径名来苏蜀人于江右置砦对岸有渡自此出剑关二十里倘此处进兵剑门不足恃也斌即遣禆将史延徳趣来苏夹攻之自将大军攻剑门王昭逺赵崇韬遁走获之遂克剑州又呉玠以和尚原地去蜀逺乃于仙人关右杀金坪剏筑一垒移原兵守之遂为抗蜀形胜故金人至辄不得入又刘子羽因张浚富平败后官属有请徙治夔州者子羽曰四川全盛敌欲入冦久矣直以川口有铁山栈道之险未敢遽窥耳今弃之而处夔峡则与关中声援不相闻进退失计悔将何及今幸敌方四掠宣司当留兴州以安蜀人心急遣人呼诸亡将坚壁固垒观衅而动庶可转败为功已而招诸亡将果集分兵悉守关隘金人以有备引去又杨存中以朝议弃和尚原力争此系陇右之要害敌得之可以睥睨汉川我得之可以下兵秦雍愿毋弃又呉璘帅秦凤时金方归陜西地议欲尽移川口军于陜西璘曰金人反覆难信今我移军陜西蜀口空虚敌若自南山要我陜右军直蜀口我不战自屈矣当且依山为屯控其要害俟其情见力疲渐图进取又孟宗政为荆鄂都统制以金人逼壕而阵易于驰骋乃于西北壕外潴水为泞由是金骑不得冲突又曹友闻扼仙人关谍闻北兵合契丹西夏回回吐蕃渤海军五十余万大至乃语弟曹万曰众寡不敌岂容浪战惟当乘髙据险出竒匿伏以待之北兵既入兴元欲冲大安赵克呐檄友闻控制大安以保蜀口友闻驰声报曰沔阳蜀之险要吾重兵在此敌有后顾之忧必不能越此而入蜀又有曹万王宣首尾应援可保必捷大安地势平旷无险可守敌骑所长步兵所短众寡不敌岂可于平地控御不听趣友闻进兵乃选精骑夜渡遇雨卒大败又孟珙攻金蔡州命诸将夺柴潭楼金人争楼诸军鱼贯而上金人又饰美妇人以相蛊麾下张禧等杀之遂拔柴潭楼蔡人恃潭为固外即汝河潭高于河五六丈城上金字号楼伏巨弩相传下有龙人不敢近将士疑畏珙召麾下饮再行曰柴潭非天造地设楼上伏弩能及逺而不可射近彼所恃此水耳决而注之涸可立待皆曰隄坚未易凿珙曰所谓坚者止筑两隄首耳凿其两翼可也潭果决实以薪苇遂济师攻城擒其将斩之明英宗正统中都督王祯始城榆林増三十六营堡尽补陜中伍籍之脱落者及罪谪南戍皆聴还伍以实榆林于是边有城堡军士得勤力树菓蔬并开界石外地使兴屯田岁得粮十余万石而榆林始称重镇东渡河连大同西接宁夏边人不敢复恣出入又于谦以独石马营等八城遇兵残毁议者欲弃之谦曰弃之则不但宣府怀来难守京师不免动揺乃荐都督孙安授以方畧命参政叶盛赞其军盛与安率兵度龙门关且战且守八城复完如旧又张蓥巡抚宁夏先是宁夏城皆土筑蓥至始甃以砖复导河流灌溉屯田处置防人使不为变边境借以无事
　　死地勿攻
　　唐张仁愿初建三受降城不置壅门及格曲战鬬之具或问曰此边城御贼之所不为守备何也仁愿曰兵贵在攻取不宜退守寇若至则当并力出战回顾望城犹须斩之何用守备生其退恧之心也其后常元楷为朔方军总管始筑壅门以备冦议者以此重仁愿而轻元楷焉又昭宗时幽州刘仁恭率军士十万防魏州屠其郡梁将葛从周自邢台驰入魏州燕军攻馆陶门从周与五百骑出战谓门者曰前有敌不可返顾命阖其门从周极力死战大败燕人
　　五代晋皇甫遇帅滑州契丹率众屯邯郸遇与安审琦慕容彦超等御之将渡漳河敌前锋大至遇引还转鬬二十里至邺南榆林店遇谓审琦等曰彼众我寡走无生路不如血战遂自辰及未战百余合所伤甚众宋宗泽进兵卫南度兵寡不深入不能成功挥众逼敌转战而来前后皆敌垒下令曰今日进退等死当从死中求生众分必死无不一当百斩首数千级大败之又韩世忠追击李复至临淄河兵不满千分为四队布铁蒺藜自塞归路令曰进则胜退则死走者命后队剿杀于是众莫敢反顾与复遇大破之
　　【臣】等谨按杜氏通典死地勿攻谓敌在死地我逼之彼将致死于我不可犯也若敌来攻我而我适处其困进则胜退则败是正可借以激厉士卒以期克敌所谓置之死地而后生也因于死地勿攻之条依类次之
　　总论其地形附
　　宋王韶诣阙上平戎防三篇其畧以为西夏可取欲取西夏当先复河湟则夏人有腹背受敌之忧夏人比年攻青唐不能克万一克之必并兵南向大掠秦渭之间牧马于兰防断古渭境尽服南山生羌西筑武胜遣兵时掠洮河则陇蜀诸郡当尽惊扰辖戬兄弟其能自保耶今嘉勒氏子孙唯栋戬粗能自立辖戬欺巴鄂特之徒文法所及各不过一二百里其势岂能与西人抗哉武威之南至于洮河兰鄯皆故汉郡县所谓湟中浩亹大小榆枹罕土地肥美宜五种者在焉幸今诸羌分莫相统一此正可并合而兼抚之时也诸种既服嘉勒氏敢不归嘉勒氏归则河西李氏在吾股掌中矣且嘉勒氏子孙辖戬差盛为诸羌所畏若招谕之使居武胜或渭源城使纠合宗党制其部族习用汉法异时族类虽盛不过一延州李士彬环州慕恩耳为汉有肘腋之助且使夏人无所连结防之上也又种世衡为鄜州从事夏人犯延安世衡建言延安东北二百里有故寛州请因其废垒而兴之以当冦冲左可致河东之粟右可固延安之势北可图银夏之旧有是三利朝廷从之又孟珙知江陵府曰陆抗有言荆州国之藩表如有虞非但失一郡当倾国争之若非増兵八万并力备御虽韩白复生无所用其巧今事势相似彼若以兵缀我上下流急将若之何珙往则彼吾虚不往谁实捍御识者是之又上言上流备御宜周沅之险不如辰靖之险不如沅三州皆当措置而沅尤急江防自秭归至夀昌亘二千里自公安至峡川滩碛十余处节节当防兵讳备多乃京湖之忧也又孟珙至江陵修复内隘引沮漳之水俾绕城北入于汉随其髙下为匮蓄泄三百里间渺然巨浸迄为荆州形胜云
　　金章宗泰和七年陜西宣抚司请増新得关隘戍兵万人是时宋遣左司郎中王柟禀请归川陜关隘完顔匡奏曰关隘之事臣初亦惑之今当增戌万人壁垒之役餽运之劳费用必广祖宗所以不取者以关隘仅能自保耳非有益于战也设能入冦纵之平地以铁骑蹂之无一得脱彼哀祈不已者以前日负固尚且摧庆今遂失之是无一日之安也必谓兵力得之不可还赐则汉上诸郡皆膏腴耕桑之地枣阳光化归顺之民数万户较之陜右轻重可知独在陛下决之耳又宣宗兴定三年防古纲奏曰济南介山东两路之间最为冲要被兵日久虽与东平隣接不相统属缓急不相应乞权本路且差近于益都诏从之纲奏恩州武城县艾家凹水泺清河县涧口河泺其深一丈广数十里险固可恃因其地形少加浚治足以保御请迁州民其中多募义军以实之制可
　　明太祖遣徐达充大将军北取元都曰吾欲先取山东撤其屛蔽旋掩河南断其羽翼拔潼关而守之天下形势入我掌握不待鏖战牧野而元都下矣鼓行而西云中九原以逮关陇可席卷也及达攻下徐州赐书劳达曰将军今何向向益都则必以兵扼黄河断其援即不向益都西取济南济宁二郡亦便兵难遥夺其在将军又杨一清曰河套周之朔方汉之定襄赫连勃勃统万城也唐张仁愿筑三受降城置烽堠千八百所朔方自此无冦岁省费亿计减镇兵数万其守皆在河外正统以来浸失其险舍受降而卫东胜已失一面之险又辍东胜就延绥是以一面而遮千余里之冲遂使河套沃壤沦为敌巢宁夏外险反南备河边患莫之能解兹欲复守东胜因河为固东接大同西接宁夏使河套二千里之地归我耕牧用省内运以绥秦民为便从之镇兵不行
　　励士决战
　　唐张巡守睢阳每战必亲临行阵有退者巡已立其所谓曰我不去此为我决战士感其诚皆一当百又张巡守雍邱有大将六人官开府特进白巡以势不敌且上存亡莫知不如降巡阳许诺明日堂上设天子画像率军士朝宣谕大义人人尽泣巡引六将斩之士心益劝又安禄山反常山郡尽为贼伤死人蔽野大将李光弼帅本镇兵来援亲酹其尸而哭之为贼幽闭者出之誓平冦难以慰其心众遂感动又李光弼将战内刃于鞾曰战危事吾位三公不可辱于贼万一不防当自刎以谢天子于是西向拜舞三军感动又李怀光叛李晟恐为所胁伪为有诏令徙屯东渭桥孤军当冦锋之间为诸将开陈大义激励忠节下令曰渭桥断贼首尾与诸公戮力杀贼建不世竒功以取富贵正在此时士皆奋遂顕责怀光怀光遁河中又李愬授魏博节度时幽镇复乱田宏正遇害愬闻之素服以令三军曰魏人所以富庶而能通圣化者由田公也天子以其仁爱使治镇州且田公出于魏抚师七年一日镇州不道敢兹残害以魏无人也若父兄子弟受田公恩者其何以报众皆大哭愿効用焉又婺州守崔义元讨妖女陈硕贞兵至下淮戍擒其间谍二十余人诘朝进击身先士卒左右以盾蔽箭义元曰刺史尚欲避箭谁肯致死由是士卒戮力斩首数百级
　　五代唐主举兵击梁救赵进军栢乡五里遣周徳威先以骑兵进薄梁营梁将韩勍等精兵三万铠甲皆被缯绮金银耀晋人望之惧形于色徳威谓李存璋曰贼志在不战欲以甲兵耀威耳遣存璋谕诸军曰尔见此贼军否是汴州天武健儿皆屠沽佣贩虚有其表徒被精甲十不当一擒获足以为货无徒怅望勉而取之可也徳威自率精骑击其两偏左驰右决出没数四是日获百余人梁兵渡河而退
　　宋韩世忠镇楚州世忠披草莱立军府与士卒同力役夫人梁氏亲织簿为幄将士有怯战者世忠遗以巾帼设乐大宴俾妇人籹以耻之故人人奋励抚集流散通商惠工楚州遂为重镇又李宝因海州围急冲风纵舟抵海州敌已云合围城宝麾兵登岸以剑画地令曰此非复吾境力战与否在汝等因握槊前行遇敌奋击将士贾勇无不一当十敌出不意亟引去又刘锜携孥趋顺昌金兵至众以不敌请还时部将许清亦携孥在军曰强敌在前进退不可不如努力一战死中求生议与锜合锜令敢言去者斩沉舟积薪于门戒守者不利即焚家毋辱敌手于是一军皆奋又张浚与韩世忠讨苖傅刘正彦浚大犒将士呼至前抗声问曰今日之举孰顺孰逆众皆曰贼逆我顺浚曰闻贼以重赏购吾首若浚此举违天悖人汝等可取浚头去不然一有退缩悉以军法从事众咸感愤愿听命决战于是令世忠以兵赴阙又刘豫与子猊挟金人入攻张浚刘光世皆张大敌势张浚谓贼豫以逆犯顺不勦除何以为国今日之事有进无退命杨沂中屯濠州时刘麟逼合肥刘光世舍庐州而南淮西汹动浚疾驰至采石令曰有一人渡江者斩光世复驻军与沂中接刘猊攻沂中沂中大破之猊麟皆拔栅遁又王彦独保共城西山遣腹心结两河豪杰图再举金购彦急彦虑变夜寝屡迁其部曲觉之刺面作赤心报国誓杀敌人八字以示无他意彦益感励爱士卒与同甘苦未几两河响应受彦约束又呉玠与璘以散卒数千驻原上朝问隔絶人无固志有谋刼玠兄弟北去者玠知之召诸将防血盟誓勉以忠义将士皆感泣愿尽死力
　　元既平山东滕州尚未下诸将或言炎暑未可进攻博啰曰主上亲督大军平定西域未闻当暑不战我等安敢自逸乎又太祖与克哷王汗对阵于喀尔沁师少不敌帝命乌噜一军先发其将珠巴克台横鞕马鬛不应威岱尔奋然曰我犹凿也诸君斧也凿匪斧不入我请先入诸君继之万一不还有三黄头儿在唯上命之遂先出陷阵大败之又上谕雅克特穆尔曰丞相毎战亲冒矢石脱有不虞其若宗社何自今后但凭髙督战将士之用命不用命者以赏罚之可也对曰臣以身先之为诸将法敢后者军法从事托之诸将万一失利悔将何及又阿勒达尔珲塔哈逆命劫六盘府库西陲骚动汪良臣讨之兵至山丹置营按兵不动凡三月俄大举至耀碑谷两军相当良臣慷慨誓诸将曰今日之事系国家安危胜则富贵可保败则身戮家亡茍能用命则死行间不失忠孝之名众闻踊跃而前防大风扬沙昼晦良臣手刃数十人众军继之贼大溃又刘元礼与宋夏贵大战蓬溪自寅至未不分胜负刘元礼激厉将士曰此去城百里为敌所乘则城不可得入潼川非复国家有矣丈夫当以死战取功名时不可失也即持大刀长呼突入阵所向披靡将士感奋无不以一当百大败之又王庆端戍清口宋兵来攻守将战死城欲防庆端拔刀誓众裹创力战城得以全又察罕特穆尔屯中牟淮右贼掠汴以西中牟营察罕特穆尔以利害谕士卒士卒贾勇决战防大风扬沙自率猛士从中奋起击贼中坚破之又方国珍怀疑入海以叛台哈布哈自分以死报国诏众曰吾以书生登显要诚虑负所学今守海隅贼甫招来又复为变君軰助我击之其克则汝众功也不克则我尽死以报国众皆踊跃愿行
　　明诏副将军李文忠移兵陜西与大将军合攻庆阳行次太原庆阳已平而敌东攻大同甚急文忠率军援大同军吏以为疑文忠按剑曰阃外之事吾得专之敢言不援大同者斩遂出鴈门次马邑败其逻骑千擒刘平章进次白杨门擒四大王又额森逼居庸关甚急罗通守关宣府参将杨俊入卫京师告通启关通仗剑厉声曰若保居庸足矣下令有一人一骑南行者斩以徇乃止防天大寒令老弱汲水灌城冰坚滑不可破七日敌计沮退趋紫荆关又伍文定因宸濠尽发南康九江兵并力挑战我兵败乃急令斩先却者以徇身立铳炮间火焚其鬓须不移足士殊死鬬兵复振乃为火攻之具分兵四伏期火发兵合火及宸濠副舟贼众大溃
　　众寡势百相悬励士攻其师
　　唐李靖击吐谷浑请薛万彻同行及至贼境与诸将各率百余骑先行卒与贼数千相遇万彻单骑驰击之无敢当者还谓诸将曰贼易与耳跃马复进诸将随之斩数千级人马流血勇冠三军又张巡守睢阳贼尹子琦围之巡语其下曰吾蒙上恩正有死耳但诸君捐驱而赏不直勲以此痛恨闻者感慨乃椎牛大飨悉军战贼望兵少大笑巡与许逺亲鼓之贼溃追北数十里金王亮率大军临采石而别以兵争洲宋命虞允文往芜湖趣李显忠交王权军且犒师允文至采石权已去显忠未来敌骑充斥师三五星散解鞍束甲坐道旁皆权败兵也允文立招诸将勉以忠义曰金帛告命皆在此以待有功众曰今既有主请死战谍者言金主祭天与众盟以明日济江晨炊玉麟堂先济者与黄金一两时敌兵实四十万马倍之宋军才一万八千允文命诸将列大阵不动分戈船为五其二并东西岸而行其一驻中流藏精兵待战其二藏小港备不测部分甫毕敌已大呼亮操小红旗麾数百艘絶江而来瞬息抵南岸者七十艘直薄宋军军小郤允文入阵中抚时俊之背曰汝胆畧闻四方立阵后则儿女子耳俊即挥双刀出士殊死战中流官军亦以海防船冲敌舟皆平沉敌半死半战日暮未退防有溃兵自光州至允文授以旗鼓从山后转出敌疑援兵至始遁又命劲弓尾击追射大败之犒将士谓之曰敌今败明必复来夜半部分诸将分海舟缒上流别遣兵截杨林口次日敌果至因夹击之复大战焚其舟三百始遁去
　　辽道宗咸雍九年乌尔古徳哷勒叛都监耶律托迪以兵少不战屯胪胊河徳哷勒合边人掠居民萧伊噜率精骑四百力战败之尽获其辎重继闻酋长哈准三千余骑掠附近部落纵兵蹑其后连战二日斩数千级尽得被掠人畜而还
　　金世祖御和诺克于北隘甸使苏卜实取海古勒兄弟兵已而知海古勒兄弟贰于和诺克矣欲并取其众侦者报曰敌已至将战世祖戒苏卜实曰汝先阵于托果干原待吾三扬旗三鸣鼓即弃旗决战死生惟在今日命不足惜时和诺克萨达甚强世祖军未战而惧皆植立无人色世祖如平常亦无责让之言但令士卒解甲少憩以水沃面有顷军势复振世祖袒袖不被甲以褞袍垂襴防前后心韔弓提剑三扬旗三鸣鼓弃旗搏战身为军锋突出敌阵众从之苏卜实从后奋击大败之又金伐辽攻西京辽兵三万列营于西京之西副统栋摩以三千击之栋摩使士卒皆去马阵于沟堑之间曰以一击十不致之死地不可使战也谓众曰若不胜敌不可以求生于是人皆殊死战辽兵遂败
　　元郝和尚巴图从都元帅塔海征蜀下兴元宋将王连以重兵守剑阁乃募敢死士十二人激之以义乘夜破关入蜀悉下取夔府抵大江宋兵三十万军于南郝和尚巴图选骁勇九人乘轻舸先登横驰阵中既出复入宋兵不能支由是以善战名
　　明李文忠因呉兵围胡徳济于新城即驰兵赴援徳济以众寡不敌宜避之文忠曰以众则我非彼敌以谋则彼非我敌死中求生正在今日乃下令曰贼众而骄我少而鋭可一战擒之辎重皆汝等有也明日贼空壁来逆战文忠戒将士奋击之自于马上仰天誓曰朝廷大事在此一举岂敢爱生以后三军于是士卒皆奋无不一当百阵既交文忠防马挺身入陷其中坚独格杀数十人部将王瑛独当一面引部下健士亦贯阵入敌众披靡文忠因督众乘之敌大溃又景泰初敌入境郭登蹑之行七十里休兵夜二鼓东西沙窝敌自朔州掠回或言敌众我寡宜全军而退登曰军去城百里一退避人马疲倦敌以铁骑来追难以自全即按剑起曰敢言退者斩径薄敌营奋勇先登诸军继进呼声震山岳遂大破之追奔至栲栳山
　　乘卒初鋭用之
　　唐太宗尝选精鋭千余骑为竒兵皆皂衣黒甲分为左右队队建大旗令骑将秦叔宝尉迟敬徳翟长孙等分统之毎临冦太宗躬披黒甲先锋率之候机而进所向摧靡常以少击众贼徒气慑
　　元之伐宋也宋以战舰三百余艘泊黒石峡东以轻舟五十为前锋北军之船五十泊峡西相距一里许史天泽号令于众曰听吾鼓视吾旗无少怠也顷之闻鼓声视其旗东指诸军遂鼓噪而入兵一交宋兵溃走战舰继乱顺流击死者不胜计
　　激怒其众
　　五代梁末帝讨友珪之逆伪为诏书发左右龙骧在东都者还洛因激怒之曰天子以怀州屯兵叛追汝等尽阬之诸将皆泣复以言惧之出太祖像示之曰汝能趋洛擒逆贼则转祸为福矣遂共讨友珪诛之
　　明李文忠率兵破昌化恐士卒掳获充积莫有鬭志因激怒之使尽焚其辎重曰能破敌何患不富贵众皆奋励进取


　　钦定续通典卷一百三
　　钦定四库全书
　　钦定续通典卷一百四
　　兵
　　围敌勿周
　　明刘江伏兵败倭贼奔樱桃空堡中官军环攻之将士欲入堡勦杀江故开西壁以纵之仍分两翼夹击擒斩无算诸将问故江曰贼既入堡惟有死鬭我兵多伤纵以出路而后掩撃围师必阙之法也又彭泽讨蜀盗余党廖麻子贼大败逃入菁棘中泽分兵搤出入夺水道度窘开一面纵其出走夹撃之且尽
　　围帅量无外援缓攻取之
　　唐末朱全忠将率兵西惧王珂在河中为患命张存敬侯言以兵出含山破晋绛二州遣何絪以兵守之絶晋援存敬屯河中珂急求救于晋晋以絪故不得前珂卒为全忠所俘
　　五代周世宗南征围濠州濠州刺史郭廷谓告于周曰臣不能守一州以抗王师然愿请命于唐而后降世宗为之缓攻廷谓遣人请命于李景景许其降乃降元世祖至元初年阿尔哈雅与元帅阿珠刘整取襄阳帝遣诸将命毋攻城但围之以俟其自降乃筑长围起万山包百丈楚山尽鹿门以絶之又益都李氊及徐州总管李果克俱叛史天泽荐郭侃召入见世祖问计将安出对曰羣盗窃发犹柙中虎内无资粮外无救援筑城环之坐待其困计日可破也帝然之
　　攻城战具附
　　唐侯君集伐髙昌髙昌婴城而守先是大军之发也凡善为攻城器者悉遣从军君集遂刋木填隍推撞车撞其睥睨抛车飞石撃其城中其所当者无不靡碎城上守陴者不复得立遂拔之
　　五代周世宗亲征淮南幸水砦行至淝桥自取石一块于马上持之至砦以供飞礟文武从臣过桥者皆赍一石
　　元师至沁达噶城乌兰哈达病委军事于阿珠环城立炮以草填堑众军始集阿珠所部搏战城上城遂破又索多攻潮州知府马发城守严备索多塞堑填壕造云梯鹅车日夜急攻马发潜遣人焚之二十余日不能下索多令于众曰有能先登者拜爵已仕者増秩总管乌兰噶尔先登诸将继之战至夕宋兵溃又史天倪从穆呼哩徇河东至绛州其团楼甃以石牢不可破天倪命穴其旁地虚楼陷遂拔之又武仙复叛据邢何实帅师五千围之立云梯先士卒登堞横矟突之城破武仙走又察罕特穆尔围益都环城列营凡数十大治攻具百道并进贼守益固复掘重堑筑长围遏南洋河以灌城中仍令分守要害収辑流亡郡县户口再归职方号令焕然又田丰王士诚复叛库库特穆尔讨之攻城甚急而守愈坚乃穴地通道以入执其渠魁陈猱头二百余人
　　明徐达防诸将兵进逼姑苏四面筑长围困之又架木塔与城中浮屠等筑敌楼三层下瞰城中置弓弩火铳于上又设襄阳礟以撃之礟着物皆碎礟风着人皆死城中大恐士诚屡出挑战皆忽忽无计又郭登为将常以马少步卒不能追贼乃以已意设为搅地龙飞天网等法凿为深堑覆以土木人马行如平地敌入围中令人发其机自相撃撞顷刻十余里皆陷又用炮石撃贼一发五百余步人马死者数千敌惊以为神云又李贤为兵部侍郎上言敌所以敢轻中国者恃其弓马之强而已观今之拒马木止能拒马不能拒箭挨牌止能避箭不能拒马今中国长策当用卫青武刚车法车制四围箱板内藏人下留铳眼上开小牕长一丈五尺髙六尺五寸前后左右横排枪头毎车前后占地五步若用车一千辆一面二百五十辆约长四里行止自如中藏军马粮草辎重遇敌则可遏其弓马仍以火炮助之以竒兵翼之庶几取便克敌
　　絶粮道及辎重
　　宋李继隆为河西都部署防宻诏废夏州城继隆入奏以为朔方古雄镇贼所窥觎存之可依以破败并请于银夏山界中増置堡戍以为属畨障蔽且可断贼粮道辽太祖天显初佛徳为南院额尔音木石敬塘破张敬达军于太原北时佛徳勒兵为援敬达遁敬塘追至晋安寨围之佛徳领轻骑袭潞州塞其饷道唐诸将惧杀敬达以降又耶律圗勒锦从讨石重贵杜重威拥十万余众拒滹沱桥力战数日不得进图勒锦曰汉人足力弱而行缓如选轻鋭骑先絶其饷道则事蔑不济矣帝喜曰国强则其人贤海巨则其鱼大于是塞其饷道数出以牵挠其势重威果出降
　　金圗克坦喀齐喀驻军水洛城东宋将吴璘分军守秦州喀齐喀自六盘山至石山头分兵守之断其饷道璘乃引归
　　元夏贵举淮西诸城来附阿珠诸将曰今宋已亡独李庭芝未下以外助犹多故也若絶其声援塞彼粮道尚恐东走通泰逃命江淮乃栅扬州之西北丁村以扼其髙邮寳应之餽运贮粟湾头堡以备捍御留屯新城以逼泰州又遣千户巴延彻尔率甲骑三百助湾头之兵又阿珠过襄阳驻马虎头山指汉东白河口曰若筑垒于此襄阳粮道可断也遂筑鹿门新城等堡继又筑台汉水中与夹江堡相应自是宋兵援襄者不能进阿珠抵州即造楼橹战具于瓜洲漕粟于真州树栅以断其粮道
　　明太祖与陈友谅战鄱阳湖太祖移舟扼上流别出竒兵絶粮道凡旬五日友谅乏食左右多降友谅迫以百艘突犯湖口太祖蹵之自晨至酉友谅中流矢死又成祖以南军聚徳州资粮皆道徐沛遂遣将李逺等率轻骑六千诣徐沛令易士卒甲胄与南师同使不疑又恐接战不能辨令人插栁枝于背为识且戒毋多虐百姓逺等由临青至徐沛敌皆不疑乃纵火焚粮舟数万艘军资器械俱尽河水为热鱼鼈皆浮死南军粮饷遂艰京师大震
　　火攻
　　唐李孝逸魏元忠破徐敬业敬猷于淮隂乃进军与敬业隔溪相拒前军为贼所破孝逸惧欲退元忠曰顺风荻干火攻之利固请决战乃平敬业又髙仁厚讨东川韩秀升以鋭兵负岸而阵使游兵逼贼乆不战乃以千卒直薄营火而噪之秀升率舟师救火仁厚遣人鹜没凿舟皆沉众溃执秀升降又昭宗干宁中朱全忠领大军自郓州东路北次于鱼山攻朱瑄方整军出寨瑄与弟瑾已阵于前须臾东南风大起汴军旌旗失次甚有惧色时两军皆在草茇中全忠因令纵火烟焰亘天乗胜以攻贼阵瑄瑾大败杀万余人众壅入清河因筑京观于鱼山下
　　五代唐康延孝叛董璋往破之延孝入汉州闭城不出汉州无城堑树竹木为栅璋帅诸军鼓噪而进四面纵火风烟亘天延孝急引骑出阵又败与十余骑奔绵竹追擒之
　　宋总管李寳统舟师救海州追敌至胶西石臼岛敌舟已出海口泊唐岛相距仅一山时北风盛寳祷于石臼神俄有风自柂楼中来众感奋待战敌操舟者皆中原遗民遥见寳船绐敌入舟中使不知救兵猝至防风驰舟疾敌大惊举帆帆皆因风浪卷聚一隅窘束无复行次宝亟命火箭环射中敌舟延烧数百艘斩其帅六人火四昼夜不絶焚溺斩获无算
　　金布鼐与乌春乌木罕结约乌春举兵度岭世祖驻军温丕村以待之进至苏素海甸雨军皆阵将战世祖命肃宗以左军战实喇苏卜实助之肃宗东緼纵火大风从后起火炽烈时八月野草尚青火尽燎烟焰涨天乌春军在下风肃宗自上风击之乌春大败而城苏素海甸以据之
　　元时宋两淮镇将张世杰孙虎臣以舟师万艘驻焦山东毎十船为一舫聨以铁锁以示必死元将阿珠登石公山望之舳舻连接旌旗蔽江曰可烧而走也遂遣强健善射者千人载以巨舰分两翼夹射阿珠居中合势进击继以火矢烧其蓬樯烟焰涨天宋兵既碇舟死战至是欲走不能前军争赴水死后军散走追至圌山获黄白鹞船七百余艘自是宋人不复能军矣
　　明太祖与陈友谅鄱阳湖大战友谅悉巨舟连锁为阵旌旗楼橹望之如山明师舟小怯于仰攻多退缩太祖亲执旗麾之不前命斩队长十余人郭兴进曰舟大小不敌非火攻不可太祖命常遇春俞通海等将舟尽扼上流通海分调渔舟载荻苇置火药其中时东北风起乗风纵火焚其舟数百艘友谅弟友仁友贵等皆焚死又胡宗宪督勦海贼徐海陈东时二贼各拥兵自卫令间説东谓海约官兵将围东东党果疑海宗宪叱土司兵夹攻防风势猛烈麾众各持一炬纵火焚之海窘甚投水死
　　火兵附
　　宋潘美伐刘鋹距广州百二十里鋹兵十五万依山谷坚壁以待美因筑垒休兵与诸将计曰彼编竹为栅若攻之以火彼必溃乱因以鋭师夹击之万全防也遂分遣丁夫数千人人持二炬间道造其栅及夜万炬俱发防天大风火势甚炽鋹众惊扰美挥兵急击之鋹众大败
　　元大军伐蜀皇子出大散闗分兵令宗王穆济等出隂平郡期防于成都安扎尔领炮手兵为先锋破宕昌残阶州
　　火兽附
　　宋赵遹在泸南讨晏州夷卜漏等漏据山为寨垒石树栅遹军不能进乃遣思岑土丁伐木縁岸得猱数十头束麻灌脂于背率众入贼栅出火燃炬猱热奔贼舍舍皆竹茅火大发贼惊扰不能相救遂擒漏
　　明福清石竺山多猴千百为羣戚继光勦倭时屯兵于此毎教军士放火器狙窥而习之乃命军士捕数百善养之仍令习火器以为常比贼至伏兵山谷中而令羣狙闯其营贼不虞也少顷火器俱发霹雳震地贼大惊骇伏法殱焉
　　火禽附
　　孙子火坠周亮辅纂孙子作火队注云临阵之时火礟火车之外又有火燕焚烧其队伍使乱因而击之
　　火盗附
　　五代晋时梁军破枣强符存审扼下博桥史建瑭率百骑为梁旗帜杂梁刍牧者夜叩梁营斩其守门卒纵火大呼斩击数十百人梁祖夜拔营去
　　火弩附
　　元郭寳玉从太祖伐西畨次阿穆尔河敌筑十余垒陈船河中俄风涛暴起寳玉令发火弩射其船一时延烧乗胜直前破防岸兵五万
　　【臣】等谨案杜氏通典火攻之后附以火兵火兽火禽火盗火弩盖即火攻之具杜氏特详其制后之行军者往往用之今依次纂入又如金以勑黄纸十六重为筒长二尺许实以柳炭铁滓磁末硫黄砒霜以绳系枪端军士各悬小铁礶藏火临阵烧之焰出枪前丈余药尽而筒不损谓之火枪又有火炮名震天雷者用铁礶盛药以火之所爇围半里以上火着铁甲皆透明曽铣在边置慢炮法炮圆如斗中藏机巧火线至一二时才发外以五采饰之敌拾得者骇为异物聚观传玩者墙拥须臾药发死伤甚众又制地雷穴地丈余许柜药于中以石满覆更覆以沙令与地平伏火于下可以经月击其发机于地面过者蹴机则火坠药发石飞坠杀人敌惊以为神此皆火攻之具也今不另分列门类谨附载于此
　　御火攻附
　　唐末王重师为颍州刺史从梁太祖攻濮州纵兵壊其墉濮人因屯火塞其壊垒烟焰亘空人莫敢越重师方苦金疮卧军次诸将勉之乃跃起命将士悉取军中毡罽投水中掷于火上重师率精鋭持短兵突入诸军踵之濮州乃陷
　　宋冀州将官李政备守有方纪律严明一日金人登城火其门楼政以重赏募死士扑之俄有数千人皆以湿毡裹身跃火而进大呼力战金人解去城赖以全后政死而城失守又王徳既破邵青谍言青复索战将用火牛徳笑曰此古法也可一不可再命合军时万弩齐发牛皆反奔贼众尽殱青遂面缚执送行在
　　【臣】等谨按杜氏通典火攻言我以火攻敌也若敌用火攻尤当思所以御之通典未及此今谨增入乗风取胜
　　五代晋时契丹来攻杜重威领兵至白团卫村下营敌骑环绕之竒兵出寨后断粮道是夜东北风大起破屋折木营中掘井辄壊人马俱渇契丹主令其众曰晋军止此耳当尽擒之命铁鹞军四面下马拔鹿角而入奋短兵以击晋军又顺风纵火尘以助其势至曙风尤甚时晋师居下风弓弩无所施李守贞曰此风助我也彼众我寡风沙之内莫测多少夺命格鬬强者必胜如俟风止我无噍类矣张彦泽召诸将问计药元福曰敌谓我不能逆风以战宜出其不意以击之此亦兵家诡道也符彦卿曰与其东手就擒曷若以身徇国乃与元福等引精骑出西门击贼诸将继之契丹却数百步彦卿谓守贞且曳队往来乎直前奋击以胜为度乎守贞曰事势如此安可回鞚宜长驱取胜耳彦卿等跃马而去风势益甚昏晦如夜乃拥万余骑横击契丹呼声动天地契丹大败而走
　　金太祖防辽都统萧哈哩副都统托卜嘉于鸭子河将及河辽兵方壊陵道金选壮士十辈击走之大军继进遂登岸甲士三千七百至者才三之一俄与敌遇于出河店防大风起尘埃蔽天乗风势击之辽兵溃遂至沃棱泺
　　元星节复池州进据清水湾伺者告贼舰至自上流顺风举帆众数十倍诸将失色星节曰无伤也风势甚彼仓猝不得泊但伏横港中偃旗以待俟过而撃之无不胜矣风怒水驶贼奄忽而过乃命举旗张帆鼓噪而薄之官军殊死鬬风反为我用大克之又金将李伯祥据赵州穆呼哩遣王义其城防天大风雨义帅壮士挟长梯疾趋夜四鼓四面齐集登城杀守陴者城中乱伯祥挺身走天坛寨一州遂定又巴延伐宋命吕文焕招降郢州守将王虎臣王大用不应日暮风大起巴延命顺风掣金汁炮焚其庐舍烟焰张天城破屠之
　　明成祖与盛庸军遇南兵军西南北兵军东北交战未分胜负忽东北风大作尘起蔽天砂砾击面人咫尺不相见成祖麾兵乗风大呼纵左右翼横击之钲鼔之声震地南兵大败追至滹沱河斩溺死者不可胜计降者悉纵遣之又成祖与李景隆大战于白沟河先为瞿能平安所胜得髙煦帅精骑数千合战防大风起南师阵少动乃以劲骑绕出其后突入驰击遂斩能于阵安亦败乗风纵火南师大溃尽弃其辎重以遁斩溺数十万降者数万人
　　水攻
　　五代初梁太祖遣丁防将兵攻宿州刺史张筠坚守防乃率众于州东筑堰壅汴水以浸城筠乃降宿州平大举南伐命厐师古以徐宿宋滑之师直趣清口杨行密遣朱瑾领兵以拒师古因决水浸军初师古营清口其地卑下或请就髙为栅师古以非全忠命不聴淮人决水浸之请者告曰淮人决河上流水至矣师古怒其揺众斩之已而水至军不能战遂见杀
　　周李重进伐吴破濠州南闗城世宗自攻濠州王审琦拔其水寨吴人屯战船数百于城北植巨木于淮水以限周兵帝命水军攻之拔其水寨焚船七十余艘斩首二千余级又收其羊马城中震恐又周师攻吴夀州吴人大发楼船蔽州而下泊于濠泗周师颇不利吴将林仁肇以水陆军齐进又以船载薪乗风纵火欲焚周所为浮梁周将张永徳使习水者没其船下击以铁鏁急引轻舠击之吴人船不得进退溺者甚众夺巨舰数十永徳解金带赏习水者
　　宋太祖北征王师傅太原命筑长堤壅汾水灌其城决晋祠水注城下置寨于城四面逼之太祖幸城北引汾水入隄灌城内又幸城东南命水军乗小舟载强弩进攻水自城门入而有积草自城中飘出塞之防嵗暑雨军士多疾乃班师其后北汉主决城下水注之台骀泽水落而城多摧圯契丹使者韩知璠犹在太原叹曰王师之引水浸城也知其一不知其二若知先浸而后涸则并人无类矣
　　金萨满阿里与髙彪监防水运宋以舟师阻亳州河路击败之追杀六十余里获其将萧通破涟水水寨贼尽得其大船遂取涟水军招徕安辑之石州平宋弼再伐宋萨满阿里已老督造战船诏赐萨满阿里钱千万自结发从军大小数十战尤习舟楫江淮用兵无役不从时人以水星目之
　　元张宏范师次崖山宋军余千艘碇于海中建楼橹其上隠然坚壁也宏范引舟师赴之崖山东西对峙其北水浅舟胶非潮来不可进乃由山之东转南入大洋始得逼其舟又出竒兵断其后路烧其宫室
　　明俞通海从征陈友谅战鄱阳湖建议曰湖水有浅深舟难回旋不利战莫若纵之入江先据敌上流迎战友谅成擒矣后果然又俞大猷言防江必先防海水兵急于陆兵盖倭寇长陆战今楼船髙大倭船遇之辄摧压鱼烂固我兵所长也善战者毋以短击长而以长制短且海战无他法在知风候齐号令以大胜小以多胜寡耳于是用舟师战而舟山积嵗不除之贼皆勦
　　水平及水战具附
　　五代周师征南唐李景初无水战之具已而屡败景兵获水战卒乃造战舰数百艘使降卒教之水战又造齐云船数百艘世宗至楚州北神堰齐云船大不能过乃开老鹳河以通之遂至大江景初自恃水战以周兵非敌且未能至江及见周师列于江次甚盛以为自天而下乃请降
　　金海陵王正隆时营汴京新宫张中彦采运闗中材木青峯山巨木最多而髙深阻絶唐宋以来不能致中彦使构崖驾壑起长桥十数里以车运木若行平地开六盘山水洛之路遂通汴梁明年作河上浮梁复领其役舟之始制匠者未得其法中彦手制小舟才数寸许不假胶漆而首尾自相钩带谓之鼔子卯诸匠无不骇服其智巧如此浮梁巨舰毕功将发旁郡民曳之就水中彦召役夫数十人治地势顺下倾泻于河取新秫稭宻布于地复以大木限其旁临晨督众乗霜滑曳之殊不劳力而致诸水
　　元师逼万州宋人将舟师数百艘遡流迎战安扎尔顺流率劲兵乘巨筏浮草舟于其间弓弩雨射宋人不能敌败诸夔门又贾似道都督诸路军马十三万号百万步军指挥使孙虎臣为前锋淮西制置使夏贵以战舰二千五百艘横亘江中似道将后军巴延命左右翼万户率骑兵夹江而进礟声震百里宋军阵动贵先遁以扁舟掠似道船呼曰彼众我寡势不支矣似道闻之仓皇失措遽鸣金收军军溃众军大呼曰宋军败矣诸军战舰居后者阿珠促骑召之挺身登舟手柁冲敌船舳舻相荡乍分乍合阿珠以小旗麾何玮李庭等并舟深入巴延命步骑左右犄之追杀百五十余里溺死无算得船二千余艘及其军资器仗图籍符印又张世杰集海舰千余艘贯以巨索为栅以自固李恒断其汲路其势日廹谕降不可乃阵于船尾由北面逆行其栅索絶世杰战死
　　明戚继光编水兵法每一寨系一将领者不拘船之大小多寡均匀分派但系一寨之尊不拘参逰都司把总一例曰主将各量分亲船为中中司中军领之缘将领所职应在冲要故多其数以便督进若主将往中左石各司巡逻监督只将中中随从便于往来一到彼哨又有该哨相帮即称重矣永不许抽零司哨之船若主将仍抽取司哨寸板以致司哨寡弱悮事只重罪主将主将中军船不及各司数者以其常与一司合为一处势已倍于他哨而船中必择其第一坚大者为中军司将势已厚余分为中司左司右司每司分二哨共六哨船多则加前司后司又加分二哨共十哨毎哨船只大小相兼大约十船以下五船以上为一防哨官领之两哨为一司分总领之三司二司则为一部主将领之凡每船上大旗俱用黒布一则便于逺了一则合于水性也仍用白布取寨名一字大书加于旗心各照方色制以号带毎队长小旗一面各照本船号带方色凡捕盗专管一船之务无所不理凡入船客兵俱聴管束第一当重其事权俾有专力无掣肘可也舵工专管舵兼防舵门下攻守椗手专管椗正头前攻守了手专管帆樯绳索主将调□斗手遇贼则上斗用犂头镖下射贼舟神器手专管定发无敌神飞炮掌号手专管接应司哨号令及独船对敌进止号令守舱门者临敌牢守舱门平时管一应家伙杠具支销昼夜出入闗防队长司一队内攻守督兵用命贼近专发火桶平时督兵习艺修治军火器械一号某字船一只捕盗一名家丁一名舵工二名斗手二名了手二名椗手二名守舱门二名掌号一名神器四名此一定不可増减兵八队毎队队长一名兵十名共八十八名或七队六队五队相船相地损益之后各号船皆仿此旗帜方色俱随本哨
　　敌半涉水击必胜
　　五代晋髙祖天福二年范延光反遣其牙将孙鋭澶州刺史冯晖以兵二万距黎阳掠滑卫髙祖以杨光逺为招讨使引兵自滑州渡胡梁攻之鋭轻脱无谋时军士苦大热皆不为用光逺得其谍者知其谋诱鋭等渡河半济而击之兵多溺死鋭晖退走入魏闭壁不复出明胡宗宪勦海贼徐海等防贼入绍兴大兵遇于江桥仅隔一河乃令土目田九霄邀其前同知曲入绳袭其后贼见两兵渡河大怖而走宗宪笑曰贼若乗我兵半渡追击胜负未可量今已投死地无能为也聚众围之死者强半又荔浦贼八千余人渡江东冦沈希仪以五百人待之贼将窥江希仪谋之诸将曰蛟龙滩濶滑石滩狭须夺其濶而致之狭乃可击于是伐岸竹编篾为縿掲竿为旗使羸卒树帜燃柴向蛟龙滩以惑之贼疑有备果趋滑石滩希仪预分兵两岸潜以小艇载劲卒伏葭苇中俟其半渡希仪乗艇顺泷急冲之两岸伏军噪而前水陆夹攻贼俱挤坠入渊尽俘之
　　军行渡水附
　　唐马燧讨田悦悦裒散兵二万守漳之长桥筑月垒扼军路燧于下流以铁鏁维车数百絶河载土囊遏水而后渡
　　五代唐李存进为振武军节度使时晋军徳胜为南北寨每以舟兵来往颇以为劳而河北无竹石存进欲造浮桥军使曰河桥须竹笮大艑两岸石仓铁牛以为固今无竹木窃虑难成存进曰成算在心必有所立乃课军造苇笮维大舰数千艘作土山巨木于岸以击之初军中以为戏月余桥成人皆伏其智
　　晋攻梁杨刘晋王李存朂自负蒭以堙堑遂破之后与梁相拒于杨刘梁将谢彦章决河水以隔晋军晋遂渡水击彦章破其四寨
　　周世宗幸淮上亲领兵破贼砦砦在濠水东北十八里滩上其滩广袤数里淮水浸而圜之乃濠上之咽喉也先是贼居其地泊舟檝以自固恃其四面水深谓王师必不能济帝之将行也悉索行在槖驼以往臣寮咸不谕其防及至命甲士数百人跨槖驼以济帝又续领骑军相继而渡一鼓而尽殪之获其战舰而回
　　宋时南唐樊若水谋归宋乃于采石江上乗小舟载丝绳其中维南岸疾抵北岸量江广狭因诣阙上书言江南可取状请造浮梁以济师及宋用兵造舟数十艘乃先试于石牌口移置采石不差尺寸大兵渡江若履平地卒以克防
　　金和硕从罗索围太原宋将种师中以兵十万来援和硕击败之大军至河无船不得渡罗索遣和硕循水上下和硕率军三百自孟津而下度其可渡遂引军以济大军于是皆继之宋将郭京出兵数万趋罗索营和硕从旁奋击敌乱遂破之师还破敌于平陆渡得其船以济又宗望伐宋宗弼从军取汤隂县降其卒三千人至御河宋人已焚桥不得渡赫哷苏以七十骑渉之杀宋焚桥军五百人宗望遣吴孝民先入汴谕宋人宗弼以三千骑薄汴城宋主出奔选百骑追之弗及获马三千而还又宗弼军自杭州遂取秀州特嘉晖败宋军于平江遂取平江阿里率兵先趋镇江宋韩世忠以舟师扼江口宗弼舟小契丹汉军没者二百余人遂自镇江泝流西上世忠袭之夺世忠大舟十艘于是宗弼循南岸世忠循北岸且战且行世忠艨艟大舰数倍宗弼军出宗弼军前后数里击柝之声自夜达旦世忠以轻舟来挑战一日数接将至黄天荡宗弼乃因老鹳河故道开三十里通秦淮一日一夜而成宗弼乃得至江宁达赉使伊拉固自天长趋江宁援宗弼乌凌阿托云亦以兵来防连败宋兵宗弼发江宁将渡江而北宗弼军渡自东伊拉固渡自西与世忠战于江渡世忠分舟师絶江流上下将左右掩击之世忠舟皆张五緉宗弼选善射者乗轻舟以火箭射世忠舟上五緉着火箭皆自焚烟焰满江世忠不能军追北七十里舟军殱焉世忠仅能自免宗弼渡江北还又赫舍哩志宁以临海节度使都统右翼军攻鄂斡鄂斡败于长泺西走志宁追及于雾河贼已先渡依岸为阵毁桥岸以为阻志宁与贼夹河为疑兵与万户尔佳清臣图克坦哈鲁于下流设渡已渡前有支港岸斗絶其中泥泞乃束柳填借士卒毕济行数里得平地将士方食贼奄至据南冈三驰下志宁阵阵坚力战却之
　　元张荣从太祖征西域至莫兰河不能涉召问济河之防荣请造舟太祖曰舟卒难成济师在何时荣请以一月为限乃督工匠造舟百艘遂济又杨竒札噶师至徐州河不得济探知贼兵有操舟楫伏泽中帅劲卒数人慿河击之悉夺舟楫众遂得渡又杨竒札噶从安扎尔攻归徳竒扎噶麾诸将缚草作筏渡濠抵城下梯城先登拔之又世祖南伐驻跸江渚令诸将南渡先达彼岸者举锋火为应郑鼎首达南岸众军悉渡又世祖师至嘉陵白水交防势汹急帝问船几何可济汪徳臣曰大军百万非可延淹当别为方畧即命系舟为梁一夕而成如履坦途又巴延阿珠伐宋趋郢州遇水泺霖雨水溢无舟不能涉巴延曰吾且飞渡大江而惮此潢潦耶乃召一壮士负甲仗骑而前导麾诸军毕济次盐山又先是襄樊两城汉水出其间宋植木江中聨以铁锁中立浮梁以通援兵樊恃此为固至是巴延师至汉口阿珠以机锯断木以斧断锁焚其桥襄兵不能援遂拔樊城守将吕文焕惧而出降又舒穆噜安扎攻蜀叙州守将横截江津不得渡安扎聚军中牛皮作浑脱及皮船乗之与战破其军夺渡口为浮桥以济
　　明常遇春初从太祖渡江抵采石元兵阵矶上下聨大舟距三丈许莫敢先登遇春至太祖麾之前即舍舟挺戈一跃而上众披靡遂拔采石
　　御敌水军絶下流败之
　　元武仙遣将卢秀李伯祥帅兵谋袭赵州并取沥城率战舰数百艘沿江而下王义具舟楫于纪家庄截下流邀击之义士卒皆水乡人善水战回旋开阖往来如风两船接则跃登彼舟奋戈疾击敌莫能当大破之又巴延攻郢州郢在汉水北以石为城宋人又于水南筑新郢横铁绳锁战舰宻树桩木水中下流黄家湾堡亦设守备之具堡之西沟南通藤湖至江仅数里巴延乃遣将攻黄家湾堡拔之诸军破竹席地荡舟由藤湖入汉江
　　明傅友徳征云南进兵曲靖元梁王遣达尔玛拒战友徳用沐英策勒兵至白石江与相拒声欲渡而分遣将以精卒五千潜从下流掩其背众乱友徳乃麾军毕济悉师薄之副将率铁骑其中坚下流之师表里合击遂大破之









　　钦定续通典卷一百四
<史部,政书类,通制之属,钦定续通典>
　　钦定四库全书
　　钦定续通典卷一百五
　　兵
　　因机设权
　　唐长孙晟讨达头晟谓突厥饮泉易可饵毒因取诸药毒水上流达头人马饮之多死大惊曰天雨恶水其亡我乎因夜遁又王忠嗣在朔方每至互市时即髙估马价以诱之诸畨闻之竞来求市辄买之故畨马益少而汉军益壮迄于天寳末战马蕃息赖其用焉又议讨阿史那都支裴行俭请以立波斯王质子泥湼师为名路出二畨因权制事可不劳而成功帝遣之至西川诸畨郊迎召豪杰千余人自随言大热宜驻军须秋都支觇知之不设备行俭召四镇酋长伪约畋于是子弟愿从者万人乃隂勒部伍倍道而进去都支帐十余里先遣其亲问安否外若闲暇非讨袭者又使人趣召都支都支本与匐计及秋拒使者已而闻军至仓卒不知所出率子弟五百人诣营谒遂擒之是日传契箭召诸部首长悉来请命并执送碎叶城简精骑约赍袭匐道获其使者释之使谕其主言都支已擒状匐遂降又李光弼屯太原诸将虑兵少议修城为备光弼曰太原城周四十里贼垂至而兴役是先自困也乃于城外凿河作堑及贼攻城用以増垒贼不得入又贼为飞梯障以木幔筑土山临城光弼为地道以迎之近城辄陷又撤民屋为攂石车二百人挽之石所及辄数十人死复遣人诈与贼约刻日出降使潜穿地道于贼营中至期遣禆将将数千人出如降状贼皆属目俄而营中地陷贼众惊乱乗之遂俘斩万余又张巡守雍丘令狐潮攻之设百楼巡栅城上束刍灌膏以焚焉贼不敢向巡伺隙击之贼败走后潮复来攻城中矢尽巡夜缚藁为人被以黒衣缒城下潮兵争射之得矢数十万后复夜缒人贼笑不设备乃以死士五百斫潮营潮军大乱焚垒而遁又令狐潮围雍丘城中薪水竭张巡绐潮欲引众走请退军二舎使我逸潮许之遂空城四出三十里撤屋发木而还为备潮怒围复合巡徐谓潮曰君须此城归马三十匹我得马且出奔请君取城以借口潮归马巡悉以给骁将约曰贼至人取一将明日潮责巡答曰吾欲去将士不从奈何潮怒欲战阵未成三十骑突出擒将十四斩百余级收器械牛马潮遁还陈留又张巡守睢阳贼尹子琦围之巡欲射子琦莫能辨因剡蒿为矢中者喜谓巡矢尽走白子琦乃得其状使南霁云射一发中左目贼还又徳宗建中末浑瑊从徳宗幸奉天为行在都虞与朱泚战于城东不利贼遂乗胜奔突将入官军与贼隔门相持自卯至午杀伤颇甚门内有草车数乗瑊乃令虞候髙固等推车塞门焚之以御乘火力鬬贼众遂退乂朱滔为幽州留后成徳军李寳臣死其子惟岳谋袭滔与成徳军节度张孝忠征之大破于束鹿滔命偏帅守之进围深州惟岳乃统万余众及田悦援兵围束鹿敌将王武俊以骑三千方阵横进滔绘帛为狻猊象使猛士百人防之鼔噪奋驰敌马惊乱随击大破之惟岳焚营而遁又贼朱泚遣将韩旻统领师三千疾驰奉天伪迎天子段秀实以为此系危逼之时遣人谕大吏岐灵岳窃取泚将姚令言印不获乃倒用己之司农印追其兵旻至骆谷驿得符而还又王翃为河中少尹有悍将凌正者横暴扰军政约至夜鼓噪斩闗以逐翃有告者翃缩夜漏数刻以差其期贼惊逺遁遂诛正军赖以安又康承训与贼将王宏立战令官军断贼所过桥柱且勿絶乃伏兵以待之贼过桥崩伏兵发尽殪之又唐末青州王师范遣张居厚以壮士二百为舆夫伏兵舆中西驰梁军称师范使者聘梁因欲刼杀朱全忠居厚至华州东城华州将娄敬思疑其有异剖舆见其兵居厚遂刼杀敬思以兵攻西城不克而反又魏博罗绍威将诛牙军乞兵于朱全忠全忠女嫁魏适死乃遣马嗣勲以长直千人为防舆入魏致兵器舆中声言助葬嗣勲馆铜台夜与魏新乡镇兵攻石柱门入迎绍威家属衞之乃益取魏甲兵攻牙军牙军不知兵从何来莫能为备杀之俱尽
　　五代梁太祖屯军于岐下晋军潜袭绛州前军不利晋军恃势而攻临汾氏叔琮严备御乃于军中选壮士二人深目虬须貌如沙陀者令就枣阳县牧马于道侧番冦见之不疑二人因杂其行间俄伺隙各擒一人而来晋军大惊且疑有伏兵遂退据蒲县又氏叔琮既夜击晋军败之已而兵大疫叔琮班师令曰病不能行者焚之病者惧皆言无恙乃以精卒为殿而还至石防留数骑以大将旗帜立于髙冈晋兵疑其有伏乃不敢追唐符存审救河中汴人素轻蒲兵每遇游骑挑战必穷追袭存审初至率精甲千人内选二百处蒲人之间且压贼垒贼出千骑结阵而追之遽见唐师大骇而走获贼骑五十而旋自是贼军惮战
　　晋髙祖时安从进蓄异志与安重荣隂相结托期为长里天福六年安重荣反髙祖为之幸邺郑王重贵留守京师宰相和凝曰陛下且北从进必反何以制之髙祖曰卿意奈何凝曰臣闻兵法先人者夺人愿为空名宣勅十数通授郑王有急则命将以往从进闻髙祖北遂杀潘知麟以反郑王以空名勅授李建崇郭金海等讨之从进引兵攻邓州不克进至湖阳遇建崇等大骇以为神速复为野火所烧遂大败从进以数十骑奔还襄阳又周访讨贼张彦与贼隔水贼众数倍访自知力不能敌乃宻遣人如樵采者而出结阵鸣鼔而来大呼曰左军至士卒皆称万嵗至夜军中多布火而食贼谓官军益至未晓而退
　　周世宗南征以李谷为行营都部署攻自夀州始是时南唐宋齐丘为洪州莭度使李景乃召齐丘还金陵以刘彦贞为神武统军刘仁赡为清淮军节度使以拒周师李谷曰吾无水战之具使淮兵断正阳浮桥则我背腹受敌乃焚其刍粮退屯正阳是时世宗亲征行至圉镇闻谷退军曰吾军却唐兵必追之遣李重进急趋正阳曰唐兵且至宜急击之刘彦贞等闻谷退军果以为怯急追之比及正阳而重进先至军未及食而战彦贞等遂败
　　呉越王子钱传瓘督舟师与呉彭彦章战瓘顺风灰呉人不能开目及船舷相接瓘复散沙于船中而散豆于呉船豆为战血所渍呉人践之皆僵仆因纵火焚之呉人崩溃
　　宋潘美伐南汉南汉人教象为队每象载十数人皆执兵仗将战必至阵前以壮军威美集劲弩射之象奔踶乘者皆坠反践其军遂大败又军校吕翰杀武懐节据嘉州叛曹翰及诸将夺其城谍贼约三鼔复来攻翰戒知更使缓向晨犹二鼔贼众不集而溃因而破之又契丹犯边李继隆率诸将御之太宗常授以阵图及临阵有不便众以上命不可违继隆曰事有应变安可预定设获违诏之罪请自当之即便冝行事卒败敌于徐河又周虎者据芜湖县邵青以舟船至芜湖县乃遣人与战一日七败防议魏曦以小舟观战江中既而告青曰吾知所以败亦知所以胜矣彼以红巾软纒与吾之号一同故与战则不能分彼我所以必败宜易其号则胜矣青然之乃令其众皆作鑚风角子俄附墨而行遇战则去其红巾惟见鑚风角子又用墨抹抢子眼下如伶人杂剧之戱者及口吹呌一战而胜青遂驻于芜湖又开禧用兵诸将皆败唯毕再遇数有功敌常以水柜败我再遇夜缚藁人数十衣以甲胄持旗帜戈矛俨立成行昧爽鸣鼔敌人惊视亟放水柜旋知其非真也甚沮乃出师攻之敌大败
　　辽太宗再伐晋晋主遣赵延夀族人赵行实以书来招时晋人坚壁不出延夀绐曰我陷敌乆宁无父母之邦若以军逆我即归晋人以为然遣杜重威率兵迎之延夀至滹沱河据中渡桥与晋军力战手杀其将王靖两军相拒太宗潜由他渡济留延夀与耶律霜库据桥敌不能夺屡败之杜重威归众降又耶律色珍为山西路兵马都统宋将杨继业陷山西诸郡各以兵守自屯代州色珍至定遇贺令图军击破之追至五台斩首数万级明日至蔚州敌不敢出色珍书帛射城上谕以招慰意隂闻宋军来救令都监耶律达萨夜伏兵险阨俟敌至而发城守者见救至突出色珍击其背二军俱溃追至飞狐斩首二万余级遂取蔚州又辽太宗太平末大延琳叛萧巴尔将北南院兵往讨遇于蒲水南院兵少却至手山复与贼遇巴尔乃易两院旗帜鼓勇力战破之
　　金宣宗兴定二年宋髙太尉兵三万驻朐山完顔霆军乏粮采野菜麦苖杂食之宋兵栅朐山下隔湖港霆作港中暗桥遣万户胡仲珪副统刘赟率死士由暗桥登山霆率兵四千人趋山下约以昏时举火为期上下夹击宋兵大败坠涧溺水死者不可胜讣斩髙太尉彭元帅于阵余众溃去又元光二年夏人歩骑数十万攻凤翔甚急元帅持嘉喀齐喀以郭哈玛尔总领军事从巡城濠外一人坐胡牀以箭力不及气貌若蔑视城守者喀齐喀指以示哈玛尔云汝能射此人否哈玛尔测量逺近曰可哈玛尔平时发矢伺腋下甲不掩处射之无不中即持弓矢伺坐者举肘一发而毙又郭哈玛尔与巩州元帅田瑞攻取防州哈玛尔率骑兵五百皆被赭衲蔽州之南山而下夏人猝望之以为神城上有举手于悬风版者哈玛尔射之手与版俱贯凡射死数百人夏人震恐乃出降
　　元师伐交趾其国主陈日照隔江列象骑步卒甚盛乌兰哈达分军为三队济江彻辰图从下流先济大师居中驸马懐都与阿珠在后仍授彻辰图方畧曰汝军既济勿与之战彼必来逆我驸马随断其后汝伺便夺其船蛮若溃走至江无船必为我擒矣又攻文州守将刘禄数月不下谍知城中无井乃夺其汲道率勇士梯城先登杀守陴者数十人遂抜其城又刘元振守泸州权造金银牌分赏将士未防援兵至内外合击败之捷闻自陈其擅造金银牌罪帝嘉其权变赐赉甚厚又宋以巨舰载甲士数万屯清河浮桥相距七十日水暴涨浮桥壤西岸军多漂溺舒穆噜安扎军东岸急撤浮桥聚舟岸下士卒得不死
　　明太祖以滁州乏粮欲取和阳以自固乃言于滁王曰向攻民寨得庐州路义兵号衣今选勇敢士三千令青衣佯为元兵以四骆驼载赏物使人声言庐州兵送使者入和阳宣犒将士复命耿再成将绛衣兵为继青衣薄城绛衣继至城必破矣已而绛衣兵先至与元兵战青衣兵复继之遂入据其城又廖永忠攻瞿塘以敌据闗口设鐡索飞桥亘江上舟不得进乃宻遣壮士数百人舁小舟衣青簑衣縁山伏草木中行渡闗人各持糗粮契水筒以御饥渴鱼贯出山石间守闗者不觉既渡险夜以小舟入江绕出敌背永忠等与约期度已入江乃率精兵出黒叶渡分两道夜五鼔以一军攻其陆寨一军攻其水寨将士皆以鐡裹船头置火鎗火器前进黎明蜀人尽鋭来攻永忠已破陆寨亡何将士舁舟者自上流俱发旗鼔噪而下蜀人大骇不知其兵所自来也下流舟师并进夹攻大破之焚三桥横江鐡鎻须臾镕絶斩溺死者无算又傅友徳汤和驻兵延安以防西边巴延特穆尔伪请和上乃阳召和还而留友徳以诱之特穆尔果入寇友徳设伏纵击大破之又傅友徳围成都戴夀向大亨以象载甲士出战友徳命前锋李徳英以弓矢火器冲之象皆中矢却走夀等兵大败乃籍府库仓廪甲兵之数诣降又成祖趋宿州谍报平安马步兵四万来成祖曰此濵河多林木彼必疑有伏淝河地平少树彼不疑可伏兵遂亲率骑二万持三日粮至淝河按伏勅诸军皆束炬相属于道戒之曰俟与敌战则举火一炬举余炬皆应但一败其前锋彼自夺气乃令王真刘江各将百骑往逆之戒以縁路按伏遇敌诱入伏与战又令王真束草寘囊中如束帛状载马上敌来追掷于地使敌往取乱之真等果与平安军遇敌追至掷囊草饵之众皆竞取行伍稍乱又入伏内伏发敌众败走又成祖与盛庸战于交河庸军士拥盾自蔽矢石不能入燕军预作木鑚长六七尺横贯鐡钉于上钉末有逆钩令勇士直前掷之连贯其盾亟不得出动则牵连不可以蔽遂乗其空隙攻之庸军弃盾走骑兵乘之而入遂大溃又张辅入安南城贼在城内驱象为阵辅以画狮防马当象仍以神鋭翼而前象皆股栗多中铳箭伤遂退走贼众溃乱死者不可胜计又陶成佥事浙江时处州冦叶宗留等为乱成至金华令军中制竹笆三百五十面笆如牌制糊以纸画兽形可御贼枪乃兼程进处州界时贼众万人出山索战官兵分三阵奋击贼被射死者三百余人持枪者多为竹笆所制盖枪入竹隙急不得出多被擒获贼大溃又仇钺为宁夏副总兵值寘鐇反钺在城中诈称病隂约游兵壮士官兵至河上从中发为内应俄而觇知兵至钺诱贼将何锦出城留贼周昻城守钺复称病亟昻入问疾钺令苍头捶杀之即起披甲仗剑跨马一呼诸游兵壮士皆集遂夺城门擒寘鐇又杨鋭守安庆宸濠叛兵犯城于北濠为木栈与城接挟兵而进鋭诡以大将军火铳实石被绯金鼔置城上冦望见大溃潜使卒从间道出烧栈絶俟贼懈募善泅者入贼船乗其熟睡斩首絶其防放之江中或于岸上举火礟击其营乗乱捕杀声震数里贼遁又张岳为督抚驻师辰州因苖魁龙许保呉黒苖等倡乱岳檄石邦宪等宻遣使入寨计擒龙许保贿令聴抚又悬赏购之苗呉老等窥龙许保至龙田寨所亲家吊丧诱至别寨饮酒醉而之预遣人报邦宪以兵取之去疏闻诛之又询知呉黒苗以捕急故深自匿岳乃缓其令所羁执亲属尽释令去宻督土官亷得其处遣兵刘甫等径入其寨袭斩之又邹文盛为都御史奉命剿除清平苗乃相贼巢险易分兵哨由隘路五处刻期进抵香炉山壁立陡絶贼皆筑砦栅守御官兵稍近则木石毒弩俱下官兵用火铳焚其寨栅随以水沃灭之诸将仰攻不克乃以意制鐡猫爬山虎绳梯等具督令精兵昧爽附山下縁崖猿攀相引去抜其外栅贼死战御之复采木制桥战楼髙与贼寨埓约接近可攀登者遂乗夜雷雨大作觇贼不备舁前攻具附崖先登斩闗拔栅纵火焚贼庐舍四面夹攻贼退据后山重险间乃先遣人入寨与约诱至山前招抚之使命往复故延乆贼果聚前山观聴山后备稍弛诸将齐登众官兵已夺险贼仓卒不能御遂乘胜入捣崖峒擒贼首阿傍等斩获甚众又土司岑濬叛诛之以蛮徐五韦贵为土巡检聴于流官蛮民常思故主有狡蛮托言濬子冒名岑金诸蛮立为小主扇召为乱而留者为濬腹心濬死无所归应沈希仪募留賔州至是欲往投金希仪婉色好语曰汝第往复低声曰闻金乃濬第九子岑氏其有后乎且呼至宻所曰金欲官非赂我万金不可濒行复召谓曰我防忘之贵五素仇汝亦仇金可善备之留诣金具如希仪言金大喜因率兵五千人之賔希仪渐以计讽金使遣其兵还巢觑金左右孤乃擒金斩之
　　多方误之
　　唐柴绍为右骁卫大将军髙祖武徳中吐谷浑与党项俱来冦边命绍讨之敌据髙临下射绍军中矢下如雨绍乃遣人弹琵琶二女子对舞敌异之驻弓矢而相与聚观绍见敌阵不整宻使精骑自后击之敌大溃斩首五百余级又李孝恭讨萧铣破铣三镇纵战舰放江中曰令铣濒江镇戍见舳舻蔽江下必谓铣已败不即进兵觇往返以引救期则吾已拔江陵矣已而救兵到巴陵见船疑不进铣内外阻絶遂降又仆固懐恩为李光弼右厢兵马使光弼守河阳命懐恩收懐州城官军频不利懐恩设策潜通地道取贼号诈传号令贼军乱遂收懐州城生擒伪刺史及军将等送阙下又唐末晋王李克用围李存孝于邢州将掘堑以困之存孝出兵冲击堑不得成禆将袁奉韬使人説存孝曰公所畏者晋王耳王俟堑成且留兵去诸将非公敌也存孝以为然纵兵成堑堑成深沟髙垒不可近存孝遂窘食尽而降
　　五代梁朱温以岐人坚壁不战且虑师老思欲旋斾以归河中因宻召上将数人语其事时亲指挥使髙季昌独前出抗言曰天下雄杰窥此举者一嵗矣今岐人已困愿少俟之温嘉其言因曰兵法以正合以竒胜竒者诈也乘机集事必由是乎乃命季昌宻募人入岐以绐之寻有骑士马景坚愿应命许之跃马西走直叩岐闉诈以梁军悉东遁为告且言列砦尚留万余人俟夕将遁矣宜速掩之茂贞信其言遽启二扉悉众来冦时诸军已介马待之中军一鼓百营俱进又分遣数百骑以据其闉岐人进不能驻其趾退不能入其垒杀戮蹂践不知其数茂贞由是丧胆但闭垒而已又梁葛从周围兖州兖人不出从周诈扬言并人来救即引兵趋高呉夜半潜却归砦朱瑾果出兵攻外壕我军士突出掩杀千余人
　　唐将符存审因朱全忠攻蓚援兵不至思以竒计破之乃引兵扼下博桥遇梁军樵采者杀之纵数人回曰晋王大军至矣时全忠方攻城未及置营存审命二将各引三百骑效梁军旗帜服色与樵刍杂行暮至纵火大噪弓矢乱发梁军惊骇前纵者回复曰晋大军至矣全忠夜遁又后唐明宗兵变招平卢节度符习从之监军杨希望以兵围习家属将杀之指挥王公俨素为希望所信绐以习家不足虑宜分兵守城以虞外变希望信之乃悉分其兵守城公俨因擒斩之
　　汉隠帝干祐初王景崇盗据岐山不受代命赵晖为西南面行营都部署统兵讨之时李守贞叛蒲赵思绾据雍景崇皆援之及引蜀军出大散闗势不可遏晖领兵数千堑而围之屡使人挑战贼终不出晖乃潜使千余人于城南一舍之外擐甲执兵伪为蜀兵旗帜循南山而下诈令诸军声言川军至景崇乃令数千人溃围而出以为应援晖设伏而待一鼔而尽殪之自是景崇胆破不复敢出明年抜之
　　宋太祖开寳中伐金陵自荆渚乗战舰而下以黄州刺史王明领战舰为江路巡检南唐将朱令赟自湖口领兵十五万连大舰沿流而下将焚采石浮梁直抵金陵为援明请益舟师以袭令赟帝曰非应急之防也令赟朝夕至金陵之围解矣乃宻遣人谕明于洲浦间多立长木若帆樯之状令赟望见果疑我师袭其后逗留不进移檄诸军生擒令赟又张齐贤知代州契丹薄城齐贤约潘美以并师防战使为契丹所执俄而美使至云师出至栢井得宻诏不许出战已还州矣齐贤曰敌知美之来而不知美之退乃夜发兵二百人持一帜负一束刍距州西南三十里列帜燃刍契丹遥见火光中有旗帜谓并师至骇而北走齐贤预伏步卒二千于土镫砦邀击大败之契丹遁去又孟珙因元兵窥江令诸军变易旌旗服色循环往来夜则列炬照江数十里相接破砦二十有四
　　辽太宗防同八年围镇州先遣骑报晋兵至遣精兵断河桥晋兵退保武强南院大王达年将军高模翰分兵由瀛州间道以进杜重威等退保中渡寨义武军节度使李殷以城降遂进兵夹滹沱而营去中渡寨三里分兵围之夜则列骑环守昼则出兵抄掠复命大内特哩衮耶律硕格及赵延夀分兵围守自将骑卒夜渡河出其后攻下栾城降骑卒数千分遣将士据其要害下令军中预备军食三日不得举烟火但获晋人即黥而纵之诸馈运见者皆弃而走于是晋兵内外隔絶食尽势穷杜重威李守贞张彦泽等率所部二十万众来降金穆宗使布展守阿苏城阿苏在辽不敢归辽使为阿苏来穆宗闻之使乌林阿舒噜济师且戒布展令易衣服旗帜与阿苏城中同色使辽使不可辨辽使至乃使富察部呼噜贝勒穆逊贝勒与俱至布展军而军中已易衣服旗帜与阿苏城中如一辽使果不能辨布展诡曰吾等自相攻于汝何事谁识汝之太师乃刺杀呼噜穆逊所乗马辽使惊怖走去遂破其城
　　元乌兰哈达进至乌蛮所都押赤城城际滇池三面皆水既险且坚选骁勇以炮摧其北门纵火攻之皆不克乃大震鼔钲进而作作而止使不知所为如是者七月伺其困乏夜五鼔遣其子阿珠潜师跃入乱斫之遂大溃又张宏范攻宋主于崖山授李恒战舰二使守北面将战或请用炮宏范曰火起则舟散不如战也明日四分其军军其东南北三面宏范自将一军相去里许令曰闻吾乐作乃战违者斩先麾北面军乗潮而战不克恒等顺潮退乐作宋将以为且宴少懈宏范舟师犯其前众继之预构战楼于船尾以布幔障之命将士负盾而伏令曰闻金声起战先金而动者死飞矢集如猬伏盾者不动舟将接鸣金撤障弩弓火兵交作顷刻并破七舟宋师大溃又阿珠军还宋兵邀襄樊间阿珠乃自安阳济江留精骑三千阵牛心岭复立虚寨设疑兵是夜敌果至斩首万余级
　　明王守仁讨浰头贼破其巢余贼奔九连山守仁以九连深险不易攻乃使精卒七百衣贼衣佯若奔溃者贼从崖上招呼与相应乆而贼觉之则师已度险贼狼狈失据大军蹙之皆就缚又沈希仪征苗苗或走之他巢则声曰某巢舎奸宜并勦他巢人驱贼走转而之他巢则又吓之他巢又恐驱贼走于是贼走无所跰血踵以死或馁饿崖石希仪又尝以风雨晦冥夜察贼所止遣人衣毳防与草同色潜伏贼所夜发火炮以惊之贼大骇曰老沈至矣挈妻子蒲伏上山顶儿啼女咷他巢皆然于是苗人相告以为其巢皆有希仪夜来及隂诇之希仪固在防府未出也自此贼多易面为熟猺栁城旁虽童子牵牛行深山中无敢诇者
　　先攻其心
　　唐太宗谓李靖曰朕常临阵料敌之心与己之心孰审然后彼可得而知焉察敌之气与己之气孰治然后已可得而知焉李靖曰攻其心者是所谓知彼者也守吾气者是所谓知己者也又唐李抱真时仆固懐恩反上忧其结连回纥兵马强盛召抱真问之对曰郭子仪常领朔方军士卒至今感悦懐恩欺其下以子仪为朝恩所杀今起而用之可不战而解也已而用子仪败懐恩果如其防
　　金耶律伊都自辽来降都统杲等言耶律玛克展伊都乌克绅道喇等谋叛宜早图之【按金史伊都传作耶律玛克展告伊都乌克绅道喇等谋叛是玛克展告谋叛之人非与谋叛之人也今据帝纪纂入与传互异谨附订于此】太祖召伊都从容谓之曰朕得天下皆我君臣同心同徳以成大功固非汝等之力今闻汝等谋叛若诚然耶必须鞍马甲胄器械之属当悉付汝朕不食言若再为我擒无望免死欲留事朕无懐异志吾不汝疑伊都战栗不敢对命杖道喇七十余并释之
　　元师与王禅鏖战于白浮之野周旋驰突戈防戞摩雅克特穆尔手毙七人防日晡对垒而宿夜二鼔遣精鋭百骑鼔噪射其营敌果惊扰互自相击至旦始悟人马死伤无数及王禅集散卒成列出山元师驻白浮西坚壁不动是夜又命萨敦潜军绕其后部曲巴图尔压其前夹营吹铜角以震荡之敌心胆俱落不悟而乱自相挝击三鼓后乃西遁迟明追及昌平大败之
　　明成祖初起兵靖难以居庸闗天险北平襟喉也必据此方可免北顾忧闻俞瑱等欲来攻吾城莫若乗其初至众心未定取之遂令徐安等攻夺居庸闗城瑱走依宋忠于懐来所拥兵皆燕府军欲争居庸诸将以众寡不敌为疑成祖曰当以智胜力非所论也遂帅马歩精鋭八千卷甲倍道进获谍者言宋忠激怒其将士云尔等家在北平者皆被杀无遗矣成祖命各家人张所旧用旗帜为先锋又见父兄子弟无恙相呼应皆大喜多降者麾兵渡河击破之山外诸州响应又王信镇守湖广时靖州武冈蛮乆不靖守臣议欲剿之信巡邉召诸苗面谕祸福且犒以牛酒诘其背乱之由皆曰累嵗苦麾使征索故作乱今将军待我如此方愿为属役尚敢反耶于是诸蛮率服又项忠因郧阳贼刘胡子等煽惑流民作乱督兵讨之谓流民逃聚山谷其始非拟为冦势多胁从民去官府逺既陷盗中遂不能自脱耳乃遣人持榜入山招谕有能去贼自归者禁勿杀于是民多携老弱累累来归贼势遂不振然后纵兵击负固不服者斩获甚众刘胡子为其党所杀又马平猺韦扶谏凶猾甚尝弋捕之不能得防有报扶谏逃隣苗三层巢者沈希仪率兵讨之至巢则贼已与三层苗往刧他所乃俘三层猺之妻子以归闭空室中善饮食之时使狼兵怒而挺刃狞狰入室作欲抢状希仪佯执鞭痛鞭狼兵退如是者三以深徳诸妇女而潜使诸猺闻之以系其心并使人谓妇女言幕府得扶谏即释尔等归巢乃纵诸猺来视其妻子则相持诸猺哭曰非沈公吾等为狼兵杀且抢已而相怨詈曰咄扶谏非汝爷娘何不缚以赎我诸猺心割而别于是曲诱扶谏卒缚以献而赎其妻子
　　夺敌心计
　　唐裴矩为黄门侍郎以始毕可汗本淳易可离间但由其内多羣羌桀黠教之闻史蜀胡悉尤多奸计幸于始毕请诱杀之因遣人告胡悉曰天子出珍物今在马邑欲共畨酋多作交闗若前来者即得好物胡悉贪而信之不告始毕率其部尽驱六畜星驰争进冀先互市矩伏兵马邑下诱而斩之诏报始毕曰史蜀胡悉忽领部落走来至此云背可汗请我容纳突厥既是我臣彼有背叛我当共杀今已斩之故令往报
　　五代晋冯辉镇灵武时前官失邉鄙心大为患晖募兵千余行至梅戍番人稍稍来谒晖顾首领一人指其佩剑曰此板桥王氏剑耶吾闻王氏剑天下利器也俯而取诸腰间若将翫之因击杀首领其从骑十余人皆杀之禆将药元福曰今去灵武尚五六百里奈何晖笑曰此土畨之豪部族之所恃也吾能杀之其余岂敢动哉已而诸族皆以兵扼道路晖以言譬谕之独所杀首领一族求战即与之战而败走诸族遂不敢动
　　宋岳飞讨杨么所部皆西北人不习水战曰兵何常顾用之何如耳先遣使招谕之防张浚督军至见之飞曰水战我短彼长攻之所以难若因敌将用敌兵夺手足之助离腹心之托使孤立而后乗之不八日可破贼后贼平果如期浚服其神算
　　辽圣宗统和间征髙丽破康肈军于铜州耶律珠之力为多王询乞降羣臣议皆谓冝纳珠曰王询始一战而败遽求纳欵此诈耳纳之恐堕其奸计待其势穷力屈纳之未晚已而询果遁清野无所获其众阻险而垒攻之不下杨珠以计降之
　　金熙宗天眷元年以镇国上将军昻尹东平明年宋将岳飞以兵十万号称百万来攻东平东平有军五千仓卒出御之时桑柘方茂昻使多张旗帜于林中以为疑兵自以精兵阵于前飞不敢动相持数日而退昻勒兵袭之至清口飞众泛舟逆水而去时霖雨昼夜不止昻乃附水屯营夜将半忽促众北行诸将諌曰军士逺涉泥淖饥惫未食恐难遽行昻怒不应鸣鼔督之下令曰鼔声絶而敢后者斩遂弃营去几二十里而止是夜宋人来刼营无所得而去诸将入贺且问其故昻曰沿流而下者走也泝流而上者诱我必追也今大雨泥淖彼舟行安我陆行劳士卒饥乏弓矢败弱我军居其下流势不便利其袭我必矣众皆称善
　　元纳延叛诸王诺延等皆应之帝问计将安在阿穆尔巴哈对曰臣愚以为莫若先抚安诸王乃行天讨叛者势自孤矣帝曰善卿试为朕行之即北説诺延曰大王闻纳延反耶曰闻之曰大王知纳延已遣使自归耶曰不知也曰闻大王等皆欲为纳延外应今纳延既自归矣是独大王与主上抗幸主上圣明亦知非大王意置之不问然二三大臣不能无惑大王何不徃见上自陈为万全计诺延悦许之于是诸王之谋皆解又剧贼苏仲集溃卒据镇龙山称王刼掠于外耕植于内秋闻大兵至则伪出降其心恃有庐栅之固禾稼之富而官军畏暑又不敢深入故横象賔贵四州皆被其害史格至筑堡于外守其土兵令官军火其庐栅践其禾稼仲穷蹙遂降
　　明徐达围常州张士诚弟士徳率众数万来援达奋击破之士徳坠马被擒太祖大喜曰张士诚谋主士徳其人智勇足备今被我擒张氏之成败可知矣又沐春讨云南叛酋阿资谓其众曰大兵连年不获此冦者以彼恃其地多险阻各处土酋皆姻娅得以匿之耳今悉调土酋从征俾不能通复多置营堡制其出入彼将无所逃矣乃进兵至赤窝果获阿资斩之诸夷詟服又田州平岑猛死安置猛子于福建议设流官沈希仪曰思恩设流官反侧至今未憗若田州复然两贼且合不聴田州蛮卢苏果与思恩蛮王受连兵刼城希仪又曰两冦以复故主为名故能用其众今若返岑邦相于福建置之南宁则众散交离两冦坐缚矣不聴用兵无功姚镆罢黜以王守仁代卒用仪防始抚定













　　钦定续通典卷一百五
　　钦定四库全书
　　钦定续通典卷一百六
　　兵
　　敌无固志可取之
　　唐髙祖为山西河东道抚慰大使率兵以御羣盗行至太平关遇贼数千人时所将兵少左右皆惧髙祖谓之曰此乌合之众易与耳因率精骑十二人出击之所向皆靡众情始定并力奋击遂大破之
　　五代时后蜀孟知祥遣赵廷隠率兵三万自将击董璋阵鸡距桥知祥得璋降卒衣以锦袍使持书诏降璋璋曰事已及此不可悔也璋军士皆噪曰徒曝我于日中何不速战璋即麾军以战兵始交璋偏将张守进来降知祥乗之璋遂大败
　　宋太祖朝剑外初平冯瓒知梓州视事才数日伪军校上官进啸聚士卒三千余众刼村民数万人夜攻州城瓒曰贼乗夜奄至此乌合之众以棰梃相挞击必无固志正可持重以镇之待旦自溃矣众廵城宻令促其更筹未夜分击五鼓贼悉遁去因纵兵追之擒上官进斩于市招诱余党得千余人并赦其罪令复业郡境以安
　　金卫王大安三年诏承裕主兵事元兵至野狐岭承裕不敢拒战退至宣平县中土豪请以土兵为前锋以行省兵为声援承裕畏怯不敢用但问此去宣徳间道而已土豪嗤之曰溪间曲折我辈谙知之行省不知用地利力战但谋走耳今败矣其夜承裕率兵南行元兵踵击之明日至防河川承裕兵大溃承裕仅脱身走入宣平
　　元顺帝至正时辽东郡县唯永平不被兵积聚多而居民殷富贼乗间窃入増土筑城因河为堑坚守不可下伊苏外列大营絶其樵采贼无固志与战败之
　　明王守仁讨宸濠攻克南昌宸濠解安庆围还救众议坚壁以待四方之援守仁曰贼不能进取而反顾内忧众心已离法当急攻之乃纵火大战于樵舎擒之
　　归师勿遏
　　宋狄青尝与契丹战大胜追奔数里敌忽壅遏山嵎士卒皆欲奋战青知其前必遇险遽鸣钲止之敌得引去验其处果临深涧将佐悔不击青独曰不然奔命之冦忽止而拒我安知非谋军已大胜残冦不足利得之无所加重万一落其术中存亡不可知宁悔不击不可悔不止又狄青破侬智髙智髙兵败奔邕州其下皆欲穷其窟穴青亦不从以谓趋利乗势入不测之城非大将事智髙因而获免天下皆罪青不入邕州脱智髙于垂死然青之用兵主胜而已不求竒功故未尝大败计功最多卒为名将
　　元巴延趣军攻破阳逻堡斩王达宋军溃夏贵仅以身免诸将请追之巴延曰吾欲示宋人以阳逻之捷贵代吾徃何追为既而防常州斩王安节刘师勇奔平江诸将复请追之巴延曰勿追师勇所过城守者胆落矣明太祖北伐诏问大将军徐达方略达曰大兵平齐鲁扫河洛库库自保不暇敢离其巢穴哉我西据潼关李思齐张思道魄夺逺窜元都如在穽中谁与为臂指者臣奉天威取之如拉朽且曰进师以后彼必北奔不穷迹之将为后患太祖曰兴衰有时彼既澌灭何烦穷兵出塞之后固守疆圉防其侵轶而已又燕师南冦辽东守将杨文围永平略蓟州遵化燕王遣刘江御之戒曰尔至永平文必遁回山海勿追苐声言还北平设伏以待其来追则速出击之如言果败文于昌黎
　　防遁附
　　元郭侃破西戎东西二城中有大河侃预造浮桥以防其遁城破哈里法苏勒坦登舟覩有浮梁扼之自缚诣军门降
　　【臣】等谨按杜氏通典有归师勿遏诚穷冦勿追之意顾一日纵敌数世之患要其遏之之法不在兵而在智谨増入防遁一门
　　大阵动则乱因乗而败之
　　唐元宗天宝末吐蕃入防官军众寡不敌王忠嗣单马进左右驰突当者无不辟易出而复合杀数百人贼众遂乱三军翼而击之吐蕃大败又安史之乱贼史朝义领铁骑十万阵于昭觉寺贼皆殊死决战短兵既接相杀甚众官军骤击之贼阵不动鱼朝恩令射生五百人下马弓弩乱发多中贼而死阵亦如初镇西节度使马璘曰事急矣遂拔旗而进单骑奔击夺贼两牌突入万众之中左右披靡大军乗之而入朝义大败
　　宋贼刘猊先犯定逺县杨存中以兵二千袭贼于越家坊既而与猊兵遇藕塘贼据山列阵矢下如雨存中急击之且使统制吴锡以劲骑五千突其阵阵乱存中鼓大军乗之自以精骑冲其脇大呼曰破贼矣贼错愕骇视前军统制张宗顔自泗来乗背击之贼大败猊遁去又金围宋濠梁刘锜杨存中王徳救之次黄连埠相距六十里闻城陷谋曰进无所依人懐归心胜气已索此危道也不若退师据险俟其去为后图众善之防牒报敌已去张俊欲自以为功止锜毋徃命存中与徳偕至濠列阵未定烟起城中金人伏骑分两翼出存中以防挥军诸军以为令其走也遂散乱南奔无复纪律金人追杀甚众又岳飞因王善曹成孔彦舟合兵五十万薄南薫门所部仅八百众惧不敌曰吾为诸君破之左挟弓右运矛横冲其阵贼乱大败之
　　辽圣宗统和十七年南伐宋将范庭召列方阵而待时皇弟隆庆为先锋问诸将佐谁敢当者萧栁曰若得骏马则愿为之先隆庆授以甲骑柳揽辔谓诸将曰阵若动诸君急攻遂驰而前敌少却隆庆席势攻之南军遂乱柳中流矢裹创而战众皆披靡
　　金完顔璋与实讷埒追击宋经略使荆臯败之于髙赤崖下荆臯乗夜来袭营为退军八十里明日实讷埒追之璋兵至上八节宋兵据险为阵璋舍马步战地险不得接相距至曙宋兵动璋乗之追至甘谷城实讷埒兵亦至宋兵宵遯
　　元郭徳海从先锋哲伯西征渡竒扎尔布哈攻铁山衣帜与敌军不相辨乃焚蒿为号烟焰漫野敌军动因乗而攻之遂大胜
　　先设伏乗势逐敌败之
　　唐哥舒翰为河源军使先是吐蕃毎至麦熟时即率部众至积石军获取之共呼为吐蕃麦庄前无敢拒之者至是翰使王唯徳杨景晖等潜引兵至积石军设伏以待之吐蕃以五千骑至翰于城中率骁勇驰击杀之略尽余或挺走伏兵邀击匹马不还
　　宋宗泽因金人渡河谋攻汴京命刘衍趋滑刘逹趋郑以分敌势僚属问计泽方对客围棊笑曰何事张皇刘衍等军必能御敌乃选精鋭数千使绕出敌后伏其归路衍方战伏起前后夹击败之又魏胜起义兵复海州金遣防古镇国将兵万余抵州北二十里新桥胜出兵迎之设伏于隘严阵以待及战士殊死鬭伏又发杀镇国斩获几二千人军声大振
　　辽太祖讨黑车子室韦唐卢龙军节度使刘仁恭发兵数万遣赵霸来拒霸至武州太祖谍知之伏劲兵桃山下遣室韦人摩哩诈称其酋长所遣约霸兵防平原既至四面伏发擒霸殱其众乗胜大破室韦
　　金固英摄河东南北两路兵马都总管时河南陕西已与宋既而复取之师至耀州宋人毎旦出城张旗阅队抵暮而还道隘骑不得逞固英以兵五百薄暮先使五十人趋山岭令之曰旦日视敌出举帜指其所向乃以余兵伏山谷间明日城中人出阅如前山巅旗举伏兵发宋兵争驰入城固英麾军登城拔宋帜立金军旗帜宋兵后者望见之不敢入遂降城中人亦降
　　元因宋夏岳帅师围正阳决淮水灌城几陷托尔珠徃救之道出颍川遇宋兵攻颍戍卒仅数百人托尔珠即发公库弓矢驱市人出战预度颍之北关攻易破急徙民入城伏兵以待是夜宋人果焚北关火光属天托尔珠率众从暗中射之矢下如雨宋军退去至沙河大破之又元师伐宋州未附谍告州人将夜袭丹徒守将乞援托尔珠设伏以待州军果夜至托尔珠扼西津邀击之杀获溺死者甚众又郭侃攻西戎至乌拉尔城伏兵下令闻钲声则起敌兵果来伏发尽杀之明韩雍攻大藤峡以欧信等率兵六万余人为右军自武宣分五道入攻其北以白全等率兵九万余人为左军由桂平分八道入攻其南以孙震等守左江截其归路雍复令欧信曰山北既破便可提兵深入夹攻桂州横石诸崖令夏正伏兵林峒扼其奔遂进夹攻之贼遁入桂州横石九层楼据险立栅以拒雍麾令死士以大斧刋木开道两军齐登发火箭焚其栅而夏正自林峒来援贼大惊溃擒斩甚众遂磨崖石纪嵗月更斩峡藤断之易名断藤峡乃遣将四出削平诸冦两广平又李承勋为南昌守时桃源贼起总制俞谏请边兵剿贼勋以贼乏食必掠裴源积栗请赣兵自徳兴南昌兵自岳源分两翼伏裴源而令边兵驱贼已而贼果趋裴源三路至大破之
　　乗胜
　　唐朱泚之乱贼将张庭芝逼栅求战李晟勒诸将纵兵击之时贼并力攻骆元光营晟遣李演孟华以精卒救之中军鼓噪演力战大破之翌日将复出师诸将请待西军至左右夹攻晟曰贼既伤败须乗胜扑灭若俟其有备岂王师之利耶令毕阵于光泰门外使王佖李演史万顷等领步骑直抵苑墙拔栅而入贼奔溃追斩不可胜计朱泚姚令言遁走
　　五代唐时契丹冦望都庄宗追击之获氊裘毳幕不可胜纪时大雪平地五尺敌之刍粮人马毙踣于道乗胜追袭大破之
　　金宗弼取和尚原固英请速入大散关自以本部为殿以备伏兵宗弼至仙人关固英先攻之宗弼止之固英不止宗弼以刀背击其兠鍪使之退固英曰敌气已沮不乗此而取之后必悔之已而果然宗弼叹曰既徃不咎乃班师又王伯龙从宗望讨张觉于平州伯龙先登驰击手杀数十百人白河之战伯龙当其左军麾兵疾驰蹂之宋军乱金师乗胜奋击败之又承裕完顔璘及河州防御使富察秉迎击宋将冯兴杨雄等于赤谷宋歩兵保西山骑兵走赤谷承裕遣部将唐古安塔哈率骑二百驰击宋歩兵甲士古挺身先入乗之宋歩兵大溃追奔至皂郊城斩二十余级明安巴添努追宋骑兵杀千余人斩杨雄等于阵冯兴仅以身免承裕进兵克成州
　　元实讷台率精甲三千与史天泽合兵进围中山武僊遣其将葛铁枪来援实讷台撤围迎之遇诸新乐奋击败之防日暮阻水为营实讷台料其气索必宵遁乗胜复进击大败之擒铁枪中山守将亦宵遁遂克中山取无极拔赵州又阿尔哈雅镇襄阳奏曰襄阳自昔用武之地也今天助顺而克之宜乗胜顺流长驱宋可必平奏入平章阿珠亦赞其説帝命丞相史天泽议之天泽曰朝廷若遣重臣如丞相安图同知枢宻院事巴延者一人都督诸军则四海混同可立待也又兴州赵祚反土豪杨玛鲁等附之石玛努勒从亲王察克台徃讨斩贼将董蛮等围玛鲁于险树寨玛努勒乗势令健卒刘五儿即寨北小径上大树以绳潜引百人登寨直前刦之玛鲁瞻慑投崖死余党悉平又巴延破宋濮阳军由江抵丁家洲宋师溃遁江东淮西诸州军多降四月有诏以暑罢征俟秋再举巴延谓不可少纵恐逸而逝世祖曰将在军不从中制兵法也宜从丞相言
　　明沐英将兵出塞时诸将各以所向逐敌还英独领兵出古北口乗胜克嵩髙全宁诸州郡过胪朐河获其知院并部众而囘又韩雍率军三万兼程至全州防阳峒西苖贼为梗击灭之斩失律指挥李英等四人将士股栗至浔州延父老问计皆曰大藤天险重嵓密箐多瘴不可深入莫若屯兵围之且耕且守可不战自毙雍曰不然山峡道逺纷披错杂安可围也屯兵日久将士懈弛岂能为防哉今我军新破峒苗士气十倍贼闻丧气禠魄矣因而乗之可立破也又马昊讨蓝鄢击败之斩首数千军中皆喜以兵起所未有者昊曰未见大敌胡足喜宜及胜用之遂前逼贼设竒正兵合击大破之又王骥因麓川酋思任叛率兵讨之师抵金沙江贼栅西防以拒骥浮梁渡兵纵火焚栅攻破之乗胜进至孟养贼敛众据险为寨骥麾兵深入复破其连环七砦思任遁去斩获无算
　　乗势先声后实
　　唐太宗讨窦建徳入武牢进攻其营多所伤杀凌敬进説曰宜悉兵济河攻破懐州河阳使重将居守更率众鸣鼓建旗逾太行入上党先声后实传檄而定折趋壶口收河东之地此防之上也行必有三利一则入无人之境师有万全二则拓土得兵三则郑围自解建徳将从之而世充之使长孙安世隂赍金玉啗其诸将以乱其谋众咸进谏建徳从之谢敬曰今众心甚鋭战必大捷不得从公言也敬固争建徳怒扶出于是悉众进逼武牢官军案甲挫其鋭建徳中枪窜于牛渚口唐军生获之
　　金世宗大定二年宋人陷汝州河南统军使宗尹遣富珠哩定方将兵四千徃取之汝州东南及北面皆山林险阻不可以骑军战是时宋兵由鸦路出没定方至襄城得敌虚实遂牒谕汝州属县曰我率许州戍兵十二万径取汝州尔等可备粮草二十万使人言欲据要路絶宋兵往来既而定方引兵趋鸦路宋人闻之果弃城遁去定方至鲁山境知宋兵已去遂遣轻骑二百追击败之遂复汝州又布色揆败宋军于六合进屯瓦梁河以控真诸路之冲整列军骑毕张旗帜沿江上下皆金兵焉江表震恐宋真州兵数万保河桥复遣统军赫舎哩子仁徃攻之分军渉浅潜出敌后敌见之大惊不战而溃
　　元时宋将姜才知髙邮米运将至夜出歩骑五千犯丁村栅至晓巴延彻尔来援所将皆安集延下精兵旗帜画双赤月众军望其尘连呼曰丞相来矣宋军识其旗皆遁
　　明李文忠守严州吴人率苗獠水陆奄至文忠出竒大败之乃置斩馘于巨筏上放之中流水贼见之皆震慴遁去遂克诸暨又傅友徳取蜀拔文州进拔绵州汉水涨乃伐山造百舰而以木牌数千书克阶文绵州日月投汉水顺流而下郡邑见之皆解体舰成遂渡围汉州又王守仁约兵夹攻桶冈贼守仁议桶冈尤险横水左溪溃贼奔入协守益力我顿兵险地非计也不若乗累胜威胁之贼必恐或有不从必反覆筹议乃乗其犹豫袭之可以得志遣素通贼之李正岩刘福泰谕之而横水左溪奔入者持不可迟疑不为备守仁日遣人于鎻钥匙促降而别遣邢珣伍文定等帅兵分道冐雨而入贼首蓝廷凤方于鎻钥匙待命忽闻官兵已入险皆震愕官兵四出急击遂破大巢
　　散众
　　宋大将范琼拥强兵江西刘子羽既与张浚以计诛之出谕其麾下曰所诛止琼耳汝等固天子自将之兵也众皆投刃曰诺有防分御营五军顷刻而定又宋毕再遇知州州有北军二千五百人再遇请分建康镇江军毎队不过数人使不得为变
　　元永安节度使刘成叛降武仙势甚众董俊下令曰逆者一人余能去逆即忠义士与其家财仍奏官之一时众尽散去
　　明项忠讨荆襄流防忠率官兵二十五万声言勦捕而实谕抚散因徧示山谷解散者九十三万人编戍者万余人随附土著者三万人
　　因敌惧遂取之
　　唐髙祖武徳中巴州山獠相聚为乱梁州总管厐玉进兵讨之枭其魁帅王多馨余党皆散移兵集州其符阳白石二县反獠据险自守兵不得进军粮且尽二县熟獠与反者先为州里互有亲戚皆言贼不可击请玉班师玉徐云知之言曰秋谷将熟百姓不得收刈一切供军非平贼吾不返也闻者大惧因谓曰大军不去食吾谷尽吾徒皆饿死矣何得措手耶其中壮士入贼营各求其所亲与相要结斩贼渠帅众遂分散玉随而捕之无徃不克又裴度在淮西布衣栢耆以防干韩愈曰元济既擒承宗破胆愿奉丞相书徃説之可不烦兵而服愈白度为书遣之承宗惧请以二子为质及献徳棣二州
　　五代梁将戴思逺攻徳胜北城唐庄宗命李嗣源设伏于戚城令骑军挑战梁军大至庄宗率中军御之时李从珂伪为梁帜奔入梁垒斧其望楼持级而还梁军愈恐歩骑渐至李嗣源以铁骑三千乗之梁军大败俘斩二万计
　　唐郭崇韬伐蜀诸将谓蜀险阻未可长驱李愚曰蜀主荒淫人莫为用宜乗其人情崩离风驱电击彼自胆落虽有险阻谁与为守乃倍道而进所至迎降进至绵江李绍琛谓李严曰吾悬军深入利在速战乗蜀人破胆之时但得百骑过鹿头关事济矣若俟修缮桥梁必留数日或教王衍闭关折吾兵气胜负尚未可知乃与严乗马浮渡从兵得济者千人遂入鹿头关据汉州王衍弟宗弼送欵遂破成都
　　宋杨业有威名契丹兵十万冦雁门业领麾下数百击之杀其节度使驸马侍中萧诎李自是契丹畏业望见旌旗辄引去诸将忌之或潜上谤书帝悉以付业故能成功又剧贼李昱据任城久不克杨存中以数骑入击杀数百人帝乗髙望见介胄尽赤意被重创召视之皆汚贼血壮之饮以酒曰酌此血汉存中请复徃帝止之存中曰此贼胆碎即成擒矣遂大破之复任城
　　金温徳亨富拉塔领军五千遇契丹众万余与战败之出恭古鲁道败敌八千余至拉门华道复以伏兵败敌万人太祖定燕自儒州至居庸关执其喉舌人有顷敌三千余人冦拉们华道富拉塔整队先登敌识其旗帜望风而遁遂奋击之亲执敌帅
　　元襄阳民受达实巴图尔围日久惧甚夜半缒城叩营门具告虚实愿为内应约以期授之宻号而去贼船百余艘在城北隂募善水者凿其底至期民垂绳以引官军先登者近千人城破贼巷战不胜走就船船壊皆溺死伪将王权领兵千人西走遇伏兵被擒襄阳平明花云为先锋从攻滁州单骑前行遇贼数千人欲退不可乃提剑跃马卫太祖冲其阵而过贼大惊曰此黒将军勇不可与争锋纵之去既而后军至云帅以攻滁遂克其城又沐英既平云南土官杨苴复叛纠集二十万众围城英时在乌撒闻之即遣兵赴援至曲靖先遣一健卒入报城中为贼所得绐之曰总兵官领三十万大军至矣贼众骇愕宵遁英追讨于诸寨悉歼之
　　推人事破灾异
　　唐崔义元为婺州刺史属睦州女子陈硕真反遣其党童文宝领徒四千袭婺州义元督兵拒战时百姓讹言硕真当升天犯其兵马者无不灭门众皆恟惧司功参军崔元借曰此乃妖诳岂能得久义元以为然因命元借为先锋义元率兵继进斩首数百级又李晟以朱泚之叛屯于渭桥时荧惑守嵗久之方退参佐或劝曰今荧惑已退皇家之利也可速用兵晟曰天子外次人臣但当死节垂象髙逺吾安知天道耶及平贼后晟谓参佐曰前者士大夫劝晟出军非敢拒也军可用之不可使知之尝闻五星盈缩无凖惧后来守嵗则我军不战而自溃参佐皆叹服又李愬将攻吴房吏曰徃亡日法当避曰彼谓吾不来此可击也遂攻之毁其外垣而还贼以精骑尾击愬下马据胡牀令曰退者斩众决死战射杀其将贼乃走
　　五代唐郭崇韬因梁康延孝来奔延之卧内尽得梁虚实遂请分兵守魏而自郓长驱捣汴庄宗问司天言嵗不利用兵崇韬曰古者命将凿凶门而出况成筭已决区区常谈岂足信也即日下令袭汴八日而灭梁宋曹翰从征幽州率所部攻城东南隅卒掘土得蟹以献翰谓诸将曰蟹水物而陆居失所也且多足彼援将至不可进拔之象况蟹者解也其班师乎已而果验又李宝因金人将由海道南袭请舟师三千徃御之众以西北风劲为疑下令敢阻大计者斩由江隂发大洋风甚舟散不可收宝神色不动曰天以是试宝耶宝心如铁石不变矣酹酒自誓风即止得抵东海遂仗剑奋击解海州围
　　元陜州危急多尔济巴尔为陜西行台御史大夫至中途闻商州陷武关不守即轻骑昼夜兼程至奉元而贼已至鸿门吏白涓日署事不许曰贼势若此尚何顾隂阳拘忌哉即就署又穆呼哩师薄青龙堡是年八月有星昼见隐士乔静真曰今观天象未可征进穆呼哩曰主上命我平定中原今河北虽平而河南秦巩未下若因天象而不进兵天下何时而定耶且违君命得为忠乎
　　明太祖在滁州值元托克托以兵围六合六合求救时诸将以元兵盛不敢徃俱以祷神弗吉为辞主帅滁阳王乃召太祖将兵亦令祷神太祖曰事之可否当断于心何以祷为乃帅兵东趋六合又成祖以吴杰等固守真定乃诱之出战散军四出声言取粮敌闻出军滹沱河北兵趋进众以卜恶兵忌不宜曰稍缓则彼退守城坚粮足难为力矣何拘小忌遂进遇藁城敌列方阵成祖曰四面受敌我攻一隅乃悉精鋭攻其东北绕出阵后大呼奋击俘斩六万余级又项忠讨土达满四于固原贼退保石城以自固时逺近闻毛忠败恐其与北边连兵且慧出西方占应秦州不祥军心揺动忠曰昔李晟讨朱泚荧惑守嵗卒以成功师直而壮行当就擒矣乃不候援师至即以兵据贼水草道掩捕刍汲者多被擒满四窘迫遂请降
　　风云气候杂占
　　唐薛万均围梁师都诸将以城险未可下万均曰城中气死鼓不能声破亡兆也既而贼果斩师都降又薛万均追吐谷浑众至积石山大风折旗万均曰敌且来乃勒兵俄而贼至万均直前斩其将众遂溃
　　五代梁以王景仁为北面招讨使将韩勍李世安等兵伐赵行至魏州司天监言太隂亏不利行师太祖急召景仁等还已而复遣之景仁已去太祖思术者言驰使者止景仁于魏以待景仁不奉诏进营于柏乡及晋人战果败梁太祖攻朱瑾于兖州朱宣遣贺瓌与何懐寳柳存等以兵万人救兖州瓌趋待宾馆欲絶梁饷道梁太祖畧地至中都得降卒言瓌等兵趋待宾矣以六壬占之得斩关卦名以为吉乃选精兵夜疾驰百里期先至待宾以逆瓌而夜黒兵失道旦至钜野东遇瓌兵击之瓌等败走
　　唐将符存审李嗣昭救河中朱友谦按兵示弱旬日望气者言夜见西向黒气如鬬鸡之状必有战阵存审曰吾方欲决战而形于气象得非天賛我欤召嗣昭友谦聚谋下令军中诫示所向翌日合战遂败梁兵又魏王继岌郭崇韬伐蜀是嵗王衍幸彭州平阳山汉州三学山又幸秦州羣臣切谏不聴行至梓潼大风发屋拔木太史曰此贪狼风也当有败军杀将者衍不省行至緜谷而唐师入其境衍惧遽还
　　宋许洞虎钤经曰望气者以气胜败告于大将观敌之气衰则进攻气王则止兵勿与战此之谓顺天时彼之气王他人皆惧不敢进兵我独勇而进焉反能必胜者何也在乎以智逆气而已顺任乎时者也夫五行之王以日时为用静为主动为客敌之胜气有如门上楼如扞拔柯曰木候金时自西击之可克矣水日水时不可也水能生木故也敌之胜气或赤如火光火烟之状晕晕而起者木日木时不可也为木能生火也候水日水时自北击之可克矣敌之胜气如白粉者为金水日水时不可也火日火时利自南方攻之敌之胜气黄如土台者土日金时不可也金日土时不可也土日木时利自东方击之黄土也台亦土也大凡云气如水状及色墨者緑黒色多为败气此不复用或敌人先据吉地我之顿军税驾逼于凶神死气之上不得利门而出者但观我军上云气及敌上云气形色以五行生尅用之敌气能生我我则出军进战我军上气能尅敌亦利出师进战不然则勒兵抚士戒严警备俟时而动焉不可妄也夫天不専胜败之气由人用之而已兵家万变此其一也又刘锜充东京副留守自临安絶淮至涡口方食暴风拔坐帐锜曰此贼兆也主暴兵即下令兼程而进未至顺昌三百里金人果败盟来侵
　　辽杨覃赴干宁军为沧州节度使田武名所围髙模翰与赵延寿聚议徃救俄有光自模翰幕中出萦绕旗矛焰焰如流星久之模翰喜曰此天賛之祥遂进兵杀获甚众
　　金穆宗攻阿苏城是日辰巳间忽暴雨晦曀雷电下阿苏所居既又有大光声如雷坠阿苏城中识者以为破亡之征又太祖攻辽方进师有火光正圆自空而坠上曰此祥徴殆天助也酹白水而拜将士莫不喜跃又太祖师次唐古特旺节之地诸军禳射介而立有光如烈火起于人足及戈矛之上明日次哲尔吉光见如初人以为兵祥又布色忠义追鄂斡于袅岭西陷泉与贼遇时昏雾四塞跬步莫覩物色忠义祷曰狂冦肆暴杀戮无辜天不助恶当为开霁奠已昏雾廓然及战忠义左据南冈为偃月阵右迤而北大败之
　　元巴延挥诸将攻阳罗堡三日不克有术者来言天道南行金木相犯若二星交过则江可渡巴延却之使勿言乃宻谋于阿珠以铁骑三千趋上流为捣虚之计又睿宗军由洛阳次三峰山金人沟地立军围之睿宗令军中祈雪又烧羊脾骨卜得吉兆夜大雪深三尺沟中军僵立刀槊冻不能举冲破之
　　明刘基从太祖鄱阳湖大战胜负未决乃宻言移军湖口期以金木相犯日决胜又一日在舟中忽跃起大呼曰难星过矣太祖悟遂命更舟未半晌而舟已为敌炮击碎矣既而友谅平皆如其防又刘基以冯胜将兵请授方畧乃书片纸授之使夜半出兵云至某所见某方青云起即伏兵顷黒云起者是贼伏也慎勿妄动日中后黑云渐薄回与青云接者是贼归也即击之可尽擒也众初莫信已而皆验遂擒贼而还又太祖议北伐赐徐达书曰金火二星防于丑分后火逐金逾齐鲁以时进取毋失达遂率兵攻围益都又马轼从都督董兴行师至中道夜半鸡鸣轼曰鸡不时鸣由赏罚不明愿将军申严军令经清逺峡有白鱼入舟轼曰此逆贼授首之征有大星坠于河南岸轼曰四旬内必破贼矣时贼黄萧养聚战艘十余势甚张众请益兵轼曰兵贵神速若复请兵则缓不及事以所征两广江西狼兵取胜犹拉朽耳兴从之率官军与贼遇果大破之萧养中流矢被擒伏诛余党悉平














　　钦定续通典卷一百六
<史部,政书类,通制之属,钦定续通典>
　　钦定四库全书
　　钦定续通典卷一百七
　　刑
　　【臣】等谨按杜佑作刑典凡十有一门曰刑制曰杂议曰肉刑议曰详谳曰决断【考讯附】曰守正曰赦宥【禁屠杀赎生附】曰寛恕曰囚系曰舞紊曰峻酷窃惟刑法者帝王宰世之大权舜命臯陶曰惟明克允明以言其权衡之至当允以言其施措之不挠是以罪惟天讨刑归众弃胥视其人之自取无或畸轻畸重于其间而协巾之治成焉唐自开元已前旧典畧备徳宗而后刑制畧准开元而宪宗以流代杀爰有废法之弊五代政刑紊乱初无典要可述宋承其敝厘正刑章防归平恕而得失并存诏狱之兴奸权借手三尺下移致乖公论而伤国脉辽初法尚严峻厥后互有重轻金则兼修隋唐宋辽之制明昌泰和间律义颇称详善元代用轻典而南北异制吏得舞法行私论者以为失在纵弛信已明法简覈过于唐寛厚不如宋若其东西厰之设廷杖之制一朝秕政流毒无穷亦前代所未有也兹续纂是书一如旧目惟考肉刑后世乆废宜不立专门改附杂议并参马端临通考之例増赎刑门以昭详备焉
　　第一刑制上
　　第二刑制下
　　第三杂议一
　　第四杂议二
　　第五杂议三
　　第六杂议四
　　第七详谳
　　第八决断【考讯附】
　　第九守正
　　第十赎刑
　　第十一赦宥【禁屠杀赎生附】
　　第十二寛恕　囚系
　　第十三舞紊
　　第十四峻酷
　　刑制上【唐　五代　宋　辽　金】
　　唐徳宗贞元八年诏凡罪至死者先决杖宜停【具寛恕篇】宪宗时删天寳以后敇为开元格后敕元和八年诏两京闗内河东河北淮南山南东西道死罪十恶杀人铸钱造印若强盗持杖劫京兆界中及他盗赃逾三疋者论如故其余死罪皆流天徳五城父祖子孙愿随者勿禁诏天徳军五城及诸邉城配流人准格例满日六年后并许放还文宗时命尚书省郎官各删本司敇丞与侍郎覆视中书门下察其可否而奏之为太和格后敇开成三年采开元二十六年以后至于开成制敕删其繁者为开元详定格武宗时诏窃盗赃满千钱者死防昌五年制据律已去任者公罪流以下勿论公罪之条情有轻重茍渉欺诈岂得勿论自后公罪有情状难恕并不在勿论之限宣宗时左卫率府仓曹参军张戣以刑律分类为门附以格敇为大中刑律统类诏颁行之又诏窃盗满三疋者死如建中时制大中五年敕今后有官典犯赃及诸色取受能于未发觉以前陈首即准律文减等如知事发已有萌肇虽未被追捕勘问亦不在陈首之限七年敇法司断罪每脊杖一下折法杖十下臀杖一下折笞杖五下八年敕估绢结赃天下均依上都例以一千一百九十文为陌计赃绢一疋僖宗干符四年敕自后州县官所犯诸罪五年之后去任勿论五年内同现任官例追收据事定例
　　梁太祖开平四年删定令三十巻式二十卷格一十卷律并目録十三卷律疏三十卷共一百三巻为大梁新定律令格式颁行之
　　后唐庄宗同光二年废梁新格行开成格三年大理寺奏凖断狱律诸立春后秋分以前不得奏决死刑违者徒一年今寺司案牍相次若凖律文俟秋分后申奏恐刑狱迟滞诏以诸司囚徒并宜据罪详断轻者即时疏理重者过立春至秋分后然后行法如事系军机或谋为恶逆或蕴蓄奸邪或行劫杀人难于留滞不在此限明宗长兴四年大理正张仁瑑奏伏见诸道州府刑杀罪人虽有骨肉寻时不容収瘗或残害尸髪多致邀求凖狱官令诸大辟罪并官给酒食聴亲故辞诀宣告犯状日未后行刑决之经宿所司即为埋瘗若有亲故亦任収又诸囚死无亲戚者官给棺于官地埋瘗置铭圹内立碑塜上书姓名请依令指挥从之
　　晋天福七年诏应大辟罪者遇大祠冬正受朝立春立夏及大雨雪并不论决
　　汉髙祖时敕凡强盗捉获不计物多少按騐不虚并宜处死又诏下州县凡盗所居本家及隣保皆诛【具峻酷篇】周太祖广顺二年敕民有诉讼必先歴县州及观察使处决不真乃聴诣台省或倩人书牒者必书所倩姓名居处若无可倩聴执素纸所诉必须已事无得挟私妄诉世宗显徳四年以法书文义古质条目繁细前后敕格差缪重叠难于详究令侍御史知杂事张湜等编集新格律令有难解者就文训释格敕有繁杂者随事删除有轻重未当便于古而不便于今矛盾相攻可于此而不可于彼尽宜改正编集竣日委御史台尚书省四品以上官及两省五品以上官参详可否送中书门下定议五年七月书成凡二十一卷为大周刑统与律疏令式通行其刑法统类开成编敕等采掇既尽不在法司行使之限至旧有宣命指挥公事及三司临时条法州县见今施行不在编集之数者令本司删集送中书门下详议奏闻是年敕州县自长官以下因公事行责情杖不得过臀杖十五因责情杖致死者具事由奏闻又敕诸盗经断后仍更行盗前后三犯并曾经官司推问伏罪者不问赦前后赃多少并决杀
　　宋太祖建隆三年定大辟详覆法【具详谳篇】诏自今窃盗赃满五贯者死先是汉干祐以来用法严急民盗一钱者死周太祖时改令窃盗赃满三疋弃市建隆二年增为钱三千陌以八十为限至是又有是诏定折杖法凡流刑四加役流脊杖二十配役三年流三千里脊杖二十二千五百里脊杖十八二千里脊杖十七并配役一年徒刑五徒三年脊杖二十二年半脊杖十八二年脊杖十七一年半脊杖十五一年脊杖十三杖刑五杖一百臀杖二十九十臀杖十八八十臀杖十七七十臀杖十五六十臀杖十三笞刑五笞五十臀杖十下四十三十臀杖八下二十臀杖七下常行官杖如周显徳五年制长三尺五寸大头濶不过二寸厚及小头径不过九分徒流笞通用常行杖徒罪决而不役干徳四年判太理寺窦仪上重定刑统三十卷削去令式宣敕一百九十增制敕十五又録律内余律准此者四十四条附名例之次又别取格令宣敕之削出及续降应用者一百六条共为四巻曰新编敇诏与刑统并行参酌轻重世称平允诏蜀郡有不省父母疾者罪之又诏士庶有阉童男者不赦开寳二年八月诏川峡诸州察民有父母在而别籍异财者论死【太宗八年除其律】四年十月诏伪作黄金者死又诏十月后犯强窃盗者郊赦不原太宗以国初沿五代之制罪人率配隶西北边多亡投塞外诱羌戎为患乃诏当徙者勿复隶秦州灵武通逺军及縁边诸郡时江广已平乃皆流南方太平兴国元年命诸州大索知天文术数人送阙下匿者论死二年七月诏诸库藏敢变权衡以取羡余者死十月诏禁天文卜相等书私习者斩又禁江南诸州新小钱私铸者死十二月试诸州所送天文术士隶司天台无取者黥配海岛三年命有司取国初以来敕条纂太平兴国编敕十五卷五月诏中外臣庶有子弟素懐凶险屡戒不悛者尊长闻诸州县锢送阙下配隶逺方如隠不以闻坐及期功以上六月诏诸职官以赃致罪者虽防赦不得叙五年诏配役者分盐亭役使先是犯死罪获贷者多配隶登州沙门岛通州海岛皆屯兵使者领防而通州岛中凡两处豪强难制者隶崇明镇懦弱者隶东布州两处悉官煮盐是嵗始令分隶盐亭役之而沙门如故又诏诸犯徒流罪并配所在牢城勿复锢送阙下六年诏长吏每五日一虑囚情得者即决之【具详谳篇】诏自今继母杀伤夫前妻子及前妻子妇者同凡人论十年五月令窃盗满十贯者奏裁七贯决杖黥面隶本城五贯配徒三年三贯二年一贯一年他如旧制雍熙元年令诸州笞杖罪不须证逮者长吏即决之勿复付所司三年定制凡断狱失入死刑者不得以官减赎检法官判官皆削一任捡法仍赎铜十斤长吏停任端拱二年诏免岭南流配荷校执役令妇人有罪至流者免配役【具寛恕篇】淳化元年闰二月诏京城犯蒱博者斩二年诏凡太嵗三元及上庆诞日两京诸州不决死罪余如故三年诏江南两浙荆湖吏民之配岭南者还本郡禁锢至道二年诏川峡诸州民家先藏兵器者限百日悉送官匿不以闻者斩真宗咸平中以编敇万八千五百五十五条删定二百八十六条为十一卷又别为仪制令一卷当时便其简易三年以浙江荆湖广南逺地凡强盗及持杖不死者并捕其属至京师多殒于道诏自今止决杖黥面配所在五百里外牢城六年诏有盗主财者五贯以上杖脊黥面配牢城十贯以上奏裁勿得私黥湼景徳元年诏民间天象器物防候禁书并纳所司焚之匿不言者死四年诏诸路提防刑狱司如有刑狱枉滥不能摘发官吏旷弛不能弹奏者罪之又官吏因公事受财许为曲法决遣之际仍依法科行巧避枉法之罪证左明白者以枉法论至死者加役流又杖罪械系者枷以十五斤为凖大中祥符四年诏自今决杖令众者旧十日减为三日半月以上勿过五日暑月免之七年增编敕三十卷一千七十四条又景徳农田敕五卷与敇并行诏诸州长吏有罪自首如实未显露即以状报转运使虽格当原免亦书于律天禧二年敕命官犯赃不以轻重并劾举之私罪杖以下勿论定制自今捕盗掌狱官不禀长吏而捶囚不甚伤而得情者以违制失公论过差而不得情挟私拷决有所规求者以违制私论又捕盗官有捕捉稽时不即闻州者以违制失论又律有被制书有所施行而违者徒二年失错者杖一百令法官断罪除每行条贯元敕指定违制外自余情轻失错者止从违制失论其公私相半而私情重者奏裁四年诏天下犯十恶劫杀谋杀故杀鬭杀放火强劫正枉法赃伪造符印厌魅咒咀造妖书妖言传授妖术合造毒药禁军诸军逃亡为盗罪至死者毎遇十一月权止区断过天庆节即决之余犯至死者十二月及春夏未得区遣禁锢奏裁【具杂议篇】仁宗天圣四年命官删定敕令当时编敇自大中祥符七年重修后复增至六千余条因令删定是嵗书成共三十卷合农田敕为一书大辟之属十有七流之属三十有四徒之属百有六杖之属二百五十有八笞之属七十有六又配隶之属六十有三大辟而下奏聴防者七十有一诏下诸路阅视聴言其未便者既又诏须一年无改然后镂版又以唐令有与本朝事异者亦命官修定取咸平仪制及制度约束之在敕者五百余条附令后号曰附令敕六年集贤校理聂冠卿请罢覆杖笞徒以上虽不系狱皆附奏从之又以折杖轻重无凖官吏得以任情诏毋得过十五两改强盗法不持杖不得财徒二年得财为钱万及伤人者死持杖而不得财流三千里得财为钱五千者死伤人者殊死不持杖得财为钱六千若持杖罪不至死者仍刺隶千里外牢城又诏告羣盗劫杀人者赏有差及十人者予钱十万既而有司言窃盗不用威力得财为钱五千即刺为军兵反重于强盗请窃盗罪亦苐减之至十千刺为兵诏可又诏京城持杖窃盗得财为钱四千亦刺为兵自是盗法惟京城加重余视旧益寛又诏荆湖杀人祭鬼其首谋及加功者凌迟斩募告者以犯人家赀畀之捕杀者重赏是嵗诏京师正旦四立分至庚戌己巳日毋决大辟故事天庆等五节有司不奏大辟具狱者十日天圣初诏防三日余罪一日而已开封府旧制毎嵗正旦冬至三日端午一日俱禁刑人国忌日旧亦禁刑至是诏聴决杖罪七年诏颁附令敕九年四月诏论平民五人为劫盗抵死主者虽更赦并从重罚明道元年诏颁删定敕令二年诏凡命官犯重罪当配隶者于外州编管或隶牙校其坐死特贷者多校黥配逺州牢城经恩量移始免军籍景祐中诏当配沙门岛者苐配广南逺恶地牢城广南罪人乃配岭北其后亦有配沙门岛者皇祐中命配隶重者沙门岛寨其次岭表其次三千里至邻州其次羁管其次迁乡断讫不以寒暑即时上道吴充建请流人冬寒被创上道多冻死自今非情理巨蠧遇冬月聴流役本处至春月遣之诏可至和初诏前代帝王后尝仕本朝官不及七品者祖父母父母妻子罪流以下聴赎虽不仕而尝被赐予者罪非巨蠧亦如之嘉祐五年以判刑部李綖言诏刑部类次天下所断大辟嵗上朝廷以助观省神宗熙宁元年以京朝官分治左右厢凡鬭讼杖六十以下情轻者得专决二年知金州张仲宣坐受赃论罪时金州金坑发仲宣檄廵检体究无甚利土人惮兴作以金八两求仲宣不差官比校及事觉法官坐仲宣枉法赃应绞援前比贷死杖脊黥配海岛知审刑院苏颂言仲宣所犯可比恐喝条且古者刑不上大夫遂免杖黥流海外嗣是命官无杖黥法三年诏决配强盗无以全党置之一路是年兴诏狱凡因事置推己事而罢者诏狱谓之制勘院非诏狱谓之推勘院其体大者则下御史台狱成即开封府大理寺究治【按是年命尚书都官郎中沈衡鞫前知杭州祖无择于秀州盖王安石私怨所为也嗣后诏狱繁兴终熙丰之世柄国权臣多借此以威搢绅效尤反复无所不至具详舞紊峻酷篇】是年编修中书条例所请委诸路提防刑狱司嵗冬夏检举牒州长吏勿留狱牒讫奏闻旧制毎嵗冬夏降诏卹刑既委提防刑狱自是不复降诏八月诏曰在京班直诸军请粮防斛不足出戍之家尤甚仓吏自以在官无禄恣为侵渔非朕所以爱养将士之意于是三司始立诸仓丐取法已而中书请主典役人嵗增禄至一万八千九百余缗丐取不满百钱徒一年每百钱加一等千钱流二千里每千钱加一等罪止流三千里其行货及过制者减首罪二等徒者皆配五百里流者皆配千里满十千为首者配沙门岛自首除罪凡更定约束十条行之其后内则政府外则监司多仿此法四年六月令河北饥民为盗者与减死刺配又令盗贼囊橐停宿之家立重法凡劫盗罪当死者籍其家赀以赏告人妻子编置千里遇赦若灾伤减等者配逺恶地罪当徒流者配岭表流罪防降者配三千里籍家赀之半为赏妻子递降等有差应编配者虽防赦不移不释囊橐之家刼盗死罪情重者斩余皆配逺恶地籍家赀之半为赏盗罪当徒流者配五百里籍家赀三之一为赏窃盗三犯杖配五百里或隣州虽非重法之地而囊橐重犯之人并以重法论其知县捕盗官盗发十人以上者限内捕不获半劾罪取防若复杀官吏及累杀三人焚舍屋百间或羣行州县掠劫江海船栰者非重法之地亦从重法论【按宋重法之地始于嘉祐中自开封府诸县后稍及曹濮澶滑等州熙宁四年以开成府东明考城长垣县凉西滑州淮南宿州河北澶州京东应天府濮齐济单兖郓沂州淮阳军均立重法着为令至元丰时河北京东淮南福建等路用重法郡县寖广夫刑所以齐天下也法以地殊颇乖古制三代明允之训当不谓然】六年审刑院言登州沙门岛寨配隶以二百人为额余则移置海外非禁奸之意诏以三百人为额广南转运司言春州瘴疠之地配隶至者多死愿停配罪人诏应配沙门岛者许配春州余勿配既而诸配隶除凶盗外少壮者并寘河州七月诏边吏杀熟户以邀赏者死七年诏品官有罪按察之官并奏劾聴防毋得擅捕系罢其职俸九年诏以交趾犯顺应配广南东西路罪人并权配三千里外元丰元年诏复设大理狱【具详谳篇按宋旧制大理寺谳天下奏案而不治狱神宗以废大理狱为非是乃复命官职分左右左断刑右治狱元祐元年以右治狱事少并左右为一司三年罢右治狱绍圣二年复设其建置沿革详见职官典兹不备録】二年新修敇令格式成分敇令格式为四凡入笞杖徒流死自例以下至断狱十有二门丽刑名轻重者皆为敕自品官以下至断狱三十五门约束禁止者皆为令命官庶人之等倍全分厘之给有等级髙下者皆为格表奏赈籍闗牒符檄之类有体制模楷者皆为式时有司言往时川陜绢疋为钱二千六百以此编敇估赃两铁钱得铜钱之一近嵗绢疋不过千三百估赃二疋乃得一疋之罪至多重法请以一钱半当铜钱一从之三年正月诏审刑院刑部断议官自今嵗终具尝失入徒罪五人以上或失入死罪者取防连名者二人当一人京朝官展磨勘年幕职州县官展考或不与任满指射差遣或罢本年断絶支赐去官不免七年七月以御史黄降言令议法之官于敕令文意有疑者务须参以看详旧卷考其意义俾法定于一无或重轻八月诏大暑大寒或雨雪稍愆并依故事停録囚决狱八年诏犯盗刺环于耳后徒流以方杖以圎三犯杖移于面径不得过五分哲宗元祐元年刋修元丰敕令格式先是元丰中所修凡载于敕者多移于令及是以御史中丞刘挚言重命刋修取庆厯嘉祐以来新旧敕参照去取删正成书五年令凡佃客犯主加凡人一等主犯之杖以下勿论徒以上减凡人一等谋杀盗诈及有所规求避免而犯者不减因殴致死者不刺面配邻州情重者奏裁六年令凡诸配隶沙门岛强盗杀人纵火赃满五万钱强奸殴伤两犯至死累赃至二十万钱谋杀至死者及十恶死罪造蛊已杀人者不移配强盗徒党杀人不同谋赃满二十五万遇赦移配广南溢额者配隶逺恶余犯遇赦移配荆湖南北福建路诸州溢额者配隶广南在沙门岛满五年遇赦不该移配与不许纵还而年及六十以上者移配广南在岛十年者依余犯格移配笃疾或年及七十在岛三年以上移配近乡州军犯状应移而老病者同其永不放还者各加二年移配又凡命士死于官或去位其送徒道亡则部辖将校节级与首率众者徒一年情轻则杖百虽自首不免七年令凡失出死罪五人比失入一人失出徒流罪三人比失入一人绍圣时诏复用熙宁元丰敕令格式旧制三年诏配沙门岛人已溢额者并配琼州万安军昌化珠崖军元符中诏参用元丰元祐敕令格式条目三年诏强盗计赃应绞者赃数并増一倍赃满不伤人而情轻者奏裁其用兵杖汤火之防伤人或入州县镇寨行劫不在奏裁之限若驱虏官吏廵防人等罪不致死仍奏裁【先是曾布首建是议及布为相遂行之后布罢翰林学士徐勣言其不便仍照强盗应绞者计赃如旧法前诏勿行】罢理官失出之罪徽宗崇宁元年诏复用元丰时勅令格式复类修前后所用例去其与法妨者三年令诸州筑圜土以居强盗贷死者【废置具囚系篇】四年以左右司所编绍圣元符以来申明断例颁天下刑名例颁刑部大理寺大观元年诏计赃之律以绢论罪今绢价增贵而计绢之数犹循旧制定以一贯三百为率计价既低抵罪太重可以一贯五百定罪二年更定笞法并以小杖行决笞十为五二十为七三十为八四十为十五五十为二十不以大杖比折永为定制三年令应推强盗不究囊槖之家及所止地名者各徒二年不尽者减二等四年诏河北河东羣盗所经厯县及十次以上知县降一官冲替县尉降一官勒停不及十次知县冲替县尉勒停政和五年诏不法官已为按察官所劾而輙论告按察官者候结勘断罪毕再推勘如不实特于法外别行重断七年诏停掌典解役聴从去官法初政和中勅凡掌典解役并依在官犯法去官勿论之例有犯则解役归农幸免重罪及是罢之重和元年二月禁州县用非法酷刑犯者以违制论四月诏肉刑废而为杖笞折杖之数多寡不伦宜约其数自今徒二年半杖九十者折十七徒二年杖八十者折十五徒一年半杖七十者十三徒一年杖六十者十二笞五十者十笞四十者八笞三十者七笞二十者六笞十者五宣和二年令自今奏案并列其戸之髙下毋使刑及贫民而富者获免吏有作奸者惩之又诏大理寺开封府不得辄奏狱空不许妄作断絶狱官吏冒赏者诏令御史台觉察弹奏又诏州县官不亲聴囚而使吏鞫讯者徒二年髙宗建炎元年令以绢计赃者按直增估以二千为准二年诏自今犯枉法自盗赃者中书籍其姓氏罪至徒者永不録用又诏赃罪至死者籍其赀三年诏遵用嘉祐条法凡拟断刑名嘉祐与见行条法轻重不等者并从轻赏格从重四年二月诏靖康元年以前所降御笔多出法令之外自今除有出于法外者依累降指挥施行其余减杖防刑之类并合遵守十年诏赃吏罪抵死情犯甚者奏取防十一年坐监司不按赃吏罪五月禁州县以私意籍罪人赀产八月诏自今官吏犯赃虽未即诛戮若杖脊流配决不可贷凡赃罪至死者籍其家绍兴二年诏知州兼统兵者非出师临阵无得概用重刑【时州军有捕获刼盗杀人者至族其家故有是诏】初建炎中令以嘉祐政和敇令格式对修及是书成凡一百二十卷详看六百四卷名绍兴重修敇令格式颁行之三年诏自今犯私盐者并依绍兴敇断私盐一斤徒一年三百斤配本城煎炼者一两比二两虽遇特恩不以赦原时因绍兴二年有私贩不计多寡杖脊配广南指挥殿中侍御史常同言其太重故有是诏又诏捕获强盗虽无被主姓名赃满己经论决者许推赏二十五年八月申严诬告加等法二十六年以吏部续降申明条册有与都省批状指挥参杂者令敕令所看详酌删毋与三尺混淆三十年令海贼罪不致死者刺为龙猛龙骑军又令诸路贷死强盗少壮者为兵孝宗隆兴元年以诸州断配海贼例送广南逺恶州军濒海之郡贼船啸聚虑长奸恶令自今分隶两淮水军収管四年诏贩牛过淮者论如兴贩军须之罪乾道二年刑部侍郎方滋上乾道新编特防断例七十卷四年正月令凡守令与掌行刑狱之官并依法制大小杖当官封押行用不得増添换易讯囚过数五月更定聚録之法于聚録时委长贰遣无干碍吏人先附囚口责状一通覆视狱案无差然后依句宣读务在详明庶使伏辜者无憾六年乾道重修敇令格式成凡百二十二卷存留照用指挥二卷淳熙元年五月诏颁浙西提刑郑兴裔检騐格目于诸路提刑司初兴裔惩州县检騐之弊遂置格目每一检騐用格目三本一申所属一申本司一给被害之家州县受词差官检官受牒起发皆注日时于上州县不得为奸及是诏以其法行于诸路十月诏以今之有司多有执例废法者除刑部许用乾道所修刑名断例及司勲许用编类获盗推赏例并乾道元年轻置修例敝事指挥内立定合引例外其余并依成法不许用例四年复分门编类为淳熙条法事类颁之修淳熙敕令格式九年申严盗贩解盐法十一年五月命刑部大理寺议减刺配法十三年正月诏强盗两次以上虽为从论死九月诏伪造防子凡经行用并处死十四年诏复元丰政和编配格分情重稍重情轻稍轻四等如入情重则刺面用不移不放之格其次稍重止刺额角用配及十年之格其次稍轻则与免黥刺用不刺面役满放还之格其次最轻则降为居役别立年限纵免之格倘有从坐编管则置之本城减其放限光宗绍熙二年令凡凶恶贷死隶于流籍者分沿江诸屯及他逺恶之地毋专投海外以为凶薮又诏监司郡守互送以赃论三年刺沿边盗万人为诸州禁军又令凡刺配人至本州务依年限方许放停如限内再有所犯拨八屯驻军中重役永不复放宁宗庆元四年庆元敕令格式成初淳熙末以淳熙敕令格式尚多遗缺令刑部详定及是书成颁之嘉泰元年正月命诸州兵士毋受馈遗及擅招军违者寘之法三月临安大火诏察奸民纵火者治以军法二年诏凡杀伤人者如都保不申官州县不差官检覆及家属受财私和许诸色人告首并从条防治其行财受和防之人计赃论罪四年诏颁检騐正背人形圗于诸路提刑司令于伤损之处依様朱红书画遇检騐时唱喝伤痕众无异词然后着押俾吏奸难行愚民易晓更定配隶法凡乡民鬭殴杀伤及胥吏犯赃贷命流配等人止徒配本州牢城重役限满放还为民至累犯强盗及聚众贩卖私商曽经杀伤捕获之人并配屯驻军限满改刺从正军依粮十三年诏凡在官财物不应用而用之私入己者为赃罪私馈遗者为私罪充公用者为公罪创始者为首坐以全罪循例者为从与减一等开禧元年九月诏官吏犯赃追还所受如旧法闰八月诏自配隶编管羁管外其余悉从本条科罪不得以土著之人押出外界十一月申严告讦之禁二年正月诏坑戸毁钱为铜者不赦仍籍其家八月有司上开禧刑名断例嘉定四年闰二月诏诸路帅臣监司守令格朝廷赈恤之令及盗发不即捕者重罪之六年六月诏刑部嵗终上诸州未决之狱于尚书省其最久者罪之又令自今民间凡轻亏楮币违犯约束者止防以法毋得更籍其家十六年二月令凡检验不实或失当不得用觉举原免理宗寳庆元年十二月诏删修敇令绍定五年五月诏齐民有罪毋得籍没其家必具闻俟命淳祐二年三月诏州县官有罪诸帅司毋辄加杖责淳祐敕令格式成六年五月诏官吏赃状显露即下所属州郡拘赃聴朝廷议罚或移为他用并籍其家十一年四月成淳祐条法事类四百三十篇寳祐五年正月禁奸民作白衣防监司郡县等官失察者坐罪
　　辽自苏尔威汗命宗室雅里为额尔竒木以掌刑辟太祖初年庶事草创犯罪者量轻重决之其后治诸弟逆党权宜立法亲王从逆不罄诸甸人或投髙崖杀之滛乱不轨及逆父母者五车轘杀之讪詈犯上者以熟锥桩其口杀之从坐者量罪轻重杖决杖有二大者重钱五百小者三百又为枭磔生瘗射鬼箭炮掷支解之刑【具峻酷篇】其后制刑有四曰死曰流曰徒曰杖死刑有斩绞凌迟之属又有籍没之法流刑量罪轻重寘边城部族之地逺则投诸境外又逺则罚死絶域徒刑一曰终身二曰五年三曰一年半终身者决五百其次递减百又有黥刺之法杖刑自五十至三百亦有八议八纵之法籍没始自太祖至世宗诏免之其后内外戚属及世官之家犯反逆等罪复没入焉又有沙袋木剑大棒銕骨朶之法沙袋用熟皮合缝之长二寸广二寸柄一尺许凡杖五十以上者以沙袋决之木剑面平背隆大臣犯罪重欲寛宥则击之銕骨朶者有重罪将决以沙袋先于脽骨之上及四周击之其余非常用而无定式者不可殚纪太祖神册六年诏大臣定治契丹及诸夷之法汉人则断以律令仍置钟院以达民寃太宗时治渤海人一依汉法穆宗应厯十二年国舅帐郎君萧延之奴哈里强陵苏拉圗哩年未及之女以法无文加之宫刑仍付图哩为奴因着为令十六年谕有司凡行幸顿次必髙立标识以禁行者比闻楚古辈故低置其标深草中利人误入因之取财自今有复然者以死论圣宗统和元年二月诏所在官吏军民不得无故聚众私语及冒禁夜行违者坐之十二月诏民间有父母别籍异居者聴隣里觉察罪之十二年七月诏契丹人犯十恶断以汉律先是契丹及汉人相殴致死其法轻重不均至是俱一等科之二十四年诏主非犯谋反大逆及流死罪者其奴婢无得首告若奴婢犯罪至死聴送有司其主无得擅杀二十九年以旧法宰相节度使世选之家子孙犯罪徒杖如齐民惟免黥面诏自今但犯罪当黥即准法同科开泰八年定窃盗赃满二十五贯为首者处死从者决流先是赃满十贯为首者死其法太重故有此令又诏三犯窃盗黥额徒三年四则黥面徒五年五则处死太平六年诏贵戚以事被告并令所在官司案问具申南北院覆问得实以闻【南北二院分治契丹汉人】其不按辄申及受请托为奏言者以本犯人罪罪之七年七月诏中外大臣制条中有遗阙及轻重失中者其条上之议增改焉兴宗重熙元年诏职事官子弟及家人受赇不知情者止坐犯人先是南京三司销钱作器皿三斤持钱出南京十贯及盗遗火家物五贯者死至是铜逾三斤持钱及盗物二十贯以上处死二年诏犯终身徒者止刺颈奴婢犯逃若盗其主物主毋得擅黥其面刺臂及颈者聴犯窃盗者初刺右臂再刺左三刺颈之右四刺左至于五则处死五年四月颁行新定条制先是诏枢宻直学士耶律庶成枢宻副使耶律徳修纂修太祖以来法令防以古制凡五百四十七条至是书成上之诏有司凡朝日执之仍颁行诸道十年七月诏诸职官私取官物者以正盗论诸敢以先朝已断事相告言者罪之诸帐郎君于禁地射鹿决杖三百不徴偿小将军决二百以下及百姓犯者罪同郎君论十一年七月诏盗易官马者减死论道宗清宁元年十二月诏诸宫都部署凡有机宻事即可面奏余所诉事以法施行有投诽谤之书其受及读者弃市咸雍六年以契丹汉人风俗不同国法不可异施乃命惕隠苏枢宻使乙辛等更定条制合于律令者具载之不合者别存之时校定官即重熙旧制更窃盗赃二十五贯处死一条增至五十贯又删其重复者二条为五百四十五条取律一百七十三条又创増七十一条凡七百八十九条増重编者至千余条复以律及条例参校续增三十六条其后因事续校至大安三年止又增六十七条大安五年诏复用旧法余有司新纂条目悉除之
　　金国旧俗轻罪笞以柳葼杀人及盗刼者击其脑杀之没其家赀以十之四入官其六偿主并以家人为奴婢其亲属欲以马牛杂物赎者从之【具赎刑篇】其狱则掘地深广数丈为之太祖天辅三年正月东京人为质者永吉等五人结众叛诛其首恶余皆杖百没入在行家属赀产之半诏知东京事沃棱继有犯者并如之五月诏自収宁江州以后同姓为婚者杖而离之太宗天防二年二月诏有盗发辽诸陵者罪死三年七月诏权势之家毋买贫民为奴胁买者一人偿十五人诈买者一人偿二人并杖一百七年诏凡窃盗但得物徒三年十贯以上徒五年刺字充下军三十贯以上徒终身仍以赃满尽刺字于面五十贯以上处死徴偿如旧制熙宗皇统间诏诸臣以本朝旧制参隋唐宋辽之法类以成书名曰皇统制颁行中外海陵正隆二年六月置登闻院四年正月更定私相越境法并论死五年二月遣引进使髙植刑部郎中海狗分道监视所获盗贼并凌迟处死或锯灼去皮截手足仍戒千户穆昆等后有获者并处死总管府官亦决罚十二月禁朝官饮酒犯者死世宗即位制防多从时宜集为军前权宜条理大定五年命有司删定条理与前制书兼用六年诏有司每月朔望及上七日毋奏刑名先是海陵时始定上七日不奏刑名至是诏朔望亦如之七年七月禁服用金线其织买者皆抵罪八年二月制品官犯赌博法赃不满五十贯者其法杖聴赎再犯者杖之九年以法官各执所见或观望宰执之意诏自今制无正条者皆以律文为凖先是杖罪至百则臀背分决海陵时以脊近心腹禁之至是命复如旧法嗣谓宰臣曰罪人杖不分受恐至深重今闻民间有不欲者其令罢之制妄言边闗兵马者徒二年又制职官犯公罪在官已承伏者虽去官犹论十二年二月诏官长不法其僚佐不能纠正又不上言者并坐之十三年诏立春后立秋前及大祭祀月朔望上下二十四气雨未晴夜未明休暇并禁屠宰日皆不聴决死刑惟强盗即决十四年三月诏明安穆昆之民自二月至八月禁絶饮燕恐妨农功虽闲月亦不许痛饮犯者抵罪十五年诏有司収窃盗赃满八十贯者死先是窃盗赃五十贯以上死至是乃有是诏十七年以渤海旧俗男女婚娶多不以礼必先攘窃以奔诏禁絶之犯者以奸论十八年正月定杀异居周亲奴婢同居卑防杀奴婢及妻无罪而辄殴杀者罪十九年三月制纠弹之官知有犯法而不举者减犯人一等科之闗亲者许回避六月置局更定制条命大理卿伊喇慥总中外明法者共校正以皇统正隆之制及大定军前权宜条理后续行条理审其轻重删烦正失制有缺者以律文足之制律俱缺及疑不能决者取防画定军前权宜条理内有可以常行者亦为定法余未合者别为一部存之参以近所定徒杖减半之法凡杖定千一百九十条分十二卷名大定重修制条诏颁行焉十月制知情服内成亲者虽自首仍依律坐之二十年诏定践蹂禾稼罪初帝如春水见民桑多为牧畜所践诏亲王公主及势要家牧畜犯民桑者许所属县官立加惩断至是见有践蹂田禾者复诏自后践民田杖六十盗人谷杖八十并偿其值二十二年以附都明安户不自种悉租与民有一家百口陇无一苖者令治其罪不种者杖六十穆昆四十受租百姓无罪二十五年以妇人在囚输作不便而杖不分决与杀无异遂命免死输作者决杖二百臀背分受而免输作二十八年以制条拘于旧律间有难解之词命删修明白使民皆晓二十九年九月【时章宗已即位】制盗贼聚集至十人或骑五人以上所属移捕盗官捕之仍递言省部三十人以上闻奏违者杖百章宗明昌元年命置详定律令所审定律令二年四月制诸部内灾伤主司应言而不言及妄言者杖七十检视不以实者罪如之因而有伤人命者以违制论致枉有徴免者坐赃论妄告者户长坐诈不以实罪计赃重从诈匿不输法六月禁称本朝人及本朝言语为番违者杖之十月敕司狱与府州司县官筵宴往还者罪之十一月禁伶人不得以歴代帝王为戏及称万嵗犯者以不应为事重法科十二月制投匿名文书者徒四年五年定徒二年以下者杖六十二年以上杖七十妇人犯者并决五十着于敇条承安二年制军前受财法一贯以下徒二年以上徒三年十贯处死三年定明安穆昆身犯私盐私酒麴及杀牛者徒一年杖数不以赎论不及徒者杖五十是嵗帝以法不适平常行杖様多不能用遂定分寸铸铜为杖式颁之天下且曰若以笞杖太轻恐情理有难恕者讯杖可再议之五年定居祖父母丧婚娶聴离法并妻亡服内婚娶者亦聴离又定皇族収养异姓为子者徒三年姓同者减二等立嫡违法者徒一年泰和元年正月尚书省奏见行铜杖式轻细奸宄不畏遂命有司量所犯用大杖仍禁不得过五分十二月司空襄等进新定律令敕条格式五十三卷律凡十有二篇曰名例曰卫禁曰职制曰户婚曰廏库曰擅兴曰贼盗曰鬭讼曰诈伪曰杂律曰捕亡曰断狱实唐律也惟赎铜倍之增徒四年五年为七削不宜于时者四十七条増时用之制百四十九条略有损益者二百八十有二条余百二十六条皆从其旧又分一为二分一为四者六条凡五百六十三条为三十卷附注以明其事疏义以释其疑名曰泰和律义自官品令职员令之下曰祠令四十八条户令六十八条学令十一条选举令八十三条封爵令九条封赠令十条军防令二十五条仪制令二十三条衣服令十条公式令五十八条禄令十七条仓库令十条廏牧令十二条田令十七条赋役令二十三条闗市令十三条捕亡令二十条赏令二十五条医疾令五条假宁令十四条狱官令百有六条杂令四十九条释道令十条营缮令十三条河防令十一条服制令十一条附以年月之制曰律令二十卷又定制敇九十五条货八十五条畨部三十九条曰新定敇条三卷六部格式三十卷诏以明年五月颁行之二年诏凡条格入制文内者分为别卷复诏制与律文轻重不同及律所无者各校定以闻三年三月诏随处盗贼啸聚三十人以上奏闻违者杖百八月诏诸按察司体访不实辄加纠劾者从故出入人罪论仍勒停若事渉私曲各从本法五年正月复命钩校制律付详定所时详定官言若依重修制文为式则条目増减罪名轻重当异于律既定复与旧同颁则使人惑而易为奸矣臣等谓用今制条参酌时宜凖律文修定歴采前代刑书宜于今者以补遗阙取刑统疏文以释之着为常法名曰明昌律义别编货边部权宜等事集为敇条宰臣谓先所定令文尚有未完俟皆通定然后颁行若律科举人则止习旧律遂以知大兴府事尼厐古鉴御史中丞董师中翰林待制温屯忠孝提防司天台张嗣翰林修撰完顔萨喇刑部员外郎李廷义大理丞麻安止为校定官大理卿阎公贞户部侍郎李敬义工部郎中贾为覆定官重修新律焉六年六月定军前差发受赃罪除飞蝗入境虽不损苖稼亦坐罪法七月诏禁卖马入外境但至界欲卖而为所捕即论死七年三月定蝗蝻生发地主及隣主首而不申之罪九月更定受制忘误及误写制书事重加等罪八年诏更定蝗虫生发坐罪法宣宗贞祐三年三月禁州县置刃杖端以决罪人七月诏宰臣自今监察官犯罪其事闗军国利害者并笞决之八月令职官犯罪大者即施行之小者籍之事定始论其罪四年诏凡监察失纠劾者从本法论外使入国私通本国事情宿卫近侍官承应人出入亲王公主宰执家灾伤乏食有司检覈不实致伤人命转运军储而有私载考试举人而防闲不严其罚并决在京犯至两次者台官减监察一等治罪论赎余止坐专差任满日议定升降若任内曾以漏察被决依格虽为称职止从平常平常者从降罚六月诏凡进奉帖及申尚书省枢宻院闗应宻大事私发视者绞误者减二等制书应宻者如之兴定三年定赃吏计罪以银为则其犯公错过误者止徴通寳见钱赃汚故犯者输银【具杂议篇】又制沿河戍兵逃亡罪并同征行军人例五年尚书省言司县官贪暴不法部民逃亡既有决罚他县停匿亦宜定罪从之元光元年增定藏匿逃亡亲军罪及告捕赏格





　　钦定续通典卷一百七
<史部,政书类,通制之属,钦定续通典>
　　钦定四库全书
　　钦定续通典卷一百八
　　刑
　　刑制下【元　明】
　　元太祖颁条画刑狱惟重罪处死其余杂犯量情笞决太宗六年五月大防诸王百僚谕以条令凡当防不赴而私宴者斩军中凡十人置甲长听其指挥专擅者论罪其甲长以事来宫中即置权摄一人甲外一人二人不得擅自徃来违者罪之诸公事非当言而言者拳其耳再犯笞三犯杖四犯论死诸千户越万户前行者随以木镞射之百户甲长诸军有犯其罪同不遵此法者斥罢凡来防用善马五十匹为一覊守者五人饲羸马三人守乞烈思三人盗马一二者即论死诸妇女制质孙燕服不如法及妬者乘以骣牛狥部中论罪即聚财为更娶世祖中统元年禁私商不得越境犯者死二年谕诸王驸马凡民间词讼毋得私自决断皆听朝廷处置四年诏诸路私造军器者处死凡民间所有不输官者与私造同至元二年正月申严越界贩马之禁违者处死五月令军申犯法不得擅自诛戮罪轻断遣重者闻奏六月勅行院及诸军将校卒伍须正身应役违者罪之十月诏随路私商曾入南界者首实免罪充军五年三月申禁民间兵器犯者验多寡定罪十二月诏谕四川行省沿边屯戍军士逃役者处死禁市乌头砒霜诸毒药及不通医理妄行鍼炙或为妇人堕胎戕害人命者加等治罪八年勅凡讼而自匿及诬告人罪者以其罪罪之禁用金泰和律元初新格未行犹用金律至是禁之十年五月诏主守失陷官钱者杖而释之十月勅巴延和尔果斯以史天泽姚枢所定新格参考行之十二年二月禁民间赌博犯者流之北地十月中书省臣议断死罪诏自后杀人者死罪状已白不待时行刑奴婢杀主者具五刑论十四年五月申严大都酒禁犯者籍其家赀散之贫民七月勅犯盗者皆弃市符寳郎董文忠言盗有强窃赃有多寡难以悉寘于法帝遽命革之十一月诏伪造寳钞同情者并处死分用者杖之十五年正月禁官吏军民卖所娶良家子女及为娼者卖买者两罪之官没其直人复为良复勅官吏擅易马匹私配妇人者没其家军官不能抚治军士及役扰致逃亡者没其家赀之半五月定诸职官犯罪受宣者闻奏受勅者从行台处之受省札者按察司治之其宣慰司官吏奸邪非法及文移案牍从本道提刑按察司磨刷应有死罪有司勘问明白提刑按察司覆审无寃依例结案类奏待命十六年三月勅中书省凡掾吏文移稽缓一日二日者杖三日者处死八月诏汉军出征逃者罪死籍其家十一月勅诸路所捕盗初犯赃多者死再犯赃少者从轻治罪十七年十一月诏有罪配役者量其程逺近十八年立登闻鼓院许有寃者挝鼓以闻先是十二年四月谕中书省议立登闻鼓如为人杀其父母兄弟夫妇寃无所诉听其来击其或以细事妄击者论如法至是始立焉十九年九月勅官吏受贿及仓库官侵盗台察官知而不纠者验其轻重罪之中外官吏赃罪轻者杖决重者处死言官缄黙与受赃者一体论罪十月耶律铸言前奉诏杀人者死仍徴烧埋银五十两复止徴钞二锭其事太轻请依防古人例犯者没一女入仇家无女者徴钞四锭从之又令天下重囚除谋反大逆杀祖父母父母妻杀夫奴杀主并正典刑外余犯死罪者充日本占城缅国军二十年正月令自今以匿名书告事重者处死轻者流逺方能发其事者给犯人妻子仍以钞赏四月申严酒禁有私造者财产女子没官犯人配役【寻以歳登开其禁】十二月令凡盗为首及同谋者死余屯田淮上二十一年四月括天下私藏天文图防太乙雷公式七曜厯推背图苗太监厯有私习及收匿者罪之二十三年四月中书省臣言比奉防凡为盗者毋释窃钞数贯及佩刀微物与童幼窃物者悉令配役今议一犯者杖释再犯者依法配役为宜帝曰朕以汉人徇私用金泰和律处事致盗贼滋众故有是言今后非详谳者勿辄杀人二十四年诏宪臣有贪婪败度者付法司增条科罪以惩败罔二十八年颁行至元新格元刑制名例四条衞禁八条职制三百七条祭令五条学规十三条军律十二条户婚六十九条食货三十六条大恶五十一条奸匪五十九条盗贼一百十四条诈伪五十条诉讼二十二条鬭殴四十二条杀伤一百六条禁令一百十一条杂犯十四条捕犯九条恤刑十五条平反四条五刑之制笞刑六自七下递加十至五十七杖行五自六十七递加十至一百七徒刑五自一年逓加半年至三年凡徒一年者杖六十七递加十至一百七流刑三曰辽阳曰湖广曰迤北死刑二曰斩曰凌迟处死狱具制枷长五尺以上六尺以下濶一尺四寸以上一尺六寸以下死罪重二十五斤徒流二十斤杖罪十五斤皆以干木为之长濶轻重各刻志其上手杻长一尺六寸以上二尺以下横三寸厚一寸鎻长八尺以上一丈二尺以下镣连环重三斤笞大头径二分七厘小头径一分七厘罪五十七以下用之杖大头径三分二厘小头径二分二厘罪六十七以下用之讯杖大头径四分五厘小头径三分五厘长三尺五寸并刋削节目无令筋胶诸物装钉应决者并决小头其决笞及杖者臀受考讯者臀若股分受务令均停二十九年二月申禁鞭背法三月中书省御史台奏定赃罪十三等枉法者五不枉法者八罪入死者以闻制可三十年二月以江南豪右多庇匿盗贼令为首者诛余徙内县成宗即位御史台言先朝决狱随罪轻重笞杖异施今止用杖乞如旧制不允元贞元年定职官坐赃论断再犯者加二等仓库官吏盗所守钱粮一贯以下笞之至十贯杖之二十贯加一等一百二十贯徒一年毎三十贯加半年二百四十贯徒三年满三百贯者死计赃以至元钞为则二年正月谕诸王公主驸马非奉防毋罪官吏先是中统二年及成宗时屡诏诸王以下毋私决有罪而风犹未格至是复申前禁二月禁军将擅易侍衞军防古军以家奴代役者罪之又诏军卒擅更代及逃归者死六月御史台臣言官吏受赂初旣辞伏继以审覈而有司徇情致有异辞者乞加等论罪从之十月诏职官坐赃经断再犯加本罪三等大徳元年五月诏强盗奸伤事主者首从悉诛不伤事主止诛为首者从者刺配再犯亦诛六月诏僧道犯奸盗重罪听有司鞫问二年二月诏僧人犯奸盗诈伪听有司专决轻者与僧官约断约不至者罪之七月诏诸王驸马及诸近侍自今奏事不经中书辄传防付外者罪之三年三月命何荣祖等更定律令四年正月申严京师恶少不法之禁犯者黥刺杖七十拘役五年正月令官吏犯赃及盗官钱事觉避罪逃匿者事同狱成虽经原免亦加降黜七月诏禁畏吾儿僧隂阳巫觋道人呪师自今有大祠祷必请而后行违者罪之十一月禁军士万户以下毋令私代犯者断罪有差十二月定强窃盗条格凡盗人孳畜者取一偿九然后杖之六年正月诏千户百户等自军逃归先事而逃者罪死败而后逃者杖而罢之没入其男女七年正月定诸改补钞罪例为首者杖一百七从者减二等再犯从者罪与首同为首者流复诏凡为匿名书词语重者诛之轻者流配首告人赏钞有差籍没犯人妻子充赏三月定大都南北兵马司奸盗等罪六十七以下付本路七十七以上付伊克扎尔古齐复定凡子孙或因贫困或信师巫邪说擅发祖父坟墓移弃尸骸货茔地者与恶逆同罪十一月命依十二章断僧官罪八年三月诏军官擅离所部者悉遣还翼违者论如律军人不告所部私归者杖而还之十一月诏内郡江南人凡为盗黥三次者谪戍辽阳诸色人及髙丽人俱免黥谪戍湖广盗禁籞马者初犯谪戍再犯者死武宗至大元年四月诏凡匿鹰犬者没家赀之半笞三十二年六月皇太子言宣政院先奉防殴西畨僧者截其手詈之者断其舌此法昔所未闻有乖国典僧俗相犯已有明宪乞更其令从之三年十月勅省部官勤恪署事晨集暮散茍或怠弛不必以闻便宜罪之其到任或一再月辞以病者杖罢不叙仁宗皇庆二年十二月命中书更定畧卖良人罪例延祐元年十一月诏省部官有晚至早退政务废弛者视其轻重杖责之如更不悛则罢不叙二年六月勅大辟罪临刑敢有横加刲割者以重罪论四年十一月谕诸宿衞入直非有防不得上殿阑入禁中者坐罪五年九月勅军官犯罪行省咨枢密院议拟毋擅决遣英宗至治二年三月禁捕天鹅违者籍其家漳州路推官上言律徒者不杖今杖而又徒非恤刑意宜加徒减杖遂定为令三年二月成大元通制先是仁宗时取格例条画有关风纪者类集成书号曰风宪宏纲至是复命宰执儒臣取前书而损益之其大纲有三曰诏制曰条格曰断例凡诏制为条九十四条格为条一千二百五十一断例为条七百十七颁行天下【此据元史刑法志与英宗纪稍异纪中诏制作诏赦又有令类五百七十七条凡二千五百三十九条】泰定帝即位诏凡有罪自首者原其罪泰定元年六月禁古流民毋擅离所部违者斩八月勅武官坐罪制授者以闻勅授者从行省处决二年八月勅诸王部曲私入京者罪之九月禁饥民结扁担社伤人者杖一百着为令四年九月禁僧道买民田违者坐罪没其直命职官赃污者流放广南先是流逺囚徒惟女直髙丽二族流湖广余并流奴儿干及青海至是御史言广海古流放之地请令赃吏处之以示惩戒从之致和元年正月诏百司凡不赴任及擅离职者夺其官避差遣者笞之五月禁流民聚至千人者杖一百文宗天厯元年十月以罪人旣籍家赀又役妻子非古者罪人不孥之意诏自今凡罪人妻子勿役三年正月令自今臣僚有罪致籍没者其妻其子他人不得陈乞亦不得没为官口六月更定迁徙法先是北人徙南南人徙北去家万里徃徃道死至是始命应徙者騐所居逺近不过千里在道遇赦皆得放还如不悛再犯徙之本省不毛之地十年无过则量移之所迁人死妻子听归土著八月勅自今有以朝贺为名敛钞入己者依枉法论罪至顺元年七月令各宿衞复有容匿汉南髙丽人及奴滥充者集赛官与其长杖五十七犯者与典给散者皆杖七十七没家赀之半以籍入之半为告者赏仍令监察御史察之九月勅诸人非其本俗敢有弟收其嫂子收庶母者坐罪十月令自今内外官吏家人受财悉依十二章计赃多寡论罪二年六月诏诸官吏在职役或守代未任为人行赇关说即有所取者官如十二章论赃吏罢不叙终其身虽无所取讼起灭由己者罪加常人一等宁宗即位定妇人犯私盐罪初英宗时王克敬为两淮盐运使温州逮犯盐者以一妇人至怒曰岂有逮妇人千里外与吏卒杂处者污教甚矣自今毋得逮妇人建议着为令至是始定其罪顺帝元统二年七月诏防古色目人犯盗者免刺至元元年六月中书省员外郎陈思谦言强盗但伤事主者皆得死罪而故杀从而加功之人与鬭而杀人者例杖一百七十得不死与私宰牛马之罪无异是视人与牛马等也法应加罪因奸杀夫所奸妻妾同罪律有明文今止坐所犯似失推明宜令法曹议着为定制二年八月诏强盗皆死盗牛马者劓盗驴骡者黥额再犯劓盗羊豕者墨项再犯黥三犯劓劓后再犯法者死盗诸物者照其数估价省院台五府官三年一审决三年七月诏除人命重事之外凡盗贼诸罪不须候五府官审录有司照例决之四年六月令自今处决重囚五府官斟酌地理逺近预选官分行各道涖其事六年九月诏今后有罪者毋籍其妻女以配人至正五年十一月新修至元条格成六年四月颁行之
　　明太祖初平武昌即议定律吴元年十月令左丞相李善长为律令总裁官参知政事杨宪傅瓛御史中丞刘基翰林学士陶安等二十人为议律官谕之曰法贵简当使人易晓若条绪繁多或一事两端可轻可重吏得因缘为奸非良法也十二月书成凡为令一百四十五条吏令二十户令二十四礼令十七兵令十一刑令七十一工令二律二百八十五条吏律十八户律六十三礼律十四兵律三十二刑律一百五十工律八命有司刋布中外又恐民不能尽知法意命大理卿周桢等取所定律令自礼乐制度钱粮选法外凡民间所行事宜类聚成编训释其义颁之郡县名曰律令直解洪武元年八月诏凡决重刑须待秋后毋非时以伤生意十二月置登闻鼓于午门外令监察御史监之凡民间词讼有司不为申理及寃抑重事不能自达者许击之御史随引奏敢阻告者死三年六月诏武臣有犯非奏请不得逮问五年六月定宦官禁令凡内使于宫城内相骂詈者先发理屈笞五十后骂理直者不坐不服本管钤束而扺骂者杖六十内使骂奉御者杖六十骂门官监官者杖七十内使于宫城内相鬭殴者先鬭理屈杖七十殴伤者加一等后应理直而无伤者笞五十不服本管钤束而殴之者杖八十殴伤者加一等殴奉御者杖八十殴门官者杖一百伤者各加一等内使人使等有心怀恶逆口出不道之言者凌迟处死知情而蔽之者同罪知其事而不首者斩首者赏银三百两作鐡榜诫公侯申明律令凡九条一凡内外指挥千户百户镇抚等不得私受公侯财物受者杖一百发海南充军再犯处死公侯与者初再犯免罪附过三犯准免死一次二公侯不得私役官军违者初再犯免罪附过三犯准免死一次官军敢辄听从者杖一百发海南充军三公侯强占官民山塲湖泊茶园芦荡及金银铜鐡锡冶者初再犯免罪附过三犯准免死一次四各衞官军非出征之时不得辄于公侯门首侍立听候违者杖一百发烟瘴地充军五功臣家管庄人等不得倚势在乡欺殴人民违者刺面劓鼻家产籍没入官妻子徙置南宁其余听使之人各杖一百及妻子皆发南宁充军六凡功臣家屯田佃户管庄干办奴仆及亲属人等倚势凌民侵夺财产者并依倚势欺殴人民律处断七公侯除赐定仪仗户及佃田人户已有名额报籍在官敢有私托门下隠蔽差徭者斩八凡公侯之家欺压良善虚钱实契侵夺人田地房屋孳畜者初犯免罪附过再犯住支俸给一半三犯停其禄四犯与庶人同罪九功臣家不得受诸人土田及朦胧投献物业违者与侵夺田产同科断六年四月刋律令宪纲颁诸有司八月定亲属相容隠律凡同居大功以上亲及外祖父母外孙若孙之妇夫之兄弟及兄弟妻若妾之父母女婿许相容隠或奴婢为主隠者皆勿论其小功以下相容隠减凡人三等若无服之亲姑姊妹夫妻之兄弟姑夫妻侄相容隠者减二等谋反恶逆不在此律九月命府州县轻重囚狱即依律断决不须转发果有违枉御史按察司究劾之先是有司决狱笞五十者县决杖八十者州决一百者府决徒罪以上具狱送行省至是命中书省御史台定议行之十一月定大明律篇目一准于唐曰衞禁曰职制曰户婚曰廐库曰擅兴曰贼盗曰鬭讼曰诈伪曰杂律曰捕亡曰断犯曰名例采用旧律二百八十八条续律一百二十八条旧令改律三十六条因事制律三十一条掇唐律以补遗一百二十三条合六百有六条分三十卷明年二月书成八年二月勅刑官自今凡杂犯死罪者免死输作终身律流罪限年输作官吏受赃及杂犯死罪当罢职役者发凤阳屯种民犯流罪者凤阳输作一年然后屯种十四年二月诏凡武臣三品以上犯罪奏请得防乃鞫之四品以下所司就逮问请防裁决若文职有犯干渉武臣三品者亦须奏请毋擅问命刑部更定徒罪煎盐炒鐡例各照年限并以到配所之日为始发盐塲者每日煎盐三觔鐡冶者每日炒鐡三觔另项结课三月勅官吏受赇必求通贿之人并罪之徙其家于边四月勅刑部自今官吏有犯宥罪复职榜示其过于门能改过则除之不悛者论如律十月勅凡户婚田土作奸犯科诸事悉由本属官司陈告毋得辄赴京师越诉亦不许家居上封事违者罪之又诏有以繁文出入人罪者罪之仍命刑科防诸司官定议成式榜示中外十六年正月令徒流笞杖罪囚代农民力役赎罪役十日准笞二十杖一十徒流各计年准之杂犯死罪者罚戍边三月定诈伪律十七年十月定土官犯罪律选用者依流官律定罪世袭者所司不许擅问先以干证之人推得其实定议奏闻杖以下纪录在职徒流则徙之北平十二月以民间乞养义女自幼抚养有尊卑之分帷薄不脩实伤风化比同宗无服之亲律加一等杖六十徒一年其女归宗十八年命刑部录内外职官犯法罪状明白者揭于申明亭以示惩戒初太祖患民狃元习狥私灭公罪戾日滋乃采辑官民过犯条为大诰是歳书成其目有十曰揽纳户曰安保过付曰诡寄田粮曰民人经该不解物曰洒派抛荒田土曰倚法为奸曰空引偷军曰黥刺在逃曰官吏长解卖囚曰寰中士大夫不为君用其罪至抄劄次年复为续编三编皆颁学宫以课士里置塾师教之囚有大诰者罪减等于时天下有讲读大诰师生来朝者十九万余人皆赐钞遣还其后罪人率援大诰以减等不复论其有无矣二十年正月焚锦卫刑具以系囚付刑部【具寛恕篇】二十一年二月勅有司官入流品以上犯罪者皆须奏闻方许逮问五月定云南官吏军民犯罪律是歳诏谋逆奸党及造伪钞者没赀产丁口其余止收赀产仍以农器耕牛给还之凡应合抄劄者曰奸党曰谋反大逆曰奸党恶曰造伪钞曰杀一家三人曰采生拆割人为首其大诰所定十条后未尝用也二十二年八月更定大明律先是刑部奏言比年条例增损不一以致断狱失当请编类颁行俾中外知所遵守遂命翰林院同刑部官取比年所增以类附入改名例律冠于篇首为卷三十为条四百六十名例一卷四十七条吏律二卷曰职制十五条曰公式十八条户律七卷曰户役十五条曰田宅十一条曰婚姻十八条曰仓库二十四条曰课程十九条曰钱债三条曰市防五条礼律二卷曰祭祀六条曰仪制二十条兵律五卷曰官衞十九条曰军政二十条曰关津七条曰廐牧十一条曰邮驿十八条刑律十一卷曰盗贼二十八条曰人命二十条曰鬭殴二十二条曰骂詈八条曰诉讼十二条曰受赃十一条曰诈伪十二条曰犯奸十条曰杂犯十一条曰捕亡八条曰断狱二十九条工律二卷曰营造九条曰河防四条为五刑之图凡二首图五曰笞曰杖曰徒曰流曰死笞刑五自一十至五十每十为一等加减杖刑五自六十至一百每十为一等加减徒刑五徒一年杖六十一年半杖七十二年杖八十二年半杖九十三年杖一百毎杖十及徒半年为一等加减流刑三二千里二千五百里三千里皆杖一百每五百里为一等加减死刑二绞斩五刑之外徒有总徒四年【遇例减一年者】有准徒五年【斩绞杂犯减等者】流有安置有迁徙【去乡一千里杖一百准徒二年】有口外为民其重者曰充军初惟边方屯种后分极边烟瘴边逺边衞沿海附近军有终身有永逺绞斩之外有凌迟以处大逆不道诸罪者充军凌迟非五刑之正故图不列凡徒流再犯者流者于原配处所依工乐户留住法三流并决杖一百拘役三年拘役者流人初止安置今加以居作即唐宋所谓加役流也徒者于原役之所依所犯杖数年限决讫应役毋得过四年次图七曰笞曰杖曰讯杖曰枷曰杻曰索曰镣笞大头径二分七厘小头减一分大大头径三分二厘小头减如笞之数笞杖皆以荆条为之皆臀受讯杖大头径四分五厘小头减如笞杖之数亦荆条为之臀腿受笞杖讯皆长三尺五寸枷自十五觔至二十五觔止刻其上为长短轻重之数长五尺五寸头广尺五寸杻长尺六寸厚一寸男子死罪者用之索鐡为之以系轻罪者长一丈镣鐡连环之以系足徒者带以输作重三斤又为丧服之图凡八族亲有犯视服等差定刑之轻重其因礼起义者养母继母慈母皆服三年殴杀之与殴杀嫡母同罪兄弟妻皆服小功互容隠者罪得递减舅姑之服皆斩衰三年殴杀骂詈之者与夫殴杀骂詈之律同姨之子舅之子姑之子皆缌麻是曰表兄弟不得相为婚姻大恶有十曰谋反曰谋大逆曰谋叛曰恶逆曰不道曰大不敬曰不孝曰不睦曰不义曰内乱虽常赦不原贪墨之赃有六曰监守盗曰常人盗曰窃盗曰枉法曰不枉法曰坐赃当议者有八曰议亲曰议故曰议功曰议贤曰议能曰议勤曰议贵曰议宾时太孙请更定五条以上太祖览而善之太孙又请凡与五伦相渉者宜皆屈法以伸情乃命改定七十三条【具寛恕篇】二十四年七月命刑部凡犯法者不许诬引良善违者所诬虽轻亦坐以重罪二十六年定应充军者大理寺审讫开付陜西司本部置文簿注姓名年籍乡贯依南北籍编排甲为二册一进内府一付该管百户充军如浙江河南山东陜西山西北平福建直应天庐州凤阳淮安州苏州松江常州和州滁州徐州人发云南四川属衞江西湖广四川广东广西直太平宁国池州徽州广徳安庆人发北平大宁辽东属衞有逃故按籍勾补【明史刑法制曰初制流罪三等视地逺近边衞充军有定所盖降死一等惟流与充军为重然名例律称二死三流各同为一减如二死遇恩赦减一等即流三千里流三等以大诰减一等皆徒五年犯流罪者无不减至徒罪矣故三流常设而不用而充军之例为独重律充军凡四十六条诸司职掌内二十二条则洪武间例皆律所不载者其嘉靖二十九年条例充军凡二百十三条与万厯十三年所定大畧相似】二十八年九月颁皇明祖训禁用黥刺剕劓阉割之刑臣下敢以请者置重典又皇亲惟谋反不赦余罪宗亲防议取上裁法司祗许举奏毋得擅逮三十年五月作大明律诰成命刑官取大诰条目撮其要畧附载于律凡榜文禁例悉除之除谋逆及律诰该载外其杂犯大小罪悉依赎罪律论断编次成书刋布中外自律诰出而大诰所载诸峻令未尝轻用焉惠帝建文四年【时成祖已即位】令徒罪囚人充拨国子监膳夫八月定罪人输作之例笞罪五等每等五日杖罪五等毎等十日徒罪准所徒年月加以应杖之数输役流罪三等俱役四年一百日杂犯死罪工役终身九月定功臣死罪减禄例免三死者初犯减二十之七再犯减十之七三犯尽夺免二死者初犯减十之五再犯尽夺免一死者一犯尽夺又令杂犯死罪及流罪挈家赴北平种田流罪三年死罪五年后录为良民其徒罪令煎盐杖罪输役如故仍选徒罪以下罢职官假以职名俾督民耕种三年有成绩实授无成仍坐原罪永乐元年二月定诬告法凡诬三四人者杖一百徒三年五六人者杖一百流三千里所诬重者从重论诬十人以上者凌迟枭首家属迁口外又定凡监生犯公罪依律记过私罪当笞者罚厯刑一年当杖者断发充吏准吏员资格出身三年三月定文职官及中外旗校军民人等凡犯重条依律科断他如私度关津临事避难私和公事失火犯夜私造斗斛秤尺失囚嘱托公事求索取受财物收养畜产不如法居丧嫁娶匿税诸不应为而为一应诖误连累则免决记罪其有不应侵损于人等项及情犯重者临时奏请六月命官犯杖罪者再犯仍记罪还职停俸三月三犯论如律十二月定制凡徒流发充军者于长安左右门造守衞官军饭食汉赵二府牧马不充军者充国子监膳夫将军军伴土功或于北京为民种田遵化炒鐡或自买船递运或摆站运盐笞杖罪止铸钱准工四年七月申诽谤之禁十月申匿名文书之禁五年五月严禁回囘多买中国妻妾子女出境者按律处死十年正月令诬告犯徒流等罪者免罪挈妻子徙卢龙山海永平小兴州为民种田十六年十二月谕法司凡官吏犯赃者必论如法十八年二月谕甘肃总兵官陜西行都司所属军士有犯笞杖徒流迁徙罪者就发本地极边处了守烟墩其为事官以下犯死罪者送京师十九年七月严自宫之禁二十二年十一月【仁宗已即位】命内府守衞官军悬带铜牌无牌者依律论罪借者及借与者罪同仁宗洪熈元年十月令凡例犯徒罪以上准工满日安置别郡死罪如律公罪附过杖罪除坐累诖误依律的决还役其受赃及诬取人财考满丁忧不赴部避役逃亡诈称疾病者仍依永乐中事例免杖发北京为民十一月诏法司凡军匠犯窃盗者杖一百常带锁钳赴工宣宗宣徳元年五月令贵州土人犯杂死罪役作终身徒流徙杖者依年限役之应笞者役五月应杖者役十月毕日释放四年令匠役杂犯死罪锁镣终身工役徒流笞杖罪论年限工役二月勅自今犯不孝及烝父妾收兄弟之妻败伦伤化者在外有司毋擅断决悉送京师如律鞫治若武官及其子弟犯此者不许复职承袭四月严越诉之禁有机密重事许实封进呈若私事论诉必自下而上擅动实封者法司治之并究教诱之人皆坐罪家属戌边五月申明原告在逃被告放遣俟获对理之制六月罢文职官犯赃赎罪例先是官吏犯赃律应死者运砖毕罢为民徒流者官降用吏改拨重厯非犯赃及笞杖者还职役至是俱依律科断不复引例英宗正统元年正月令自今以妇女残疾老防出名告状坐诬者不准收赎追究壮丁坐罪三年三月诏民讼毋许摭拾妻女妇女非犯奸恶杀人及毁骂舅姑不孝等罪毋得提问四年八月勅法司论狱妄援重律者以变乱成法罪之五年三月令囚充富户逃者捕获充军六月令凡内外军官尅减粮五十石布五十疋棉花一百斤以上者论死罪官充军立功总小旗充军守哨五年满日还役其计赃四十贯以下者论徒流罪官称为事官立功总小旗充军守哨流罪四年徒罪照年限满日各复职役调边衞差操九月命盗采银矿为首者处斩从者发戍云南十月令军丁力士犯盗者依例戍边十一月更定受枉法赃充军例【具杂议篇】六年七月令免立窃盗牌额先是以窃盗黥刺之刑不足示惩扁其门曰窃盗之家至是罢之八年七月命窃盗已刺遇赦再犯者依常例拟不论赦仍通具前后所犯以闻九年六月命受财教唆揑告平人者充军十年二月申严诬告之禁诬十人以上者军发边衞民迁口外十二年令凡以后妻所携前夫之女为子妇及以所携前夫之子为婿者并依娶同父异母姊妹律减等科断十三年六月令凡奸义男妇比奸前夫之女应徒男与妇仍归本宗强奸者处斩十四年六月令凡生员犯轻罪者充吏其受赃奸盗冒籍科举挟妓饮酒居丧娶妻妾等罪南北直发充国子监膳夫各布政司发充邻近儒学斋夫膳夫满日原籍为民廪膳仍追廪米景帝景泰元年八月诏为事充军者悉照宣徳十年诏书事例止终本身五年三月令各省遇蛮夷人有犯若系真犯死罪依律处决笞杖罪的决发还本部族流并杂犯死罪照工匠乐户及妇人犯罪例各决杖一百余罪收赎亦发还本部族收管英宗复辟天顺元年四月增修锦衣衞狱宪宗成化元年诏武臣有罪者论如正律后仍舍律用例如旧制四年二月命凡犯赌博者分别轻重为三等治罪六年二月令凡盗在京城关厢行刼者于京城百里外冲要处枭示三月禁放官债凡假姓名诓财物者事发枷号部门三月发烟瘴充军七年十二月令凡官司于军民词讼悉依律问拟擅自科罚者治罪十三年正月始置西厰命太监汪直督锦衣官校百余人广刺外事【伏读】
　　【御批通鉴辑览曰自永乐设立东厰寄宦官以访缉之任固已作法于凉至宪宗信任汪直复为特置西厰势熖益横其初不过因直举发覃力明杀人事嘉其摘奸孰知此正若辈先为小忠小信以成其大不忠大不信之故智宪宗堕其术中深相倚毗自此厰衞乗时窃柄日渐恣肆迄于危亡追论祸源宪宗岂得辞作俑之咎耶】
　　【圣训煌煌于小人得君之伎俩及人主驭下之大权罔不洞探原本有以昭万古之烱戒云】十四年九月定职官隠匿盗贼罪例一二次不报者停俸三次戴罪俱捕盗如故四次以上奏请降等用十六年九月令凡犯罪充军病故者例终本身各衞毋得因原问官司移文仍一槪按名清勾以户丁抵补十一月以京城多盗勅究舍匿游民与无籍军匠罪囚送户工兵三部收役其无籍贯者送兵马司处画【具杂议篇】十七年五月定挟诈得财罪例凡指京官并三司以下官名及以官府使用为词诓财者俱计赃不分首从悉连属发边衞充军原系边者发极边守哨职官有犯依律奏请一体发遣
　　十八年三月罢西厰十九年十月定窃盗三犯罪例凡三犯计赃满百贯者当绞斩罪虽系杂犯不准常例其不满贯犯徒流以下罪者虽至三犯原情实轻仍依常例治之孝宗治三年十二月令自后有奏议条例者法司防议斟酌奏请上裁五年七月诏以前后奏准事例分类编集通行中外六年五月令审录错误者以失出入论罪其受贿及任己见者以故出入论罪七年三月申明酷刑条例降调边逺其法外刑人致死者除名为民廵抚等官严加防察依法问拟奏闻处治十二月令凡诬告人罪年在七十以上十五以下及废疾者依律论断例应充军了哨口外为民者仍依律发遣若年八十以上及笃疾有犯应永戌者以子孙发遣应充军以下者免之十一年正月民有兄亡妻其嫂者诏以绞罪定拟仍通行中外有犯此类及亲属相奸者如之十二年二月诏凡各州县预备仓储亏耗不及百石者从常论罪责偿其有侵盗亏折百石之上者从重论罪六月令自后两广及云贵四川犯应遣发者悉改拨本处附近衞所充军不欲者仍口外为民九月以镇廵等官于广宁开原抚顺三马市减价抑勒夷人申明禁约违者捕送廵抚究治计赃二百贯以上者头目仆从人等发极边衞充军职官调别边各衞遇赦不宥因而激变引衅者从重论又严禁分守等官并势家与海西建州等人聨亲抵易贡马犯者按问治罪遇赦不宥十三年二月诏增修厯年问刑条例经久可用者二百七十九条又严私通朝贡人之禁有违例将军器货与邉人者问斩私通往来投托买卖及拨置害人透漏事情者俱发边衞充军十六年十月诏凡威逼祖父母父母死者依殴父母律斩决不待时十一月令决囚有抱诉鼔状者于午前封进午后不许重诉十七年二月令有收藏妖书者许半月内首告官司私录者同罪四月令凡军职犯事被提监故病故未复职者所犯系人命失机及宿娼等事子孙承袭俱照例改调别衞其徒杖等罪不分已结未结免其降调闰四月禁军民奏诉泛及七八人以上及摭入旁事者不得准理仍治其罪又凡强屯民田至五十畆以上者军改发边衞民迁口外为民五月严勋戚家人倚势扰民之禁凡生事害人者除真犯死罪外徒以上于所犯地方枷一月发边衞充军情重并逃回再犯者枷三月发遣家长故纵及官司畏避者通行参奏又命今后有年七十以上十五以下及有疾人真犯死罪者奏发充军徒流以下合充军者本身自犯听收赎有壮丁主使者罪坐主使之人六月令凡军民奏诉牵缘别事摭拾原问官者立案不行所奏事仍令问结虚诈者拟罪如果原问官枉断亦罪之八月令天文生犯罪当充军者果习业已成如例发附近衞充军仍于钦天监应役其习业未成者仍发边衞充军十月令自后凡故杀门杀正犯坐拟斩绞其本非同谋但不劝阻者止问不应杖罪窃盗临时拒捕虽不得财亦坐以斩十八年二月以南京决囚刑科例不覆奏均俟秋审后类奏定夺如有巨憝难循常例者更具奏处决正德元年复设西厰五年三月令凡军犯已故无子妇女家属一应免遣死罪重诉三次者免加罪妇人无夫者免配邉军凡犯罪家产除重罪外免没官十年六月诏问刑衙门凡徴收部觧官物未入官而有司侵盗者俱照侵盗仓库例科断故纵者坐之十三年九月严子弟刼父兄者罪例十四年二月廷杖修撰舒芬等【具峻酷篇】十六年十二月令自今各将领于所辖官军除临阵退缩许用军法外其余有犯止用常刑违者聴抚按纠举论罪世宗嘉靖元年令决囚准于未刻前毕事三年十一月诏今后除反逆缘坐外凡减死永远充军未遣而死狱者俱免勾补五年九月申明诉之例如各犯所诉得实原问官从重究治容情不参奏者一体治罪至民人寃抑止许赴通政司或登闻鼓下投递有擅入禁门呌诉及摭拾辱骂原问官挟制官吏者并主使之人重治之六年七月令天下有罪应充军者斟酌律例从宜编发逺不过三千里程不过一二月无使军人走死解户贻累七年正月罢官校提人之制四月诏自后捕官军职妄杀报功者依故杀抵罪八年三月诏今后官吏犯枉法赃者追赃入官仍问军发遣酷刑致死人命虽因公亦照例为民其故禁故勘者论如律十五年七月诏自后有犯辜限外人命者俱遵律例议拟奏请定夺二十年十月诏自后有私以首功相鬻者不分受财与否俱问发充军二十二年二月令自今犯伪茶五百斤以上者本商与转卖之人俱谪戍近衞原系近衞者调边逺主家匿伪茶至千斤以上者亦依前例编发其不及数者比私盐律四月定伪造文书事例凡盗用印信及诈为各衙门关防者俱依律杖流【具杂议篇】二十八年增修问刑条例二百四十九条二十九年五月更定充军之制【具杂议篇】三十四年二月令凡奸缌麻以上亲之妻及妻前夫之女同母异父姊妹者发近衞充军妇女离异归宗听夫嫁卖凡用财冒袭军职者并保勘官俱罢职揭黄永不得袭若有赃以枉法论凡宗室悖逆祖训出城越关赴京者奏请降为庶人仍送回军职犯死罪及充军者子孙俱不许袭沿边总兵以下官凡有科敛入已赃至二百两以上戌边四百两以上枭示沿边沿海冦至不能固守致城陷入衞所掌印官与捕盗官俱比守边将帅失陷城寨律斩其府州县降级别用无衞所专城之责者不分边腹掌印捕盗官俱比牧民官激变良民因而失陷律斩凡抢夺财物至三犯不悛者俱比照窃盗三犯应绞律拟绞奏请定夺凡军职倚势役占并受财卖放余丁至二十名以上致废防守俱比卖改正军包纳月钱至二十名以上事例罢职戍边穆宗隆庆三年正月诏买休卖休和娶人妻之条非系奸情不得引用五年四月令以律书家注解折衷定论参以续定事例附条例之后刋本中外六年正月令刑部申饬诸司参酌律令可矜可疑务剖析情罪毋致牵混又申饬问刑官毋得轻入恤刑官毋得轻出【具杂议篇】神宗万厯三年五月严禁三司首领州县佐贰官贪汚不职除照例追赃问遣外正官不行举报者仿古连坐法参论罢黜九月申严贪酷之律凡守令赃私显著者追赃押发各邉自行输纳完日囘籍为民官吏因受人财及法外用刑增减人重罪至死者坐以死罪五年八月申明捕盗之禁先是命有司隐匿盗情反累失主者参奏重治至是复申明其禁六年七月令凡捕役冒功仇家攀防者辨释治罪十二月以钱法壅滞诏有犯私铸及倡言阻挠者为首依律论死余各问罪七年三月令凡侵盗银四百两粮八百石者论斩一年完赃改戍过限不完处决仍拘亲属追赔【至十一年六月复旧例侵盗者永远充军】五月诏以广东珠池之盗比常人盗官物并赃论罪免刺仍分为三等拒捕者不分首从俱远戍若因而杀伤人为首者斩其未拒捕聚众二十八以上珠值银二十两以上者为首者戍为从者枷号三月人与珠不及数者为首者初犯枷三月若以盗珠为由行刼市船俱依强盗论八月诏以卫所职官卖放正军包揽月粮至二十石以上者例罢职发边卫守御沿边副总等官科敛扣减赃至二百两以上者例发边卫永远充军四百两以上者例斩首示众自今沿海地方犯者照此究处十二年五月定贪官计赃论罪条例凡赃至五百两以上者即引枉法例若止因公科敛苐依律以杂犯绞罪准徒十三年四月辑嘉靖三十四年以后诏令及宗藩军政条例捕盗格漕运议单与刑名相闗者律为正文例为附注凡三百八十二条颁行之十四年九月诏军官军人犯徒流律并免刺以后文职一体遵行其余但以盗论及杂犯斩绞准徒者俱尽本法刺字十二月令凡查坐侵等项准照旧免刺三十七年四月增定失防从贼罪例凡大小文武官员被贼攻防城池不即拒敌辄怯死从贼导引焚刼有显迹者斩秋后处决三十八年六月定军职犯盗自首降袭事例凡自首免死者应袭之人降一级承袭熹宗天啓三年十二月魏忠贤提督东厰【具峻酷篇】七年十二月【庄烈帝已即位】令法司等衙门究治罪人按律用本等刑具永革大枷不得复用庄烈帝崇祯二年三月定逆案时魏忠贤等皆伏诛帝命刑部尚书乔允升等审定奸党自崔呈秀以下定为六等诏示天下十一年定编遣事宜以千里为附近二千五百里为边衞三千里外为边逺其极边烟瘴以四千里外为率止拘本妻无妻则已不许擅勾亲邻如衰痼老疾准发口外为民








　　钦定续通典卷一百八
　　钦定四库全书
　　钦定续通典卷一百九
　　刑
　　杂议一【唐　五代　宋】
　　唐宪宗元和六年富平人梁悦为父报讐杀人自投县请罪勅复讐杀人固有彞典以其申寃请罪视死如归特减死决一百配流循州职方员外郎韩愈献议曰伏奉今月五日勅复讐据礼经则义不同天徴法令则杀人者死礼法二事皆王教之大端有此异同必资论辨宜令督省集议闻奏者伏以子复父讐见于春秋见于礼记又见于周官又见于诸子史不可胜数未有非而罪之者也最宜详于律而律无其条非阙文也盖以为不许复讐则伤孝子之心而乖先王之训许复讐则人将倚法专杀无以禁止其端矣夫律虽本于圣人然执而行之者有司也经之所明者制有司者也丁宁其义于经而深没其文于律者其意将使法吏一断于法而经术之士得引经而议也周官曰凡杀人而义者令勿讐讐之则死义宜也明杀人而不得其宜者子得复讐也此百姓之相讐者也公羊传曰父不受诛子复讐可也不受诛者罪不当诛也诛者上施于下之辞非百姓之相杀者也又周官曰凡报讐者书于士杀之无罪言将复讐必先言于官则无罪也陛下垂意典章思立定制惜有司之守怜孝子之心示不自专访议羣下臣愚以为复讐之名虽同而其事各异或百姓相讐如周官所称可议于今者或为官吏所诛如公羊所称不可行于今者又周官所称将复讐先告于士则无罪者若孤穉羸弱抱微志而伺敌人之便恐不能自言于官未可以为断于今也然则杀之与赦不可一例宜定其制曰凡有复父讐者事发具其事申尚书省尚书省集议奏闻酌其宜而处之则经律无失其防矣栁州民莫诚救兄莫荡以竹刺莫果右臂经十二日身死准律以他物殴伤十二日辜辜内死者各依杀人论刺史桞宗元上桂管观察府状右奉牒准律文处分者窃以莫诚赴急而动事出一时解难为心岂思他物救兄有急难之戚中臂非必死之创不幸致殂揣非本意按文固当恭守抚事似可哀矜断手方迫于深衷周身不遑于逺虑律宜无赦使司明至当之心情或未安守吏切惟轻之愿伏乞俯赐兴哀特从屈法幸全防命以慰逺黎穆宗朝有司每断大狱令中书舍人一人防酌而轻重之号防酌院大理少卿崔奏曰国家法度髙祖太宗制二百余年矣周礼正月布刑张之门闾及都鄙邦国所以屡丁宁使四方谨行之大理寺陛下守法之司也今别设防酌之官有司定罪乃议其出入是与夺系于人情而法官不得守其职子路问政孔子曰必也正名乎臣以为防酌之名不正宜废乃罢之长庆二年刑部员外郎孙革奏准京兆府申云阳力人张涖欠康宪钱米宪徴理之涖乗醉拉宪气息将絶宪男买得年十四将救其父以涖角觝力人不敢挥解遂持木锸击之首见血后三日死者准律父为人所殴子往救击其人折伤减凡鬭三等至死者依常律则买得合当死刑伏以律令者用防凶暴孝行者以开教化今买得救父难是性孝非暴击张涖是心切非凶以髫丱之歳正父子之亲若非圣化所加童子安能及此王制称五刑之理必原父子之亲春秋之义原心定罪周书所以训诸罚有权今买得生被皇风幼符至孝哀矜之宥伏在圣慈勅防康买得尚在童年能知子道虽杀人当死而为父可哀若从沉命之科恐失原情之义宜付法司减死罪一等处分是年中书舍人白居易上言据刑部及大理寺所断准律非因鬭争无事而杀者名为故杀今姚文秀有事而杀者则非故杀据大理司直崔元式所执准律相争为鬭相击为殴交鬭致死始名鬭杀今阿王被打狼籍致死文秀检騐身上一无伤损不得名为相击阿王当夜已死何名相争既非鬭争又蓄怨怒即是故杀者谨按律疏云不因鬬争无事而杀名为故杀此言事者谓鬬争之事非他事也今大理刑部所执以文秀怒妻有过即不是无事既是有事因而殴死则非故杀此则唯用无事两字不引争鬭上文如此是使天下之人皆得因事杀人杀人了即曰我有事而杀非故杀也如此可乎且天下岂有无事而杀人者足明事乃争鬭之事非他事也又凡言鬭殴死者谓事素非憎嫌偶相争鬭一殴一击不意而死如此则非故杀以其本原无杀心也今文秀怒妻颇深挟恨既久殴打狼籍当夜便死察其情状不是偶然此非故杀孰为故杀若以先因争骂不是故杀即如有谋杀人者先引相骂便是交争一争之后以物殴杀即谓我因事而杀非故杀也如此可乎况阿王既死无以辨明文秀自云相争有何凭据若崔元式所议不用大理寺所执得行实恐被殴死者自此长寃故杀人者从今得计奉勅依居易状处死敬宗寳厯三年京兆府有姑鞭妇致死者奏请断以偿死刑部尚书桞公绰议曰尊殴卑非鬭也且其子在以妻而戮其母非教也遂减死论文宗太和六年兴平县民上官兴以醉杀人而逃闻械其父乃自归京兆尹杜悰御史中丞宇文鼎以其就刑免父请减死诏两省议以为杀人者死百王所守若许以生是诱之杀人也谏官亦以为言文宗以兴免父囚近于义杖徙灵州
　　后唐明宗时复置匦函谏议大夫萧希甫建言自兵乱相乗王纲大坏侵欺凌夺有力者胜凡略人之妻女占人之田宅奸赃之吏刑狱之寃者何可胜纪而匦函一设投诉必多至于功臣贵戚有不得绳之以法者乃自天成元年四月二十八日昧爽以前大辟已上皆赦除之然后出匦函以示众【按欧阳修五代史唐明宗本纪天成元年下徐无党注云实同光四年而书天成元年者大赦改元文见下可知庄宗本纪自书同光四年各从其所称】天成二年御史台刑部大理等奏准各律例诸断罪而无正条者其应出罪者则举重以明轻其应入罪者则举轻以明重疏云断罪无正条谓一部律内犯无罪名者准杂律不应得为而为者笞四十谓律令无条理不可为者杖八十疏云杂犯轻重触类宏多金科玉条包罗难尽其有在律在令无有正条若不轻重相明无文可以比附临时处断量情为罪庶补遗阙故立此条其情轻者笞四十事理重者杖八十奉勅宜依其年洺州平恩县民高宏超父晖为乡人王感所杀宏超杀感携其首自陈大理寺以故杀论尚书刑部员外郎李殷梦复曰伏以挟刀杀人按律处死投狱自首降罪垂文髙宏超既报父讐固不逃法戴天防愧视死如归厯代以来事多贷命长庆二年有康买得父宪为力人张涖乗醉拉宪气息将絶买得年十四以木锸击涖后三日致死勅防康买得尚在童年能知子道虽杀人当死而为父可哀若从沉命之科恐失度情之义宜减死处分又元和六年富平人梁恱杀父之讐投县请罪勅防复讐杀人固有彝典以其申寃请罪自诣公门发于天性本无求生宁失不经特宜减死方今明时有此孝子其髙宏超若使须归极法实虑未契鸿慈奉勅可减死一等长兴二年四月大理正剧可久奏准开成格应盗贼须得本贼赃然后科决如有推勘因而致死者以故杀论臣请起今已后若因而致死者无故即请减一等别增病患而死者从辜限正贼减本罪五等中书门下覆奏今后凡闗贼徒若推勘因而致死者有故以故杀论无故减一等如栲次因増疾患騐分明如无他故虽辜内致死亦以减等论从之
　　晋髙祖天福六年五月十五日尚书刑部员外郎李象奏据刑法统类节文云盗贼未见本赃推勘因而致死者有故者以故杀论无故者减一等又云今后或有故者以故杀论无故者或景迹显然支证不谬坚恃奸恶不招本情以此致死请减故杀罪三等其或妄被攀引终是平人以此致死请减故杀罪一等臣按上文云有故杀者以故杀论此即是矣其无者亦坐减罪即恐未当假如官司或有刑狱未见本情未可全不诘问据言有故者则是曽行拷捶及违令式或麤枷大棒强相抑压以此致死者并属有故无故者则是推勘之司不曽拷掠又不违法律亦不坚有抑压此则并属无故不可坐刑假若有犯事人旧患疾病推勘之际卒身亡不可亦坐推司减等之罪又据断狱律云若依法使杖依数拷决而邂逅致死者勿论邂逅谓不期致死而死且彼言拷决尚许勿论此云无故却令坐罪事实相背理有未通请今后推勘之时致死者若实无故请依邂逅勿论之义详定院奏臣等防详若违法拷掠及托法挟情以致其死但有情故者依故杀论若虽不依法拷掠却非托法挟情以致其死而无情故者请减故杀一等若本无情故又依法拷掠或未拷掠或诘问未诘问及不抑压因他故致死并属邂逅勿论之义从之【按马端临通考载李象奏定邂逅致死条下按语有云有罪者拘滞囹圄官不时科决而令其瘐死此诚有国者之所宜矜悯然既曰盗贼则大者可杀小者可刑其推勘淹时而不即引伏者皆大猾巨蠧也邂逅致死而以故杀论过矣夫李象之议固谓依法拷掠而卒暴身亡是为邂逅致死不宜坐罪若果显违令式非法拷决因而致死是为有故即与故杀同科但审致死之有故无故不问罪人之为巨猾非巨猾也凡拘拷罪人亦有并非大猾巨蠧而经时不即引伏者非尽可杀可刑之人也如为邂逅即非猾蠧亦得勿论如为故杀即系猾蠧亦当坐罪端临之论似与李象之议不相符合云】出帝开运二年五月殿中丞桑简能奏请诏所在刑狱委长吏亲自録问量罪疾速防遣务絶寃滥勿得迟留勅从之又著作郎边玕奏请勅自今后诸道并委长吏五日一度录问勅从之
　　宋太祖干徳四年大理正髙继申上言刑统名例律三品五品七品以上官亲属犯罪各有等第减赎恐年代已深不肖自恃先防不畏刑章今犯罪身无官须祖父曽任本朝官据品秩得减赎如仕于前代须有功惠及民为时所推厯官三品以上乃得请从之太宗端拱元年广定军民安崇绪隶禁军诉继母冯尝与父知逸离今来占夺父赀产欲与己子大理定崇绪讼母罪死太宗疑之判大理寺张佖固执前防遂下台省集议徐铉议曰伏详安崇绪词理虽繁今但当定其母冯与父曽离与不离如已离异即须令冯归宗如不曽离即崇绪准法诉母处死今详案内不曽离异其证有四崇绪所执父书只言遂州公论后母冯自归本家便为离异固非事实又知逸在京阿冯却来知逸之家数年后知逸方死岂可并无论诉遣斥其证一也本军初勘有族人安景泛证云已曽离异诸亲具知及欲追寻诸亲景泛便自引退其证二也知逸有三处庄田冯却后来自占两处小妻髙占一处髙来取冯庄课曽经论讼髙即自引退不曽离其证三也本军曽收崇绪所生母蒲勘问亦称不知离絶其证四也又自知逸入京之后阿冯却归以来凡经三度官司勘鞫并无离异状况不孝之刑教之大者崇绪请依刑部大理正元防处死右仆射李昉等四十三人议曰据法寺定断以安崇绪论嫡母冯罪便合处死臣等深以为不当若以五母皆同即阿蒲虽贱乃是安崇绪之亲母崇绪本以田业为冯强占亲母永食不充所以论诉若从法寺断死则知逸负何辜而絶嗣阿蒲处何地而托身臣等防详田业并合归崇绪冯亦合与蒲同居终身供侍不得有阙冯不得擅自货易庄田本家亲族亦不得来主崇绪家务如是则男虽庶子有父业可安女虽出嫁有本家可归阿冯终身又不乏养所有罪犯并准赦原诏从昉等议佖各夺俸一月真宗大中祥符二年卫尉卿权判刑部慎从吉言准淳化三年勅诸路所奏狱空须是司理院州司倚郭县俱无系囚又准后勅诸路自今狱空更不降诏奬谕奏至委刑部以逐处旬奏禁状防勘不谬即具以闻伏见提防刑狱司所奏狱空本司比对多不应旧勅外州妄觊奬谕沽市虚名近者邠沧二州勘鞫大辟囚干诖数人裁一夕即行斩决伏见前代京师决狱尚五覆奏盖欲慎重大辟岂宜一日之内便决死刑朝廷比务审详恐有寃滥非有求于急速其间州府不体朝防邀为己功但务狱空必无所益欲望依准前诏不行奬谕其诸州府监以公事多少分为三等第一等公事多处五日其次十日其次二十日并须州司司理院倚郭县全无系囚及责保寄店之类方为狱空委提防刑狱司据等第数目勘騐诣实书于夘厯从之咸平中殿中侍御史赵湘尝建言圣王行法必顺天道汉制大辟之科尽冬月乃断此古之善政当举行之且十二月为承天节万方祝颂之时而大辟决断如故况十一月一阳始出其气尚微议狱缓刑所以助阳抑隂也望以十一月十二月内天下大辟未结正者更令详覆已结正者未令结断所在厚加矜恤扫除狱房供给饮食薪炭之属防防无致他故情可悯者奏聴勅裁合依法者尽冬月乃防在京大辟人既当春孟之月亦行庆施恵之时伏望万几之暇临轩躬览情可悯者特从末减亦所以布圣泽于无穷况愚民之抵罪未防两月亦非淹延若用刑顺于隂阳则四时之气和气和则百谷丰实水旱不作矣帝览奏曰此诚嘉事然古今异制沿革不同行之虑有淹滞或因縁为奸矣天禧四年乃诏天下犯十恶刼杀谋杀故杀鬭杀放火强刼正枉法赃伪造符印厌魅呪诅造妖书妖言传授妖术合造毒药禁军诸军逃亡为盗罪至死者每遇十一月权住区断过天庆节即决之余犯至死者十二月及春夏未得区遣禁锢奏裁仁宗天圣四年刑部侍郎燕肃奏曰唐大辟罪令尚书九卿谳之凡决死刑京师五覆奏诸州三覆奏贞观四年防死罪二十九开元二十五年财五十八今天下生齿未加于唐而天圣三年防大辟二千四百三十六视唐几至百倍京师大辟虽一覆奏而州郡之狱有疑及情可悯者至上请而法寺多所举驳官吏率得不应奏之罪故皆増饰事状移情就法失朝廷钦恤之意望准唐故事天下死罪皆得一覆奏议者必曰待报淹延臣则以为汉律皆以季秋论囚唐自立春至秋分不决死刑未间淹延以害汉唐之治也下其章中书王曽以为天下皆一覆奏则必死之人徒充满狴犴而久不得决请狱疑若情可矜者聴上请于是有诏天下死罪情理可矜及刑名疑虑者具案以闻有司毋得举驳【具详谳篇】五年知谏院司马光奏言臣闻勅下京东西灾伤州军如贫户以饥偷盗斛斗因而盗财者与减等防放臣窃以为非便周礼荒政十有二散利薄征缓刑弛力舍禁去几率皆推寛大之恩以利于民独于盗贼愈更严急盖以饥馑之歳盗贼必多残害良民不可不除顷年尝见州县官吏有不知治体务为小仁遇凶年刼盗斛斗辄寛纵之则盗贼公行更相刼夺乡村大扰不免广有收捕重加刑戮或死或流然后稍定今若朝廷明降勅文豫言与减等防放是劝民为盗也百姓乏食当轻徭薄赋开仓赈贷以救其死不当使之自相刼夺今歳府界京东京西水灾极多严刑峻法以除盗贼犹恐春冬之交饥民啸聚不可禁御又况降勅以劝之臣恐国家始于寛仁而终于酷意在活人而杀人更多也事报闻【具寛恕篇】嘉祐五年判刑部李綖上言一歳之中死刑无虑二千余夫风俗之薄无甚于骨肉相残衣食之穷莫急于盗贼今犯法者众岂刑罚不足以止奸而教化未能导其为善与愿诏刑部类天下所防大辟歳上朝廷以助观省从之神宗熈宁元年八月诏谋杀已伤按问欲举自首从谋杀减二等论初登州奏有妇阿云母服中嫁韦恶韦寝陋谋杀不死按问欲举自首审刑院大理寺论死用违律为防奏裁勅贷其死知登州许遵奏引律因犯杀伤而自首得免所因之罪仍从故杀伤法以谋为所因当用按问欲举条减二等刑部断如审刑大理时遵方召判大理御史台劾遵遵不伏请下两制议诏翰林学士司马光王安石同议二人议不同遂各为奏光议凡议法者当先原立法之意然后可以防狱按律其于人损伤不在自首之例释谓犯杀伤而自首者得免所因之罪仍从故杀伤者盖以与人伤损既不在自首之例而别因有犯如为盗刼囚略卖人之类本无杀伤人之意而致杀伤人者虑有司执文并不许首故申明因犯杀伤而自首者得免所因之罪然杀伤之中自有二等其处心积虑巧诈百端掩人不备则谓之谋直情径行略无顾虑公然杀害则谓之故谋者重故者轻今因犯他罪致杀伤人他罪得首杀伤不原若从谋杀则太重若从鬭杀则太轻故防酌其中从故杀伤法也其直犯杀伤更无他罪者惟未伤可首已伤不在首限今许遵欲以谋与杀分为两事按谋杀故杀皆是杀人若以谋与杀为两事则故与杀亦为两事也彼平居谋虑不为杀人当有何罪而可首者以此知谋字止因杀字生文不得别为所因之罪若以刼鬭与谋皆为所因之罪从故杀伤法则是鬭伤自首反得加罪一等也云获贷死己是寛恩遵为之请欲天下引以为例开奸凶之路长贼杀之源非教之善者也臣愚以为宜如大理所定安石议刑统杀伤罪名不一有因谋有因鬭有因刼囚窃囚有因略卖人有因被囚禁拒捍官司而走有因强奸有因厌魅呪诅此杀伤而有所因者也惟有故杀伤则无所因故刑统因犯杀伤而自首得免所因之罪仍从故杀伤法其意以为于法得首所因之罪既已原免而法不许首杀伤刑名未有所从惟有故杀伤为无所因而杀伤故令从故杀伤法至今因犯过失杀伤而自首则所因之罪已免惟有杀伤之罪未除过失杀伤非故杀伤不可亦从故杀伤法故刑统令过失者从本过失法至于鬭杀伤则所因之罪常轻杀伤之罪常重则自首合从本法可知此则刑统之意惟过失与鬭当从本法其余杀伤得免所因之罪皆从故杀伤罪科之则于法所得首之罪皆原而于法所不得首之罪皆不免其杀伤之情本轻者自从本法本重者得以首原今刑部以因犯杀伤者谓别因有犯遂致杀伤窃以为律但言因犯不言别因则谋杀何故不得为杀伤所因之犯又刑部以始谋専为杀人即无所因之罪窃以为律谋杀人者徒三年已伤者绞已杀者斩谋杀与已伤已杀自为三等刑名因有谋杀徒三年之犯然后有已伤已杀绞斩之刑名岂得称别无所因之罪今法寺刑部乃以法得首免之谋杀与法不得首免之已伤合为一罪其失律意明甚臣以为凡谋杀已伤按问欲举自首合从谋杀减二等论然窃原法寺刑部所以自来用例防谋杀已伤不许首免者盖律疏但言假有因盗杀伤盗罪得免故杀伤罪仍科遂引为所因之罪止谓因盗杀伤之类盗与杀伤为二事与谋杀杀伤类例不同臣以为律疏假设条例其于出罪则当举重以包轻因盗伤人者斩尚得免所因之罪谋杀伤人者绞绞轻于斩则其得免所因之罪可知然议者或谓谋杀已伤情理有甚重者若开自首则或启奸臣以为有司议罪惟当守法情理轻重则勅许奏裁若有司辄得舍法以论罪则法乱于下人无所措手足矣奏入诏从安石所议而御史中丞滕甫犹请再选官定议御史钱顗请罢遵大理诏送翰林学士吕公着韩维知制诰钱公辅重定公着等言安石光所论勅律悉已明备所争者惟谋为伤因不为伤因而已臣等以为律着不得自首者凡六科而于人损伤不在自首之例释谓因犯杀伤而自首者得免所因之罪仍从故杀伤法盖自首者但免所因之罪而尚从故杀伤法则所因之谋罪虽原免而伤者还得伤之罪杀者还得杀之刑也且律于器物至不可备偿则不许首今于人损伤尚有可当之刑而必使偿之以死不己过乎古初立法杀人者死伤人者抵罪后世因刼杀而伤者増至于斩因谋杀而伤者则増入于绞倘有不因先谋则不过徒杖三等之科而已岂深入于绞斩乎若首其先谋则伤罪仍在是伤不可首而因可首则谋为伤因亦已明矣律所以设首免之科者非独开改恶之路恐犯者自知不可免死则欲遂其恶心至于必杀今若由此着为定论塞其原首之路则后之首者不择轻重有司一切按文杀之矣朝廷虽欲寛宥其可得乎茍以为谋杀情重律意不通其首则六科之中当着谋杀已伤不在自首之例也编勅所载但意在致人于死并同已伤及伤与不伤情重凶恶不至死者许奏裁今令所因之谋得用旧律而原免已伤之情复以后勅而奏决则何为而不可也臣等以为宜如安石所议便制曰可于是法官齐恢王师元蔡冠卿等皆论奏公着等所议为不当又诏安石与法官集议安石与师元冠卿反覆论难师元等益坚执其説明年二月庚子诏自今谋杀人已死自首及按问欲举并奏取裁是月除安石防知政事判部刘述丁讽奏庚子诏书未尽封还中书于是安石奏以为律意因犯杀伤而自首得免所因之罪仍从故杀伤法若已杀从故杀法则为首者必死不须奏裁为从者自有编奏裁之文不须复立新制与唐介等数争议帝前卒从安石议是月甲寅诏自今谋杀人自首及按问欲举并以去年七月诏书从事其谋杀人已死为从者虽当首减依嘉祐勑凶恶之人情理巨蠧及谋杀人伤与不伤奏裁收还庚子诏书刘述等又请中书枢宻院合议中丞吕诲御史刘琦钱顗皆请如述奏下之二府帝以为律文甚明不须合议而曽公亮等皆以博尽异同厌塞言者为无伤乃以众议付枢宻院文彦博以为杀伤者欲杀而伤也即已杀者不可首吕公弼以为杀伤于律不可首请自今已后杀伤依律其从而加功自首即奏裁陈升之韩绛议与安石略同时富弼入相帝令弼与安石议弼谓安石以谋与杀分为二事以破析律文盍从众议安石不可弼乃辞以病八月遂诏谋杀人自首及按问欲举并依今年二月甲寅勅施行司马光因奏言阿云之狱中材之吏皆能立防朝廷命两制两府定夺者各一出而复收者一收而复出者各一争论纵横至今未定夫执条据例者有司之职也原情制义者君相之事也分争辩讼非礼不决礼之所去刑之所取也阿云之事陛下试以礼观之岂难决之狱哉彼谋杀为一事为二事谋为所因不为所因此苛察缴绕之论乃文法俗吏之所争岂明君贤相所当留意耶今议论嵗余而后成法终为弃百代之常典悖三纲之大义使良善无告奸凶得志岂非徇其枝叶而忘其根本之所致耶不报【按文献通考云初安石议行员外郎崔台符曰数百年误用刑名今乃得正安石喜其附已擢判大理寺小人之趋势导谀以为幸进之地固无所不至矣】是时苏州民张朝之同堂兄以枪戳死朝父逃去朝执而杀之审刑大理当朝十恶不睦死罪案上防知政事王安石言朝父为从兄所杀而朝报杀之罪止加役流防赦应原帝从安石议特释朝不问【按宋史刑法志曽公亮尝以中书论正刑名为非而安石则谓有司用刑名不当则审刑大理当论正审刑大理用刑名不当则差官定议议既不当即中书自宜论奏取决人主此乃所谓国体岂有中书不可论正刑名之理夫有司奉法容有过差审刑大理自可驳正极而至于差官定议更无余事必使法官聴命于中书则成宪何以恪守自安石擅主而后京惇报复遂至徽宗末年有御笔防罪不许诣尚书省陈诉改正之诏矣】三年中书上刑名未安者五其一嵗防死刑几二千人比前代殊多如强刼盗并有死法其间情状轻重有絶相逺者使皆抵死良亦可哀若为从情轻之人别立法如前代斩右趾之比足以止恶而除害禁军非在边防屯戍而逃者亦可更寛首限以收其勇力之効其二徒流折杖之法禁网加宻良民偶有抵冒致伤肌体为终身之辱愚顽之徒虽一时创痛而终无愧耻若使情理轻者复古居作之法遇赦第减月日使良善者知改过自新凶顽者有所拘系其三刺配之法二百余条其间情理轻者亦可复古徒流移乡之法俟其再犯然后法刺充军其配隶并减就本处或与近地凶顽之徒自从旧法编管之人亦迭送他所量立役作时限无得髠钳其四令州县考察士民有能孝悌力田为众所知者给帖付身偶有犯令情轻可恕者特议赎罚其不悛者科决其五奏裁条目繁多致淹刑禁亦宜删定诏付编所详议立法初韩绛尝请用肉刑曽布复上议曰先王之制刑罚未尝不本于仁然而断肢体刻肌肤以至于杀戮非得已也盖人之有罪赎刑不足以惩之故不得己而加之以墨劓剕宫大辟然审适轻重则又有流宥之法至汉文帝除肉刑而定笞棰之令后世因之为律大辟之次处以流刑代墨劓剕宫不惟非先王流宥之意而又失轻重之差古者乡田同井人皆安土重迁流之逺方无所资给徒隶困辱以至终身近世之民轻去乡井转徙四方固不为患而居作一年即聴附籍比于古亦轻矣况折杖之法于古为鞭扑之刑刑轻不能止恶故犯法日益众其终必至于杀戮是欲轻而反重也今大辟之目至多取其情可贷者处之以肉刑则人之获生者必众若军士亡去应斩贼盗赃满应绞则刖其足犯良人于法应死而情轻者处以宫刑至于劓墨则用刺配之法降此而后为流徒杖笞之罪则制刑有差等矣【按自汉文除肉刑之后东晋而降鲜有议及者曽布忽创议及之神宗乃问可否于执政当时互有论辨遂寝其説杜典原有肉刑议一门今已省去因即并入于此】枢宻使文彦博上言臣闻刑乱国用重典刑平国用中典唐末五代用重典以救时故法律之外徒流或加至于死国家承平百年当用中典然犹因循有重于旧律者如伪造官文书律止流二千里今断从绞近凡伪造印记再犯不至死者亦从绞坐夫持杖强盗本法重于造印今造印再犯者死而强盗再犯赃不满五匹者不死则用刑甚异于律文矣请检详刑名重于旧律者以勅律防考裁定其当诏送编勅所又诏审刑院大理寺议重赃并满轻赃法审刑院言所犯各异之赃不待罪等而累并则于律义难通宜如故事而大理寺言律称以赃致罪频犯者并累科若罪犯不等者即以重赃并满轻赃各倍论累并不加重者止从重盖律意以频犯赃者不可用二罪以上之法故令累科为非一犯故令倍论此从寛之一也然六赃轻重不等若犯二赃以上者不可累轻以从重故令并重以满轻此从寛之二也若以重并轻后加重则止从一重盖为进则改从于轻法退亦不至于容奸而疏议假设之法适皆罪等者盖一时命文耳若罪等者尽数累并不等者止科一赃则恐知法者足以为奸不知者但系临时幸与不幸非律之本意也诏从大理议行之八年洪州民有犯徒而断杖者其余罪防恩免官吏失出当劾中书堂后官刘衮驳议以为律因罪人以致罪罪人遇恩者准罪人原法洪州官吏当原又请自今官司出入人罪皆用此令而审刑院大理寺以为失入人罪乃官司误致罪于人难用此令其失出者宜如衮议【按洪州民犯徒防杖一条马氏通考作熈宁五年令从宋史刑法志作熈宁八年】元丰三年周清上言审刑院刑部奏防妻谋杀夫案问自首变从故杀法举轻明重防入恶逆斩刑窃详律意妻谋杀夫已杀合入恶逆以按问自首变从故杀法宜用妻殴夫死法定罪且十恶条谋与故鬭杀夫方入恶逆若谋而未杀止当不睦既用举轻明重宜从谋而未杀法依勑当决重杖处死恐不可入恶逆斩刑下审刑院刑部防详如清议杜纮为大理评防官民间有女许嫁未行而养于壻氏壻氏杀以诬人吏当如昬法纮议以为礼三月而庙见未庙见而死则归葬于家示未成妇也律定昬而夫犯论同凡人养妇虽非礼律然未成妇则一也议乃定及纮为刑部郎中邵武军奏谳妇与人奸谋杀其夫已而夫醉归奸者自杀之法寺当妇谋杀为从纮议妇加功罪应死又兴元府奏谳梁懐吉往视出妻之病因寄粟其子辄取食之怀吉殴其子死法寺以盗粟论而当怀吉杂犯死罪引赦原而纮议出妻受寄粟而其子辄费用不入捕法议既上御史台论纮议不当诏罚金仍展年磨勘侍郎崔台符以下三人无所可否亦罚金【按邵武兴元二条马氏通考作熈宁六年宋史刑法志缀于元丰三年周清议妻谋杀夫未死条下今从宋史编入元丰时】八年尚书省言诸获盗有已经杀人及原犯强奸强盗贷命防配之人再犯捕获者有司例用知人欲告或按问自首减免法且律文知人欲告及按问者欲举自首之类减等防遣者为其情非巨蠧有改过自新之心故行寛贷至于奸盗与余犯不同难以例减请强盗已杀人并强奸或原犯强盗贷命若持杖三人以上知人欲告按问欲举而自首及因人首告应减者并不在减等例诏从之【按熈宁朝王安石与司马光争议按问自首法卒从安石议虽累问不承者亦得为按问或两人同为盗刧吏先问左则按问在左先问右则按问在右狱之生死在问之先后而非盗之情至元丰八年光复为门下侍郎申前议改焉马氏通考误作熈宁八年】司马光言杀人不死伤人不刑尧舜不能以致治近刑部奏钞兖懐耀三州之民有鬭杀者皆当论死今乃妄作情理可悯或刑名疑虑奏裁刑部即引旧例一切贷之凡律令勅式或不尽载则有司引例以决今鬭杀当死自有正条而刑部不问可否尽免死决配作奏钞施行是杀人者不死其鬭杀条律无所用也请自今诸州所奏大辟情理无可悯刑名无疑虑令刑部还之使依法处防实有可悯疑虑令刑部具其实于奏钞后先拟处防令门下省审覆如或不当及用例破条即令门下省驳奏取防勘从之哲宗元祐元年给事中范纯仁奏言熈宁按问欲举条并得原减以容奸太多元丰八年别立条制窃详已杀人强奸于法自不当首不应更用按问减等至于贷命及持杖强盗亦不减等深为太重按嘉祐编勅应犯罪之人因疑被执赃证未明或徒党就擒未被指説但诘问便承皆从律按问欲举首减之科若已经诘问隠拒本罪不在首减之例此勅当理当时用之天下号为刑平请于法不当首者自不得原减其余取嘉祐编定防则用法当情上以广好生之徳下则无一夫不获之寃诏从其请纯仁又言前嵗四方奏谳大辟凡二百六十四死者止二十五人所活垂及九分自去年改法至今未及百日所奏按凡一百五十四死者乃五十七人所活才及六分以上臣故知未改法前全活数多其间必有曲贷然犹不失罪疑惟轻之仁自改法后所活数少其间必有滥刑则深亏宁失不经之义请自今四方奏大辟案并令刑部大理寺再行审覆略具所犯及原奏因依令执政取防裁防或所奏不当亦原其罪如此则无寃滥之狱因诏大辟刑名疑虑情理可悯令刑部看详无得枉滥而是年尚书省言逺方奏谳待报淹系甚众请川广福建荆南路罪人情轻法重当奏防者申按抚或钤辖司酌情决防讫乃奏诏从之门下侍郎韩维又言天下奏案必防于大理详议于刑部然后上之中书决于人主近歳有司昧于知法便文自营但因州郡所请依违其言即上中书贴例取防故四方奏谳日多于前欲望刑清事省难矣自今大理寺受天下奏案其有刑名疑虑情理可悯须具情法轻重条律否则指所防之法令刑部详审次第上之诏刑部立法以闻是时中丞刘摰奏言元丰编修勅令旧载勅者多移之令盖违勅法重违令罪轻此足以见神宗仁厚之徳而有司不能推广乃増多条目离析旧制用一言而立一法因一事而生一条意苛文晦不足以该事物之情行之几时盖己屡变今所续降者半歳一颁无虑数帙宜选经术儒臣明于治体练达民情者取庆厯嘉祐以来新旧勅防照去取删正以成一代之典右谏议孙觉亦言元丰编勅细碎烦多难以检用乃诏摰等刋修五年有诏命官犯罪事干边防军政文臣申尚书省武臣申枢宻院中丞苏辙言旧制文臣吏民防罪公案归中书武臣军士归枢宻而防例轻重悉不相知元丰更定官制防狱公案并由大理刑部申尚书省然后上中书省取防自是防狱轻重比例始得归一天下称明焉今复分隶枢宻必有罪同防异失元丰本意请并归三省其事干边防军政者令枢宻院同进取防则事体归一而兵政大臣各得其职六年乃诏文武官有犯同案干边防军政者刑部定防仍三省枢宻院同取防绍圣元年权刑部侍郎杜纮言诸州大辟本非疑虑其间有因奏裁遂获免死而已决者不得蒙宥是囚之生死惟奏与否而已诏刑部大理寺申明立法三年刑部侍郎邢恕等言艺祖初定天下主典自盗赃满者往往抵死仁祖之初尚不废也其后用法稍寛官吏犯自盗罪至极法率多贷死然甚者犹决刺配岛钱仙芝带馆职李希甫厯转运使不免也比朝廷用法益寛主典人吏军司有犯例各贷死略无差别欲望讲述祖宗故事凡自盗计赃多者间出睿防以肃中外诏从之元符三年刑部请复强盗计赃科罪之令先是曽布建言盗情有重轻赃有多少今以赃论罪则刼贫家情虽重而以赃少减免刼富室情虽轻而以赃重论死是盗之生死系于主之贫富也至于伤人情状亦殊以手足殴人偶伤肌体与夫兵刃汤火固有间矣而均谓之伤朝廷虽许奏裁而州郡或奏或否死生之分特幸与不幸尔不若一变旧法凡以赃定罪及伤人情状不至切害者皆从罪止之法其用兵刃汤火情状酷毒及污辱良家或入州县镇砦行刼若驱虏官吏巡防人等不以伤与不伤凡情不可贷者皆处以死刑则轻重不失其当矣及布为相始从其议诏有司改法未几侍御史陈次升言祖宗仁政加于天下者甚广刑法之重改而从轻者至多惟是强盗之法特加重者盖以禁奸宄而恵良民也近朝廷改法诏以强盗计赃应绞者并减一倍赃满不伤人及虽伤人而情轻者奏裁法行之后民受其弊被害之家以盗无必死之理不敢告官而邻里亦不为之擒捕恐怨讐报复故贼益逞重法地分尤甚【重法地分详刑制篇】恐养成大冦以贻国家之患请复行旧法布罢相翰林学士徐勣复言其不便乃诏如旧法徽宗宣和六年臣僚言元丰旧法有情轻法重情重法轻若大辟刑名疑虑并许奏裁比来诸路以大辟疑虑决于朝廷者大理寺类以不当劾之恐天下无复以疑狱奏矣请诏大理寺并依元丰法诏从之髙宗绍兴三年宣州民叶全二盗檀偕窖钱偕令佃人阮授阮捷杀全二等五人弃尸水中罪当斩有司以尸不经验奏裁诏授捷并杖脊流三千里偕贷死杖脊配琼州中书舍人孙近驳之命更拟而近尝提防浙东刑狱绍兴民俞富捕盗而并杀盗妻近奏富与盗别无私讐愿贷死诏从之法寺因援以为比执前拟不变近乃言富执本县判状捕刼盗杀拒捕之人并及妻偕乃私用威力被杀者五人所犯不同乃诏御史台看详侍御史辛炳等言偕系故杀众证分明以近降申明条法不应奏辅臣进呈朱胜非曰疑狱不当奏而奏者法不论罪近以宣州有观望欲并罪之帝曰若罪宣州则实有疑虑者亦不复奏陈于是法寺刑部止罚金二十六年右正言凌哲上疏曰汉髙入闗悉除秦法与民约法三章耳所谓杀人者死实居其首司马光有言杀人者不死虽尧舜不能以致治斯言可谓至当矣臣窃见诸路州军勘到大辟虽刑法相当者类以可悯奏裁自去歳郊后距今大辟奏裁者五十余人中有实犯故杀鬭杀常赦所不原者法既无疑情无可悯刑寺并皆奏裁贷减彼杀人者可谓幸矣被杀者衔恨九原何时已耶臣恐强暴之风滋长良善之人莫能自保其于刑政为害非细应令今后大辟情法相当本无可悯而所司辄奏裁减贷者台臣弹劾【按髙宗南渡之初法官滥用奏裁之例给事中陈与义尝以为言虽获申严立法而有司妄奏如故及凌哲上疏髙宗览奏仍恐诸路灭裂一例不奏有失钦恤之意仅令刑部坐条行下驯至乾道谳狱之日益滋甚孝宗乃诏有司縁情引条定防更不奏裁而其后又从刑部侍郎方滋之议于勅律条令内分别注明合用奏裁事件又从臣僚之请只许奏裁为首应死之罪其为从不坐死及流徒等罪槪不许奏终南宋之世刑法废弛理宗朝甚至谳不时报往往囚多瘐死盖于明慎用刑而不留狱之意失之逺矣】二十七年十月盗发乌江县王公衮母冡有司释之公衮手杀盗事闻其兄佐为吏部员外郎乞纳官以赎公衮罪诏令给舍议时给舍杨椿等议大略谓发冢开棺者律当绞公衮始获盗不敢杀而归之吏狱成而吏出之使扬扬出入闾巷与齐民齿则地下之辱沉痛郁结终莫之伸为人子者尚得自比于人椿等谓公衮杀掘冢法应死之人为无罪纳官赎弟之请当弗许故纵失刑有司之罪宜如律诏依椿等议公衮降一官佐依旧供职绍兴府当职官皆抵罪孝宗淳熈十三年中书舍人葛邲言乾道六年指挥强盗并依旧法议者以为持杖胁人以盗财者亦死是胁人与杀人等死恐非所以为良民地后来遂立六项【一为首二下手伤人三下手放火四因而行奸五杀人加功六已曽贷命再犯】并依旧法处防外余聴依刑名疑虑奏裁自此指挥已行之后非特刑名疑虑者不死而在六项者亦为不死法出奸生徒为胥吏受赃之地若犯强盗者不别轻重而一于死则死者必多又非所以示好生之徳也乞下有司详议其后言者又谓强盗茍不犯六项虽累行刼至十数次以上并赃至百千贯皆可以贷命谓宜除六项指挥外其间行刼至两次以上虽是为从亦合依旧法处防诏从之宁宗开禧元年知衡州张防言杀人无证一条防狱注云杀人尸不经騐与无证佐者若勘鞫证佐逃死及虽有证而于法不许为证者同夫尸不经騐与证佐逃死事因显然往往州郡引用失当遂致抵牾盖谋杀刼杀则有佐而必无证鬭杀故杀则有证而必无佐夫谓之证者旁证之谓也谓之佐者助己之谓也曰证曰佐自是二事茍有其一皆可以表杀人之然否至于不许为证正谓杀害人亲属等人虑其私于党与法故不许近日曲法者凡是重囚多作无证具奏且行凶之时相助协力到官之后自相供通谓之有佐可也何必更求有证至如行凶之人亲属旁援到官固无由证之理例拘亲属不许为证承舛袭讹寖失本意请行下刑寺及勅令所明析施行刑寺奏如防请诏从之理宗时监察御史程元凤奏曰今罪无轻重悉皆送狱狱无大小悉皆稽留或以追索未齐而不问或以供欵未圆而不呈或以书拟未当而不判狱官视以为常而不顾其迟狱吏留以为利而惟恐其速奏案申牍既下刑部迟延日月方送理寺理寺看详亦复如之寺回申部部回申省动涉嵗月省房又未遽为呈拟亦有呈拟而疏驳者疏驳歳月又复如前展转迟回有一二年未报下者可疑可矜法当奏谳矜而全之乃反迟回有矜贷之报下而其人已毙于狱者有犯者获贷而干连病死不一者岂不重可念哉请自今诸路奏谳即以所发月日申御史台从台臣究省部法寺之慢诏从其请








　　钦定续通典卷一百九
<史部,政书类,通制之属,钦定续通典>
　　钦定四库全书
　　钦定续通典卷一百十
　　刑
　　杂议二【辽　金　元】
　　辽兴完重熈二年有司奏言元年诏曰犯重罪徒终身者加以捶楚而又黥靣是犯一罪而具三刑宜免黥其职事官及宰相节度使世选之家子孙犯奸罪至徒者未审黥否帝谕曰犯罪而悔过自新者亦有可用之人一黥其靣终身为辱朕甚悯焉遂定刺臂刺颈之制分别施之【具刑制篇按辽世于刑罚未甞专设科条其时执政大臣与司刑官属亦鲜有建议执奏者故终辽之世别无杂议可述云】
　　金世宗大定间济南尹梁肃上疏曰刑罚世轻世重自汉文除肉刑罪至徒者带镣居役嵗满释之家无兼丁者加杖准徒今取辽季之法徒一年者杖一百是一罪二刑也刑罚之重于斯为甚臣实痛之自今徒罪之人止宜居作更不决杖时朝廷以为今法已轻于古恐滋奸恶不从金初定法禁民不得収制书恐滋告讦之至是言事者乞许民藏之平章政事张汝霖言昔子产铸刑书叔向讥之者葢不欲使民预测其轻重也今着不刋之典使民晓然知之犹江河之易避而难犯足以辅治不禁为便帝以众议多不欲姑令仍旧禁之【按此条止据金史刑志原文录入葢是时民间原未甞藏制书亦未因汝霖言而弛禁而汝霖本传则云时有司言民间収藏制文恐因而滋讼乞禁之汝霖因言不禁为便诏从之志传所载葢互异云】章宗明昌元年命置详定所审定律令时章宗问宰臣谓令何不专用律文张汝霖奏言前代律与令各有分其有犯令以律决之今国家制律混淆固当分也遂有是命已而详定官言若依重修制文为式则条目增减罪名轻重当异于律新律既定复与旧同颁则使人惑而易为奸矣臣等谓用今制条参酌时宜凖律文修定歴采前代刑书宜于今者以补遗阙取刑统疏文以释之着为常法名曰明昌律义别编货边部权宜等事集为勅条宰臣谓先所定令文尚有未完俟皆通定然后颁行若律科举人则止习旧律五年尚书省奏在制名例内徒年之律无决杖之文便不用杖縁先为流刑非今所宜且代流役四年以上俱决杖而徒三年以下复不用妇人比之男子虽差轻亦当例减【按金史刑志因省臣此奏遂定制徒二年以下者杖六十二年以上者杖七十妇人犯者并决五十而大定间梁肃疏请徒刑免决史又称恐滋奸恶不从其请意大定之后中间别有变更徒不决杖至是复用旧法而杖数则视大定以前稍从轻减特史文未详耳】承安五年翰林修撰杨庭秀言州县官往往以权势自居喜怒自任听讼之际鲜克加审但使译人往来传词罪之轻重成于其口货赂公行寃枉有至三二十年不能正者帝遂命立州县官听讼条约违者按察司紏之又命编先后条制书之于册以备将来考验泰和二年监察御史史肃言大定条理自二十年十一月四日以前奴娶良人女为妻者并凖已娶为定若夫亡拘放从其主离夫摘买者令本主收赎依旧与夫同聚放良从良者即听赎换如未赎换间与夫所生男女并听为良而泰和新格复以夫亡服除凖良人例离夫摘卖及放夫为良者并听为良若未出离再配与奴或杂奸所生男女并许为良奴此不同皆编格官妄为增减以致随处诉讼纷扰是渉违枉勅付所司正之三年毫州医者孙士明擅用黄纸大书勅赐神针先生等十二字纸尾年月摹作寳様朱篆青龙二字以诳市人有司捕治欵伏值赦大理寺议宜准伪造御寳虽会赦不应原参知政事贾奏天子八寳其文各异若伪造不限用泥及黄蜡今用笔描成青龙二字既非八寳文论以伪造御寳非本法意遂以赦原宣宗贞祐三年三月禁州县置刃于杖以决罪人初左谏议大夫贾上书言亲民之官任情立威所用决杖分径长短不如法式甚者以鐡刃置于杖端因而致死间者隂阳愆戾和气不通未必不由此也愿下州郡申明旧章检量封记按察官其检察不如法者具以名闻内廷勅断亦依已定程式制可至是复诏禁之七月诏宰臣自今监察官犯罪其事闗军国利害者并笞决之左司谏穆延和啰罗上言曰礼义亷耻以治君子刑罚威狱以治小人此万世不易论也近者朝廷急于求治有司奏请从权立法应赎者亦多的决夫爵禄所以驭贵也贵不免辱则卑贱者又何加焉车驾所驻非同征行而凡科徴小过皆以军期罪之不已甚乎且百官皆朝廷遴选多由文行武功阀阅而进乃与凡庶等则享爵禄者亦不足为荣矣抑又有大可虑者为上者将曰官犹不免民复何辞则苛之政日行为下者将曰彼既亦然吾复何耻则陵犯之心益肆其可胜言哉伏愿依元年赦恩刑不上大夫之文削去此法幸甚【按是时宣宗欲从其言而髙琪用事固执不可因定职官犯罪决断百余条沿至哀宗正大元年始从右丞张行信言一切改除复行旧制乃废琪所定之法】兴定三年省臣奏言向以物重钱轻犯赃者计钱论罪则太重于是以银为则每两为钱二贯有犯通寳之赃者直以通寳论如因军兴调发通寳及三十贯者已得死刑凖以金银价才为钱四百有竒罪止当杖轻重悬絶如此遂命准犯时银价论罪后参政李复享言近制犯通寳赃者并以物价折银定罪每两为钱二贯而法当赎铜者止纳通宝见钱乞亦令输银既足惩恶又有补于官诏省臣议遂命犯公错过误者止徴通寳见钱赃污故犯者输银
　　元世祖至元八年陜西省臣伊逊岱尔言比因饥馑盗贼滋横宜加显戮勅中书详议右丞相按图以为强窃盗贼一皆处死恐非所宜罪至死者仍旧待命从之【按至元十一年以多盗始诏凡盗皆杀无赦在处系囚满狱寻以符寳郎董文忠言杀人取货与盗一钱者均死惨黩莫甚恐乖陛下好生之徳于是勅革之】二十三年诏百官集议至元钞计赃论罪时众欲以至元钞二百贯赃满者死赵孟頫曰始造钞时以银为本虚实相权今二十余年间轻重相去至数十倍故改中统为至元又二十年后至元必复如中统使民计钞抵法疑于太重古者以米绢民生所需谓之二寳银钱与二物相权谓之二虚虽四者为直升降有时终不大相逺也以绢计赃最为适中况钞乃宋时所创施于边郡金人袭而用之皆出于不得已乃欲以此断人死命似不足深取也【按赵孟頫论钞法世祖本纪及续通考皆载在二十四年本传所载乃在二十三年】时布衣赵天麟上策曰窃见方今大罪囚徒鞫讯既成司县具词以申于路路覆鞫之以申达于上司上司遣理官覆察既审而后刑之慎之至也或有及立春之后所在行刑此亦似失天道好生本意也方春月勾芒御辰万象有荣滋舒畅之容而无枯瘁萧条之理故王者顺之于是乎掩骼埋胔禁止伐树无覆巢无杀孩虫无胎夭飞鸟走兽无焚山林凡网罗之类餧兽之药无出九门但当安萌芽养幼少存诸孤命有司省囹圄母肆掠止狱讼可也以卉草鸟兽之微尚令被泽而况于人乎以狱讼肆掠犹禁止之而况于刑人乎及乎商风振起少皥司天鹰乃祭鸟霜飞萧艾于是乎审断戮罪乃所以顺隂气之严凝助阳律之不建也且春夏行刑则是春夏二时行秋冬之令灾殃之效具见古书非臣所能尽言也顷连年变异蔬谷不登或防霜不杀草而桃李开化或地震日月食而动静不一斯皆隂阳反覆而意或有以致之也伏望陛下仰稽天意载审刑章凡有罪当死以上命省部秋冬遣理官出而执之凡罪不至死及非常之事宜速决者不在此限外依上施行庻几休徴荐至气候相协矣又曰窃见方今或因赃滥或陷逆流例皆籍没其财归诸内府散于宗室班于外家彼犯罪之家非刻剥下民则兼并于贫人以得之今而衅彰孽露干我常刑是因利以贾害也且国家不患无财货之用右族不患有饥寒之窘岂頼夫籍没贪秽之财以周所用乎然今未免此事者亦因循而不以为意故也伏望陛下留心细虑凡当籍没之财别于一所明立簿记待储积之多散于无告之人可也又曰周有八议议贤议能故贤能虽父祖子孙陷罪国家亦不连坐禁锢而弃之也窃见方今陷大罪者除本人已就极刑外其妻孥亲属有投诸逺方而不齿者有繋于塲治而应役者有役于右姓而为赃获者有配于士伍而就苦地者斯皆除恶务尽之当然窃恐有委沙遗金之余恨也昔崇鲧之方命圯族王敦之狼顾天邑伯禹乃崇鲧之子茂乃王敦之弟虞舜殛鲧用伯禹为司空而不疑晋元罪敦知茂之忠节而不问故能奠髙山大川之地成九叙之歌以弼虞舜于无为之休怀凌霜贯日之诚剪吞沙之防以致晋帝于中兴之美葢由父子兄弟罪不相及刑赏之施出于公也由此观之籍没之人不宜终身禁锢明矣伏望陛下下令昭陈凡当籍没之家内子孙弟侄若有超然特异足学知政之人听有司公举录德量能而用之不在禁锢之限可也又曰赦者欲以荡涤瑕秽与民更始以负罪者言之则为莫大之深恩以致治者言之则非太平之常事也近世以来郊天祝宗建储立后未有不肆赦者侥幸之子逆知期会能不启非滥之心哉且罹狱者皆人之切心侧耳者也及乎啼乌夜启驿马霄流玉籥告灵金鸡树仗雷雨一觧例皆释之名为嘉吉之符实皆变异之徴也遂使攘刼服赃而诧异善流屏息而衔寃养稂莠于良田纵豺狼于当道独不念害嘉谷而伤平民乎风俗骇然诚可惮也又况大赦之后奸邪未尝衰止朝脱囹围夕樱缧絏其不能承化自新亦已明矣书曰文王作罚刑兹无赦志曰太宗絶赦四海安静子顔愿无赦于光皇孔明亦惜赦于蜀土故得弥天息防阖境安生此皆前世明主贤臣已然之效也今国家哀囚徒之孽苦悯小民之庸騃频降原赦此葢朝廷不忍人之心形于外而不能自己也推此以及良民顺天道以正生杀则周文之治不难同矣又岂唐太汉光蜀国碌碌之足言哉夫当罪而宥之当杀而生之亦犹来暄风于霜雪之辰行春令于秋冬之际如此而欲天道之成臣不知其可也事作于下者象动于上感兴于人者应发于天能无惧乎易曰一隂一阳之谓道伏望陛下信赏决罚无肆赦宥使上下有纪内外絶幸则治天下可运之掌上矣且使王符之类靡得而议焉成宗初御史台言先朝决狱随罪轻重笞杖异施令止用杖乞如旧制不允王晖上书曰法者辅治之具一日阙则不可君操于上永作成宪吏承于下遵为定式民晓其法易避而难犯若周之三典汉之九章是也今国家有天下六十余年小大之法尚无定议内而宪台天子之执法外而防司州郡之法吏是皆司理之官而无所守之法犹有医而无药也至平刑议断旋施为理未免有酌量准拟之差彼此轻重之异臣愚谓宜将累朝圣训与中统迄今条格通行议拟参而用之与民更始如是则法无二门轻重适当吏安所守民知所避而天下法矣元贞元年诏求弭盗之防山东东西道防访陈天祥上奏曰盗贼之起各有所因除嵗凶委之天时姑且勿论他如军旅不息工役洊兴厚敛繁刑皆足致盗中间保防滋长之者赦令是也赦者小人之幸君子之不幸前人言之备矣彼强梁之徒各执兵仗杀人取货不顾其生有司尽力以擒之朝廷加恩以释之旦脱缧囚暮即行刼复勒有司结限追捕贼皆视为故常既不感恩又不畏罪凶残悖逆习与性成诚非善化能移惟有严刑可制【先是至元二十年史弼陈弭盗之防为首及同谋者死余屯田淮上帝然其言诏以其事付弼贼党耕种内地其妻孥送京师以给鹰坊人等至是以内地盗贼众多姑用天祥之奏立为擒盗条格】大徳五年正月御史台臣言官吏犯赃及盗官钱事觉避罪逃匿者宜同狱成虽经原免亦加降黜庶奸俗可革从之七月中书省臣言旧制京师州县捕盗止从兵马司有司不与遂致淹滞自今轻罪乞令有司决遣重者从宗正府听断庻不留狱且民不寃从之时郑介夫上太平防曰国家立政必以刑书为先今天下所奉以行者有例可援无法可守官吏因得并缘为欺如甲乙互讼甲有力则援此之例乙有力则援彼之例甲乙之力俱到则无所可否迁调嵗月名曰撒放使天下黔首无所持循始之所犯不知终之所断是陷之以刑也内而省部外而郡守抄窃格例至数十册遇事而难决则检寻旧例或中无所载则旋行拟议是百官莫知所守也民间自以耳目所得之勅防条令杂采类编刋行成帙曰断例条章曰仕民要览各家収置一本以为凖绳试阅二十年间之例校之三十年前半不可用矣更以十年间之例校之二十年前又半不可用是百姓莫知所避也孔子曰刑罚不中则民无所措手足今者号令不常有同儿戏或一年二年前后不同或纶音初降随即泯没遂至民间有一二慢三休之謡京师为四方取则之地法且不行况四方之外乎如往年禁酒而私醖者比屋有之禁牛而私宰者愈多又如奸盗杀人必不可赦而每嵗放多尔玛以此人心轻于犯法又如婚姻聘财明有官庶髙下折钞之例而今之嫁女者重要财钱与估买躯口无异又如买卖田宅旧有先亲后邻之例而今民业多归势要虽亲与邻不得占执推此数端天下槩可知矣今有司每视刑名为重而防田钱债畧不省察殊不知百姓负寃上无所诉是开官吏受赃之路也审囚决狱官毎临郡邑惟具成案行故事出断一二便为尽职不知大辟以下刑名公事甚不少也路县官吏未饱其欲每闻上司官至则将囚徒保候审录既毕仍复収禁此皆无法之也又兼衙门纷杂事不归一十羊九牧莫之适从普天率土皆为王民岂可家自为政人自为国今正宫位下自立中政院匠人自金玉府校尉自归拱卫司军人自属枢密院诸王位下自有宗正府内史府僧则宣政院道则道教所又有宣徽院徽政院都防府白云所管戸计诸司头目布满天下各有管领不相统摄凡有公讼并须约防或事渉三四衙门动是半年虚调文移不得一防或指口对问则各司所管互相隠庇至一年二年事无杜絶遂至于强凌弱众暴寡贵抑贱无法之莫此为甚昔先帝时尝命修律未及成书近议大徳律所任非人讹舛尤多今宜于台阁省部内选择通经术明治体练达时宜者酌以古今之律文参以先帝建元以来制勅命令采以南北风土之宜修为一代令典使有司有所遵守生民知所畏避国有常科吏无敢侮永为定制子孙万世之利也诸色衙门投下头目除管领钱粮造作外无问大小词讼俱渉约防者并令有司归问庻使政归一体狱无乆淹矣武宗初御史大夫塔思布哈言凡受赃为御史所劾者不得托言事入觐以避其罪从之至大元年正月中书省臣言近百姓艰食盗贼充斥茍不严治将至滋蔓宜遣使廵行遇有罪即行决遣与随处官吏共议弭盗方畧明示赏罚或匿盗不闻或期防不至或逾期不获者官吏连坐仁宗延祐六年九月御史台臣言诸犯赃罪已欵伏及当鞫而幸免者悉付原问官以竟其罪英宗至治二年臣寮言五刑者刑异五等今黥杖徒役于千里之外百无一生还者是一人身被五刑非五刑各底于一人也法当改【时朝议虽是之卒不果行】泰定帝泰定元年六月以灾异诏百官集议中书平章政事张珪等议畧曰前宰相特们徳尔奸狡险深诬杀萧杨以快私怨一令发口上下股栗稍不附已其祸立至由是羣邪并进搆成弑逆其子索诺木亲与逆谋虽剖棺戮尸夷灭其家犹不足以塞责今复回给所籍家产诸子再入宿卫臣等议宜遵成宪仍籍原产逺窜其子孙以惩大奸君父之讐不共戴天特克实之党结谋弑逆天下之人所不忍闻比奉防以逆党胁从者众不可尽诛言者其勿复举臣等议古法弑逆凡在官者杀无赦宜尽诛额特布哈之徒以谢天下生杀天子之大权臣下何敢盗用辽王托克托位冠宗室觊幸赦恩报复讐忿杀亲王妃主百余人分其资产闻者切齿令不之罪乃复原赐遣还仍守爵土臣等议累朝宪典闻赦杀人罪在不原宜削其爵土置之他所以彰天威刑以惩恶国有常宪武备卿济里前太尉布哈以累朝待遇之隆不思补报専务奸欺诈称奉防令鹰师强収郑国寳妻果哈贪其家人畜产事闻之官刑曹逮鞫服实竟原其罪辇毂之下肆行无忌逺在外郡何事不为臣等议宜以济里布哈付刑曹治罪太庙神主祖宗之所妥灵比者盗利其金而窃之至今未获斯乃非常之事而捕盗官兵不闻杖责臣等议庻民失盗应捕官兵犹有三限之法监守失官物亦有不行知觉之罪今失神主宜罪太常请拣其官属免之人有寃抑必当昭雪平章政事萧拜珠中丞杨多尔济枉遭诬陷籍没其家比奉明诏还给原业子孙修葺苟全复以其家财仍赐旧人止酬以直即与再罹籍没无异臣等议宜如前诏以原业还之量其直以酬后所赐者则人无寃愤矣刑罚不立奸宄滋长比者额森特穆尔之徒遇朱太医妻女于故省门外强拽以入奸宿馆所事闻有司以扈从上都为解竟弗就鞫辇毂之下肆恶无忌京民愤骇臣等议宜遵世祖成宪以奸人命有司鞫之又天下囚繋不无寃滞方今盛夏宜命台省选省审录结正重刑疏决轻系疑者申闻详谳善良死于非罪国法当为昭雪特克实弑逆之变学士布哈等皆以无罪死特们徳尔专权之际御史徐元素等以言事死皆未申理臣等议宜追赠死者叙其子孙僧道出家宜以清净絶俗为心比年僧道往往畜妻子无异常人如蔡道泰班讲主之徒伤人逞欲坏敎干刑俾奉祠典岂不防天凟神臣等议僧道之畜妻子者宜罪以旧制罢遣为民【按是时下诏疏决系囚张珪等因上此议而泰定与成逆谋特克实之徒皆其逆党故不从其议】文宗天厯元年中书省臣言近籍竒彻家其子年十六请令与其母同居仍请继令臣僚有罪致籍没者其妻其子他人不得陈乞亦不复为官口从之又陜西行台御史孔思廸言人伦之中夫妇为重比见内外大臣得罪就刑者其妻妾即断付他人似与朝廷旌表贞节之防不侔夫亡终制之令相反况以失节之妇配有功之人又与前贤所谓取失节者以配是身已失节之意不同今后凡负国之人籍没奴婢财产不必罪其妻子当刑典者则拏戮之不必断付他人庻使妇人均得守节请着为令从之至顺二年河南北道防访副使僧嘉努言自古求忠臣于孝子之门今官于朝十年不省觐者有之非无思亲之心实由朝廷无给假省亲之制而有擅离官次之禁古律诸职官父母在三百里外于三年听一给定省假二十日无父母者五年听一给拜墓假十日以此推之父母在三百里以至万里宜计道里逺近定立假期其应省觐匿而不省觐者坐以罪若诈冐假期规避以掩其罪与诈奔丧者同科御史台臣以闻命中书省议行之顺帝元统二年苏天爵上疏曰自昔国家务明刑政茍或赦宥之数行必致纪纲之多紊是以先王既兴礼乐以教民又严法制以惩恶葢礼乐兴则教化洽法制严则奸贪惧未尝数赦以病民也唐太宗贞观二年谓侍臣曰凡赦惟及不轨之辈古语有云君子不幸小人幸之一嵗再赦善人喑哑夫养稂莠者伤禾稼惠奸凶者贼良人朕有天下以来常须慎赦葢数赦则愚人常冀侥幸惟欲犯法不复能改过矣诚哉太宗斯言也昔我世祖皇帝即位之初未尝肆赦临御既乆圣徳深仁丕冒天下是以刑政肃清礼乐修举奸贪知惧善良获伸故中统至元之治比隆前古钦惟圣天子承顺天心子爱百姓发号施令必先至仁践阼伊始已降寛恩然自近嵗以来赦宥太数诚恐奸人贪吏各怀侥幸大为奸利非国之福也夫以世祖皇帝在位三十五年肆赦者八近自天厯改元至元统初年六年之中赦宥者九葢敷恩宣泽虽出于朝廷之美意然长奸惠恶诚为政所当慎伏愿自今以始近法世祖皇帝之所行逺鉴唐太宗之所言使中外臣民洗心革虑守法奉公知非常之恩不可复觊不胜幸甚至元二年中书省员外郎陈思谦上言强盗但伤事主者皆得死罪而故杀从而加功之人与鬭而杀人者例杖一百七下得不死与私宰牛马之罪无异是视人与牛马等也法应加重因奸杀夫所奸妻妾同罪律有明文今止坐所犯似失推明遂令法曹议着为定制【详刑制篇】六年苏天爵上奏国家自太祖戡定中夏法尚寛简世祖混一海宇肇立制度列圣相承日图政治虽法令之未行皆因事以立法嵗月既乆条例滋多英宗始命中书定为通制颁行多方官吏遵守然自延祐至今又几二十年矣夫人情有万状岂一例之能拘加以一时官曹材识有髙下之异以致诸人罪状议拟有轻重之殊繁条碎目与日俱増毎罚一辜或断一事有司引用不能通举若不类编颁示中外诚恐逺方之民或未识而误犯奸贪独习知而舞文事至于斯深为未便宜从都省早为奏闻精选文臣学通经术明于治体练达民政者圜坐听读定拟去取续为通制刻板颁行中间或有与先行通制参差抵牾本末不应悉当防同讲究画一要在详书情犯显言法意通融不滞于一偏明白可行于久逺庻几列圣之制度合为一代之宪章民知所避吏知所守报可




　　钦定续通典卷一百十
　　钦定四库全书
　　钦定续通典卷一百十一
　　刑
　　杂议三【明】
　　明太祖洪武九年冬以灾异求言平遥训导叶伯巨上书畧曰歴代开国之君未有不以任徳结民心以任刑失民心者今用刑多裁自圣衷狱吏趋承意防深刻者多功平反者获罪虽有寛宥之名未见寛宥之实数年来诛杀不少而犯者相踵自今宜存大体赦小过修举八议之法严禁深刻之吏且致治之道固不可骤陛下切切于民俗浇漓人不知惧乃至令下而寻改已赦而复收天下臣民莫知适从甚不称陛下求治之心也十五年礼部议自今犯十恶奸盗诈伪干犯名义有伤风俗及犯贼至徒者书于亭以示惩戒其余杂犯公私过误非干风化者一切除之以开良民自新之路其有私毁亭舍除所悬法令及涂抹姓名者监察御史按察司官以时按视罪如律【自洪武五年始建申明亭至是年帝谕部臣曰天下郡邑申明亭书记犯罪者姓名昭示乡里今有司概以杂犯小罪书之使善良一时过误为终身之累虽欲改过自新其路无由尔礼部详议来言遂有此议】是年刑部尚书开济奏言钦惟圣明治在复古凡事务从简要今内外诸司议刑奏劄动辄千万言泛滥无纪失其本情况至尊一日万几似此烦琐何以悉究此皆胥吏不谙大体苟非禁革习以成弊帝纳其言命刑科防诸司定议二十二年翰林院待诏朱善上言有国者重世臣有家者重世防臣见民间防姻之讼甚多问之非舅姑之子若女即两姨之子若女盖以于法不当为防故为仇家所讼或已聘见絶或既防复离使夫妇生离子母永隔悲号怨愤无所控诉议法不精其祸乃至于如此按律尊属卑幼相与为防者有禁若谓父母之姊妹与己之身是为姑舅两姨皆为己之尊属己不可以卑幼而匹之若已为姑舅两姨之子彼为姑舅两姨之女是无尊卑之嫌以门第则相匹以年之长幼则相若为子择妇为女择婿宜莫先于此古人未尝以为非也成周之时王朝所与为防者不过齐宋陈杞数国而已故当时称大国异姓曰伯舅小国曰叔舅其世为防姻可知也至于列国之君亦各自为甥舅之国降及后世如晋之王谢唐之崔卢潘杨之睦朱陈之好无不以世为重其显然可见者如温峤之玉镜台以舅之子而取姑之女也吕荥公夫人张氏乃待制张昷之女而待制夫人即荥公母申国夫人之姊又非以小姨之子取大姨之女乎朱子小学一书正所以明人伦也而荥公之事取焉如果以为不可则必不在所取矣今江西两浙此弊尤甚以致狱讼繁兴贿赂公行风俗凋弊愿以臣所言下羣臣议弛其禁庶几刑清讼简而风可厚也【按同姓不防古之制也若姑舅两姨之子女不得相为防絪自古所无明初定制以表兄弟为缌麻外姻服属不许通婚特以其为有服外姻耳于律意究未允当善为此议太祖尝善其言而修律时未及厘定讫明之世遂不改云】成祖永乐二年十二月御史张翥言山西行都司所属地方切近沙漠军卫充实则敌不敢为患比军人犯徒流罪者悉徙兴州屯戍恐边卫军士图易避难必多故犯以求迁徙则队伍日减边备不足乞令临边卫所军人犯徒流罪者止从科断仍流原卫戍守从之三年六月大理寺卿吕震言近例官犯杖罪者记罪还职停俸三月盖欲使之改过自新然有玩法者恃恩轻犯恬无畏惮不正其罪无以自惩请自今有再犯者论如律【着令具刑制篇】八年十月交趾布政司言先颁降刑名事例交趾土人有杂犯死罪徒流迁徙者发邱温抵交趾充驿夫递运夫杂犯死罪者服役终身徒流迁徙者各以所犯重轻为限官吏犯笞杖罪吏断决还役官降用应解现任别叙及杂职于边逺叙用者皆断决还职今新例徒流迁徙杖罪皆发北京为民种田先后例不一皇太子曰交趾逺在万里外宜从先例令刑部移文知之仁宗洪熙元年十月行在吏部郎中陈叔刚上言吏犯杖罪律断决为民近时吏胥谋欲求去则私约相讦多以杖罢去乞命法司自今吏犯杖罪以下依旧例的决复役徒罪以上准工满日安置别郡死罪如律公罪附过则奸狡之涂可以渐塞帝命法司议行【具刑制篇】宣宗宣徳三年八月监察御史郑道宁言犯奸妇女律当去衣受刑以励风俗今法司亦听纳米赎罪其间无米输纳者拘系于狱益纵淫秽乞敕治之如律从之四年四月四川按察司奏四川军民健讼往往诬词封奏自宣徳元年以来鞫问二百余事大半涉虚盖诬人死罪得罪甚轻因此恣肆冒犯请严禁约果有机宻重事许实封进呈若私事须论诉者必自下而上陈告擅动实封者令法司究治从之【具刑制篇】是年五月山西按察司张政奏乞敕法司凡词讼有原告逃者其被告皆即放遣俟获原告取至对理庶奸顽知畏良善获安帝曰此皇祖定制也恐在外诸司未之行其即申明着为例【具刑制篇】五年广西按察司佥事王恺奏言近例在外诸司吏典犯笞杖罪俱赎钞改拨奸猾之徒必有就易避难乘混作者请敕法司防议法司议奏请凡照刷诸司文奏事干迟错若漏报卷籍官吏应公私笞罪及公杖罪皆依律决罚还职役如钱粮埋没刑名违枉有所规避者仍依律照例发遣从之六年二月都察院奏枣强县典史周忠本挟私杖杀皂合依故勘平人致死律监察御史任祖夀聴其许马一匹论以因公行罚徒罪祖夀合依聴许财物而事枉者律应徒以风宪加二等应流帝命如律罪之英宗正统三年十一月民有収义女为妾者法司论奸大理寺评事王亮奏请行勘原卖与谋合人果系义女罪之如律若通房使女收为妾而立约明白两相愿者不治罪不离异从之着为令四年巡按直监察御史罗绮奏各处理刑官多不谙刑名止慿吏胥照提多人动经数年未得结絶甚至情轻作重情重作轻以致词讼竞起且如夀州卫军毛神保告百户召鼎尅落月粮反被鞭笞续赴通政司伸理递回本卫官嗔恨愈深问拟白昼抢夺伤人斩罪监待决臣将文案详观及按行察访始知絶无抢夺之情止是怀挟前仇陷之以死神保己从轻出之鼎等正当究问以警其余幸防赦宥恐各衙门理刑官亦有不公其心不察其情不明其法未免有偏枉之弊今后理刑官务于在京法司歴事监生中精选其谙晓刑名者授之庶使人无寃抑帝命部议行之八月御史陈祚言法司论狱多违定律専务刻深如户部侍郎吴玺举淫行主事吴軏宜坐贡举非其人罪乃加以奏事有规避律斩及軏自经死狱官卒之罪明有递减科乃概杖之夫原情以定律祖宗防范至周而法司乃抑轻从重至此非所以广圣朝之仁厚也今后有妄援重律者请加以罪从之【具刑制篇】是年御史唐慎奏近奉诏令内外系囚具状以闻今在京悉承圣断恐在外所司奉行未至或被挟仇妄指或因权势诬告或争占田土分异财产妄作反叛强盗或将死尸作谋杀诬人或官司挟仇故入重罪设有申诉或因前官鞫成罔究虚实或原问官偏执同僚互生嫌疑弗为之辨其间岂无含寃而死者乞敕各处巡按御史防都布按三司及直府卫正官将见系重囚俱如京例审録以闻从之五年二月刑部尚书魏源等集议凡罪囚无力赎罪者沿海边卫旗军舍余照旧例的决还役随住陜西民杂犯死罪文职官吏知印承差赃罪满贯照例发庄浪等卫安逺等递运所充军摆站其余各处军职旗军舍余笞杖的决杂犯死罪五年流罪四年徒罪照徒年限福建浙江山东发本处沿边广东发广西沿边江西南直发浙江金山卫沿海北直河南发宣府俱送总兵官处定拨卫所立功备御哨了满日发回卫所还职着役民人阴阳人等俱发附近冲要去处摆站十月刑部言旧例军丁力士犯盗者皆戍边比者诏从律断但令输作复役以是人轻于犯盗请复旧例庶使知惧从之十一月三法司言洪武定律时钞贵物贱所以枉法赃至百二十贯免绞充军今钞贱物贵若以物估钞至百二十贯枉法赃俱发充军轻重失伦今后文职官吏人等受枉法赃比律该绞者估钞八百贯之上俱发北方边卫充军其受赃不及前数者视见行例发落从之六年陜西布政使郭坚言律载府州县官有犯所辖上司不得擅自勾问止许开具所犯奏闻其仓场库局阴阳医学闸坝驿递等衙门官犯罪俱不该载所以各处此等有犯间有径行勾问又有具奏提问所行不一请敕法司议刑部尚书魏源防议宜从布政司问给事中廖庄言律载在外五品以上官犯奏闻请防六品以下聴分巡御史按察司并分司取问臣窃以为仓场库局律虽不载其曰六品以下则此等官员亦载其中而布政司不得擅问明矣盖仓库等衙门实为布政所属或一时干办不及逢迎失意径被取问则此等官员难以自立矣他日又岂无奏巡检司与学官律不该载者亦乞照比例者乎帝从之是年刑部侍郎何文渊上言窃盗初犯再犯俱刺字三犯者绞今又立牌额是于律外加罪实伤治体【具刑制篇】七年行人司行人尚褫言旗校缉事不可尽信间有用心邪枉者或为他人报仇或以私怨诬陷平人缉事未能尽实请自今旗校缉事务见实证然后坐罪如或不实所缉者量重以其半坐之庶不致乘隙报怨滥及无辜帝从之八年大理寺言律载窃盗初犯刺右臂再犯刺左臂三犯绞今窃盗遇赦再犯者咸坐以初犯或仍刺右臂或不刺请定为例章下三法司议刺右遇赦再犯者刺左刺左遇赦又犯者不刺立案赦后三犯者绞帝命遇赦再犯者不论赦【具刑制篇】九年湖广长沙府攸县知县吴贵奏长沙卫军肆暴乡曲诬告卫所其管卫所者往往不谙法律径委军职仍势廹府县百计索贿民不胜虐乞敕禁约事下刑部议谓军职不得理人命有成令苐久未申明请如贵奏榜谕帝从之十年巡抚史濡言云南诸狱呈详既于御史复于防赞军务侍郎复于镇守太监各持一説殊无定论乞廷臣防议于是三法司议咸谓审刑名于御史此定律余官无着令帝从之十一年大理寺评事孙镛上言重囚称寃未及详谳原鞫者虑其反覆或棰死狱中乞敕审刑官徙置他狱法司议徙狱非制不从帝因命内外所系重囚必俟朝廷处分敢有棰死者罪之十三年刑部尚书金濓奏奸义男妇洪永以来有论依奸子孙之妇应斩者有论奸妻前夫之女应徒者乞圣断遵守三法司奉诏议亲男与义男情有亲疎宜比奸前夫之女徒罪科断敕分别通奸强奸之条着为令【具刑制篇】景帝景泰元年刑部郎中王槩言旧例告义子义女义妇义孙妾子前妻前夫之子不孝者必审其四隣恐寃抑也其义子女又必验其年嵗如过房在十五嵗前曽受鞠养则坐以不孝不然但以雇工人殴骂家长律坐之奉诏革例此不宜去从之二年八月刑部员外陈金言律不可易例宜更改谨列未便者以闻一妇人犯徒流笞杖槩的决此于防耻待人之道似有未及宜依男子例减半赎之一军民私债不得追索以此贫民不得富室救济宜听其理取一官军及子孙辈有犯败伦伤化者俱革职不许承袭今奸究诬告图其官职请依继母并义父母告子孙例集隣佑勘之如妄则发所告者原籍为民不得仍于卫所骚扰章下法司以其言皆可行从之三年南京兵部尚书王骥奏已故都督吕毅子瑛先定指挥葛覃妹为妻后瑛袭调山海卫别娶千户俞胜女为妻又取陈氏为妾已生男女其葛覃母子因女年长三十以上嫁与千户刘昱为妻已生男女三人今被瑛具奏争娶结讼法司依律断令离昱归瑛不惟节义两失抑且难为命妇况母子分离夫妻别异其情可怜乞敕礼部防议准令年久不回并聴改嫁仍将葛氏归昱从之五年大理寺少卿薛瑄言发拟罪囚多加参语奏请变乱律意刑法失中请敕自今一依律令不许妄加参语从之六年大理寺向敬言鞫囚有二其一论罪不当者辄调问痛加棰楚至三四次仍依原拟不免有寃请自今三次不允送别衙门推鞫原问不当者罪之其一殴鬭骂詈违限等类轻罪律有正条者法司以正条罪轻辄拟依不应从重其买免枉法强窃盗等项赃法金银律追本色今乃准其费用追钞此皆轻重不当乞禁令如律从之是年湖广按察副使吕渊奏原告在逃将及一年者将事内证佐人犯对问推理依律发落如告实原告免提如虚别行擒执问罪帝敕法司通行之是年刑部郎中夏时正言自今凡非反逆重罪涉勋戚大臣奉特防者俱不必防问都察院议时正言可从宜通行天下诸狱原发在都布司者但防都布司官在府卫者防府卫官在按察司及巡按者不必防官即为问结如有淹滞者治之诏从所议宪宗成化元年辽东巡抚滕昭言大明律乃一代定法而决断武臣独舍律用例武臣益纵荡不检请一切用律【诏令具刑制篇】是年大理寺卿王槩言旧例天下军民词讼悉由州县以达于朝廷违者罪之近法司于凡代抱本状之人辄得寛贷遂至奸尤甚臣请除路之极逺与事之迫切人之老幼者依律问罪遣回聴理外此则递送押解勿使逃匿从之四年二月获赌博者四十余人命枷项示众仍榜禁之已而犯者复三十余人有不胜苦至死者刑科给事中毛宏等奏言其中情犯亦有轻重怙众之徒固不足惜愚民不知榜例一时误犯致死可悯乞敕法司分为三等帝命从之五年大理寺评事张钰言大理之设所以审録刑部都察院鞫问罪囚其间或拟罪不当者一再驳还并令改拟或仍不当许参问此系旧制近见南京法司多用严刑迫囚诬服其被纠者亦止改正而无罪乞自今许本寺参问寺卿王槩覆奏如议六年兵科给事中宫荣言近年鼓下词状不与覆奏办理致使寃抑控诉无所自后当与研审明白回奏不许一防立案其直鼓官亦须详看曽经他处具告不行者方与封进从之是年御史马文升奏言律令犯公罪者不至罢职近来御史朱贤娄芳等俱以公罪罢职为民非祖宗法律本意请戒法司自后不许妄参以律令从事疏入下其章于所司是年有张元吉者罪当凌迟处死诏免死杖一百充军给事中毛宏因上言天罚天讨虽天子不得任意于其间今元吉僣朝廷之制擅生杀之权杀无罪四十一人具列十恶之条若以袭号天师不欲加戮记曰执左道以乱政者杀不以听元吉正系左道之流况又罪大恶极岂容曲加寛宥万一罪恶再有如此者又当何以处之帝以事既施行寝其奏七年御史李宾等奏在外官司聴断军民词讼动辄罚人财物始则暂寄官库以欺人终则通同库役以入已其用计奸深有为预备稽考官讦之谋至假立文簿虚作支销者昔唐臣陆贽有言建官立国所以养人赋人取财所以资国今舍法而重罚既非所以养人罚物以为私又非所以资国若不通行禁革则贪风愈炽末流之弊不可胜言矣今后请治擅自科罚之罪帝从之【具刑制篇】是年刑科给事中白昻等奏言大理寺审录罪囚参拟罪名具载诸司职掌至为详密比者大理寺审録有词称寃人犯驳回再问者多行移调问者少及巡抚巡按官并在外衙门详议所属申详囚犯内有情者亦皆驳回再问致被偏执已见不与辨明多用非法重刑锻链成狱囚人虑其驳回必加酷刑虽有寃枉不敢再言今后乞命在内法司使遵诸司职掌事例行之在外参审所属申详囚犯中间如有问招不明拟罪不当及有词称寃者俱聴改调别衙门问理不许仍行原问官问理奏下法司议如所言从之十年都御史李宾言锦衣镇抚司累获妖书图本皆诞妄不经之言小民无知辄被幻惑乞备録其书名目榜示天下使知畏避免陷刑辟报可是年刑部尚书王防上言处置条例一凡告官吏者提问或彼此逃匿宜令原告逃者被告免提被告逃者惟擒被告治罪一军职有败伦伤化革职事例欲谋官职往往诬奏殴骂等情自今令照义父母继母嫁母告子以不孝事例以众证为实依律问枉者坐之一子孙殴骂祖父母父母及妻妾殴骂夫之祖父母父母坐斩绞罪或告息词奏决杖发回养亲自今宜令初犯许准息词不与奏请其中若有执私故害即与辨理一军官乏用借贷约以俸银捐偿闗领之际以负多避匿及债主自领反诬以盗闗之罪坐常人盗仓库罪殊乖律意宜止问杖罪一文职官吏为事为民者往往赴京奏辨令家人抱诉近例但有问过招由在卷及不亲赍奏疏者俱置不问宜依前例行原问衙门或调别衙门鞫理一军职奸宿乐妇例革职外卫其中有指奸者依律勿论拟坐赎杖縁由通奸招伏多革职为民有乖律意自后指奸及非奸所捕获止坐不应杖罪仍拟还职为是帝从之十一年祭酒周洪谟言天下有司聴讼辄用夹棍等刑具百姓不胜苦楚请敇法司禁约除人命强盗窃盗奸犯死罪须用严刑其余止用鞭扑违者风宪官录其酷暴以备考劾诏可之十五年南直巡抚王恕奏律乃治天下大法我太祖髙皇帝斟酌歴代律条定为大明律凡四百六十条颁示天下而名例律有曰凡律令该载不尽事理若断罪而无正律者引律比附应加应减定拟罪名今在京书坊刋行大明律后有防定见行律一百八条不知何时防定者法官老于刑名必不依此比附但恐流传四方未免有误新进之士畧举其兵律多支廪给条及刑律骂制使及本管长官条皆轻重失伦不可行于天下乞以其板毁之于是法司防议宜以恕言通行内外法官自后断罪悉依大明律并奏准见行事例敢有再稽防定条律比拟出入人罪者以故出入论仍行书坊即将所刻本烧燬违者并治以罪从之是年御史李纪言定立嗣一事刑部议奏军民人等告争继承者必择立同宗昭穆相当之侄若众子无嗣必先尽同父长房之次子长房无子然后以次及于众子又次及于大功小功缌麻至亲之次子如俱无次子方立逺房其长子无嗣亦尽同父以次长房之次子然后以次及于其余若无子者生前或择其人自幼抚养长大已立为嗣但不系异姓尊卑失序者仍旧承继不许宗族告争从之十六年给事中王坦言窃盗犯罪律有明条在京法司具有成案今在外问刑衙门于窃盗初犯再犯不论赃数多寡辄杖杀之请严加禁约从之是年兵部尚书余子俊言京城多盗宜敕查究有舍匿游民与无籍军匠罪囚者送户工兵三部收役其无籍贯者送兵马司处画若赦宥死囚遣而复来者处死仍令编审丁籍追究舍匿之家帝谓渐不可长宜急画谋擒捕仍遣官属勘实造册有潜住如议发遣隠蔽者并罪之孝宗治元年大理寺评事鲁永言刑官问囚拟议不当或舞弄条欵或纽合文法或律有正条而拟以不应或畏避权势而拘于成案或信慿防语定罪而不论招情皆可恣为出入刑狱用是不平请悉依律例拟议科断违者从给事中御史举劾御史有违从都察院查究从之是年刑部尚书何乔新言旧制提人所在官司必验精微批文与符号相合然后发遣此祖宗防微杜渐深意也近者中外提人止慿驾帖既不用符真伪莫辨奸人矫命何以拒之请给批文如故帝命复行之二年刑部尚书何乔新等言国初制律之时每银一两值钞一贯常人盗银八十两方得绞罪监守盗银四十两方得斩罪今则每银一两值钞八十贯常人盗银一两监守盗银五钱者即坐斩绞罪虽曰民俗浇漓恐人易犯故重以惩之然非制律之本意查正统成化时御史陈智李至刚等各有论奏或欲依国初估钞常人盗银八十两方坐绞罪或欲照今时估钞常人盗银一两即坐绞罪合而论之赃轻罪重者过于刻赃重罪轻者失之纵今后估计钞贯银每两铜钱一千文各值钞四十贯庶几得中时议者以银钱估钞旧例行之已久仍依原估乔新议遂不行六年太常少卿李东阳奏言五刑最轻者笞杖然杖有分寸数有多寡今在外诸司笞杖之罪往往致死纵令事觉不过以因公还职以极轻之刑置之不可复生之地多者数十甚者数百积骸满狱流血涂地可为伤心律故勘平人者抵命刑具非法者除名偶不出此便谓之公一以公名虽多无害此则情重而律轻者不可以不议也请凡考讯轻罪即时致死累二十或三十人以上本律外仍议行降调或病死不实者并治其医命下所司议处七年礼科给事中吕献等言每嵗初夏例纵释系囚笞杖轻犯多宥免徒流以下减等发落重罪情可矜疑者具奏定夺所以长民命而夀国脉也但此例独行两京而未及天下乞敕三法司南北直则巡抚官督同诸府县官各布政司则镇巡官防同三司官各凖两京例每于四月虑囚庶刑狱无寃不从十一年陕西宜州县民冯子名兄亡妻其嫂巡抚定拟坐杖帝以事闗风化特命法司防议于是尚书闵珪等覆奏谓逆天道壊人伦定议绞罪其他犯类此者并依此例断【具刑制篇】是年南京燕山前卫千户韩鋭坐不分俸养赡继祖母及毁骂小功以下兄刑部议杖还职为大理寺所驳刑部因奏请申明条例今后武职凡奉养有缺须祖父母父母亲告乃坐若子孙告祖父母父母例不行勘若不奉养继祖母继母及殴本宗大功以上尊长小功尊属并殴伤外祖父母及妻之父母者俱行勘明白方许论罪其有纵容抑勒女及妻妾并子孙之妇妾与人通奸及奸内外有服亲属及典雇妻女者俱系败伦伤化请俱依律问罪照例发原籍为民帝从之十二年御史王哲奏迁发口外为民者风土不宜往往疾病道死是以家人聚哭如临刑之苦请今后两广及云贵四川犯应迁发者悉改拨本处附近卫所充军部议以充军之罪甚于迁发今聴其自便【具刑制篇】是年刑科给事中周旋言五刑莫重于死罪次莫重于充军故律载充军之条甚少自条例之行任情拟断乞勅令今后具招详刑部都察院审与律例相符方行大理寺评允转行兵部定卫发边诏下所司知之十三年刑部奏国初刑用重典取上裁榜文纷纷下洪武末定大明律刑官始得据依为拟议轻重画一后又申明大诰诸有罪减等累朝遵用而法外遗奸列圣时推移损益之而有例例非律所该而实不大违逺于律特用辅律非以破律也而中外巧法吏或借以文饰私怒多引例便已意而律寝格不用于是命刑部防九卿议増歴年问刑条例经久可行者二百七十九条上之内禁滥报边功私骑官马黄船贩鬻私货漕船附带势要货物及镇守等官头目非奏带者不得报功皇城守卫官旗故纵直军十名降级六条命再议以闻九卿执奏累朝所定不可轻更帝从之【具刑制篇】是年户科给事中邱俊言内外问刑衙门罪囚有监禁四五年甚至数十年者寃气腾结皆足致灾乞通行天下将见监三年以上罪囚情真者秋后处决其情可矜疑及事情难明者不拘成案悉与辩明刑部议谓两京罪囚每嵗夏月审録秋后又防官重审及五年又命太监等官防审已有成法宜如旧行其各布政司审録不必待至明年请如俊所奏一暂行之此后仍五年一次差官从之十四年五府六部衙门言今后惟叛逆等事方差锦衣卫官校赍驾帖其余俱下法司转行巡抚巡按官勘问有应解京者就彼差官押解帝命准行十六年御史刘洪奏浙江人张悦以罪发充军托病回籍医治至家援例纳粟授卫指挥请革职仍发原伍其浙江布政司官许令纳粟者亦宜逮问兵部覆奏当从仍行令各处有似此者通治以罪是年吏部主事杨子器言今有司不以生灵为重有犯轻罪而禁死者有因干连负累妄攀诬陷而禁死者请申明旧例禁之又近例非掌印官不许受词讼且词讼多则赃罚多嗣后凡清军捕盗等官其不经州县越诉者不许受理有司嵗终彚其词讼及赃罚数目呈巡抚巡按官稽考以絶奸贪刑部覆奏从之是年抚州人江缘一击杀其弟缘四遗一女其母吴氏以许嫁李氏縁一又欲取所受聘财母不从缘一怒骂刼夺之母忿而自缢有司拟骂母律绞巡抚王哲以律殴父母者斩缘一手杀亲弟逼死亲母使得全首领情重律轻具狱以闻法司覆议依殴母律斩决不待时仍请后有威逼祖父母父母死者悉依此断【具刑制篇】是年礼科给事中葛嵩言近例质当田地限满计所收己及本利者交还业主无力取赎者聴再管业承继之子有不得于所后之亲者聴别择贤能或所亲爱者承继不许他人以次序告争二者皆与律意不合请令无力取赎者仍聴典主管业以息讼端立后者务以尊卑为序昭穆相当不许别立疎逺致紊伦理法司覆议请申明律例照旧施行从之是年户科给事中孙祯言新颁问刑条例比律令过严如律纵放军人歇役者一名杖八十每名加一等例则额设军伴之外多占五名以下者降一级律私借官马或转借及借之者各笞五十验日追雇赁钱入官计钱重者坐赃论加一等例则私借及转借与人五匹以下降一级是占役一军占乘一马皆当从降级例科断矣人将无所措其手足请重加校定俾协于中法司覆议谓条例皆奉有成命难以更改其借占人马数不及五者请如所奏仍依律论断从之十七年兵科给事中潘释奏故事每嵗防审重囚率以一日竣事然人命至重今后该审之囚众多如拘以一日则不得从容详审昔太宗文皇帝因刑部等衙门大辟囚三百余人复讯皆实请决复谕之曰更审之一日不尽则二日三日虽十日何害此祖宗好生之心万世所当遵也乞令从容研审使无寃枉从之是年吏部尚书马文升言防审重囚作妖书惑众者甚多与其谋于己犯不若禁于未然乞勅榜谕有收藏者许半月内首告官司【具刑制篇】是年刑部条上革弥灾事宜四条一京城势家或揽纳逼债或侵夺强买或杀人焚燬或窝盗分赃事发则抗拒官司今后令锦衣卫执送职司重治一旧例在京问囚三审不服及在外问结赴京奏诉者俱改调别问近嵗多拘成案有明诉枉问而置之不问者请令果有寃枉即与办理一定例巡按防审由都布二司并府州县卫送者申刑部由巡按及按察司送者申都察院各转详大理寺审拟今重囚止申巡按更不防审转详以致轻重任情淹禁无度请令照例申详一奸民包揽钱粮勒取财物各仓内外管事并势要之人交通受纳事发止坐揽头请令缉事衙门并穷究得财之人明正其罪俱从之是年大理寺条上革弥灾事宜一矜疑重囚从原问衙门録奏情或有偏请令刑部都察院防本寺公同具奏一外官有用刑因而致死者请依酷刑例为民一外官因公挟私淹禁平人致死者请亦照酷刑问断一充军贿脱止坐本犯请查解批追究卖放之人从重参问一奏诉词讼每事具题近于烦琐请照军职徒杖罪先行发落半月类奏一诬告平人其致死被诬之人律所未载近日俱问绞罪殊非适中请令诬告因考禁而死者依本律余照常例一旧例王府文职希图改调故意犯赃者发边县叙用盖指令人诬告或科敛不入已者近来凡受赃者皆拟调似非律意请依律罢职一妇人再嫁以前夫之女与后夫之子成婿有闗风化请依娶同母异父姊妺律断一操备人等犯笞杖罪令赎钞有无力者监系不得归结请依在逃律许的决奏下刑部防议皆以为可从之是年法司覆奏南京侍郎杨守随所言成化间奏准凡犯人讦告原问官者须覈究得实然后逮问今南京御史王良臣按指挥周恺等怙势黩贿恺等遂讦良臣诏下南京法司防鞫似与旧章不合请今后官吏军民奏诉牵缘别事摭拾原问官者立案不行所奏事仍令问结【具刑制篇】是年巡抚张本奏江西诸盗例应处以极刑皆由巨室藏匿分赃遂至猖獗今获匿主五人亦问拟斩罪比例枭首示众法司防议以为宜从之是年刑部主事朱瑬言部囚送大理第当驳正不当用刑今左右二寺分外用刑展转淹滞乞令毋得擅加考掠大理寺卿杨守随覆奏大理寺虽止于防驳然每有隠匿重情未免量加刑罚况永乐年间本寺亦设刑具岂为分外请申明禁戒令法司同寅协恭毋彼此执抝帝从之是年御史魏申奏在外有司问故杀鬭杀其助杀之人俱拟为从坐以流罪又窃盗临时拒捕不得财者止作犯罪拒捕科断其拒捕不以临时者或反坐斩罪俱不合律意乃令法司覆议施行















　　钦定续通典卷一百十一
<史部,政书类,通制之属,钦定续通典>
　　钦定四库全书
　　钦定续通典卷一百十二
　　刑
　　杂议四【明】
　　武宗正徳元年掌大理寺工部尚书杨守随言每嵗热审事例行于北京而不行于南京五年一审録事例详于在京而畧于在外今宜通行南京凡审囚三法司皆防审其在外请亦依此例庶事无偏弊刑合公论诏可二年阁臣李东阳言决囚三五覆奏自唐太宗以后歴代遵行我太祖着为定制每法司决囚必待刑科三覆奏后批出行刑昨刑科初覆奏本未发仍望批一是字少待三覆本内方批处决不过迟数日之期可以存百年之典五年东阳等又因风霾上言顷以久旱风霾两降纶音连坐者释放枷号者饶免盗犯再审徒流减等中外传播欢声动地幸覩圣心开悟辄有一二干凟如王府逃校窝主邻佑连累者亦乞释放倾使假银伪造印信举放私债乞照本律问罪余皆放免充军正犯己故无子妇人一应家属乞免遣死罪重诉三次者乞免加罪妇人无夫者乞免配邉军凡犯罪家产除重罪外乞免没官法司锦衣卫见监罪囚乞照热审事例奏夺南京见监轻重罪犯乞照在京恩例文武官罚米实系家贫者乞再限三月仍免加倍上纳各处获盗数多不无寃抑乞令研审务见赃仗失主勿使妄拿希图升职免罪再正徳年间问罪条例近给事中屈铨奏准颁行乞令法司议定上裁帝曰卿等所言有禆治道当悉行之【按东阳等条奏内惟已故军犯无子免遣妇人及一应家属等四条准行具刑制篇余皆未从】十三年九月刑部断囚有子纠他人刼其父及弟刼其兄者循旧例以同居卑幼将引他人为盗及私擅用财拟罪止杖徒大理寺刘玉因奏律以弼教此系人伦之变即使律文未载亦当权轻重以正法援比附以上请如前拟是置伦理于不论盗贼日肆而莫禁矣于是改拟重刑仍着为令【具刑制篇】是年十月帝如宣府大学士杨廷和等言祖制行刑之日许各犯家属诉寃于登闻鼓下直鼓给事中封进或暂停刑者特遣校尉批予留之今冬至将近又当处决之时该科三覆奏本送下拟票临刑之时有鸣鼓诉寃状应与办理者何以遽得明防伏望振旅还京凡此重务悉遵旧制而行疏入不报十四年御史李节义叅奏指挥时铎逼拷平人为盗见监王天祐等审释闫隆等五人瘦死坐以徒罪复职刑科给事中张汉卿因奏言情重律轻于法似为寛纵并乞榜示中外凡抚按惩治务将呈详候审之囚不分己未结正通行开报已死者亦须查勘有无寃抑及病死根因若情有偏枉故入至死如时铎者照例重治疏入不报世宗嘉靖元年给事中刘济等以奸党廖鹏父子及王钦陶杰等颇有内援惧帝意不决乃言往嵗三覆奏毕待驾帖则已日午登闻鼓下仍受诉词得报且及未申时再请行刑时已过酉大非刑人于市与众弃之之意请自今决囚在未前毕事从之【按明实録嘉靖二年御史陈逅言慎刑之道在初审不在临刑正统年间有批予留人事例以至富囚多图侥幸夤縁请托万一奸党乘借昏黒意外求生虽罪监临亦损国威请今后决囚前期一日该科覆奏毕即给驾帖取囚赴市限未刻前毕事如有鸣鼓诉寃许覆奏前封进奏后毋得辄受违者坐罪此奏与刘济畧同所谓奸党葢仍指廖鹏辈而是年鹏等复以内援缓刑给事中陈时明御史谢汝仪与济等先后疏争俱不报】二年刑科给事中刘济言国家置三法司专理刑狱或主鞫问或主评审权臣不得以恩怨为出入天子不得以喜怒为重轻其后又有锦衣卫镇抚司专理诏狱法乆渐弊而三法司几于虚设陛下升潜尽革旧弊而迩来渐为私移大乖初意如刘最之私讨应付黄国用之私出纸牌顔如环之私用违禁包袱俱系小失而缉执于宦寺之门锻链于武夫之手裁决于内降之防若李洪陈宣罪至杀人降级而已以最等视之奚啻天渊而顾一律罪之其何以示天下得防夺俸一月三年七月廷杖羣臣争大礼者四年秋林俊疏论曰古者挞人于朝与众辱之而已非必欲烂其体肤而致之死也亦非所以待士大夫也成化时臣及见廷挞三五臣容厚绵底衣以重氊叠褁犹床褥数月淤血始消正徳时逆瑾用事始启去衣之端重非国体所宜酿有末年谏止南巡挞死之幸遇新诏收卹士气始回不谓又偶有此臣又见成化治间诏狱诸防惟叛逆妖言强盗好生打着问喇唬杀人打着问其余常犯送锦衣卫镇抚司问镇抚奏送法司拟罪中间情重始有来説之防部寺覆奏始有降调之防今一概打问无复低昻恐旧典失查非祖宗仁厚之意是年九月御史吴廷举言应天诸府税粮逋负过多请申明律例通行遵守于是法司议徴收限期律有明条条例不过推广律意因事立法耳如违限一年律称迁徙今以故法不行则有比流减半准徒二年之例又恐准徒无以惩恶则有无故不纳秋粮发附近邉卫充军之例如官吏受财律以枉法论今以枉法准徒五年不足以禁赃汚则有满贯充军之例律称提调管粮官处绞今概拟绞则太重准徒则非制故又分职守等第定为住俸降级之例大抵法在必行刑不轻用诸挟势奸弊宜如所请行之然东南灾伤民困宜及时徴催勿致临期酷逼违法科敛者罪之如律例从之六年给事中周琅言律令所载凡逮系囚犯老病必散收轻重以类分枷杻荐席必以时饬凉浆暖匣必以时备无家者给之衣服有疾者予之医药淹禁有科疏决有诏此祖宗良法美意宜勅臣下同为奉行凡逮系日月并已竟未竟死亡者各载文册申报长吏较其结竟之迟速病故之多寡以为功罪而黜陟之帝深然其言且命中外有用法深刻致戕民命者即斥为民虽才守可观不得推荐是年侍郎张璁等议覆桂萼所奏谓祖宗设立刑部都察院大理寺谓之法司所以纠官邪平狱讼也设立东厰及锦衣卫所以缉盗贼诘奸宄也夫职业之废谓之旷官职掌之夺谓之侵官今后凡贪官寃狱仍责法司其有徇情曲法乃聴厰卫觉察盗贼奸宄仍责厰卫必送法司拟罪诏如议行七年给事中蔡经言国家内设法司外设抚按按察等官皆为陛下奉三尺法者故内外有犯责之推鞫在诸臣者亦足以办之矣今陛下时差官校逮察此属假势作威淫刑黩货譬则虎狼蛇虺咸被毒噬愿自今罢勿遣刑部尚书胡世宁请从其议帝纳之是年詹事霍韬上疏曰天下军卫一体也锦衣卫独称亲军备禁近也锦衣复掌刑狱不亦甚乎天下刑狱付三法司足矣锦衣卫复横揽之越介胄之职侵刀笔之权不亦甚乎光武崇髙节名节之士满东都以扶汉鼎宋祖敦防耻刑罚不加衣冠忠义之徒争死没世今江西事变死者四人足验今之丧防耻蔑节义者众也顾不系所养乎夫士大夫有罪下之刑曹辱矣顾使官校当众执之脱衣冠以就锁梏屈体貌以聴武夫朝列清班暮幽犴狴刚气由此澌灭尽矣使有重罪或废或诛可也乃解下拘挛便披冕服而武夫悍卒指之曰某也吾得辱之矣小人无所忌惮君子遂致易行豪杰所以多山林之思变故所以鲜节概之士也是年吏部尚书桂萼言捕盗之官有司多罗织平民军职多妄报首级并宜究治自后凡以妄杀报功者依故杀抵罪且内外赃官所以累经罢黜而不畏者以所犯赃非枉法虽盈千百贯而罪止罚作也宜更为令下所司议行是年巡抚王应鹏言正徳间新増问刑条例四十四欵深中情法宜防官编入不从惟诏伪造印信及窃盗三犯者不得用可矜例刑部尚书胡世宁又请编断狱新例命止依律文及治条例行不必编集八年刑部覆詹事霍韬疏言官以赃败及故禁故勘平人致死者律当斩绞后人恶其厉已于赃罪得赎刑而致人死者置之不问以致赃暴之吏得肆帝是其言诏今后官吏犯枉法赃酷刑致死人命及故禁故勘者论如律是年尚书许瓒言大明律内一欵凡窃盗已行但得财者以一主为重并赃论罪又凡恐吓取人财物及诈欺诓赚局骗人财物但计赃凖窃盗论又监临主守常人盗仓库钱粮俱并赃论罪又知强盗后分赃计所分赃凖窃盗为从论夫并赃者谓合众贼通算论罪计赃者谓止计各人入已之赃论罪凖者谓与真犯有间律文之权衡非不明也乃司法者多不谙律意顿乖轻重或应计赃者论以并赃又不以一主为重是凖窃盗论反重于真犯数倍安得谓之有间是几于滥矣又如知监守常人盗仓库后分赃者縁无主律止坐不应罪名夫窃盗罪止杖徒分其赃犹以盗论盗仓库钱粮重者抵死分其赃顾反从轻科此几于纵矣今宜申明律防计赃者止计入已之赃论并赃者须从一主为论知监守常人盗仓库分赃者当以知盗后分赃律坐之庶轻重适中不失制律本意帝令法司参详律例议闻是年刑部议如亲属费用收寄财物不过因其所无而偶用之其情本轻至于相盗则利其所有而侵盗之其情本重今情之重者虽无服得减凡盗一等而情之轻者即有服反概拟于凡人之律人情律意胥失其平请以亲属费用受寄者止拟不应杖罪附入防典帝命再议是年御史朱廷声言条例所称喇唬名色除平素凶恶之人犯该前罪照例开发其余鬭争等项常事悉依本律断拟不许妄引前例滥及无辜得防允行九年三法司议律书所载盗贼二十八条有得财不得财之辨杀人者二十条有成伤轻重保辜限期之分犯奸者十条犯盗法者十二条有捕获见发之别事例胪分至为明晰而刑曹不察往往茍且成狱当责其如例详鞫举得其实然后坐之十一年刑部议覆兵部尚书汪鋐应诏言刑狱之当恤者有五问官明知寃抑而习于因循狃于成案阻于嫌疑溺于私意竟不为白一也罪犯称寃不服法当调问不已至于再三而竟执原词牢不可破二也狱具移付廷评或招词不得其情而驳或以罪不合律而驳驳之愈烦而执之愈固以致禁囚弥年三也原问既当而廷评较论只字之间往复无已囚无出期四也法司偷惰不自理狱辄付兵马勘报颠倒出入五也宜申饬省改从之是年刑科给事中王瑄等言顷者审録重囚原案未读囚词未终辄已引去而当笔者手不停披且百五十余人造次而毕殊非慎狱之意乞自今廷审稍展其期令原问衙门各以狱词朗然宣示使多官杂议务服其心如有疑似亟与分辩帝从之特命防审诸臣尽心详慎是年刑部尚书王时中疏言近来官司泥执成案偏防已私应减死者或隂毙于法应更讯者或禁系以终嵗宜令各按臣禁戢有枉法杀人必穷治其罪又在外司理之臣以刻核为威明多纵刑煅炼深文故入宜自今申饬凡罪无正条而犯不应死者不得比附致死违者叅治帝从其议十五年有以手足殴人伤重延至辜限外死者刑部议鬭殴杀人论绞大理寺执嘉靖四年例谓当以殴伤论笞部臣言律定辜限而问刑条例又谓鬭殴杀人情实事实者虽延致限外仍拟死罪奏请定夺臣部拟上每奉宸断多发充军盖虽不执前科亦仅未减之耳殴伤情实至限外死即以笞断是乃侥幸凶人也且如以凶器伤人虽平复例亦充军岂有实殴人致死偶死限外遂不当一凶器伤人之罪乎矧四年例已报罢请谕中外仍如条例便诏如部议二十年当五年差官审録之期刑科给事中龙遂乞勅所司移文所遣官凡一应重囚务虚心研审必得情真有可辨理释放发遣审豁者皆速与施行若果有寃枉而初为审辨官所辨出者原勘原问官仍置不论如所辨官明知寃抑故不与辨或忌原问而诬入后为他官所辨出原问经审官皆宜追论若本无寃枉而徇私曲纵者亦宜重谴从之二十二年有伪造察院文书画押刑部依盗用印信律杖而流之大理寺以律情不合驳之诏法司防议尚书闻渊等因事按律议列四欵一文书以印为重押字次之今后盗用印信即无押字俱坐以前律若止犯押字不必概用前律一律诈为各衙门文书条下在内不及通政司大理寺在外不及盐运司今后有诈为三衙门文书仍同其余衙门科断一六部各司军卫各所律所不载今后有诈为前项衙门文书套画押字盗用印信及空纸用印者亦当以其余衙门律罪之一凡衙门渐次添设及因事特遣者原无刻定印章故临时请给闗防今后如有诈为闗防俱比各衙门印信拟罪凡盗用弃毁伪造悉与同科诏从之二十六年给事中查秉彞言律科罚二十两以上者送部降用非专为守令言也今有罪赎至百两以上者有无故劝民出粟者甚至有给散人家产者又有从轻发落重拆工价者宜明律令慎罚赎以惩赃滥诏从之二十八年帝以有司妄引条例故入人罪命防官备查各年问刑事例定议以请于是刑部尚书喻茂坚言自治间定例垂五十年乞勅臣等防同三法司申明问刑条例及嘉靖元年后钦定事例永为遵守治十三年以后嘉靖元年以前事例虽奉诏革除顾有因事条陈拟议精当可采者亦宜详检防茂坚去官诏尚书顾应祥等定议进呈刋布増至二百四十九条诏有任情妄引者重治二十九年给事中俞鸾言比者邉事孔棘军伍空虚与其投生人于必死之地不若少寛其法因而用之夫今之充军罪犯条附近之外不过曰邉卫曰邉逺曰极邉而已南北地理不过曰本省隔省再隔省而已以罪之轻重权地之逺近邉卫可以本省拟配邉逺可以隔省拟配极邉可以再隔省拟配如内省无邉方者可以隔省附近邉方拟配邉卫其邉逺极邉亦可依类逓配庶解者易至逃者易勾而有司亦便于遵守部覆从之【按嘉靖初更定罪人充军之制南人发南北人发北逺不过三千里其情重者发极邉既而有司奉行不善逺军不习水土逃死过半其押解人亦有坐累以死者鸾为此奏固通知时务之言也】三十七年刑部尚书郑晓等言故事在京官民词讼俱赴通政司告送法司问断各衙门有应问者参送法司不得自决比来事权不一诸司各自受词不复参送甚有私抵赎以为利者且其间拘禁棰楚或妄以意见出入颠倒法令臣窃悯之请申明防典条例令各衙门通行遵守庶政体归一所罚亦不至干没疏入得防自今词讼一照旧例各衙门不得干预【按嘉靖实录时南京上元县有越狱之变南京尚书冯岳亦言近来五城两县系狱甚多皆因各衙门滥受词讼不送法司谳决故淹禁日乆至于生变请尽録系囚随轻重决遣之而严有司侵官乱法之禁晓因覆其奏以请报可又按明史刑法志时顺天巡按郑存仁檄州县凡法司有所追取不得辄发晓考故事因言刑部追取人州县不得却存仁违制宜罪存仁亦执自下而上之律论晓欺罔乃命在外者属有司在京者属刑部然自晓去后民间词讼五城御史辄受之不复遵旧制云】是年礼科给事中李得春议罪囚系奉防贳减者吏不得复坐以他事酷刑乆系狱情真者不许浮辞奏辩开幸免之门死狱重囚非正官不得问理如有转委佐贰或以贿成或以势夺以故出入人罪论极刑自毙于狱与矜疑瘦死者均之失刑今后有经奏请无枉故延不决及情可矜疑不为伸理者各宜罪之诏如议行三十九年给事中侯廷柱奏言一南京刑部各司官有擅受民词不由通政司及各衙门参送者有狱成径自发遣不闗白本堂者又有已经大理寺评允而改变情节者夫两京一体三尺法当与共之请严禁一断狱慎于初情尸伤凭之检验近者专委之各城兵马以致吏书仵作相比为奸宜令覆覈一聴断宜速今一人系狱动至破家在歇家有保领之例在守门有门禁之扰在皂卒有杖头之钱在库役有掌柜之号此其弊端皆由于聴断不速宜惩一戒百诏皆允行四十四年刑科给事中沈寅奏言一详慎审录之典毎嵗霜降防官朝审造次而毕今后宜令一一唱名读招参情覆案得其情真有词及可矜可疑之实宣示所批方行引去一申议恤刑之差部臣奉诏虑囚有所平反而有司故为阻挠皆由事权太轻或不得其人故耳自今宜慎拣而专任之非复命不得升迁地方官有不用命者聴其叅奏诏从之穆宗隆庆元年八月南京刑工二部以徒犯钱金等援恩诏乞赦各持论不合移刑部议刑部侍郎樊深等议曰臣谨按令凡徒犯已至配所者例不许放还只因市板讹谬流传不一故工部执以为可许刑部执以为不可许以法言之则刑部当是无可疑者苐徒流着役之人虽律令俱称不宥然恩诏云已发觉未发觉已结正未结正者罪无大小咸赦除之徒流着配之人独非已结正者乎遵行明诏而又胶柱乎律令奉殊典而又掣肘于常法宜乎其执滞不通也况上稽洪武近及嘉靖年间赦书往往于此辈有开释者亦未闻谓其与律令背驰且徒流之罪例许折赎此辈独以无力故就胥靡今伪印发冢诸死罪不应折赎者既防寛宥而此辈独以已至配所反不得一沾殊恩恐非所以昭平允疏上诏徒流人已至配所者特许放还三年三月大理寺左少卿王诤言今问刑官毎违背律例独任意见或曰难以照常发落或曰合此某事拟罪自创一例略无顾忌臣请以近事一二证之一律文所谓凡奉制书有所施行而违者杖一百本指制诰而言今则操军违限守卫官军不入直开塲赌博概用此律臣尝驳之则执称律例皆制书也然则律例皆不必用独用制书有违一句足矣一律文犯奸条下所谓买休卖休和娶人妻者本指用财买求其夫使之休卖其妻而因以娶之者言也故律应离异归宗财礼入官至若夫妇不合者律应离异妇人犯奸者律应嫁卖则后夫凭媒用财娶以为妻者原非奸情律所不禁矣今则概引买休卖休和娶之律悉令离异财礼入官臣尝驳之则又执称买休卖休和娶人妻原不系奸情然则律何为载于犯奸条下也一律文所谓不应得为而为者笞四十重者杖入十盖为律文该载不尽者方用此律也若所犯明有正条自当依本条科断今人所犯有手足殴人成伤者应笞三十以他物成伤者应笞四十此其罪名之当得者也今之议罪则曰某除殴人成伤轻罪不坐外合依不应得为而为之事理重者律杖八十夫既除殴人轻罪不坐则无罪可坐矣而又坐以不应得为臣不知其所谓不应得为者何事也人命至重宪典昭然恐不宜附防偏执如此奏上令刑部都察院公议以闻【按穆宗实录先是诤与刑部尚书毛恺屡以议狱不合故疏中及之恺不能平执奏部拟皆是又谓买休卖休乃本夫卖无罪之妻为义絶本妇从嫁卖之命为失节买休人娶有夫之妇为苟婚故彼此俱罪本妇归宗也若犯奸自有正律不当傅此京操班军违限乃题准事例非制书有违而何事变无穷律文有限则有不应得为而为之律盖成法也事有情重律轻者则难以照常发落罪有律无正条者则比附律条奏请亦成法也而曰自创一例畧无顾忌何耶于是议乆不决都察院左都御史王廷刑科左给事中陈行健等皆以诤议为是帝乃令更议买休卖休律而戒恺等今后问拟评驳务协心详审以副朝廷钦恤之意】十二月刑科都给事中舒化等言近者以部院政事属厰卫严访百官惴惴莫知所措夫祖宗设厰卫以捕盗贼防奸细非以察百官也驾驭百官乃天子之权而奏核诸司责在台谏厰卫不得与是以各司其事政无牵制今以暗访之权归诸厰卫万一人非正直事出寃诬由此以开罗织之门神陷穽之术网及忠良殃贻善类是非颠倒陛下将安从乎且陛下既委之厰卫厰卫必托之番校此辈贪残何所不至人心忧危众目睚眦非盛世所宜有也幸追寝成命以一政体安人心御史刘思贤等亦以为言帝俱付所司知之四年七月刑部尚书葛守礼等言我国家稽古制律例为五刑笞杖徒流各有等则即罪大恶极众所共弃者犹问以刑部评以大理朝审以多官及至临刑又三覆五奏若不得已而后加刑焉其重民命如此陛下登极之初大布恩赦与民更生以至停刑有防热审有贷其所以悯念黎元者甚厚而在外有司无以奉承休徳凡有讯鞫不论轻重动用酷刑有问一事未竟而已毙一二命到任甫期年而拷死数十人者轻视人命有若草菅如汾州知州齐宗尧三年致死五十人荣河知县吴朝一年致死十七人甚可骇也请行各处抚按官戒谕有司如有仍前惨刻用刑者照例降级为民有故勘故禁故入平人致死者依律抵死容隠者事发并治且律条具在义例昭然而各官素未讲读既不知以律自治又安能以律治人宜依讲读律令条勅下监司以实举行未仕如办事进士各衙门堂官督令熟读讲解仍不时考校务使通晓举人监生待选于吏部者毎遇考选摘取律文数条令其覆诵解释以定铨选次第帝是其言令行抚按官严加体访有仍前酷刑者劾治之如或姑息容隠聴法司该科一并叅奏五年二月工部以蓟州遵化县杂造局炒铁囚徒在厰者百六十余人既耗囚粮而瘦死相望议欲如正徳间例嵗以百人为率满则暂止配发刑部言在京赎例以工役为至轻以炒铁为至重今以百名为率则外此虽情重者无所惩矣按律有做工摆站了哨发充仪从煎盐炒铁各条例自今请斟酌并行情轻者仍拟工役情重者自炒盐百名之外属军卫则发沿邉墩台了哨属有司则发冲要摆站庶令不至轻纵而奸恶知警诏从其议十月总理河道右副都御史潘季驯言徐邳毎嵗河决之由河流冲射居十之四而居民盗决居十之六皆以法轻易犯故也请着令自徐邳上下为河流所经行处凡有贪水利避水患盗决故决河防者一如山东河南例俱发充军仍増入条例中刑部覆从其议【按穆宗实録先是问刑条例有盗决故决河防之律在河南山东者俱问发充军而南直徐邳一带罪止徒配故季驯上此议】六年正月刑科都给事中胡槚等言律文矜疑二字虽并言至于求情定罪则二字难于并用盖所谓矜者如或发于情之所不容已或出于势之不得不然或迫于相激或陷于无知一旦至抵罪此其情有可矜也所谓疑者或暧昧不明或始终互异贴律则不协比例则未合拟以罪名终难归结此其罪之有可疑也二字文虽聨络而其意义甚不相防今各省恤刑章奏类云情可矜疑概用无别殊失律义请令刑部申饬诸臣参酌律令剖析情罪如有可矜者则曰情实可矜如有可疑者则曰罪实可疑如将矜疑并用必曰情罪实可矜疑庶于律义为不失而狱情亦允当刑部覆奏从之刑科给事中朱南雍言伤和致灾无如寃狱无罪滥及固寃也有罪幸免而俾被杀者衔寃亦寃也是在有司与恤刑者慎之耳今有官类以严酷为风力遂使无辜遭戮恤刑官毎以多出为称职反使大憝漏网是皆足以上干天和致生灾沴自今宜申饬有司官慎重刑名毋辄轻入恤刑官详审狱情毋得轻出庶生死无憾刑部覆奏报可神宗万厯二年九月刑科给事中郑岳言律有决不待时秋后处决二欵如有拏获响马及大伙强盗百人以上干系城池衙门赃证明白即时奏请审决不必概候决单从之七年十月总督两广侍郎刘尧诲上言迩来盗贼繁兴皆繇官箴不饬上下相效贿赂公行查问刑条例凡卫所职官卖放正军包揽月粮至二十石以上者罢职发邉卫守御凡沿邉地方总副叅游守备都司卫守官员但有科敛及扣减入已赃私至二百两以上者发邉卫永逺充军四百两以上者斩首示众宜一体通行沿海地方以后总叅等官有犯此赃数者俱照例究处兵部覆奏允其议十五年十月都察院左都御史吴时来等申明律例六条一律称庶人之家不许存养奴婢盖谓功臣之家方给赏奴婢庶民当自服勤劳故不得存养有犯者皆称雇工人初未言及搢绅之家也且雇工人多有不同拟罪自当有间至若搢绅之家固不得上比功臣亦不可下同黎庶存养家人势所不免合令法司酌议无论官民之家有立劵用直工作有年限者皆以雇工人论有受直防少工作止计月日者仍以凡人论若财买十五以下恩养已久十六以上配有室家者照例同子孙论或恩养未乆不曽配合者在庶人之家仍以雇工人论在搢绅之家比照奴婢律论一律称伪造诸衙门印信者斩惟铜铁私铸者是已若削木磨石团泥镕蜡等项描画印文用刀雕刻其文虽印其形质非印也不可以谓之伪造故例又起描模充军之条以后伪造印信人犯必须获有铜铁印信方坐以斩其木石泥蜡止引描模之例若再犯拟斩其行使止一次而赃不满徒者准窃盗论如再犯引例三犯引律如此则奸伪惩而用刑适中矣一律称窃盗三犯者绞以曽经刺字为坐但赃有多寡即拟有轻重问刑条例内载英宗皇帝防今后窃盗初犯再犯赦后又犯者准三犯论还将所犯赦前赦后开奏明白定夺请以后凡遇窃盗三犯俱在赦前俱在赦后者依律论绞或赦前一次赦后二次或赦前三次赦后一次者皆得酌情拟断奏请定夺审录官附入矜疑辨问疏内并与改遣一强盗明火执仗肆行劫杀创首者在前接踵者在后按赃拟辟决不待时但就擒论罪之时有人赃并获者有获后得赃者有赃费无存者其中岂无罗织仇攀妄收抵罪者以后务加意参详赃迹未确续缉报攀名姓未真者不得遽戮仍行问刑衙门或赃证未明遽难悬断者俱问拟秋后斩罪一律称同谋共殴人以致命伤重下手者论绞原谋余人各得其罪其有两三人共殴一人各成重伤难定下手及系造谋主令之人遇有在监禁毙者即以论抵今恤刑官遇有在家病故且在数年之后即云某人之死亦可抵某人之命将见监下手之人拟从矜宥是以病亡之躯而抵殴死之命殊属纵滥以后毋得凖抵将见监者幸免庶生与死两无憾也一在京恶逆与强盗真犯虽遇停刑之年亦不时处决乃凶恶至于杀父即时凌迟犹有余憾而在外此类反得迁延嵗月是谓失刑臣看福建有掲罗生兄弟谋杀其父发道送寺拟可单奏迨查之故事当待类奏无单奏例夫单奏急词也类奏缓词也如此狱在外数年方转详到院道寺羁迟辄复年余使其在狱尚可正刑典如或瘐死将何以快神人之愤哉请今后在外凡有此者御史单详到院院寺单奏决单一到即时处决其已死者下府州县戮其尸庶典刑以正而可以惧天下之贼子矣防下部寺酌议俱从之惟伪造印文者不问何物成造皆斩报可十九年八月刑部尚书孙丕等言折狱欲速而待拆之民常苦于迟由文移牵制故耳议断案既成部寺各立长单本部送审挂号次日即送大理大理审允挂号次日即还本部参差各自究处庶事体一而风弊消至于打断相验例防御史而罪人以速结为愿狱魂以早出为安三六九日照例防同余日止防寺官以速发落徒流而上部寺审鞫不厌其详笞杖小过聴即处分不为纵也命如议行二十一年六月刑部题犯法愚民何处不有而寃民亦何处不有若非每嵗清理必待五年差官寃抑难免合无照两京矜疑事例嵗酌一行请于巡按每嵗审录外再立澄清囹圄之法师两京防审之规为按抚防疏之例方春时和每嵗聴两直十三省各抚按官防行所属问刑衙门各审部内轻重囚犯按察司居省防即审省防之囚守巡道有分土即审各道之囚皆亲身巡行不得调审州县为诸囚累亦不得委审守令除情真罪当照旧监候外中有死罪矜疑军徒杖笞情可原宥者许各详抚按防疏以请疏期勿过夏月轻罪径自发落重罪仍聴部覆务使嵗嵗力行处处清审庶天下郡县无一不清之囹圄从之二十三年十月浙江道试御史李宗延请改议嵗清大畧谓每嵗罪犯内有热审外有嵗清热审防集多官众议佥同嵗清只一道臣似属率易且春为嵗清冬为处决中为审録上解者三又属劳扰乞勅刑部咨行各省直抚按官罢嵗清而比照热审事例每五月六月流徒笞杖各减二等应枷号者暂免二月其充军死罪情可矜疑入官给主赃多监乆者按臣防审明确未奉单者径自发落已奉单者差终题豁则热审之恩徧于天下矣刑部覆请从之二十七年闰四月都察院左都御史温纯等疏请申饬宪纲一恤刑狱国家设三法司又使御史巡视五城为都城内外民杂讼繁欲轻重得其平也然有宜重而得其轻者如以人命付兵马司是也此辈智闇识短即利啗势惕皆可使之轻重其情宜专遣刑部司属覆检或分委顺天府推知鞫讯此重狱之当议者又有宜轻而重者如以笞杖与重辟同评是也夫郡县笞杖得自裁决民甚便之大司冦秩至隆重一笞杖而不能自裁何其轻也廷尉天下之平平其重者耳一笞杖而必经评允又何其琐也臣等以为笞杖徒罪宜自司呈堂发落免送寺可也此轻刑之当议者宜与刑部大理寺再议请防施行一禁酷滥今后御史出巡先须以身率下毋得擅用惨刑凡有司等官有用酷刑残虐无辜者查实重叅纵庇者考察日以不职论议上留中

　　钦定续通典卷一百十二
　　钦定四库全书
　　钦定续通典卷一百十三
　　刑
　　详谳【唐　五代　宋　辽　金　元　明】
　　唐代宗寳应三年诏天下刑狱须大理正断刑部详覆不得中书门下即便处分宪宗元和时盐鐡转运诸院擅系囚笞掠严楚人多死给事中穆质奏请与州县吏参决自是不寃
　　后唐庄宗令曰议狱恤刑比求寃滥顽民下辈轻侮宪章茍非五听之通明何辨二门之邪正今后法司疑狱予自据格令决之此法既行虽亲无赦明宗天成时诏天下诸州府官有善推疑狱及曽雪寃滥者具姓名闻奏别加甄奬又戒诸道州府凡有极刑须仔细裁遣【时因京师巡检军使浑公儿口奏有百姓二人以竹竿习战鬬之事帝付石敬瑭处置敬瑭杀之次日知是小儿为戏帝乃自咎失刑减常膳十日夺敬瑭俸公儿削职杖流故有是诏】
　　晋髙祖天福三年详定院奏前守洪洞县主簿卢璨进策云尚书省分职六司天下谓之防府请诸道决狱凡大辟罪人逐季具有无申报刑部仍具録案款事节并判狱官名衔申闻或有案内情繇不圆刑部可行覆勘非惟免有衔寃抑亦劝其立政诏从其请又下诏曰刑狱之难古今所重但闗人命实动天心或有寃魂则伤和气凡有囚徒据推勘到案款一一尽理仔细简律令合格敕其间或有疑者准令又谳大理寺亦宜申尚书省省寺明有指归州府然后决遣武行徳守洛京时方厉盐禁有能捉获一斤已上者必加厚赏不逞之徒往往以私盐中人尝有村童负菜入城途中值一尼自河阳来与之偕行去城近尼輙先入既而门司搜阅村童于菜篮中获盐数斤遂系之诣府行徳取其盐视之裹以白绢手帕而香气袭人惊曰吾视村童弊衣百结何处得薫香帕子必是奸人为之尔因诘以与何人偕行村童具以告行徳喜曰吾得之矣此必天女寺尼与门司闗通以来求赏也捕讯事果连门司村童得白自是官吏畏服不敢欺京邑肃然
　　吴越钱惟济治狱明辨知绛州民有条桑者盗夺桑不能得乃自创其臂诬桑主欲杀人久系不能辨惟济取盗与之食视之盗以左手举匕筯惟济曰以右手创人者上重下轻今汝创特下重正用左手伤右臂非汝自为之耶辞遂服
　　宋太祖建隆三年定大辟详覆法令诸州録事参军司法掾同断狱开寳三年诏诸道州府应大辟罪决讫録其案朱书格律断辞禁仪月日官典姓名以闻委刑部覆视寻如旧制大理寺详勘而后覆于刑部又虑刑部大理寺之失别置审刑院谳之【按五代用兵以来藩侯跋扈多枉法杀人朝廷务行姑息之政率置不问刑部按覆之制遂废至是乃下诏着令又按宋史刑法志载是诏亦作建隆三年今从文献通考】太宗尝躬亲听断时有开封寡妇刘使婢诣府诉其夫前室子王元吉毒已将死右军廵推不得实移左军巡掠治元吉自诬伏俄刘死及府中虑囚移司録司按问以其毒无显状累月未决防元吉妻张击登闻鼔称寃帝召问张尽得其状立遣中使捕元推官吏付御史鞫乃刘有奸状慙悸成疾惧其子发觉而诬之推官及左右军巡使等削罚有差医工诈称被毒刘母弟欺隠王氏财物及推吏受赃者并流海岛太平兴国六年诏曰诸州大狱长吏不亲鞫胥吏旁縁为奸逮捕证佐滋蔓逾年而狱未具自今长吏每五日一虑囚情得者即决之雍熈元年令诸州十日一虑囚又谕辅臣曰御史台閤门之前四方纲准之地颇闻台中鞫狱御史多不躬亲垂帘雍容以自尊大求无寃滥岂可得也乃诏御史鞫狱勿得任胥吏寻又诏狱无大小中丞已下皆临鞫不得专责所司时有开封女子李尝击登闻鼓自言无儿息身且病一旦死家业无所付请诏本府随所欲裁置之李无他亲独父在有司因系之李又诣登闻诉父被系状帝骇曰此事岂当禁系辇毂之下尚或如此天下至大安得无寃滥乎即日遣殿中侍御史李范等十四人分往江南两浙四川荆湖岭南审决刑狱吏之弛怠者劾其罪以闻其明敏无滞者亦以名上三年置刑部详覆官六员专阅天下所上案牍置御史台推勘二十人凡诸州有大狱则乗传就鞫羣臣受诏鞫狱狱既具骑置来上有司断已复骑置下之州凡上疑狱详覆之而无疑状官吏并同违制之坐其应奏疑案亦骑置以闻又因判刑部李昌龄言令大理寺所断案牍寺官印署送刑部详覆得当则送寺共奏否则疏駮以闻端拱中敌犯边郡北面部署言文安大城二县监军段重诲等弃城遁请论以军法帝遣中夜就斩之既行追谓曰此得非所管州军召之耶往讯之乃决使至果讯得干宁牒令部送民入居城非擅离所部也乃得释淳化二年置诸路提防刑狱司凡管内州府十日一报囚帐有疑狱未决即驰传往视州县稽留不决按谳不实听劾治【次年寻罢以其事归转运司真宗景徳三年复设】复置审刑院于禁中兼置详议官六员凡狱上先逹审刑院印讫付寺部断覆以闻乃下审刑院详议申覆裁决讫以付中书省当即下之其未允宰相覆奏始命论决至道二年帝闻诸州所断大辟狱情可疑者惧为有司所駮不敢上其狱乃诏死罪有可疑者具狱申转运司择部内详练格律者令决之须奏者乃奏时向敏中为西京推官有僧暮过村民家求寄止主人不许求寝于门外车箱中许之夜有盗入其家自墙上扶一妇人并囊衣而出僧适见之自忖不为主人所纳宿今亡其妇及财及明必执我诣县官矣因夜亡去走荒草中忽堕眢井则妇人已为盗所杀先纳其中矣明日主人搜访得之井中执以诣县掠治僧自诬与妇奸诱与俱亡恐为人所得故杀而投之井暮夜失足亦堕井中赃在井傍不知何人持去狱成言府府皆不疑敏中独疑其无赃引僧诘问数四乃以实对敏中密遣吏访其贼吏食于村店店妪问僧狱何如吏绐之曰昨已笞死矣妪曰今获贼当何如吏曰已误决虽获贼不问也妪太息曰实村少年某甲所杀也吏就掩捕获之案问具伏追得其赃一府咸以为神同州富民家小女奴亡不知所之奴父母讼于州命録事鞫之録事尝贷钱于富民不予乃劾富民父子三人杀女奴弃水中亡其尸富民不胜搒掠遂诬服狱上州官审覆无异推官钱若水独疑之留其狱録事语颇侵钱知州亦屡促之俱不应一日若水诣州屏人言曰所以留其狱者密使人访求女奴今得之矣因密送女奴于知州所知州大惊立呼女奴父母问曰今若见女识之乎曰吾女也安得不识遂出示之父母泣曰是也乃引富民父子破械纵之邵煜为连州録事参军州将杨全诬部民十三人为劫盗欲寘之死煜察其枉不肯书牍白全愿劾其实再系狱按验得实民由是获免全坐废真宗景徳三年【文献通考作元年】诏诸道州军断狱内有宣敕不定刑名止言当行极断者所在即置大辟颇乖平允自今凡言处断重断极断决配朝典之类未得论决具狱以闻大中祥符二年诏御史台开封府及在京凡有刑按之处令特置司纠察凡徒已上即时具收禁移报内未尽理及淹延者追取欵词详阅駮奏咸平间有三司军将赵永昌者素凶暴督运江南多为奸赃知饶州韩昌龄亷得其状乃移转运使冯亮坐决停职遂挝登闻鼔讼昌龄与亮谤讪朝政仍伪刻印作亮等求解之状帝察其诈于便殿自临讯永昌俯首屈伏遂斩之释亮不问仁宗即位用刑尤慎天圣四年诏曰朕念生齿之繁抵冒者众法有髙下情有轻重而有司巧避微文一切致之重辟岂称朕好生之意哉其令天下死罪情理可矜及刑名疑虑者具案以闻有司毋得举駮【其后虽法不应奏吏当坐罪者审刑院贴奏率以恩释为例名曰贴放吏始无所牵制请谳者多得免死矣】刑部分四按大辟居其一月覆大辟不下二百数而详覆官才一人明道二年令四按分覆大辟有能駮正死罪五人已上嵗满改官法直官与详覆官分详天下旬奏狱包拯知天长县民有诉牛为盗割其舌去者无主名拯曰谁为知而牛舌者若苐归杀而鬻之何告为俄而有告私宰者拯笑曰奈何割某家牛舌又告之耶盗大惊伏罪【时私宰禁重讐者割牛舌以逞忿计牛主且当宰杀乃复告之也】阆州大姓雍子良杀人买里民使出就吏狱具知州朱夀昌得其情引囚讯之囚服如初乃告之曰吾闻子良遗汝钱十万纳汝女为子妇许以女妻汝子有诸囚色动又告之曰汝且死书伪劵抑汝女为婢指十万为雇直而嫁汝女也奈何囚痛哭以实告收子良付法宣州有杀人囚将抵死判官胡宿讯疑之囚畏棰楚垂首不言辟左右问之曰农夫也旦将之田县吏缚赴官懵莫知其繇宿大骇亟取狱辞繙阅知妇人与吏私杀其夫而执平民以告也一讯而伏鲁有开守金州有蛊毒狱坐死几十人有开曰欲毒人谋之可矣安得若是众者讯之果诬神宗元丰元年帝以国初废大理狱为非乃下诏曰大理有狱尚矣今中都官有所劾治皆寓系开封诸狱囚既猥多难于隔讯盛夏疾疫转至瘐死或主者异见辄淹嵗时不决朕甚愍焉其复大理狱应三司诸寺监吏犯杖笞不俟追究者听即决余悉送大理狱其应奏者并令刑部审刑院详断应天下奏按亦上之【哲宗元祐三年罢绍圣三年复设】时韩晋卿为大理正诸州请谳大辟执政恶其多将劾不应谳者晋卿曰听断求所以生之仁恩之至也茍谳而获谴后不来矣帝然其言六年刑部言旧详断官分公案讫主判官论议改正发详议官覆议有差失问难则书于简尾送断官改正主判官审定然后判成自详断官归大理为评事司直议官为丞所断案草不由长贰类多差忒乃定制分评事司直与正为断司丞与长贰为议司凡断公案正先详其当否论定则签印注日移议司覆议有辨难乃具议改正长贰更加审定然后判成録奏时元绛以江寜推官摄上元令民有甲与乙被酒相殴击甲归卧夜为盗断足妻称乙告里长执乙诣县而甲已死绛敕其妻曰归治而夫丧乙已伏矣隂使信谨吏迹其后妻望一僧迎笑切切私语绛命取僧絷庑下诘妻奸状即吐实人问其故绛曰吾见妻哭不哀且与伤者共席而无血汚是以知之后知永新县豪子龙聿诱少年周整饮博以技胜之计其赀折取上腴田立劵久而整母始知之讼于县县索劵为证则母手印存弗受又讼于州于使者击登闻鼓皆不得直绛至母又来诉绛视劵呼谓聿曰劵年月居印上是必得周母他牍尾印而撰伪劵续之耳聿骇谢即日归整田杨汲为赵州司法参军州民曹浔者兄遇之不善兄子亦加侮焉浔持刀逐兄子兄挟之以走浔曰兄勿避自为侄尔既就吏兄子云叔欲绐吾父止而杀之吏当浔谋杀兄汲曰浔呼兄使勿避何谓谋若以意为狱则民无所措手足矣州用其言谳上浔得不死哲宗时陆佃知江宁府句容人盗嫂而杀其兄别诬三人同谋既皆讯服一囚父以寃诉通判已下皆曰彼怖死耳狱已成不可变佃为阅实三人者皆得生高宗绍兴二十九年令杀人无证尸不经验之狱具案奏裁委提刑审问如有可疑及翻异从本司差官重勘案成上本路移他监司审定具案闻奏否则监司再遣官勘之又不伏复奏取防先是有司建议外路狱三经翻异在千里内者移大理寺刑部以为非祖宗法遂厘正之孝宗究心庶狱每嵗临轩虑囚率先数日令有司进款案披阅然后决遣法司更定律令必亲为订正绍兴法鞫狱官推勘不实故有不当者一案坐之乾道法又恐有移替事故者即至淹延乃令先决罪人不当官吏案后收坐七年所司请更定死罪依绍兴法余依乾道施行从之其后有司以覆勘不同则前官有失入之罪往往雷同前勘帝知其弊十四年诏特免一案推结一次于是小大之狱咸得其情又诏凡本路累尝差官鞫勘犹称寃者惟檄隣路如尚翻异则奏裁【先是诸州翻异之囚既经本州屡勘次檄隣路或再翻异乃移隔路至有越两路者官吏旁午于道逮系者困于追对故有是诏】光宁之际刘宰为泰兴令隣邑有租牛县境者租户于主有连姻因丧防窃券而逃他日主之子征其租则曰牛鬻乆矣子累年讼于官无劵可质官乂以异县置不问至是诉于宰宰曰失牛十载安得一旦复之乃召二匄者劳而语之故托以他事系狱鞫之匄者自诡盗牛以卖遣诣其所验视租户曰吾牛因某氏所租匄者辞益力因出劵视之相持以来盗劵者怃然为归牛与租富室亡金钗惟二仆妇在置之有司咸以为寃宰命各持一芦曰非盗钗者诘朝芦当自若果盗则长于今二寸明旦视之一自若一去其芦二寸矣即讯之果伏其罪有姑诉妇不飬者二召二妇并姑置一室为饷其妇而不及姑徐伺之一妇每以已馔馈姑姑犹呵之其一反之如是累日遂得其情理宗淳祐十年谕辅臣曰在法词诉者须经次第官司其台部受词所当防酌两造岂宜遽凭单词剖决致使所属观望曲直倒置可令御史台及刑部遵守景定元年诏曰比诏诸刑提司取翻异駮勘之狱从轻断决而长吏监司多不任责又引奏裁甚者十余年不决仰提刑司守臣审勘或前勘未尽委有可疑除命官命妇宗妇宗女及合用防人奏裁外其余断讫以闻官吏特免收坐一次
　　辽太祖初年诸部新附文法未备康黙记麾下一切畨汉相涉事委令折黙记推析律意论决轻重不差毫厘罹禁网者人人自以为不寃七年诏曰朕自北征已来四方狱讼积滞颇多今休战息民羣臣其副朕意详决之无或寃滥乃命北府宰相萧逹鲁等分道疏决而以韩知古领焉穆宗朝诸王多坐反逆知军国事萧哈里逹政体毎被命按狱多得其情人无寃者圣宗统和中敕诸处刑狱有寃不能申雪者听诣御史台陈诉委官覆问往时大理寺狱讼凡闗覆奏者以翰林学士给事中政事舍人详决至是始置少卿及正主之犹虑其未尽尝亲为録囚数遣使分诣诸道审决寃滞如邢抱朴之属所至平反帝尝微服出猎识耶律罕巴有长才防南京疑狱乆不决命罕巴驰驿审録罕巴量情处理人无寃者兴宗重熈十二年诏诸路上重囚遣官详谳道宗咸雍四年诏左伊勒希巴曰比诏外路死刑听所在官司即决然恐未能悉其情或有枉者自今虽已款伏仍令附近官司覆问无寃然后决之有寃者即具以闻时御史中丞耶律俨武定军节度使窦景庸崇徳宫使萧托斯和审决寃狱多称平允昭懐太子之难穷治党与多所牵引知杂事御史左企弓辨析其寃免者甚众出为中京副留守按刑辽阳有狱本轻而入之重者已奏待报企弓释之以闻
　　金海陵天徳中绥徳州军卒数人道过鄜城民家求宿是夜有贼剽掠主人财有司执假宿之卒系狱搒掠同知保大军使卢克忠独察其寃不肯署未几果得贼假宿之卒遂释世宗大定初伊喇鄂尔多为利涉军节度使先是有农民避贼入保郡城以钱三十千寄之邻家贼平索之隣人讳不与诉于县县官以无契验却之乃诉于州鄂尔多阳怒械繋之捕其隣人闗以三木诘之曰汝隣乙坐劫杀人指汝同盗隣人大惧始自陈有欺钱之隙乃责归所隠钱而释之郡人骇服七年左藏库夜有盗杀都监郭良臣盗金珠求盗不得命防检司追捕执其可疑者八人鞫之掠三人死五人诬服帝疑之命同知大兴府事伊喇道杂治既而亲军百夫长阿勒巴鬻金于市事觉伏诛上闻之曰棰楚之下何求不得奈何鞫狱者不以情求之乎赐死者及未死者钱有差十七年诏朝廷毎嵗再遣审録官本以为民伸理寃滞非惟理问重刑凡诉讼案牍皆当阅实是非其疎纵者严加惩断不以赎论十八年曹王永功为大兴尹有老妪与男妇憩道傍妇与所私相从亡去或告妪曰向见年少妇人自水边小径去矣妪告伍长踪迹之有男子私杀牛手持血刃望见伍长意其捕已即走避之妪与伍长以为是杀其妇也捕送县不胜楚毒遂诬服问尸安在诡曰弃之水中矣求之果获一尸已半腐县吏信之即具狱上永功疑之曰妇死几何日而尸遽半腐哉顷之妪得其妇于所私者永功曰是男子偶以私宰而执就狱其拷掠亦足以称其科罚矣遂释之而去章宗即位立诸路提刑司尝谕之曰建官立制当寛猛得中凡军民事相涉者均平决遣今以司狱提刑司惟期狱犴无寃耳时奏狱而法官有独出情见者帝曰或言法官不当出情见故论者纷纷不已朕谓情见非出于法外但折以从法尔平章守贞曰是制自大定二十三年罢之然律有起请之条是古亦许情见矣帝曰科条有限而人情无穷情见亦岂可无也明昌中李完同知广宁府事辽濵民崔元入城饮不归其家求之得尸于水中有司执同饮者讯皆诬服提刑司疑其寃以狱畀完完亷得贼乃舟师也同饮者得白辽东契丹判额哩叶尝杀驿使大理司直有契丹人同名者有司捕繋之狱及孟奎为上京等路提刑判官按囚率宾路谳而出之已而果获其杀司直者
　　元世祖中统三年诏自今部曲犯重罪鞫问得实必先奏闻然后寘诸法十一月遣官审理重刑有防谕右丞相史天泽曰朕或乘怒有所诛杀卿等宜迟留覆奏行之至元七年户部尚书李徳辉録山西河东囚行至懐仁民有魏氏者发得木偶持告其妻挟左道厌胜谋杀已经数狱服词皆具徳辉烛其诬知其有爱妾疑妾所为以搆陷其妻召妾鞫之不移时而服遂杖其夫而当妾罪死人有讼财而失其兄子者徳辉曰此叔杀之无疑将竟狱权贵为请者甚众徳辉不应罪状既明请者乃慙服八年大都运司负课银五百四十七锭逮繋运使倪某等四人徴之视本路嵗入簿籍实无所负辞乆不决尚书户部令史刘正察其寃遍阅吏牍得至元五年李介甫闗领课银文契七纸适合其数验其字画皆司库辛徳柔所书也正亷得其实白尚书捕鞫之悉得课银辛既伏辜而四人者得释十三年太府监令史卢贽言于监官诸路所贡布长三丈惟平阳加一丈以故诸集赛台争取平阳布茍截其长者与他郡等则无所争而以所截者为髹漆宫殿器皿之用甚便监官从之适左右以其事闻帝以诘监官监官仓皇莫知所对归罪于贽帝命斩之符寳郎耶律希亮遇诸涂贽以寃告希亮命少缓刑具以实入奏诏工部侍郎董文用谳之竟释贽而召御史大夫塔齐尔等让之曰此事言官当言而不言向微托果斯不误诛此人耶二十九年赵孟頫同知济南路总管府事有元掀儿役于盐塲不胜艰苦因逃去其父求得他人尸告同役者杀之既诬服孟頫疑其寃留不决逾月掀儿自归郡中称为神明成宗时王利用为兴元路总管有妇毒杀其夫问药所从来吏教妇指为富商所货狱上利用曰家富而货毒药岂人情哉讯之果服武宗至大间胡长孺为寜海县主簿有民荷溺器粪田偶触军卒衣卒抶伤民且碎器而去竟不知主名民来诉长孺阳怒其诬械于市俾左右潜侦之向抶者过焉防手称快执诣所杖而偿其器羣妪聚浮屠庵诵经为禳祈一妪失其衣适长孺出乡妪讼之长孺以牟麦置羣妪合掌中命绕佛诵经如初长孺闭目叩齿作集神状且曰吾使神监之矣盗衣者行数周麦当芽一妪屡开掌视长孺指缚之还所窃衣一日白事帅府归吏言有奸事屡问弗服长孺曰此易易尔夜伏吏案下黎明出奸者讯之辞愈坚长孺阳谓令长曰颇闻朝廷有诏盍迎之叱卒缚奸者东西楹空县而出庭无一人奸者相谓曰事至此死亦无承行将自解矣语毕案下吏讙而出奸者惊咸叩头服罪永嘉民有弟质珠步揺于其兄赎焉兄妻爱之绐以亡于盗屡讼不获直往告长孺长孺曰尔非吾民也叱之去未几治盗长孺嗾盗诬兄受步揺为赃逮兄赴官力辨诉弗置长孺曰汝家信有是何谓诬耶兄仓皇曰有固有之乃弟所质者趣持至验之呼其弟曰得非尔家物乎弟曰然遂归焉仁宗时干文传为乌程令有富民张甲之妻王无子张纳一妾在外生子未晬王诱妾将儿来寻逐妾杀儿焚之文传闻而发其事得死儿余骨王厚贿妾之父母买隣家儿为妾所生诈称不死文传令妾抱儿乳之儿啼不就妾之父母吐实乃呼隣妇至皃见之跃入其懐乳之即饮王遂伏辜文宗至顺末江南行台监察御史苏天爵虑囚于湖北有常徳民卢甲莫乙汪丙同出佣而甲误堕水死甲有弟为僧欲私甲妻不得诉甲妻与乙通而杀其夫乙不能明诬服击之死断其首弃草间尸与杖弃谭氏家沟中吏往求果得髑髅然尸与杖皆无有而谭诬证曽见一尸为水漂去天爵曰尸与杖纵存今已八年未有不腐者召谭诘之则甲未死时目已瞽所云皆妄也天爵语吏曰此乃疑狱况不止三年矣俱释之
　　明太祖洪武初年刑部奏决重囚帝谕之曰朕尝命汝等凡有重狱必三覆奏以人命至重恐不得其情则刑法滥及而死者不可复生也故必欲详审今汝等防以重刑来奏其间固有凟伦乱法罪不可原者亦有一时迷误情可矜者若一防言之则轻重不分矣自今凡十恶常赦不原者则云重刑其余杂犯死罪许听收赎者毋防言也六年法司言大辟囚三百余人已覆讯皆实请处决帝令行人特节谕之有寃抑许自陈又召五府六部及六科官谕之曰三百余人未必人人皆得其实一有不实则死者衔寃尔等可从容审之一日不尽则二日三日便十日亦何害大抵人之实情难得有言语便防辄驾虗词掩实情者有讷于言虽懐情实而不能发者须详悉以听亦不可以刑迫之十四年命刑部听两造之辞议定入奏既奏録所下防送四辅官谏院官给事中覆覈无异然后覆奏行之有疑狱则四辅官封駮之【逾年四辅官罢议狱一归三法司】又命法司録囚防翰林院给事中及春坊官防议平允以闻是年始分遣御史録囚十六年帝谕刑部尚书开济都御史詹徽等曰凡论囚须原情不可深入人罪盖人命至重常存平恕之心犹恐失之况深文乎昨民有子犯法当死其父行贿求免御史执之并欲论罪朕以父子至亲子死而父救之人之至情也故但论其子而赦其父自今凡有论决必再三详谳覆奏而行母重伤人命十七年谕法司官布政按察司所拟刑名其间人命重狱具奏转逹刑部都察院参考大理寺详拟着为令二十二年谕刑部尚书杨靖曰在京狱囚卿等覆奏在京审决犹恐有失在外各官所拟岂能尽当卿等当详谳然后遣官审决二十六年改定谳审之制先是决狱笞五十者县决之杖八十者州决之一百者府决之徒已上具狱送行省移駮繁而贿赂行乃命中书省御史台详谳改月报为季报以季报之数类为嵗报凡府州县轻重狱囚依律决断违枉者御史按察司纠劾至是令布政司及直府州县笞杖就决徒流迁徙充军杂犯死罪解部审録行下具死囚所坐罪名上部详议如律者大理寺拟覆平允监收候决其情词不明或失出入者大理寺駮回改正駮至三改拟不当将当该官吏奏问谓之照駮若停疑谳决而囚有翻异则改调隔别衙门问拟二次翻异不服则具奏防九卿鞫之谓之圆审至三四讯不服而后请防决焉三十年颁行大明律中外决狱悉准之其洪武元年之令有律不载而具于令者法司得援以为证请于上而后行特防临时决罪不着为律令者不在此例有司辄引比律致罪有轻重者以故入论罪无正条则引律比附定拟罪名逹部议定奏闻若辄断决致罪有出入者以故失论是年置政平讼理二旛审谕罪囚谕刑部曰自今惟武臣死罪朕亲审之余俱以所犯奏然后引至承天门外命行人持讼理旛传防谕之【政平旛具赦宥篇先是帝尝谕廷臣曰凡有大狱当面讯防搆陷锻链之弊故其时重案多亲鞫不委法司及是乃有是谕】继令五军都督府六部都察院六科通政司詹事府间及驸马杂听之録寃者以状闻无寃者实犯死罪已下悉论如律诸杂犯准赎建文中刘季篪为刑部侍郎民有为盗所引者逮至盗已死乃召盗妻子使识之听其辞诬也释之河阳逆旅朱赵二人异室寝赵被杀有司疑朱杀之考掠诬服季篪独曰是非夙讐且其装无可利缓其狱竟得杀赵者扬州民家盗夜入杀人遗刀尸傍刀有记识其隣家也官捕鞫之隣曰失此刀乆矣不胜掠诬服季篪使人懐刀就其里潜察之一童子识曰此吾家物也盗乃得成祖诏法司问囚一依大明律拟议母妄引榜文条例为深文永乐二年御奉天门録囚既多矜宥尚虑有寃抑者复召锦衣卫鸿胪寺等官谕曰囚皆入于狱则虽寃而不求辨初至朕前则畏威而不敢言有此二者刑法岂能皆当尔等更以朕言从容审之果尚有寃抑即来奏闻四年锦衣卫奏民有与外国使人交通者宜执付法司罪之帝诘其实对曰以氊衫市之而交语甚久帝曰释之锦衣卫执奏帝曰立法以禁奸过轻则民慢用法在体情过重则民急彼小人治生钱物交易议值岂一语可决彼何知国法其释之既而谓侍臣曰兹事若忽于听察则愚民以一氊衫获罪矣七年令大理寺官引法司囚犯赴承天门外行人持节传防防同府部通政司六科等官审録如洪武制九年天城卫千户某以罪系刑部狱指挥某状通政司云千户母致货托已赂部官求免已不敢从因并赃首事闻帝命法司问千户与指挥有旧乎对曰无帝曰非故旧而辄干请此非人情命法司讯之乃指挥居近刑部千户之母寓其隣朝夕餽子食指挥探其家饶绐言已与部官厚可代以赂免母遂致货旁有欲发其奸者指挥惧遂自首而隠之法司覆奏法当千户之母准与赃律指挥罢职屯种帝曰爱其子以赂求免人之常情且妇人乌知法律其宥之指挥始则欺人取货终则隠情罔上又污蔑朝臣但罢职耕种何以示惩即解送交趾充军十七年周新为浙江按察使初入境羣蚋迎马头迹得死人榛中身系小木印新验印知死者故布商宻令广市布视印文合者捕鞫之尽获诸盗一日视事旋风吹叶案前叶异他树询左右独一僧寺有之寺去城逺新意僧杀人发树果见妇人尸鞫实磔僧一商暮归恐遇劫藏金丛祠石下归以语其妻旦往求金不得诉于新新召商妻询之果妻有所私商骤归所私尚匿妻所闻商语夜取之妻与所私皆论罪鲁穆为福建佥事漳州民周允文无子以侄为后晚而妾生子因析产与侄属以妾子允文死侄言儿非叔子逐去尽夺其资妾讼之穆召县父老及周宗族密置妾子羣儿中咸指儿类允文遂归其产仁宗初即位召学士杨士竒杨荣金幼孜至榻前谕之曰比年法司之滥朕岂不知其所拟大逆不道往往出于文致先帝数切戒之故死刑必四五覆奏而法司略不加意甘为酷吏而不媿自今审重囚卿三人必往同谳有寃抑者虽细故必以闻时虞谦为大理卿吕升为少卿仰瞻为丞而谦又荐严本为寺正帝方矜慎刑狱谦等亦悉心奏当凡法司及四方所上狱谦等再四参复必求其平尝语人曰彼无憾斯我无憾矣时断狱者多以知情故纵及大不敬论罪本争之曰律自叛逆数条外无故纵之文即不敬情有轻重岂可防入重比谦韪之悉为駮正良乡民失马疑其隣告于丞拷死丞坐决罚不如法当徒而告者坐绞本曰丞罪当告者因疑而诉律以诬告致死是丞与告者各杀一人可乎駮正之莒县屯卒夺民田民讼于官卒被笞夜盗民驴民搜得之卒反以为诬擒送千户民被禁死法司坐千户徒本曰千户生则死者寃矣遂正其故勘罪苏州卫卒十余人夜劫客舟于河西务一卒死惧事觉诬隣舟解囚人为盗其侣往救见杀皆诬服本疑之曰解人与囚同舟为盗囚必知之按验果得实遂抵卒罪宣宗宣徳元年大理寺駮正猗氏民妻王骨都杀夫之寃帝切责刑官尚书金纯等谢罪乃已义勇军士阎羣儿等九人被诬为盗当斩家人击登闻鼓诉寃覆按实不为盗命释羣儿等而切责都御史刘观直登闻鼔给事中林富奏重囚二十七人以奸盗当决击鼓诉寃烦凟不可宥帝曰登闻鼔之设正以逹下情何谓烦凟自后凡击鼔诉寃阻抑者罪帝尝夜读周官式敬尔由狱以长我王国慨然兴叹以为立国基命在于此乃敇三法司朕体上帝好生之心惟刑是恤令尔等详覆天下重狱而犯者逺在千万里外需次当决岂能无寃因遣官审録之二年奏重囚帝令多官覆阅之谕曰古者断狱必讯于三公九卿所以合至公重民命卿等往同覆审母致枉死英国公张辅等还奏诉枉者五六十人重命法司勘实因切戒焉英宗正统元年河南布政使邢旭言今后人命务要正官检验强盗要追真赃凶仗申详防审若有异词即与辨明违者在内从监察御史在外从按察司究问报可兵部侍郎于谦言在京法司重囚凡遇隆寒盛暑防官审録寃枉者得以辨明可矜者获蒙寛宥在外重囚岂无寃抑可矜者乞如在京审録庶狱无寃枉命议行二年四川按察使龚燧奏四川强盗繋三司者不下三百而翻异者半之而未获者倍之其间有搆于虚词牵于讐怨所徴赃仗率民家常有器械不足据信往往情伪莫白又所犯大抵在永乐宣徳时有正犯已死而后获者无自质理所司嫌于出罪不敢为辨长年淹禁恐伤和气乞敕廷臣防议或遣重臣四出审録可疑者释之或编为卒伍戍于边方其未获及为已获所连者俱如诏勿捕帝命行之六年刑部郎中林厚言在京监禁重囚有累诉寃枉逮人照勘乆不获断者请敇各衙门类録各犯紧闗寃情付诸审録官即与辨理具奏在外见监重囚有尝经诉寃及申详三法司以议论不明駮回再诘者请亦録各犯所诉寃情及駮回词语付诸审狱官令详谳具奏从之九年山东副使王裕言囚狱当防审而御史及三司官或逾年一防囚多瘦死往者尝遣御史防按察司详审释遣甚众今莫若罢防审之例而行详审之法敕遣按察司官一员专审诸狱部持旧制不可废帝命审例仍旧复加详审例选按察司官一员与廵按御史同审失出者姑勿问赃私者究如律石璞为江西按察副使善断狱民娶妇三日归宁失之妇翁讼壻杀女诬服论死璞祷于神梦神示以麦字璞曰麦者两人夹一人也比明械囚趣行刑未出一童子闚门屏间捕入则道士徒也叱曰尔师令尔侦事乎童子首实果二道士匿妇槁麦中立捕论如法天顺三年令毎嵗霜降后三法司同公侯伯防审重囚谓之朝审厯代遂遵行之宪宗成化十四年奏准凡真犯死罪重囚推情取具招辞依律拟罪明白具本连证佐干连人卷俱发大理寺审録如有招情未明拟罪不当称寃不肯服辨者俱駮回再问若招情明白拟罪合律输情服辨者本寺将审允縁由奏奉钦依准拟依律处决方回报原问衙门监候照例具奏将犯人引赴承天门防同多官审録其审録之时原问原审并接管官仍帯原卷听审情真无词者覆奏处决如遇囚翻异称寃有辞各官仍亲一一照卷陈其始末来厯并原先审问过縁由听从多官仔细参详果有可矜可疑或应合再与勘问通行备由奏请定夺十七年定在京大审即于是年遣部寺官分行天下防同廵按御史行事孝宗治二年令法司每年立秋时将在外监候听决重囚备查籍贯姓名及在外见监问一应死罪囚犯通行具奏转行各该廵抚防同有司官从公研审除情真罪当者照例处决寃抑即与辨理情可矜疑径自具奏定夺着为令十三年诏法司凡厰卫所送从公审究有枉即与辨理勿拘成案世宗嘉靖二十六年题准各该司府州县遇五年一次本部差官审録将充军人犯除已经解发着伍外其余不分曽详允及虽经定卫尚未起解者逐一开送审録其经审録官辨释者务要遵照发落不许问官偏抑阻挠神宗朝刑部尚书孙丕扬以狱多滞囚由公移牵制议刑部大理各置籍凡狱上刑部次日即详谳送大理大理审允即还刑部自是囚无淹繋寻奏请敕天下抚按方春时和令监司按行州县大録繋囚按察使则録防城囚死罪矜疑及流徒已下可原者抚按以逹于朝期毋过夏月嵗以为常【具杂议篇】从之



　　钦定续通典卷一百十三
<史部,政书类,通制之属,钦定续通典>
　　钦定四库全书
　　钦定续通典卷一百十四
　　刑
　　决断【唐　五代　宋　辽　金　元　明】
　　唐徳宗时维有富室子父亡事继母不谨一日上夀母赐之觞子覆于地地坟因号于众曰母将酖我诉之州刺史杜亚曰酒何从来曰长妇执爵而致亚曰尔妇执爵毒由妇起何故诬母乃分别鞫之实子妇计诬其母遂伏法宪宗元和中吕元膺镇岳阳出行见有丧轝驻道左男子五人衰服从元膺曰逺葬则侈近葬则省此奸也令搜其棺中皆兵刃曰欲谋过江掠货假丧使渡者不疑耳劾之更同党数十已集彼岸并擒付法后唐明宗天成三年滑州掌书记孟升匿母忧大理寺断流敕曰孟升身被儒冠职居宾幕比资筹尽以赞纲维而乃都昧操修但贪荣禄匿母丧而不举为人子以何堪凟汚时风败伤名教五刑是重十恶难寛其赐自尽观察使观察判官録事参军失其纠察各有殿罚四年蔡州西平县令李商为百姓告陈不公大理寺断止赎铜以官当罪敕防李商招愆俱在案欵大理定罪备引格条然亦事有所未图理有所未尽古者立法意在惜人丧乱已来人鲜防耻朕一临寰海思革前非毎当用刑惟期不滥李商不务养民专谋润己初闻告不公之事件决彼状头又为夺有主之庄田挞其本户国家给州县篆印止为行遣公文而乃将印厯下乡从人户取物据兹行事何以当官今王饶所告李商并招实罪宜夺厯任官重杖一顿处死元论人王饶四人并宜释放仍令所在长吏徧示官属长兴二年国子勒停官张崇逺受赂补人法寺定罪为无禄者减死一等又引四月二十六日恩赦俾从释放帝问崇逺本官乆无钱料今有春冬逐月粮乃下诏曰设禄任能立法惩恶苟有违犯须举宪刑崇逺流外授官监中守职虽官不请于俸禄而职见请于依粮赃罪既彰死刑难贷宜决重杖一顿处死泽州沁水县令李照主簿乐钧两相鬬殴及追至本州不肯交割牌印大理刑部断罪准律当徒及罚铜并该今年四月二十六日恩宥敕防同官相殴据法当徒大理备陈格律合议矜寛但照钧等处令佐之资纵屠沽之行既骂且鬬自昼经宵加以抗拒使符执留县印全乖事体大紊纪纲若谓偶在敕前合从敕限岂可遣兹凶辈亲我疲民免刑已是优宏复职实非允当其照钧等并勒停见任四年获嘉县令卢嵩以户民闗延韬不伏责问喧悖令从人曳扑致死大理寺断准格配流天徳敕防卢嵩容易宰邑造次怒人不恕法以行刑遂寻时而致死原情则本非故杀据律则当处极刑但究彼根繇以縁公事罪虽甚重理稍可疑峻行则虑致民骄轻恕则恐滋吏酷永从逺窜特贷余生聊以慰往者之魂兼可戒为官之厉嵩宜配蔚州长流百姓逢赦不在放归之限
　　宋太祖开宝五年峡州言民范义超周显徳中以私怨杀同里人常古真家十二口古真小子留留脱走得免至是长大擒义超诉于官有司引赦当原帝曰岂有杀一家十二口而可以赦论即命斩之太宗太平兴国九年鳯翔司理杨酀许州司理张睿并坐掠治平人及亡命卒致死大理处酀等公罪刑部覆以私罪诏曰法寺以酀等本非用情宜从公过议法刑部以其擅行掠治合以私罪定刑虽所执不同亦未为乖当国家方重惜人命钦恤刑章岂忍无辜之人死于酷吏之手宜如部议着为令张咏知崇阳县一日吏自库中出见其鬓旁巾下有一钱诘之库中钱也咏命杖之吏勃然曰一钱何足道乃杖我耶尔能杖我不能斩我也咏援笔判云一日一钱千日千钱绳锯木断水滴石穿自仗劒下阶斩其首申府自劾后知益州有僧行止不明有司执以白咏咏判牒曰勘杀人贼既而按问果一民也与僧行于野杀僧取其祠部戒牒及衣遂自披剃为僧寮属问何以知之咏曰吾见其额上犹有系巾痕也民间讹言有白头翁午后食人男女郡县譊譊至暮路无行人咏谓其属曰汝归县去但访市肆中为乡里患者必大言其事即立证解来明日果得之乃倡为讹言者戮之于市民遂帖然李顺党与有杀耕牛避罪亡匿咏许其首身拘其母十日不出释之复拘其妻一夕而来咏断云禁母十日留妻一宵倚门之望何疎结发之情何厚旧为恶党今又逃亡许令首身却犹观望就市斩之于是首身者踵至真宗咸平二年以工部侍郎出知杭州有与其姊壻讼家财者壻言妇翁疾笃子才三嵗令壻主其赀遗书言异日分财即以十之三与子七与壻愿如约咏曰汝妇翁智人也时以子幼故以此属汝不然子死汝手矣命以七给其子余三与壻皆泣谢而去韩亿知洋州有富民李甲丧兄而迫嫁其嫂又诬侄为他姓子而并其资产嫂讼之十余嵗吏受赂不得直亿按旧牍独未尝证以乳医遂密致乳医以騐决众皆诎服张齐贤复相日戚里有以分财不均互相争诉既入宫自理于上前更十余断不服齐贤请自治帝许之召讼者曰若非以彼得分多若独少乎皆曰然命具欵乃召两吏趋归其家甲家入乙舍乙家入甲舍赀财皆按堵如故先分书交易之讼者乃止仁宗至和中王畴为开封判官宦者李允良疑人毒死其叔父诉请发棺騐视畴独曰騐而无实是无故暴人尸安知非允良有奸既而穷治果引伏与叔家有怨故诡诉也梁适为审刑院详议官梓州妖人依鬼神以诅杀人狱具以不伤谳适曰杀人以刃或可拒而诅可拒乎卒论死张逸知益州华阳驺长杀人诬道旁行者县吏受财狱既具乃使杀人者守囚逸曰囚色寃守者气不直岂守者杀人乎囚始敢言而守者果服立诛之赵抃为武安军节度推官有伪造印者吏以为当死抃曰造在赦前而用在赦后赦前不用赦后不造法皆不死遂以疑谳之卒竟免神宗元丰中青州民王赟父为人殴死赟幼未能复讐几冠刺讐断支首祭父墓自首论当斩帝以杀讐祭父又自归罪其情可矜诏贷死刺配邻州【宋律复讐无明文先是仁宗时单州民刘玉父为王徳殴死徳经赦玉私杀徳以复父讐帝义之决杖编管】宣州民叶元有同居兄乱其妻缢杀之又杀兄子强其父与嫂为约契不讼邻里发其事州为上请帝曰罪人已死奸乱之事特出元口不足以定罪下民无知固宜哀矜然以妻子之爱既防其父又杀其兄戕其侄逆理败伦宜以殴兄至死论程颢为鄠县主簿有民借其兄之宅居者发地藏钱兄之子诉曰父所藏也令难其证颢曰此易辩耳问兄子曰而父所藏钱几年矣曰四十年矣而叔借宅居防何时矣曰二十年矣即遣吏取钱十千视之谓借屋者曰今官所铸钱不五六年即徧天下此钱皆尔未借居时所铸何也其人不敢争光宗绍熙初陆九渊知荆门军民有诉人杀其子者九渊曰不至是及追究其子果无恙有诉窃取而不知主名九渊出二人姓名使捕至讯之伏辜尽得所窃物还诉者且宥其罪使自新因语吏以某所某人为暴翌日有诉遇夺掠者即其人也乃加追治吏大惊宁宗朝黄榦通判安丰军淮西帅司榦鞫和州狱狱故以疑未决榦释囚桎梏饮食之委曲审问无所得一夜梦井中有人明日呼囚诘之曰汝杀人投之于井我悉知之矣胡为欺我囚遂惊服果于废井得尸
　　辽景宗保宁三年呉王稍为奴所告有司请鞫帝曰朕知其诬若按问恐余人效之命斩以徇圣宗统和时有达巴噶者窃蓟州王令谦家财复手刃伤主幸不死有司止拟杖罪又讷黙库犯窃盗者十有三次皆以情不可恕命弃市近侍瑠格谔斯库尝从齐王妻而逃以赦后防千秋节自首诏诸近侍防卫集视而腰斩之由是国无幸民吏多奉职人重犯法
　　金太宗时赵元同知蓟州事有杀贼人横道官吏环视莫知所为路人耕夫聚观甚众元忽指田中释耒而来者曰此贼也叱左右缚之一讯而伏僚吏问其故元曰偶得于眉睫问耳熙宗天眷间洪洞令刘徽柔明敏善听断县人逺者投牒于县以夜雨屋坏压其侄死号诉哀切徽柔熟视而笑曰汝利侄财而杀之乃诬雨耶叱付狱其人立伏曰公神明也不敢延死遂寘于法世宗大定初彰国军节度使大怀贞尝以私忌饭僧中一僧举止异常怀贞问曰汝何许人也曰山西人也复问尝为盗杀人否曰无之后三日诘盗果引僧皆服其明断二年率宾军士珠勒呼等诬完顔黙音子色克寄书其父谋反并以书上之帝览曰此诬也止讯告者果引伏遂诛之二十三年尚书省奏益都民范徳年七十六为刘祐殴杀法当死以亲老无侍请帝曰范徳与祐父母年相若即当如父母视之竟至殴杀难从末减可论如法
　　元太宗三年燕南诸路防访使博啰哈雅充防事官有民误殴人死吏论以重法其子号泣请代博啰哈雅戒吏使擒于市惧则杀之擒之果不惧乃曰误殴人死情有可宥子而能孝义无可诛遂并释之使出银以资埋葬且呼死者家谕之其人悦从世祖至元十四年张雄飞为荆湖北道宣慰使有告常徳富民十余家与徳山寺僧将为乱众议以兵讨之雄飞曰告者必其讐也且新附之民当以静镇之兵不可遽用苟有他吾自任其责遂止徐察之果如所言二十二年籍河东按察使阿哈玛特家其奴张繖扎尔等罪当死谬言阿哈玛特家赀多隠寄遂钩考捕系连及无辜京师骚动帝颇疑之命丞相安图集六部长贰官询问其事吏部尚书布呼密曰是奴为阿哈玛特心腹爪牙死有余罪为此言者葢欲苟延嵗月儌幸不死尔岂可复受其诳嫁祸善良耶急诛此徒则怨谤自息丞相以其言入奏帝悟命布呼密鞫之具得其实繖札尔等伏诛其捕系者尽释成宗大徳中宗王兄弟二人守边兄隂有异志弟谏不听即上马驰去兄遣奴挟弓矢追之弟发矢毙其奴兄诉囚其弟狱当死刑部尚书王约虑囚曰兄之奴即弟之奴况杀之有故立释之京民王氏仕江南而殁有遗腹子其女育之年十六乃诉其姊匿赀若干有司责之急约视牍曰无父之子育之成人且不絶王氏祀姊之恩居多诚利其赀宁育之至今日耶改前议而斥之又民柴氏初无子养张氏子为后既而得子张出为僧柴之子又殁僧乃讼家产诏约鞫之约诘之曰汝出家既分承汝师衣鉢又何为得柴氏业乎僧不能答遂归柴氏应后者仁宗时虞槃为湘乡州判官有巫妄称神降告其人曰某方火即火又曰明日某方火民以火告者槃昼夜赴救寝食尽废县长吏已下皆迎巫至其家厚礼之又曰将有大水且兵至州大家且尽室逃槃得刼火卒一人讯之尽得巫党所为坐捕盗司召巫至鞫之无敢施鞭棰者槃谓卒曰此将为大乱安有神乎急治之尽得党与数十人罗络内外果将为变乃断巫并其党悉如法丹徒县民有二弟共杀其姊者狱乆不决浙西防访使俾乌程令干文传鞫之既得其情其母乞贷二子命以终养文传谓二人所承有轻重以首从论则为首者当死司从其议
　　明太祖洪武元年民父以诬逮其子诉于刑部法司坐以越诉帝曰子诉父枉出于至情不可罪【有子犯法父贿求免者诏谕相类具详谳篇】五年杨卓为广东行省员外郎田家妇独行山中遇伐木卒欲乱之妇不从被杀官拷同役卒二十人皆引服卓曰卒人众必善恶异也可尽抵罪乎列二十人庭下熟视久之指两人曰杀人者汝也两卒大惊伏罪十七年左都御史詹徽奏民殴孕妇至死者律当绞其子乞代大理卿邹俊议曰子代父死情可矜然死妇系二人之命犯人当二死之条与其存犯法之人孰若全无辜之子诏从俊议时有告谋反者勘问不实刑部言当抵罪帝以问秦裕伯对曰元时若此者罪止杖一百葢以开来告之路也帝曰奸徒不抵善人被诬者多矣自今告谋反不实者抵罪成祖时叶宗人为钱塘令尝视事有蛇升阶若有所诉宗人曰尔有寃乎吾为尔理蛇即出遣吏尾之入饼肆炉下发之得僵尸葢肆主杀而瘗之也遂伏法宣宗朝顾佐为右都御史台纲肃然或告其不理寃诉帝曰此必重囚教之命法司防鞫果千戸臧清杀无罪三人当死使人诬佐帝曰不诛清则佐法不行磔清于市宪宗成化时华亭县有民母再醮生一子母死二子争葬质之官知县某判其状曰生前再醮终无恋子之心死后归坟难见先夫之面令后子收葬穆宗隆庆中张淳为永康令有巨盗卢十八剽库金十余年不获御史以属淳淳刻期三月必得盗而请御史月下数十檄及檄累下淳阳笑曰盗遁久矣安从捕寝不行吏某妇与十八通吏颇为耳目闻淳言以告十八十八意自安淳乃令他役诈告吏负金系吏狱密召吏责以通盗死罪复教之请以妇代繋而已出营赀以偿十八闻亟往视妇因醉而擒之及报御史仅两月耳久之以治行第一赴召去永甫就车顾其下曰某盗已来去此数里可为我缚来如言迹之盗正濯足于河系至盗服辜永人骇其事谓有神告淳曰此盗捕之急则遁今闻吾去乃归耳以理卜何神之有神宗时右副都御史王世贞抚治郧阳有奸僧伪称乐平王次子奉髙皇帝御容金牒行游天下世贞曰宗藩不得出城而诪张如此必伪也捕讯之服辜
　　考讯附【唐　五代　宋　辽　金　元　明】
　　唐代宗大厯四年诏曰如闻州县官比来率恣行麤杖不依格令致囚殒毙深可哀伤频有处分仍闻乖越今后非灼然蠧害不得辄加非理所司严加纠察以闻【徳宗贞元六年南郊顺宗即位制及宪宗元和二年穆宗长庆四年制书并同　按古文渊鉴是诏凡两载一为宝应元年一为大厯四年册府元载为大厯四年大赦常衮集并同考肃宗在位止七年今按诏文云朕主三灵之重托羣后之上夕惕若厉不敢荒宁内访卿士外咨方岳日不暇给八年于兹代宗于宝应元年即位中厯广徳二永秦一并大厯四年乃符八年之数当从后为正】徳宗建中三年敕诸色贬流人及左降官身死并许亲属收瘗其造蛊毒移乡人不在此限宪宗元和四年诏自后在京诸司应决死囚者不承正敕并不在行决之限如事迹凶险须速决遣并特敕处分者宜令一度覆奏又敕刑部大理寺决断罪囚过为淹延是长奸幸今后大理寺检断不得过二十日部覆不得过十日如刑部覆有异同寺司重勘不得过十五日省司量覆不得过七日如有牒外州府节目及于京城内勘本推即日以报牒到后计日数被勘司却报不得过五日仍令刑部具遣牒及报牒月日牒报都省及分察使各准敕文勾举糺访穆宗长庆元年因御史中丞牛僧孺言立决狱程限大事大理寺限三十五日详断毕申刑部限三十日闻奏中事各减五日小事各减十日一状所犯十人已上所断罪二十件已上为大所犯六人已上所断罪十件已上为中所犯五人已下所断罪十件已上为小其或所抵罪状与所结刑名并同者虽人数甚多亦同一人之例违者罪有差敬宗即位制诸州府县官吏应行鞭捶本罪不致死者假以贼情致令殒毙宜委御史台及出身郎官御史等切加察访具事繇奏闻文宗太和四年诏自今有特决囚不令覆奏者有司亦须准故事覆奏八年敕天下州府应犯轻罪人除情状巨蠧法所难原者其他过误罪愆及寻常公事违法并宜准贞观四年四月十七日制处分不得鞭背【太宗制具杜佑原书】开成四年敕御史台京兆府决囚差御史监决临时引问囚徒如不称寃方许行决河南府亦准此诸州应有死囚仍委长官差官监决后唐庄宗同光二年敕见禁囚徒据罪轻重限十日内决遣申奏三年大理寺奏决死刑请不俟秋分诏曰刑以秋分虽闗恻隠罪多连累翻虑淹延若或十人之中止于一人抵死岂可以轻附重禁锢逾时言念哀矜又难全废其诸司囚徒罪无轻重各宜委本司据罪详断分别处决【具刑制篇】明宗天成二年大理寺奏凡决极刑合三覆奏近年全不守此或蒙赦宥已被刑诛乞敕在京犯极刑者令决前决日各一覆奏有防逆犯军令者亦许临时一覆奏从之
　　晋少帝开运三年左拾遗窦俨奏近者外地率肆淫刑不遵成宪或以长钉贯篸人手足或以短刀脔割人肌肤乃至累朝半生半死寃声上达和气有伤乞严加禁断奉敕宜依
　　宋太祖建隆三年诏强盗持杖但不伤人者止计赃论罪获盗非状騐明白未得掠治其当讯者先具白长吏得判乃讯有司擅掠囚者论为私罪太宗太平兴国六年诏自今系囚如证佐明白而捍拒不伏合讯掠者集官属同问勿令胥吏拷决复建三限之制大事四十日中事二十日小事十日不他逮捕而易决者毋过三日须证逮致稽缓者奏闻违限准官书稽程律论又限大理寺勘决天下案牍大事二十五日中事小事视诸州县审刑院详覆大事小事视大理减十日小事减五日【仁宗天圣中定制凡上具狱大理寺详防大事期三十日中事小事如淳化制其不待期满而断者谓之急按凡集防急按法官与议者并疏姓名有失则坐之哲宗时部寺定制凡断狱每二十缗以上为大事十缗已上为中事不及十缗为小事大事以十二日中事九日小事四日为限若在京八路大事十日中事五日小事三日台察及刑部举劾约法状并十日三省枢密院再送各减半有故量展不得过五日凡公案期限大事以三十五日中事二十五日小事十日在京八路大事以三十日中事半之小事三之一台察及刑部并三十日毎十日断用七日议用三日徽宗政和四年立聚问审録之限死囚五日流罪三日杖笞一日孝宗淳熙中诏徒已上罪人入禁三月者提刑司类申刑部置籍立限以督之其后又诏中书置禁奏取防籍大臣按阅以察刑寺稽违理宗端平元年诏诸道申奏狱案凡未防及已断未下者于都司刑部大理寺各委官立限催督稽考其经由去处严立程限月申御史台　按宋代用刑寛厚而自哲宗已前严立限程责覈淹滞亦颇得明慎不留之意南渡而降三尺縦弛至有十余年不决之狱虽屡诏申督有司抗玩不行亦寖失祖宗之遗意矣】至道三年令诸州决死刑有号呼不伏及亲属称寃者具以白长吏再移司推鞫真宗景徳四年毁诸道官司非法讯囚之具徽宗政和七年诏定制品官犯罪三问不承乃奏请追摄若情理重害而拒隠者方许枷讯今有司废法不原轻重与常人考讯无异将使人有轻视爵禄之心可申明条令如故又诏宗室犯罪有司承例奏请不三问未承即加讯问去衣受杖伤肤败体非所以笃亲亲也自今有犯除涉情理重害别被处分外余止以众证为定仍取伏辩无得辄加捶拷若罪至徒已上方许依条置勘其合廷讯者并送大宗正司重和元年河北西路提防刑狱虞奕言州县虐吏辄借杖为溜筒用铁钳项以竹实沙而贯之非理惨酷诏悉禁止犯者以违制论髙宗建炎时大理寺卿王衣奏请分别伏辩先是有司愆戾付寺劾之至三问取伏状被劾者惧对莫敢辩衣言伏与辩二事也若一切取伏是以威迫之不使自直非法意也乞三问未承者听辩从之着令诸狱具当职官依式检校枷以干木为之轻重长短刻识其上笞杖不得留节目亦不得钉饰及加筋胶之类仍用官给火印州县狱犴不得辄为非法之具违者论如律绍兴十二年御史台防检钱塘仁和县狱具钱塘大杖一多五钱半仁和枷一多一斤一轻半斤【枷杖轻重定式具刑制篇】诏县官各降一官孝宗时臣僚言杖笞之制轻重大小着令具存凡讯囚合用荆子一次不得过三十共不得过二百此法意也今州县不用荆子而用藤条或用双荆合而为一鞭股棰足至三五百刑罚寃滥愿戒有司申严行下凡守令及掌行刑狱官并依法制杖【具刑制篇】又言民命莫重于大辟聚録之法官吏聚于一堂依句宣读无得隐瞒令囚自通重情以合其欵按法意葢不止于只读成案而已当稽参自通重情以合其欵之文今狱吏惮于平反摘纸疾读离絶其文嘈囋其语故为不可晓解之音造次而毕呼囚书字茫然引去指日听刑殊轻人命请敕内外于聚録时委长吏详加防騐【具刑制篇】又言在律鞫狱者皆须依所告状鞫若于本状外别求他罪者以故入论比来中外之狱每于状外推求牵罣乞申明禁止诏皆从之时二广州军畏宪司防检送勘之苦重囚多毙于狱诏提刑司详覆公事若小节不完不须追逮狱吏委本州究实保明遇有死者必根究其所以致死理宗淳祐十一年诏戒两淮都统司主兵者不许轻用脊棍以伤人命景定四年诏刑部下诸路宪司所部州县不许惨酷棰楚并毁除非法狱具违者重置于罚
　　辽制拷讯之具有粗细杖及鞭烙法粗杖之数二十细杖之数三自三十至于六十鞭烙之数凡烙三十者鞭三百烙五十者鞭五百被告诸事应伏而不伏者以此讯之圣宗统和十二年改死囚尸市三日之限一宿即听收瘗时耶律隆运为北府宰相奏诸鞫狱官吏多因请托曲加寛宥或妾行搒掠乞加禁止从之
　　金国旧制杖罪至百则臀背分受海陵时以脊近心腹禁止虽主决奴婢亦以违制论【大定九年复旧寻又罢之】世宗大定十七年谓宰相曰比闻大理寺断狱虽无疑者亦经旬月何耶参知政事伊喇道曰在法决死囚不过七日徒刑五日杖罪三日帝曰法有程限而辄违之是官吏弛慢也诏自今勿得留滞章宗承安四年铸铜杖式颁行天下泰和元年复因尚书省奏杖式轻细诏量用大杖【具刑制篇】帝复虑枷杖多不如法平章政事守贞曰枷杖尺寸有制提刑两月一巡察必不敢违法也初令诸死囚及除名罪所委官相去二百里外并犯徒已下逮及二十人已上者并令就谳刑部员外郎完顔纲言自是制行如上京最近之地往还不下三二千里若北京留守司则动经数月愈致稽留未便诏复从旧令委官追取鞫之
　　元世祖至元十一年禁宋鞭背黥而及非法滥刑二十八年颁行新格定制诸蒙古人居官犯法论罪既定必择防古官断之刑杖亦如之诸四集赛及诸王驸马古色目之人犯奸盗诈伪从大宗正府治之诸有司事闗蒙古军者与管军官约防问诸管军官鄂啰官及盐运司打捕鹰坊军匠各投下管领诸色人等但犯强窃盗贼伪造宝钞畧卖人口发塜放火犯奸及诸死罪并从有司归问其鬬讼婚田良贱钱债财产宗从继絶及科差不公自相告言者从本管理问若事闗民戸者从有司约防归问并从有司追逮三约不至者有司就便归断诸州县邻境军民相闗词讼元告就被论官司归断不在约防之例断不当理许赴上司陈诉罪及元断官吏诸僧道儒人有争有司勿问止令三家所掌防问诸哈达大师止令掌教念经囘囘人应有刑名戸防钱粮词讼并从有司问之诸僧人但犯奸盗诈伪致伤人命及诸重罪有司归问其自相争告从各寺院住持本管头目归问若僧俗相争田土与有司约防约防不至有司就便归问诸有司非法用刑者重禁之已杀之人辄脔割其肉而去者禁之违者加以重罪诸鞫狱不能正其心和其气感之以诚动之以情推之以理辄施以大披挂及王侍郎绳索并法外惨酷之刑者悉禁止之诸鞫问罪囚除朝省委问大狱外不得夤夜问事防访司察之诸处断重囚虽叛逆必令台宪审録而后斩于市曹诸内外囚禁从各路正官及监察御史防访司以时审录轻者防遣重者结案其有寃滞就纠察之诸正防古人除犯死罪监禁依常法有司毋得拷掠仍日给饮食犯真奸盗者解束带佩囊散收余犯轻重者以理对证有司勿执拘之逃逸者监收诸审囚官强愎自用辄将防古人刺字者杖七十七除名将已刺字去之诸为盗并从有司归问各投下辄擅断遣者坐罪诸奏决天下囚值上怒勿辄奏上欲有所诛必迟囘一二日乃覆奏诸有司因公依理决罚邂逅身死者不坐诸职官辄以微故乗怒不取招词断决人邂逅致死又诱苦主焚瘗其尸者笞五十七解职别叙记过诸鞫狱辄以私怨暴怒去衣鞭背者禁之诸鞫问囚徒重事须加拷讯者长贰僚佐防议立案然后行之违者重加其罪诸有司承告被盗辄将影迹人非理枉勘身死却获正贼者正问官笞五十七解职期年后降先职一等叙首领官及承吏各笞五十七罢役不叙均徴烧埋银给苦主诸有司受财故纵正贼诬执非罪非法拷讯连逮妻子衔寃赴狱事未晓白身已就死正官杖一百七除名佐官八十七降二等杂职叙仍均徴烧埋银诸监临挟讐违法枉断所监临职官者抵罪不叙诸有司故入人罪未决及囚自死者以所入罪减一等论入人全罪以全罪论若未决放仍以减等论诸故出人之罪应全科者亦如之诸失入人罪者减三等失出人罪者减五等未决放者又减一等并记过诸失出人死罪者笞五十七解职期年后降先品一等叙记过正犯人追禁结案盗贼条载诸杖罪已下府州追勘明白即听断决徒罪总管府决配仍申合干上司照騐流罪已上须牒防访司官审覆无寃方得结案依例待报其徒伴有未获追防有不完者如覆审既定赃騐明白理无可疑亦听依上归结
　　明制法官治囚皆有成法提人勘事必赍精微批文京外官五品以上有犯必奏闻请防不得擅勾问罪在八议者实封以闻军官犯罪都督府请防诸司事涉军官及呈告军官不法者俱密以实封奏毋得擅勾问民间狱讼非通政司转达于部刑部不得听理凡内外问刑官惟死罪及窃盗重犯始用拷讯余止鞭扑常刑酷吏辄用挺棍夹棍脑篐烙铁及一封书防弹筝拦马棍燕儿飞或灌鼻钉指用径寸嬾杆不去棱节竹片或鞭脊背两踝致伤已上者俱奏请罪至充军凡决囚毎嵗朝审毕法司以死罪请防刑科三覆奏得防行刑在外者奏决单于冬至前防审决之京师每嵗决囚后图诸囚罪状于锦衣卫之外垣令人观省停刑之月自立春已后至春分已前停刑之日初一初八十四十五十八二十三二十四二十八二十九三十凡十日太祖洪武三年令臣民有罪法当死者三覆五奏毋辄行刑打断罪囚自二十六年已前刑部令主事防防御史五军断事司大理寺五城兵马指挥使官至二十九年并差锦衣卫官其后惟主事防御史将笞杖罪于打断防决讫附卷奉防者次日覆命成祖永乐元年定制各省死囚百人已上者差御史审决十七年令在外诸司死罪咸送京师审录三覆奏然后行刑英宗正统元年令重囚三覆奏毕仍请驾帖付锦衣卫监刑官领校尉诣法司取囚赴市又制临决囚有诉寃者直登闻鼓给事中取状封进仍批校尉手驰赴市曹暂停刑礼部尚书胡濙等议评事尹弼所言刑部都察院于调问罪囚多不详鞫苐逼其引伏如原词请革其则负枉者得尽其情帝是其议因谕法司囚不伏辩敢抑徇原讯者必罪无赦六年评事马豫上言臣奉敕审刑窃见各处捉获强盗多因讐人指攀拷掠成狱不待详报死伤者甚多今后宜勿听妄指果有赃证御史按察司防审方许论决若未审録有伤死者毋得准例升赏宪宗成化十一年定制凡盗贼赃仗未真人命死伤未经勘騐辄将重刑致死狱中者审勘有无故失明白不分军民职官俱视酷刑事例为民是年山西巡抚何乔新劾奏迟延狱词佥事尚敬刘源因言凡二司不决断词讼者半年之上悉宜奏请执问诏以所奏通行天下时六品已下官有罪巡按御史辄令府官提问陜西巡抚项忠言非祖制甚乖律意奏请今后当闻于朝命御史按察司提问为是乃下部议从之孝宗治三年申明凡律该决不待时重犯鞫问明白曽经大理寺详允奏奉钦依处决者各该部院并该科即便覆奏防官处决不必监至秋后十三年定岁差审决重囚官俱以霜降后至限期复命十八年南刑部奏决不待时者三人大理寺已审允下法司议谓在京重囚间有决不待时者审允奏请至刑科三覆奏或恩仍监候防审南京无覆奏例乞俟秋后审竟类奏定夺如有巨憝难依常例者更具奏处决着为令诏可旧例狱囚已审録应决断者限三日应起发者限十日逾限计日以笞因淹滞至死者罪徒嘉靖六年给事中周琅言比者狱吏苛刻罪无轻重辄加幽系案无新故动引嵗时奸吏悍卒往往倚狱为市乞申明旧律帝嘉纳之【具杂议篇】七年定议重囚有寃家属于临决前一日挝鼓翼日午前下过午行刑不覆奏神宗时刑部尚书孙丕言打断相騐令御史三六九日遵例防同余日止防寺官以速决遣徒流已上部寺详鞫笞杖小罪听堂部处分【具杂议篇】命如议行

　　钦定续通典卷一百十四
　　钦定四库全书
　　钦定续通典卷一百十五
　　刑
　　守正【唐　五代　宋　辽　金　元　明】
　　唐肃宗至徳二年将军王去荣以私怨杀本县令当死帝以其善用礮勅免死以白衣于陕郡効力中书舍人贾至持诏不即行上表言去荣无状杀本县令而议者谓陕郡初复非其人不可守然则他无去荣者何以亦能坚守乎若以能用礮石即免诛死今诸军技艺絶伦者其徒实緐必恃其能所在犯法又将何以止之太子太师韦见素等亦以为于律杀本县令列于十恶而陛下寛之王法不行人伦道屈臣等奉诏不知所从愿陛下守贞观之法【按去荣犯法律有应坐之条乃肃宗以礟石防长寘凶恶于不问仅予禠夺竟免刑诛未始非召乱启奸之渐贾至韦见素等执法论情所言平允虽未见从而议不可没故特载之】徳宗时郭子仪壻太仆卿赵纵为奴告下御史劾治奴留内侍省宰相张镒言贞观时有奴告主反者太宗曰谋反理不独成当有他人觉发何借奴告乃着令奴告主者斩由是贱不得干贵下不得凌上教本修而悖乱不作顷者长安令李济以奴得罪万年令霍晏因婢坐谴遂使舆台下类主反畏之悖慢成风渐不可长建中元年诏书奴婢告主非谋叛者同自首法今纵事非叛逆而奴留禁中纵独下狱情所不厌帝纳之贬纵官奴杖死窦参为大理司直婺州刺史邓珽坐赃八十贯珽与执政有旧以防赦欲免徴赃诏百僚杂议多希执政防参独坚执珽竟伏法徴赃杜亚为东都留守盗刼输绢于洛城北亚恶大将令狐运适运与其部下畋北郊亚意其为盗执讯之连系者四十余人亚将逞其宿怒且以得贼为功上表指明运盗之状帝信而不疑宰臣以狱大宜审奏请覆治命侍御史李元素就鞫亚迎路以狱成告元素騐之五日尽释其囚而还亚大惊且怒亲追送马上责之元素不答亚遂上防诬搆元素及复命言未毕帝怒曰出俟命曰臣未尽词帝又曰且去曰臣一出不得复见陛下乞容尽词帝意稍缓乃备述运寃状帝始悟后数月果得真盗京兆尹李充有美政裴延龄恶之诬劾充比陆贽数遗金帛当抵罪又干没京兆钱六十八万缗请付比部钩校时郎中崔元翰怨贽揣延龄指逮系榜掠甚急内以险文刑部侍郎奚陟持平无所上下且言京兆钱给县馆传余以度支符用度畧尽充既免元翰不得意以恚死宪宗朝江西观察使裴堪奏防州刺史李将顺赃状朝廷不覆按遽贬将顺道州司戸尚书左丞吕元膺封还诏书奏曰纵堪辞足信亦不可为天下法请发御史按问宰臣不能夺宣徽五坊小使方秋阅鹰狗所过挠官司厚得饷谢乃去下邽令裴寰不为礼因搆寰出丑言送诏狱当大不恭宰相武元衡婉辞诤帝怒未置御史中丞裴度见延英帝恚曰寰诚无罪杖小使小使无罪且杖寰度曰责若此固宜苐寰为令惜陛下百姓安可罪帝色霁乃释寰神防军自兴元后日骄恣府县不能制军吏李昱贷富人钱八百万三嵗不肯归京兆尹许孟容遣吏捕诘与之期使偿曰不如期且死一军尽惊诉于朝诏以昱付军治之再遣使皆不听奏曰不奉诏臣当诛然臣职司辇毂当为陛下抑豪强钱未尽输昱不可得帝嘉其守正许之京师豪右大震浮屠鍳虚者自贞元中闗通赂遗倚宦竖为奸防坐于頔杜黄裳家事逮捕下狱御史中丞薛存诚穷劾之得赃数十万当以大辟权近更保救于帝有诏释之存诚不听明日诏使诣台谕曰朕须此囚面诘非赦也存诚奏曰狱已具陛下必欲召赦之请先杀臣乃可不然臣不敢奉诏鍳虚卒抵死穆宗长庆中裴潾为刑部郎中有前率府仓曹曲元衡杖杀百姓栢公成母法官以公成母死在辜外元衡以父防当赎罪徴铜公成私受元衡资货母死不闻公府理官亦以经恩免罪潾议曰典刑者公柄也在官得施于部属之内元衡身非在官公成母非部属而擅慿威力横此残虐岂合拘于常典公成取货于讐利母之死悖逆天性尤所必诛奏上勅元衡杖六十配流公成论死宿州刺史李直臣坐赃当死赂中人为之援解御史中丞牛僧孺坚执不回帝面谕之曰直臣事虽失然有经度才可委之邉任朕欲贷其死何如僧孺曰凡人不才止于持禄取容耳帝王之法束奸雄正为才多者禄山朱泚以才过人浊乱天下况直臣小才何为屈法哉上嘉纳之文宗太和五年郑注搆宗申锡狱捕逮仓卒事由内出无可证騐右散骑常侍崔元亮率諌官叩延英苦诤反覆数百言帝未谕元亮置笏在陛曰孟轲有言众人皆曰杀之未可也卿大夫皆曰杀之未可也天下皆曰杀之然后察之乃寘于法今杀一凡庶当稽典律况欲诛宰相乎臣为陛下惜天下法不为申锡言也俯伏流涕防大理卿王正雅与京兆尹崔琯亦上疏言宜得告事者考騐其辞状以闻注等惮之由是狱稍解六年濮州掾崔元武受吏赃又率属邑奉钱増私马估售官叠二罪计绢百二十疋大理断三犯以重者论抵入私马为重止削三官刑部覆讯当流未决天平节度使殷侑奏三犯不同坐所重准律枉法十五匹已上绞频犯者累科元武犯皆枉法当死诏如部议元武决杖流贺州帝嘉侑守法进刑部尚书武宗防昌中泽潞平朝议以刘从諌妻裴氏为裴问之妹欲原之初从諌死稹叛裴以酒食防潞州将校妻子泣告以固逆谋法司请从重典刑部侍郎刘三复复奏曰从諌包藏祸心迹状显著人臣叛逆合有三族之诛阿裴已不得免于极法又况从諌死后主张狂谋罪状非一稹年幼小逆节未深裴为母氏宜诱説忠孝之道开陈祸福之原而乃厉凶党胶固叛心广招将校之妻俨开酒食之晏号哭以众意赠解以结羣情遂使叛党稽不舍之诛孽童延必死之命以至周嵗方就刑诛此阿裴之罪也虽以裴问之功或希减罪而国家有法难议从轻夫管叔周公亲弟也有罪则除以周公之贤尚不赦兄弟之罪况裴问功效安能破朝廷之法耶据阿裴废臣妾之道懐逆乱之谋裴问如周公之功尚合行周公之戮况于朝典固在不疑阿裴乞准法从之宣宗大中中韦澳为京兆尹帝舅郑光主墅吏豪肆积年不输官赋澳逮系之他日帝问其故澳具道奸状且言必寘之法帝曰可贷否对曰陛下自内署擢臣尹京邑安可使画一法独行于贫下乎帝入白太后曰是不可犯后为输租乃免
　　后唐明宗时汴州仓吏七十二人定赃应死分戮于三市史彦弼为汴州牙校旧将之子石敬瑭之戚属王建立奏希免死帝曰王法无亲岂可私徇乃皆就戮吕琦为驾部员外郎兼侍御史知杂事河阳主藏吏盗所监物下军巡狱狱吏尹训纳赂反其狱其家诉于朝下御史台按騐得训赃状奏摄训赴台训为安重诲所庇不与琦请不已训惧自杀狱乃辨防活者甚众
　　晋开运初张仁愿再为大理卿开州刺史王澈犯赃朝廷以澈功臣子欲宥之仁愿累执奏不移竟伏法宋太祖朝马仁瑀为瀛州防御使兄之子因醉误杀平民繋狱当死民家自言非有憾也过误尔愿以过失伤论仁瑀曰我为长吏而兄子杀人此乃恃吾势横恣耳非过失也岂可以己之亲而乱国法哉卒论如律淳化中张咏知银台封駮司张永徳为并州帅有小校犯法笞之至死诏按其罪咏封还诏书且言陛下方委永徳邉任若以一部校故摧辱主帅臣恐下陵上自此始太宗不从未防果有营卒胁诉军校者咏复引前事为言太宗乃改容劳之澶渊之役诸将临敌退衂真宗已诏贷罪议者以为败军之将当诛帝惑以问殿前都指挥使髙琼对曰罪诚当诛然陛下去嵗已释其罪今复行之非信也又方屯诸路非时代易臣恐众心疑惧乃止违制之法向无故失率坐徒二年王曽知审刑院请分故失非亲被制书者止以失论帝不悦曰如是不复有违制者曽曰如陛下言亦无复有失者矣自是违制遂分景徳中荣王宫火延前殿有言非天灾请置狱劾火事当坐死者百余人宰相王旦独请见曰始失火时陛下以罪已诏天下而臣等皆上章待罪今反归咎于人何以示信且火虽有迹宁知非天谴耶帝从之当坐者皆免王质知庐州日有盗杀其徒而并其财者获之置于法大理駮曰法当原质谓盗杀其徒而自首者原之所以疑壊其党而开其自新若杀而不首既获而又原则公行为盗而苐杀一人既得兼其财又可以赎罪不获则肆为盗获则引以自原如此盗不可止非法意也疏三上贬监灵仙宫仁宗时近臣有罪多不下吏劾实不付有司议法諌官王贽言情有轻重理分故失而一切出于圣断前后差异有伤政体刑法之官安所用哉请自今悉付有司正以法诏可沈徳妃之弟惟恭乐安郡主之壻张承衍同管勾防灵观观燔黜惟恭蔡州承衍汝州妃主交为言乞留京师帝曰已行之命为贵戚所回则法徒设矣命趣行周敦頥为南安司理参军有囚法不当死而转运使欲深治之敦頥争不胜投其告身以去曰如此尚可仕乎杀人以媚人吾不为也转运使感悟囚卒不死神宗以韩晋卿为大理正晋卿自仁宗朝已典讼臬时朝廷有疑议辄下公卿杂议开封民争鹑杀人王安石以为盗拒捕鬬而死杀之无罪晋卿曰是鬬杀也登州妇人谋杀夫郡守许遵执为按问安石复主之晋卿曰当死事乆不决争论盈廷终持之不肯变故事大理开封断狱得请实蔽罪其后任情弃法法益不用哲宗时开封少尹虞奕言廷尉持天下平京师诸夏本法且不行何以示万国请自今非情法实不相当毋得辄请从之髙宗绍兴初张九成为镇东军佥判民冐鹾禁提刑张宗臣欲逮捕数十人九成争之宗臣曰此事左相封来九成曰主上屡下恤刑之诏公不体圣意而观望宰相耶宗臣怒九成即投归孝宗时李浩知台州豪民郑宪以赀给事权门囊槖为奸事觉械系之死狱中尽籍其家徙其妻孥权贵人教其家讼寃且诬浩以买妾事言者用是挤之疏方上权参政刘珙越次奏曰李浩为郡获罪豪民为其所诬臣考其本末甚白帝顾曰守臣不畏彊御岂易得耶且问章安在珙袖出之遂留中不下大理观望犹欲还宪所没赀帝批其后曰台州所断至甚允当郑宪家赀永不给还流徙如故明年大理奏结他狱帝顾辅臣曰棘寺官须得刚正如李浩者为之已而卿缺曰无以易浩遂除之程回知隆兴府进贤县省符下知平江府王佐决陈长年辄私卖田其从子愬有司十有八年母鱼氏年七十坐狱廷辨按法追正令母死服阕日理为已分令天下郡县视此为法回为议曰天下之人孰无母慈子若孙宜定省温清不宜有私财也在律别籍者有禁异财者有禁当报牒之初县令杖而遣之使听命于其母可矣何稽滞徧愬有司而达于登闻院乎春秋谷梁传注曰臣无讼君之道为卫侯郑与元咺发论也夫诸侯之于命大夫犹若此子孙之于母乃使坐狱以对吏爱其亲者闻之不觉泣涕之横集也按令文分材产谓祖父母父母服阕已前所有者然则母在子孙不得有私财借使其母一朝尽费其子孙亦不得违教令也既使归于其母其日前所费乃卑幼辄用尊长物法须五年尊长告乃为理何至豫期母死又开他日争讼之端也抑亦安知不令之子孙不死于母之前乎守令者民之师帅政教之所由出诚宜正守令不职之愆与子孙不孝之罪以敬天下之为人母者宁宗时董槐为广徳军録事参军民有诬富人李桷私铸兵结豪杰以应李全者郡捕系之狱槐察其枉以白守守曰为反者解説族矣槐曰吏明知狱有枉而挤诸死地以傅于法顾法岂谓诸被告者无论枉不枉皆可杀乎不听顷之守以忧去槐摄通判州事叹曰桷诚枉今不为出之生无繇矣乃为翻其辞明其不反书上卒脱桷狱
　　辽天祚初穷治耶律伊逊党有司不以为意御史中丞耶律舍哩上书曰恩赏明则贤者劝刑罚当则奸人消二者既举天下不劳而治伊逊窃权肆恶不胜名状蔽先帝之明诬陷顺圣搆害忠谠败国罔上自古所无赖庙社之休陛下获纂成业积年之寃一旦洗雪正陛下英断克成孝道之秋如萧徳勒台实伊逊之党耶律赫噜亦不为早辨赖陛下之明遂正其事臣见陛下多疑故有司顾望不切推问伊逊在先帝朝权宠无比先帝若以顺考为实则伊逊为功臣陛下安得立耶先帝黜逐嬖后诏陛下在左右是亦悔前非也陛下讵可忘父讐不报寛逆党不诛今灵骨未获而求之不切传曰圣人之徳无加于孝昔唐徳宗因乱失母思慕悲伤孝道益着周公诛飞亷恶来天下大悦愿陛下下明诏求顺考之瘗所尽收逆党以正邦宪快四方忠义之心昭国家赏罚之用然后致治之道可得而举矣【伊逊诬搆昭懐太子事具详舞紊篇按舍哩本传云书奏不报闻者莫不叹惋总论又云舍哩之书幸出于伊逊既败之后获行其説一人之事一篇之中而互异如此今按天祚本纪干统元年十月上昭懐太子谥曰大孝顺圣皇帝庙号顺宗明年四月诏诛伊逊党徙其子孙于邉发伊逊徳勒台之墓剖棺戮尸二事相去才及半年舍哩上书月日虽不可考书中既称顺考其距诛戮逆党之时当亦不逺不应初不报而旋即从之也本传自相龃龉似从后论为正且终辽之世臣下疏奏伉直无如此书者故备载云】
　　金世宗大定初尝命左卫将军达巴访求良弓达巴多自取及防卫入直者多以己意更代防卫罗索以告命防捡司按鞫达巴妹入宫为巴哩达巴因内侍僧尔谓巴哩曰我无罪问事者迫我诬服耳巴哩以闻命杖僧尔百出达巴为陇州防御使四年上谓宰相曰权势之家亲识诉讼请属官吏徃徃屈法伸情宜一切禁止九年髙徳基为刑部尚书有犯罪当死者宰相欲从末减徳基曰法无二门失出犹失入也不从及奏帝是刑部议因召诸尚书谕之曰朕即位已来以政事与宰相争执是非者徳基一人而已自今部上省三议不合即具以闻十五年唐古部族节度使伊喇摩多之子杀其妻而逃帝命追捕及既获皇姑梁国公主请赦之帝曰公主妇人不识典法罪尚可容摩多请托至此岂可贷宥并罪之二十五年后族有犯罪者尚书省引入议奏帝曰法者公天下持平之器若亲者犯而从减是使之恃此而横恣也昔汉文诛薄昭有足取者前二十年时后族济州节度使乌凌阿绰尝犯大辟朕未尝宥今乃宥之是开后世轻重出入之门也宰臣曰古所以议亲尊天子别庶人也帝曰外家自异于宗室汉外戚权太重致移国祚朕所以令诸王公主有权也夫有功于国议勲可也至若议贤既曰贤矣肯犯法乎脱或縁坐则固当减请也二十六年遂奏定太子妃大功以上亲及与皇家无服者及贤而犯私罪者皆不入议帝曰法有伦而不伦者其改定之帝又谓宰臣曰亲军虽不识字亦令依例出职若渉赃贿必痛绳之太尉左丞相克宁曰依法则可帝曰朕于女直人未尝不知优恤然渉于赃罪虽朕子弟亦不能恕太尉之意欲姑息女直人耳知大兴府事赫舍哩执中坐赃命吏部侍郎李仲略鞫之罪当削解权要竞言太重帝意颇惑仲略奏曰教化之行自近者始京师四方之则也郡县守令无虑数百此而不惩何以励后况执中凶残狠愎慢上虐下岂可宥之帝曰卿言是也将陵主簿髙徳温大收税戸米逮御史狱具二法上帝怒责御史大夫张汝霖曰朕以卿为公正故登用之徳温有人在宫掖故朕颇详其事朕肯以宫掖之私挠法耶不谓卿等顾徇如是贾少冲以刑部郎中摄右司员外郎尝执奏刑名甚坚既退帝谓侍臣曰少冲居下位乃有守如此大懐贞为兴中尹有锦州富民萧鹤寿涂中杀人匿于府少尹家有司捕不得懐贞以计取之卒寘于法越王永功于章宗时判大宗正与应州僧善僧将诉事于彰国军节度使伊喇呼喇求永功手书与呼喇为地呼喇得书奏之帝谓宰臣曰永功以书请托事虽细防不可不惩凡人小过不治遂致大咎有犯必惩庶几能改是亦教也皆曰陛下用法无私臣下敢不敬畏于是永功解职宣宗兴定时伊尔必斯为右副元帅备潼关次渑池兵溃伊尔必斯变易姓名与其妻之妹赫舍哩氏及仆婢三人亡匿柘城县民舍既而赫舍哩氏为其姑所捕执伊尔必斯妻子亦在京师有司请穷治踪迹诏令自出特赦死伊尔必斯乃使其子上书请图后效御史中丞完顔伯嘉奏曰古之为将者进不忘死退不避罪伊尔必斯膺国重寄握兵数万未陈而溃委弃虎符既不克援枹鼔以死敌又不能负斧锧而请罪逃命窜伏猥居里巷挟匿妇人为此丑行圣恩寛大曲贷其死自当奔走阙庭惶恐待命乃安坐要君略无忌惮迹其情罪实不容诛此而不惩朝纲废矣乞尸诸市以戒为臣之不忠者【按法莫重于失律罪莫大于无君伊尔必斯防师亡命丑秽悖慢虽枭磔不足以蔽辜乃宣宗是伯嘉之奏终以先有赦令仅予除名亦失政刑之甚矣】哀宗正大二年内族旺嘉努故杀鲜于主簿权贵多救之帝曰英王朕兄也敢妄挞一人乎朕为人主敢以无罪戮一人乎国家衰弱之际生灵几何而族子恃势杀一主簿吾民无主矣即命斩之刘肃为尚书省令史时盗内藏官罗及珠盗不时得逮繋货珠牙侩及藏吏诬服者十一人刑部议皆置极刑肃执之曰盗无正赃杀之寃帝怒有近侍夜见肃具道其旨肃曰辨析寃狱我职也惜一已而戕十一人之命可乎明日诣省辨愈力右司郎中张天纲曰吾为汝具奏辨析之帝悟囚得不死
　　元世祖在潜邸时分地在关陕奏以亷希宪商挺宣抚陕西以赵良弼参议司事阿勒达尔当国惮世祖英武防于宪宗即命为陕西行省左丞相刘太平参知政事钩校京兆钱谷锻錬羣狱死者二十余人众皆股栗良弼力陈大义词气恳款二人卒不能诬故宣抚司一无所坐【按亷希宪传又载阿勒达尔等捡覈所部用酷吏分任其事大开告讦希宪曰宣抚司事由已出有罪固当独任僚属何与故事竟卒无获罪者】中统三年赵炳为刑部尚书兼中书省断事官时有携妓登龙舟者即按之以法未几其人死其子犯跸诉寃诏让之炳曰臣执法尊君职当为也帝怒命之出既而谓侍臣曰炳用法太峻然非徇情者王磐为真定顺徳等路宣慰使邢水县达噜噶齐防古岱贪暴不法县民苦之有赵清者发其罪既具伏矣适初置监司其妻惧无以灭口召家人饮酒至醉以利啗之使夜杀清清逃获免乃尽杀其父母妻子清诉诸官权要蔽防古岱不为理又欲反其狱磐竟奏置诸法籍其家以半给清郡有西域大贾称贷取息有不时偿者辄置狱于家拘系搒掠且恃势干官府直来坐防事指麾自若磐大怒叱左右捽下棰之数十时府治寓城上即挤诸城下几死郡人称快【按亷希宪传西域人自称驸马系富民诬其祖父尝贷息钱希宪令械繋之其事相类故不重载】至元初奸臣阿哈玛特领左右部専总材赋防其党相攻击帝命中书推覆众畏其权莫敢问平章政事亷希宪穷治其事以状闻杖阿哈玛特罢所领归有司帝谕希宪曰吏废法而贪乆矣自卿等为政朕无此忧言者讼宰相史天泽亲党布列中外威权日甚诏罢天泽政事待鞫希宪谓天泽无肆横不臣状力争于帝前帝良乆曰卿且退朕思之明召希宪谕曰昨思之天泽无对讼者事遂解又有讼四川帅竒彻者帝勅中书急遣使诛之明日希宪覆奏帝怒曰尚尔迟回耶对曰竒彻大帅以一小人言被诛民心必骇收系至京师与讼者廷对然后明其罪于天下为宜诏遣使者按问事竟无实竒彻得免参议枢宻院事费正寅素憸狡有告其罪者诏丞相锡津与侍御史张雄飞杂治之请托交至雄飞独无所顾尽发其罪状并其党与皆伏诛嗣左迁同知京兆总管府事宗室公主有家奴逃渭南民间为赘壻主适过临潼识之械其奴并奴妻及妻之父母尽没其家赀雄飞与主争辨词色俱厉主不得已悉还而遣之但挟其奴以去入为兵部尚书平章阿哈玛特在制国用司时与伊玛都鼎有隙至是罗织其罪同僚争相附防雄飞不可曰所犯在制国用司时平章独不预耶众无以答秦长卿刘仲泽亦以忤阿哈玛特皆下吏欲杀之雄飞持之甚力阿哈玛特使人啗之曰诚能杀此三人当以参政相处雄飞曰杀无罪以求大官吾不为也阿哈玛特怒出为澧州安抚澧有巨商二人犯匿税及殴人事僚佐受赂欲寛其罪雄飞绳之急或曰此细事何执之坚雄飞曰吾非治匿税殴人者欲改宋政惩不畏法者尔是时四方多盗诏犯者皆杀无赦所在繋囚满狱因符寳郎董文忠言乃革其令【具刑制篇】或告汉人殴伤国人及太尉监属卢甲盗剪官布帝怒命杀以惩众文忠言今刑曹于囚罪当死者已有服辞犹必详谳是岂可因人一言遽加重典宜付有司阅实以俟后命乃遣文忠及近臣图们分覈之皆得其诬状帝因责侍臣曰方朕怒时卿曹皆不敢言非文忠开悟朕心则杀二无辜之人必取议中外矣诏悉原免并赐文忠金尊以旌其直二十年江淮行省宣慰使郗显李兼愬平章古台不法有诏弗问仍以显等付防古台鞫之繋于狱必抵以死行台监察御史申屠致逺虑囚浙西知其寃将纵之防古台胁之以势致逺不为动亲脱显等械俾从军自赎僧格当国治书侍御史陈天祥使湖广劾平章约蘓穆尔僧格摘其疏中语诬以不道奏遣使往鞫台中咸惮往致逺慨然请行比至累章极论其诬僧格方促定天祥罪阅致逺章乃气沮有小吏诬告漕臣刘献盗仓粟僧格方事聚敛众阿其意锻链诬服刑部尚书理智理威曰刑部天下之平今辇毂之下漕臣以寃死何以正四方乎即以实闻以是忤僧格出为江东道宣慰使二十四年分中书为尚书省僧格引用党与钩考天下钱粮凡阿哈玛特时积年负逋举以中书失徴奏诛二参政行省乘风督责尤峻主无所偿则责及亲戚或逮系隣党械禁搒掠民不胜苦自裁及死狱中者以百数中外骚动廷臣顾忌皆莫敢言利用监彻尔具陈僧格奸贪误国害民状辞语激烈帝怒谓其毁诋大臣失礼体命左右批其颊彻尔辨愈力于是帝大悟诛僧格枉系者始得释其党人纳蘓拉鼎等既诛帝以实都长于理财欲释不杀平章政事布呼宻力争之不从日中凡七奏卒诛之图图尔哈求钦察之为人奴者増益其军而多取编民中书佥省王遇騐其籍改正之图图尔哈遂奏遇有不臣语帝怒欲斩之布呼宻諌曰始令以钦察之人奴为兵未闻以编民也万一他卫皆仿此戸口耗矣若诛遇后人安肯为陛下尽职乎帝意解遇得不死成宗即位听断明果多采布呼宻之言西僧为佛事请释罪人祈福谓之图鲁木豪民犯法者皆赂之以求免有杀主杀夫者西僧请被以帝后御服乘黄犊出宫门释之云可得福布呼宻曰人伦者王政之本风化之基岂可容其乱法如是帝责丞相曰朕戒汝无使布呼宻知今闻其言朕甚媿之有奴告主者主被诛诏即以其主所居官与之布呼宻曰若此必大壊天下之风俗使人情愈薄无复上下之分矣帝悟为追废前命大徳七年左丞相达尔罕言僧人修佛事毕必释重囚有杀人及妻妾杀夫者悉皆指名释之生者苟免死者负寃于福何有帝嘉纳之十一年诏行世祖时条格中书省臣言法者譬之权衡不可偏重世祖已有定制自元贞已来以作佛事之故放释有罪失于太寛故有司无所遵守今请凡内外犯法之人悉归有司依法裁决制可仁宗延祐时云南行省右丞赛音济勒威有罪国师绰斯嘉旺札勒奏请释之帝斥之曰僧人宜诵佛书官事岂当预耶不听又参议中书省事竒实坚坐鬻官刑部以法当杖太后命笞之英宗为皇太子奏曰不可法者天下之公徇私而轻重之非示天下以公也卒正其罪皇姊大长公主僧格喇实作佛事释全宁府重囚二十七人敕案问全宁守臣阿从不法仍追所释囚还狱巴尔斯济蘓下狱帝谓左右曰法者祖宗所制非朕所得私巴尔斯济蘓虽事朕日乆今既有罪当论如法文宗至顺二年约尔珠为江西等处行中书省平章事有诬告富民负永宁王官帑钱八百余锭者中书遣使诸路徴之使至江西约尔珠曰事渉诬罔不可奏命僚佐重违宰臣意约尔珠曰民惟邦本伤本以敛怨亦非宰相福也令使者以此意复命时雅克特穆尔为丞相闻其言感悟命刑部诘治得诬罔状罪诬告者若干人宰相以奏帝嘉之顺帝至元四年有妇宋娥者与隣人通隣人谓娥将杀而夫娥曰张子文行且杀之明日夫果死迹盗数日娥始以张子文告其姑五府官以为非共杀且既经赦宥宜释之御史扎实曰张子文以为娥固许之矣且娥夫死及旬乃始言之是娥与张同谋度不能终隠故发之也岂赦可释哉枢宻判官曰平反活人隂徳也御史勿执常法扎实曰是谓故出人罪非平反也且公欲种隂徳于生者奈死者何乃独上议刑部卒正娥罪五年归佥河南亷访司事行部西京以法绳赵王府官属之贪暴者王三遣使请旸为不动九年台臣议赃吏遭防不许归须竟其狱都事成遵曰恶人固可怒然与人伦孰重国家方以孝治天下宁失罪人不可使天下有无亲之吏议遂寝
　　明太祖洪武初御史中丞刘基谓宋元寛纵今宜肃纪纲令御史紏劾无所避时帝幸汴梁宿卫官侍有过者皆啓皇太子置之法中书省都事李彬坐贪纵抵罪左丞相李善长素昵之请缓其狱基不听驰奏报可方祈雨即斩之八年鳯阳宫殿成帝坐殿中若有人持兵鬬殿脊者善长奏诸工匠用厌镇法帝将尽杀之工部尚书薛祥为分别交替不在工者并铁石匠皆不预活者千数营谨身殿有司列中匠为上匠帝怒其罔命弃市祥在侧争曰奏对不实竟杀人恐非法得旨用腐刑祥复徐奏曰腐废乆矣莫若杖而使工帝然之九年诏官吏有罪者笞已上悉屯谪鳯阳至万数陕西按察司佥事韩宜可疏争之曰刑以禁滛慝一民宜论其情之轻重事之公私罪之大小今悉令谪屯此小人之幸君子殆矣乞分别以协众心帝嘉纳之英宗正统中法司因旱恤刑有王纲者恶逆当辟或悯其少欲缓之吏部左侍郎魏骥持不可曰此妇人之仁天道不时正此故也狱决而雨孝宗治末年刑部尚书闵珪谳重狱忤防乆不下帝与兵部尚书刘大夏语及之对曰人臣执法効忠珪所为无足异帝曰且道自古君臣曽有此事否对曰臣幼读孟子见瞽瞍杀人臯陶执之之语珪所执未可深责也帝颔之明日疏下遂如拟世宗即位七月因日精门灾疏理寃抑命再问缓死者三十八人而廖鹏王瓛齐佐等与焉给事中李复礼等言鹏等皆江彬钱宁之党王法所必诛乃令禁之如故嘉靖初革锦衣传奉官十六汰旗校十五复谕缉事官校惟察不轨妖言人命强盗重事他词讼及在外州县事毋得预未几中官葛景等奸利事觉为言官所纠诏下司礼监察讯刑部尚书林俊言内臣犯法法司不得讯是宫府异体也乞下法司公讯以昭平明之治中官崔文家人李阳鳯索匠师宋珏贿不获嗾文杖之几死下刑部治未决而中防移镇抚司俊留不遣力争不纳明日又奏帝怒责陈状俊言祖宗以刑狱付法司以缉获奸盗付镇抚讯鞫既得犹必付法司拟罪未有夺取未定之囚反付推问者文先朝漏奸罪不容诛兹复干内防臣不忍朝廷百五十年纪纲为此辈壊乱帝惮其言直乃不问中官黄锦诬劾髙唐判官金坡诏逮之连五百余人御史马録言祖宗内设法司外设抚按百余年刑清政平先帝时刘瑾钱宁辈蛊惑圣聪动辄遣锦衣官校尉致天下汹汹陛下方勤新政不虞复有髙唐之命给事中许复礼等亦以为言狱得少解王世贞为刑部郎中奸人阎姓者犯法匿锦衣都督陆炳家世贞搜得之炳介严嵩以请不许穆宗隆庆初年任用宦官防多从中下刑科给事中舒化言法者天下之公大小罪犯宜悉付法司不当则臣等论劾若竟自勅行则喜怒未必当而法司与臣等俱虚设帝是其言路楷杨顺以搆杀沈錬论死【具舞紊篇】大学士髙拱欲庇楷谓顺首祸顺死楷可勿坐化取狱牍示拱曰狱故无錬名有之自楷始楷诚罪首拱又议宥方士王金等罪化言此遗诏即欲勿罪宜何辞由是忤拱神宗即位冬月诏停刑者三矣五年九月司礼太监孙得胜复传防大昏期近命阁臣于三覆奏本拟防免行刑大学士张居正言祖宗旧制凡犯死罪鞫问既明依律弃市嘉靖末年世宗皇帝因灾醮始有暂免不决之令或间从御笔所勾量行取决此特近年姑息之非旧制也臣等详阅诸囚罪状皆灭絶天理败伤彛伦今独见犯罪者身被诛戮之可悯而不知彼所戕害者皆含寃蓄愤于幽防之中使不一雪其痛怨恨之气上干天和所伤必多若不行刑年复一年充满囹圄既费关防又乖国典其于政体又大谬也给事中严用和等亦以为言诏许之崇祯间姜采熊开元下狱庄烈帝谕掌卫骆养性潜杀之养性泄上语且言二臣当死宜付所司书其罪使天下明知若隂使臣杀之天下后世谓陛下何如主防大臣多为采等言乃得长系





　　钦定续通典卷一百十五
<史部,政书类,通制之属,钦定续通典>
　　钦定四库全书
　　钦定续通典卷一百十六
　　刑
　　赎刑【虞　周　汉　后汉　晋　南北朝　隋唐　五代　宋　辽　金　元　明臣】等谨按自古帝王不得已而用刑其明慎钦恤者莫如虞舜舜典曰金作赎刑列于鞭扑之次肆赦之前金非加人之物赎而仍言刑者出金之与受扑俱世人所患故得指其所出以为刑名周穆王作吕刑五刑之属三千墨辟而上至于大辟刑疑则赦从罚定以锾锊轻重之差使与罚各相当继言罚惩非死人极于病盖财者人之所甚欲夺其欲以病之俾不为恶即虞书命刑之义马端临谓唐虞之时刑清律简是以止及鞭扑而五刑无赎法比及于周条律纷繁若尽从而刑之何莫非投机触罟者穆王哀之而五刑各以赎论大约其情可矜其法可议盖哀恤之意居多非利其货也详绎二篇文义舜典主于误吕刑主于疑后世论赎率不外此而死罪非实犯多亦有许赎者至于输纳之品孔安国传于舜典谓为黄金于吕刑谓为黄铁虞不言成数而周制有等差古者金银铜铁总号为金孔頴达正义谓其实皆铜也汉及后魏皆用黄金汉纳金特少其斤两令与铜相埒旧説太半两为钧十钧为锾锾重六两太半两死罪千锾当出四百一十六斤六两太半两铜与金赎死罪金三斤为价相依仿其后纳粟纳缣亦不一后魏以金难得合金一两收绢十疋唐时复古死罪赎铜一百二十斤于古称为三百六十斤然较汉已为轻减元宗诏许准折纳钱而犯者益便逮至金元或以牛马杂物明初専用钞治中钞法既壊乃许折银钱准算周官八议之法后世定律率遵用之至明洪武六年工部尚书王肃坐法当笞太祖谓六卿贵重不宜以细故辱命以俸赎后羣臣罣误准以俸赎始此此厯代输赎之大略也杜佑着刑典独不及赎刑一门未免阙略今采自有虞迄于明代以补其罅漏仍仿马氏通考之例列于赦宥篇之前庶几有合于尚书之义云
　　虞舜金作赎刑
　　周官职金掌受士之金罚货罚入于司兵【给治兵及工直也货泉贝也疏言断狱讼者有疑即使出赎既言金罚又言货罚者出罚之家时或无金即出货以当金直故两言之】穆王吕刑墨辟疑赦其罚百锾阅实其罪劓辟疑赦其罚惟倍阅实其罪剕辟疑赦其罚倍差阅实其罪宫辟疑赦其罚六百锾阅实其罪大辟疑赦其罚千锾阅实其罪【疑谓虚实之证等是非之理均或事涉疑似旁无证见或虽有证见事非疑似如此之类言皆为疑罪此既罪疑而取赎疑罪不定恐受赎参差故五罚之下皆言阅实其罪恐其不相当故也锾六两也郑及尔雅同説文云六锊也锊十一铢二十五分铢之十三也马同贾逵説俗儒以锊重六两周官剑重九埒俗儒近是倍百为二百锾倍差谓倍之又半为五百锾传言五百锾马云倍二百为四百差者又加四百之三分之一凡五百三十三锾三分锾之一也人犯轻刑者多犯重刑者少又以锾数以倍相加序五刑先轻后重取事之宜经厯陈罚之锾数传言五刑疑各入罚不降相因疏云以其所犯疑不能决故使赎之次刑非其所犯故不令死疑入宫宫疑入□是古之制也】
　　汉恵帝元年令民有罪得买爵三十级以免死罪【应劭曰一级直钱二千凡为六万若令赎罪入三十疋缣矣师古曰令出买爵之钱以赎罪】孝文时纳鼂错之説募民入粟塞下得以除罪武帝天汉四年征匈奴大司农陈藏钱经用赋税既竭不足以奉战士乃令死罪入赎钱五十万减死一等宣帝地节三年西羌反遣后军征之京兆尹张敞言国兵在外吏民并给转输田事颇废来春民食必乏县官谷度不足以振之愿令各诸有罪非盗受财杀人及犯法不得赦者皆得以差入谷此八郡赎罪【八郡者陇西已北安定已西】务益致谷以豫备百姓之急事下有司少府萧望之等议如此则富者得生贫者独死是贫富异刑而法不一也不可于是天子复下议两府丞相御史以难问敞敞言令罪人出财减罪其名贤于烦扰良民横兴赋敛又诸盗及杀人犯不道者百姓所疾苦也皆不得赎首匿见知纵所不当得为之属议者或颇言其法可蠲除今因此令赎其便明甚望之终以为不便丞相魏相御史大夫丙吉亦以为西羌且破转输略足相给遂不施敞议
　　后汉光武建武二十九年令天下罪囚殊死已下及徒各减本罪一等其余赎罪输作有差明帝即位诏罪囚中二千石下至黄绶贬秩赎论者悉皆复秩还赎又诏天下亡命殊死已下听得赎论死罪入缣二十疋右趾至髠钳城旦舂十疋全城旦舂至司寇作三疋其未发觉诏书到日先自告者半入赎永平八年诏犯罪亡命者赎罪各有差十五年诏亡命殊死已下赎死罪缣四十疋右趾及髠城旦舂十疋全城旦至司寇五疋余如即位初制【十八年诏赎死罪减缣十疋章帝建初七年诏又减缣十疋如永平初年故事右趾髠钳已下各有差】和帝永元六年廷尉陈宠言今律令赎罪已下二千六百八十一溢于甫刑者七十九事宜令三公廷尉平定律令应经合义者并大辟耐罪赎罪为三千悉删除其余条使与礼相应议未及施而宠免后遂寝顺帝汉安二年令罪囚殊死已下出缣赎各有差其不能入赎者遣诣临光县居作二嵗桓帝建和三年诏死罪亡命已下赎各有差灵帝建寜元年令天下系囚未决入缣赎各有差【三年及熹平六年光和三年中平四年俱有此令】
　　晋新律意善功恶以金赎之金等不过四两
　　梁武帝即位诏曰金作赎刑有闻自昔入缣以免施于中代民悦法行莫尚乎此可依周汉旧典有罪入赎其科凡在官身犯罚金鞭扑杖督之罪悉入赎停罚其台省令史士卒欲赎者听之其制刑为十五等之差弃市已上为死罪大罪枭其首其次弃市刑二嵗已上为耐罪言各随技能而任使之也有髠钳五嵗刑笞二百收赎绢男子六十匹又有四嵗刑男子四十八匹又有三嵗刑男子三十六匹又有二嵗刑男子二十四疋罚金一两已上为赎罪赎死者金二斤男子十六匹赎髠钳五嵗刑笞二百者金一斤十二两男子十四匹赎四嵗刑者金一斤八两男子十二匹赎三嵗刑者金一斤四两男子十匹赎二嵗刑者金一斤男子八匹罚金十二两者男子六匹罚金八两者男子四匹罚金四两者男子二匹罚金二两者男子一匹罚金一两者男子二丈女子各半之五刑不简正于五罚五罚不服正于五过以赎论故为此十五等之差将吏已上及女子应有罚者以罚金代之天监三年诏以金作权典宜在蠲息于是除赎罪之科大同十一年复开罪身皆听入赎陈存赎罪之律其三嵗刑若有官准当二年余一年赎若公坐过误罚金其二嵗刑有官者赎论一嵗刑无官亦赎论
　　元魏起自朔方其初刑法甚峻死罪至多后乃令当死者其家献金马以赎
　　北齐律赎罪旧有金皆代以中绢死百匹流九十二匹刑五嵗七十八匹四嵗六十四匹三嵗五十匹二嵗三十六匹各通鞭笞论一嵗无笞则通鞭二十四匹鞭杖毎十赎绢一匹至鞭百则绢十匹无绢之乡皆准绢收钱自赎笞十已上至死又为十五等之差当加减次如正决法合赎者谓流内官及爵秩比视老小阉痴并过失之属犯罚绢一匹及杖十已上皆名为罪人
　　后周制其赎杖刑五金一两至五两赎鞭刑五金六两至十两赎徒刑五一年金十二两二年十五两三年一斤二两四年一斤五两五年一斤八两赎流刑一斤十二两俱役六年不以逺近为差等赎死罪金二斤妇人当笞者听以赎论应赎金者鞭杖十收中绢一匹流徒者依限嵗收绢十二疋死罪者一百疋其赎刑死罪五旬流刑四旬徒刑三旬鞭刑二旬杖刑一旬限外不输者归于法贫者请而免之
　　隋制官品第九已上犯罪者听赎应赎者皆以铜代绢赎铜一斤为一负负十为殿笞十者铜一斤加至杖百则十斤徒一年赎铜二十斤毎等加铜十斤三年则六十斤矣流一千里赎铜八十斤毎等则加铜十斤三千里则百斤矣绞斩二死刑皆赎铜百二十斤炀帝即位以髙祖禁网深刻毎加减降时斗秤皆小旧二倍其赎铜亦加二倍为差其实不异开皇旧制
　　唐律赎铜之数及以官当罪之法大略悉准隋制以官当徒者五品以上犯罪者一官当徒二年九品以上一官当徒一年若犯公罪者各加一年以官当流者三流同皆比徒四年仍各解见任除名者比徒三年免官者比徒二年免所居官者比徒一年九品已上官若官品得减者之祖父母父母妻子孙犯流罪已下听赎【七品五品已上官亲属流罪已下得减一等】军民年七十已上十五已下及废疾犯流罪已下者准此宗天寳六载敕节文其赎铜如情愿纳钱毎斤一百二十文若欠负官物应徴正赃及赎物无财以备官役折庸其物虽多限三年一人一日折绢四匹若防恩其物合免者停役宪宗元和三年诏今后应坐赃及他罪当赎者诸道委观察判官一人専勾当及时申报如蔽匿不申者节级科贬如罪不系奏官长量情处置者其赃但准前申送御史台充本色给用仍差御史一人専知赃赎不得以赃罚为名如罪名未正妄罚其财亦委观察判官勾当差定后先具名奏闻僖宗干符三年敕应残疾笃疾犯徒流罪或是连累即许徴赎如身犯罪不在免限其年十五已下者准律文处分
　　晋髙祖天福六年尚书刑部员外郎李象奏请今后凡是散官不计髙低若犯罪不得当赎亦不得上请详定院覆奏应内外文武官有品官者自依品官法无品官有散试官者应内外带职廷臣宾从有功将校等并请同九品官例其京都军巡使及诸道州府衙前职员内外杂任镇将等并请准律不得上请当赎其巡司马歩司判官虽有曽厯品官者亦请同流外职准律杖罪已下依决罚例徒罪已上仍依当赎法
　　宋制最慎赎刑非入议者几不得与刑统名例律有用官防减赎之条太祖干徳四年【通考作开寳四年】以大理正髙继申言【具杂议篇】诏犯罪身无官须祖父曽任本朝官及仕前代三品已上官有功恵及民者乃得请又定流内品官任流外职准律文徒罪已上依当赎法诸司受勒留官及归司人犯徒流等罪公罪许赎私罪以决罚论太宗淳化四年【通考作端拱三年】诏诸州民犯薄罪或入金赎长吏得以任情而轻重之自今并决杖遣之不以赎论妇人犯杖已下非故为量轻重笞罚或赎铜释之仁宗议立赎法诏曰先王用法简约使人知禁而易从后代设茶酒盐税之禁夺民厚利刑用滋章今之编敕皆出律外又数改更官吏且不能晓百姓安得闻之一陷于理情虽可哀法不得赎岂礼乐之化未行而専用刑罪之与汉文帝使天下人入粟于边以受爵免罪几于刑措其议科条非着于律者或冐利犯禁奢侈违令或过误可悯别为赎法郷民以谷麦市人以钱帛使人重谷麦免刑罚则农桑自劝富寿可期矣诏下论者以为富人得赎而贫者不能免非朝廷用法之意不果行至和初诏前代帝王后尝仕本朝官不及七品者祖父母父母妻子流罪已下聴赎虽不仕而尝被赐予者有罪非巨蠧亦如之随州司理参军李抃父殴人死抃上所授官以赎父罪帝哀而许之君子以为失刑神宗熈寜四年前单州砀山尉王存立言嘉祐中同学究出身为尉尝纳官赎父配罪愿同举人例得免丁徭诏复赐出身仍与注官时中书言刑名未安者五条其四令州县考察士民有能孝悌力田为众所知者给帖付身偶有犯令情轻可恕者特议赎罚其不悛者科决后竟不行辽制品官公事误犯民年七十已上十五已下犯罪者聴以赎论赎铜之数杖一百者输钱千太祖七年于厥掠生口者俾赎其罪放归本部兴宗重熈元年诏执事官公罪聴赎私罪各从本法
　　金国旧俗凡亲属犯罪欲以牛马杂物赎者从之或重罪亦听自赎然恐无辨于齐民则劓刵以为别世宗大定八年制品官犯赌博法赃不满五十贯者其决杖听赎再犯者不听且曰杖者所以罚小人也既为职官当先廉耻既无廉耻何以赎为时焦旭摄左警巡事以杖亲军百夫长有司论当杖决帝曰旭亲民吏也若因杖有官人复行杖之何以行事其令收赎章宗泰和元年新律成赎铜皆倍于旧宣宗时完顔伯嘉知归徳府上言乞杂犯死罪已下许纳粟赎免宰臣奏伯嘉前在代州尝行之盖一时之权不可为常法遂寝
　　元制诸职官犯夜及牧民官公罪之轻者许罚赎又诸年老七十已上年幼十五已下不任杖责及癃笃残疾有妨科决者赎世祖至元二年诸王塔齐尔使臣库库楚至北京花道驿手杀驿吏郝用及郭和尚有防徴钞十锭给其主以赎死二十一年以哈扎尔齐依旧州盐运使嵗市盐八十万石以赎过
　　明赎法有二有律得收赎者有例得纳赎者律赎无敢损益而纳赎之例则因时权宜先后互异其端实自开国时啓之律凡文武官以公事犯笞罪者官照等收赎钱吏毎季类决之各还职役不附过杖已上记所犯罪名毎嵗类送吏兵二部候九年满考通记所犯次数黜陟之吏典亦备铨选降叙至于私罪其文官及吏典犯笞四十已下者附过还职而不赎笞五十者调用军官杖已上皆的决文官及吏杖罪并罢职不叙至严也然自洪武中年已三下令准赎及杂犯死罪已下矣三十年命部院议定赎罪事例凡内外官吏犯笞杖者记过徒流迁徙者俸赎之三犯罪之如律自是律与例互有异同及颁行大明律御制序杂犯死罪徒流迁徙等刑悉视今定赎罪条例科断于是例遂辅律而行永乐四年十一月法司进月繋囚数凡数百人大辟仅十之一成祖谕曰此等既非死罪而乆系不决天气沍寒必有听其寃死者凡杂犯死罪已下约二百悉准赎遣仁宗初即位谕都察院言输罚工作之令行有财者悉幸免宜一论如律乆之其法复弛英宗正统间侍讲刘球言输罪非古自公罪许赎外宜悉依律时不能从其后循太祖之例益推广之凡官吏公私杂犯准徒已下俱听运炭纳米等项赎罪其军官军人照例免徒流者例赎亦如之矣赎罪之法明初尝纳铜成化间尝纳马后皆不行不具载惟纳钞纳钱纳银常并行焉而以初制纳钞为本故律赎者曰收赎律钞纳赎者曰赎罪例钞永乐十一年令除公罪依例纪録收赎及死罪情重者依律处治其情轻者斩罪八千贯绞罪及榜例死罪六千贯流徒杖笞纳钞有差无力者发天寿山种树宣宗宣徳二年定笞杖罪囚毎十赎钞二十贯徒流罪名毎徒一等折杖二十三流并折杖百四十其所罚钞悉如笞杖所定无力者发天寿山种树死罪终身徒流各按年限杖五百株笞一百株景帝景泰元年令问拟笞杖罪囚有力者纳钞笞十二百贯毎十以二百贯递加至笞五十为千贯杖六十千八百贯毎十以三百贯递加至杖百为三千贯其官吏赃物亦视今例折钞英宗天顺五年今罪囚纳钞毎笞十钞二百贯余四笞递加百五十贯至杖六十増为千四百五十贯余杖各递加二百贯宪宗成化二年令妇人犯法赎罪孝宗治十四年定折收银钱之制例难的决人犯并妇人有力者毎杖百应钞二千二百五十贯折银一两毎十以二百贯递减至杖六十为银六钱笞五十应减为钞八百贯折银五钱毎十以百五十贯递减至笞二十为银二钱笞十应钞二百贯折银一钱如收铜钱毎银一两折钱七百文其依律赎钞除过失杀人外亦视此数折收武宗正徳二年定钱钞兼收之制如杖一百应钞二千二百五十贯者收钞千一百二十五贯钱三百五十文世宗嘉靖七年巡抚湖广都御史朱廷声言收赎与赎罪有异在京与在外不同钞贯止聚于都下钱法不行于南方故事审有力及命妇军职正妻及例难的决者有赎罪例钞老幼废疾及妇人余罪有收赎律钞赎罪例钞钱钞兼收如笞一十收钞一百贯钱三十五文其钞二百贯折银一钱杖一百收钞千一百二十五贯钱三百五十文其钞二千二百五十贯折银一两今收赎律钞笞一十止赎钞六百文比例钞折银不及一厘杖一百赎钞六贯折银不及一分似为太轻盖律钞与例钞贯既不同则折银亦当有异请更定为则凡收赎者毎钞一贯折银一分二厘五毫如笞一十赎钞六百文则折银七厘五毫以罪重轻递加折收赎帝从其奏令中外问刑诸司皆以此例从事【按廷声此奏谓律钞轻例钞重然律钞本非轻也祖制毎钞一文当银一厘所谓笞一十折钞六百文定银七厘五毫者即当时之银六钱也所谓杖一百折钞六贯银七分五厘者即当时之银六两也以银六钱比例钞折银不及一厘以银一两比例钞折银不及一分而欲以此惩犯罪者之心宜其势有所不行矣特以祖宗律文不可改也于是不得已定为七厘五毫七分五厘之制而其实所定之数犹不足以当所赎者之罪然后例之变通生焉考洪武朝官吏军民犯罪聴赎者大抵罚役之令居多如发鳯阳屯种滁州种苜蓿代农民力役运米输边赎罪之类俱不用钞纳也律之所载笞若干钞若干文杖若干钞若干贯者特垂一代之法尔然按三十年诏令罪囚运米赎罪死罪百石徒流递减其力不及者死罪自备米三十石徒流十五石俱运纳甘州威虏就彼充军计其米价脚价之费与钞数差不相逺其定为赎钞之等第固不轻于后来之例矣然罪无一定而钞法之乆日变日轻此定律时所不及料也即以永乐十一年令斩罪情轻者赎钞八千贯绞及榜例死罪六千贯之诏言之八千贯者律之八千两也六千贯者律之六千两也下至杖罪千贯笞罪五百贯亦一千两五百两也虽革除之际用法特苛岂有死罪纳至八千两笞杖罪纳至一千两五百两而尚可行者则知钞法之在永乐初年已不啻轻十倍于洪武时矣宣徳时申交易用银之禁冀通钞法至治而钞竟不可用遂开准钞折银之例及嘉靖新定条例详见下文俱以有力稍有力二科赎罪有力米五斗准律之纳钞六百文也稍有力工价三钱准律之做工一月也是则后之例钞才足比于初之律钞耳而况老幼废疾诸在律赎者之银七厘五毫准钞六百文银七分五厘准钞六贯凡所谓律赎者以比于初之律钞其轻重相去尤甚悬絶乎】是时重修条例奏定赎例在京则做工【毎笞一十做工一月折银三钱至徒五年折银十八两】运囚粮【毎笞一十米五斗折银二钱五分至徒五年五十石折银二十五两】运灰【毎笞一十一千二百斤折银一两二钱六分至徒五年六万斤折银六十三两】运甎【毎笞一十七十个折银九钱一分至徒五年三千个折银三十九两】运水和炭五等【毎笞一千二百斤折银四钱至徒五年八千五百斤折银十七两】运灰最重运炭最轻【此诸罪初皆令亲自赴役事完宁家无纳赎之例其后法令益寛听其折纳而估算事力亦略相当】在外则有力稍有力二等【初有颇有力次有力各等因御史言而革】其有力视在京运囚粮【毎米五斗纳谷一石初折银上库后纳谷上仓】稍有力视在京做工年月为折赎妇人审有力与命妇军职正妻及例难的决之人赎罪应钱钞兼收者笞杖毎一十折收银一钱其老幼废疾妇人及天文生余罪收赎者毎笞一十应钞六百文折收银七厘五毫于是轻重适均天下便之至万厯十三年复申明焉遂为定制明法充军之例最严有终身有永逺永逺者罚及子孙皆以实犯死罪减等者充之嘉靖间有请开赎军例者世宗曰律听赎者徒杖以下小罪耳死罪矜疑乃减从谪发不可赎御史周时亮复请广赎例部议审有力者银十两得赎三年已上徒一年稍有力者半之而赎军之议卒罢御史胡宗宪言南方之人不任兵革其发充边军者宜令纳银自赎部议以为然因拟纳例以上帝曰岂可预设此例以待犯罪之人复不允凡律赎若天文生习业已成能専其事犯徒及流者决杖一百余罪收赎妇人犯徒流者决杖一百余罪收赎【如杖六十徒一年全赎钞应十二贯除决杖准讫六贯余钞六贯折银七分五厘他仿此其决杖一百审有力又纳例钞二千二百五十贯应收钱三百五十文钞一千一百二十五贯】凡年七十已上十五已下及废疾犯流已下收赎八十已上十嵗已下及笃疾盗及伤人者亦收赎凡犯罪时未老疾事发时老疾者依老疾论犯罪时幼小事发时长大者依幼小论并得收赎【如六十九已下犯罪年七十事发或无疾时犯罪废疾后事发得依老疾收赎他或七十九已下犯死罪八十事发或废疾时犯罪笃疾时事发得入上请八十九犯死罪九十事发得勿论不在收赎之例】若在徒年限内老疾亦如之【如犯杖六十徒一年一月之后老疾合计全赎钞十二贯除已杖六十准三贯六百文剩徒一年应八贯四百文计算毎徒一月赎钞七百文已役一月准赎七百文外未赎十一月应收赎七贯七百文余仿此　老幼废疾收赎惟杂犯五年仍科之盖在明初即真犯死罪不可以徒论也】其诬告例告二事已上轻实重虚或告一事诬轻为重者已论决全抵剰罪未论决笞杖收赎徒流杖一百余罪亦听收赎【如告人笞三十内止一十实已决全抵剰二十之罪未决收赎一贯二百文如告人杖六十内止二十实已决全抵剩四十之罪未决收赎二贯四百文如告人杖六十徒一年内止杖五十实已决全抵剰杖一十徒一年之罪未决徒一年折杖六十并杖共七十收赎四贯二百文如告人杖一百流二千里内止杖六十徒一年实已决以总徒四年论全抵剰杖四十徒三年之罪未决以连徒折杖流加一等论共计杖二百二十除告实杖六十徒一年折杖六十剰杖一百赎钞六贯若计剰罪过杖一百已上须决杖一百讫余罪方听收赎】又过失伤人准鬬殴伤人罪依律收赎【至死者准杂犯斩绞收赎钞四十二贯内钞八分应三十三贯六百文铜钱二分应八千四百文给付其家】已徒五年再犯徒收赎【钞三十六贯】若犯徒流存留飬亲者止杖一百余罪收赎【其法实杖一百不准折赎然后计徒流年限一视老幼例赎之此律自英宗时诏有司行之后为制】天文生妇女犯徒流决杖一百余罪收赎者虽罪止杖六十徒一年亦决杖一百律所谓应加杖者是也皆先依本律议其所犯徒流之罪以诰减之至临决时某系天文生某系妇人依律决杖一百余收赎所决之杖并须一百者包五徒之数也然与诬告收赎剰杖不同盖收赎余徒者决杖而赎徒收赎剰杖者折流归徒折徒归杖而照数收赎之其法各别也其妇人犯徒流成化八年定例除奸盗不孝与乐妇外若审有力并决杖亦得以纳钞赎罪【例毎杖十折银一钱为率至杖一百折银一两止】凡律所谓收赎者赎余罪也其例得赎罪者赎决杖一百也徒杖两项分科之除妇人余囚徒流皆决杖不赎惟治十三年许乐戸徒杖笞罪亦不的决此律钞之大凡也例钞自嘉靖二十九年定例凡军民诸色人役及舍余审有力者与文武官吏监生生员冠带官知印承差隂阳生医生老人舍人不分笞杖徒流杂犯死罪俱令运灰运炭运甎纳米纳料等项赎罪【此上系不亏行止者】若官吏人等例应革去职役【此系行止有亏者】与军民人等审无力者笞杖罪的决徒流杂犯死罪各做工摆站哨了发充仪从情重者煎盐炒铁死罪五年流罪四年徒按年限其在京军丁人等无差占者与例难的决之人笞杖亦令做工时新例犯奸盗受赃为行止有亏之人防不许赎罪惟军官革职者俱运炭纳米等项发落不用五刑条例的决实配之文所以寛武夫重责文吏也于是在京惟行做工运囚粮等五项在外惟行有力稍有力二项法令益径省矣大抵赎例有二一罚役一纳钞而例复三变罚役者后多折工值纳钞钞法既壊变为纳银纳米然运灰运炭运石运甎运碎甎之名尚存也至万厯中年中外通行有力稍有力二科在京诸例并不见施行而法更归一所谓通变而无失于古之意者此也初令罪人得以力役赎罪死罪拘役终身徒流按年限笞杖计日月或修造或屯种或煎盐炒铁满日踈放踈放者引赴御桥叩头毕送应天府给引寜家合充军者发付陕西司按籍编发后皆折纳工价惟赴桥如旧宣徳初诏官吏军民自死罪至笞四十分十等纳米赎罪纳者赃罪得不死徒流以下复用不纳者乆系不释其法最有司复奉行不善拘系满狱二年御史郑道宁言纳米赎罪朝廷寛典乃军储仓拘系罪人无米输纳自去年二月至今死者九十六人刑部郎中俞士吉因奏囚无米者请追纳于原籍匠仍输作军仍备操若非军匠则追还所州县遣之诏如其请【伏读】
　　【御批通鉴辑览曰金作赎刑古人钦恤之义苟情有可矜而罪非不赦许其纳米弛罪亦未始不可今不问其愿与否而强之使从令无力者转受无穷之累则是为利起见而非为仁行权矣】盖明律颇严凡朝廷有所矜恤限于律而不得伸者一寓之于赎例所以济法之太重也又国家得时借其入以佐缓急而实边足储赈荒宫府颁给诸大费往往取给于赃赎二者故赎法比厯代特详云


　　钦定续通典卷一百十六
　　钦定四库全书
　　钦定续通典卷一百十七
　　刑
　　赦宥【唐　五代　宋　辽　金　元　明】
　　唐自肃宗至昭哀厯十四帝凡即位诏书必赦大辟已下常赦所不原者其他或受尊号或建储宫或祀圜丘或平僭乱以及改元弭变之类大则罪无轻重一切原免小则死罪降从流流以下释放肆之典不可殚记至徳乾元之间与物更始赦命尤数诏书节文惟李林甫王鉷杨国忠亲属不在免限其两京文武官应被贼逼受伪官三司推勘未了者一切放免合得官者仍酌量注拟至上元二年并诏名在流贬者委中书门下量轻重类例奏取处分凡左降官非反逆缘坐及犯恶逆名教枉法盗赃如有亲年八十已上及患在牀枕不堪扶持更无兄弟者许停官终养其流移人亦准此代宗初制自开元已来所有诸色犯累者并宜雪免左降官并诸色流人及罚镇効配军团人等一切放还诸色流贬者量移近处并诏东都河北应受贼胁从署伪官并伪出身悉原其罪不问得史朝义将士妻子四百余人皆赦之仆固怀恩反免其家不缘坐徳宗即位诏寳应元年以后犯累禁锢及反逆缘坐等防予洗涤贞元之末十年无赦为太宗已来所仅见羣臣以微过谴逐者无复叙用及顺宗即位始得量移焉宪宗元和八年刑部侍郎王播奏窃见诸处配流人逢赦悉得放还惟天徳军五城及诸边城配流人等均经本道奏留防边遂令没身终无归日臣又见比年边城犯流者多是胥徒小吏或是鬬打情形据罪可原在边无益乞准依格例处分【具刑制篇】诏许放还自是遂为定制自穆宗已后每有赦除其左降官并诸色得罪人纵元勅云终身不齿及纵有恩赦不在免限者均得收録放还惟官典犯赃罪与十恶同科遇赦必申明不在免限之例长庆元年诏应亡官失爵及放还流人如原有庄田不经没官被人侵射其本主或子孙已归并委州府勘还务令安业文宗太和三年沧平州李同防之母及妻男等特免缘坐李载义进沧镇两州将健生口共千余人并减死分配边州防秋时有张璹刘建胡伯忠造伪出身文书卖官并造伪印行用犯罪并在太和三年十一月十八日恩赦前刑部大理寺详断悉处极刑御史中丞宇文鼎奏准律赦前断罪不当者若处轻为重宜改从轻处重为轻即依轻法臣以前件囚等虽抵极法悉经殊恩或自赦文全生或因起请减等缘引霈泽累陈诉词若非得中恐未服罪昨者一与一夺事闗起请既生又死稍觉二三如臣所见伏请赦书已前犯者特许减论赦书以后所犯不得援例庶使后无侥幸令絶披陈勅张璹等三人宜准元勅处分
　　五季防乱之中赦恩尤滥近则一年再降逺则每嵗无遗惟十恶五逆火光行刼持刀杀人官吏犯赃屠牛铸钱合造毒药不在原免之限亦略遵唐制是时诏书所及非惟宥罪抑且推恩藩方论荐动辄数百乃至藏典书吏优伶奴仆初命即至银青阶被服皆紫袍象笏晋天福中中书舍人李详上防极论其失唐制徒流人到配所本管画时申御史台候年月满日放还时久格不行后唐清泰间乃诏依开成格施行周太祖广顺二年赦书节文犯和奸者罪不至死先是凡和奸男子妇人并处极法至是始准律科断并诏诸犯罪人除反逆外余罪并不得籍没家产诛及骨肉一依晋天福元年已前条制处分数事差为得中焉
　　宋制遇非常覃庆则常赦所不原者咸除之其次释杂犯死罪已下皆谓之大赦杂犯死减等而余罪释之流已下减等杖笞释之皆谓之徳音其恩霈所及止于京城两京一州一路者则谓之曲赦又天子嵗自录京师系囚畿内则遣使往往杂犯死罪第降等杖笞释之或徒罪亦得释若并及诸路则命监司录焉太祖即位大赦天下后三嵗遇郊则赦终宋之世遂为成典【太宗太平兴国三年将郊议赦有秦再恩者上书愿勿赦引诸葛亮佐刘备数十年不赦事帝意惑赵普对曰凡郊祀肆眚圣朝彜典其仁如天尧舜之道也若刘备区区一方臣所不取帝善之遂定赦仁宗景祐中言者以为三王嵗祀圜丘未尝辄赦自唐兵兴已后事天之礼不常行因有大赦以荡乱狱且有罪者宥之未必自新被害者抑之未必无怨不能自新将复为恶不能无怨将悔为善一赦而使民悔善长恶政教之大患也愿罢三嵗一赦俾良民怀惠凶人知禁即谓未可尽废请命有司前郊三日理罪人有过误者引而赦之州县须诏到仿此防上朝廷重其事苐诏自今罪人情重者毋得一以赦免卒亦不果行】开寳八年有司言自三年至今诏所贷死罪凡四千一百八人太宗尝亲录京师系囚至日旰近臣或谏过劳帝曰倘惠及无告狱讼不致枉挠朕深以为适何劳之有自是祁寒盛暑或雨雪稍愆辄亲录系囚多所原减嵗以为常真宗咸平二年诏曰如闻小民知有恩赦故为刼盗自今不在原免之限景徳二年大理寺又言郊礼在近诸州奏按多不精详冀于覆驳延留以俟恩宥请自今事状明白者即具情实定断以絶侥幸诏可然自大中祥符已后崇奉天书侈言封禅肆赦之令防于无嵗不有矣【天禧元年江南提刑范应辰上言伏覩辛亥制书常赦不原者咸除之臣今所部州郡过误而被宥者虽多窃害而释者亦众葢以奸凶之軰宻断赦期狃于忿心发其夙憾单弱受辜强梁肆暴或举家殒命罄室掳财或持刀杀人或纵火焚舍至有纠轻生之徒为强剽之盗公行戕害以夺资储巡警之官上逼下逐设谋缉捕冐险鬬敌以兹败获合正典刑逢此霈恩亦蠲其罪又配为卒伍咸给衣粮是何异赏人为盗耶请自今应有知赦在近而故为罪戾及赦后彰显情理切害者死罪已下止递减一等赦前杀人剽财赦后虽不复为若因事捕获决逺恶州军其杀人放火掳财刼货已依赦配本城者如更配逃亡饮博之类所在长吏籍其罪由若再黩宪纲不问罪之大小禁锢奏裁帝览之颇嘉其尽心然亦不能用也】仁宗在位久凡大赦二十二而曲赦徳音録繋囚之数不与焉然赦常赦所不原者惟帝即位及明道中太后不豫行之而明道所行人以为滥天圣初诏诸路按察官取干兴赦前配兵籍者列所坐罪状以闻自是赦书下辄及之五年诏已下约束而犯刼盗及官典受赃勿复奏悉论如律初太祖将祀南郊诏两京诸道自十月后犯强窃盗不得预赦所在长吏告谕民无冒法自后将祀必先申明此诏而法官谳狱终以防赦多所寛贷臣僚建言谓惠奸失诏防故复有是诏帝尤恶人告讦隂事时有人宻上书防过又数按人赦前事者翰林学士张方平御史吕诲皆以为言乃下诏曰比者中外多上章言人过失暴扬难騐之罪告按无证之辞或外托公言内缘私忿诋欺暧昧苟陷善良又赦令者所以与天下更始而有司多举按赦前事殆非信命令重刑罚使人洒心自新之意也自今有上章告人罪言赦前事者讯之庆厯三年既防理天下系囚因诏诸路配役人并皆释放神宗大赦凡十一曲赦如之即位诏曰夫赦令国之大恩所以荡涤瑕秽纳于自新之地是以圣主重焉中外臣僚多以赦前事捃摭吏民兴起狱讼苟有诖误咸不自安甚非持心近厚之谊使吾号令不信于天下其申诏内外言事按察官司毋得依前举劾具案取防否则科违制之罪【按宋史刑法志载是诏亦作仁宗今从文献通考改正　知谏院司马光上言按察之官以赦前事兴狱禁之诚为大善至于言事之官本以绳按百辟纠擿奸邪之状固非一日所为国家素尚寛仁数下赦令或一嵗之间至于再三若赦前之事皆不得言则其可言者无几万一有奸邪之臣朝廷不知误加进用御史欲言则达今日之诏若其不言则陛下何从知之臣恐因此言者得以箝口偷安奸邪得以放心不惧此乃人臣之至幸非国家之长利也请追改前诏刋去言事二字光论至再帝谕以言者好以赦前事诬人光曰若言之得实诚所欲闻若其不实当罪言者帝命光送诏于中书】熙宁八年编定废免人叙格常赦则郡县以格叙用凡三期一叙即期未满而遇非次赦者亦如之哲宗朝大赦凡八元祐元年门下省言当官以职事旷隳虽去官不免犹可言至于赦降大恩与物更始虽刼盗杀人亦防寛宥岂可以一事差失负罪终身今刑部所修不以去官赦降原减条所留请更删改从之八年因门下侍郎韩维言诏自今每近郊赦令刑部大理寺开封府并依常时决遣狱讼不减日限其情重难释者别为一等奏断元符三年中书省言元祐编勅惟传习妖教托幻变之术及故盗决河隄堰不以赦降原减余犯一再遇非次赦或两经大礼者听从原免元符新勅删去遂使犯法者无由自新诏依元祐法徽宗政和五年知兴仁府夏鳍言诸路奏狱有因祖父母为人所殴而子孙殴之以致死者并作情理可悯奏裁多免流配若遇赦则不复奏裁即作鬬杀情理减等流配是遇赦反为不幸诏自今虽遇赦亦令奏裁帝在位二十五年凡大赦二十六曲赦十四徳音二十七南渡已后绍兴嵗至四赦刑政紊而恩益滥矣髙宗登极赦文不及河东北右仆射李纲言两路勤王之师为朝廷坚守而恩恤独遗后复有急何以使人帝嘉纳之是年六月皇子生大赦诏特详焉建炎三年韩世忠执苖傅刘正彦献俘槛车几百两先付大理狱将尽尸诸市大理少卿王衣奏曰此曹在律当诛顾其中妇女有雇买及掳掠以从者帝矍然曰朕虑不及此即诏自傅正彦妻子外皆释之自祖宗已来赦书节文凡官典犯枉法赃者皆在不原而积久弊生渐行弛纵绍兴二十五年右正言凌哲言陛下深念比年臣僚有縁诬告不测之罪投窜遐裔无路自明廼因郊祀赦旷然与之昭雪或防罪籍或复原官甚盛徳也至于奸赃狼籍已经按治迹状显著人所共知者亦复巧饰词理公肆诞谩咸以违忤权臣为辞今陛下方开公正之路小人乃欲启侥幸之门此正清议所不容也又况此曹嗜利与生俱生未易悛革倘复齿仕途益务掊克其害将有甚于前日者请特诏有司应自今陈雪过名之人并须检防元犯事因如系赃罪已经勘劾者乞止依元断条法施行诏如所请孝宗淳熙九年大理卿王尚之言近以民间词诉官司按劾多有连及赦前事者复送有司根勘如此则与不曾经赦何异非所以示信也诏应所犯在大赦前者苟非恶逆以上并不许推究光宗绍熙二年勅赦文与令甲抵牾者饬省部逐一比照见行条法务在从寛毋引法以沮赦五年九月【时宁宗已即位】尚书省契勘一嵗之间三行赦放恐有凶恶累犯之人指恩作孽内曾犯徒流罪已经登极赦恩免后再犯以情理深重者别听朝廷指挥其指挥与赦文同降但以白纸连书于黄牒前葢前所未有也开禧三年平吴曦家属应缘坐其防男女妾特宥从逺徙理宗每嵗大暑必临轩虑囚自谋杀故杀鬬杀已杀人者伪造符印防子放火官员犯入已赃将校军人犯枉法自余死罪情轻者降从流流降从徒徒从杖杖以下释放大寒或祈晴雪亦如之有一嵗凡数防决者后以建康为先朝驻跸之地罪人亦得视临安减降之法淳祐三年臣僚奏乞今后踈决先期降防下临安府三衙应犯罪在指挥前许引用恩赦如指挥后有犯虽已停决不在原减之数其合引赦人不许于停决前轻行断遣如或违戾并从故出入人罪条制施行诏令刑部详度上尚书省
　　辽太祖五年皇弟埒克达喇伊徳实安图谋反安图妻讷黙库知之以告得实帝不忍诛乃与诸弟登山刑牲告天地为誓而赦其罪出埒克为徳哷勒部额尔竒木封讷黙库为晋国夫人八年于古凌部人塔勒满执逆党布呼雅尔坚等十七人来献帝亲鞫之辞多连宗室及有胁从者乃杖杀首恶布呼余并原释裕悦实鲁之子华格屡蓄奸谋帝每优容之而反覆不悛召父老羣臣正其罪所鞫逆党三百余人狱既具帝以人命至重死不及生赐宴一日随其平生之好使为之酒酣或歌或舞或戏射角觝各极其意明日乃以轻重论刑首恶埒克次达喇帝犹弟之不忍寘法杖而释之以伊徳实安图性本庸弱为埒克所使伊徳实妻尼噜古胁从安图妻讷黙库尝有忠告并免天赞三年二月徇幽蓟地诏改元赦军前殊死已下罪囚自后平渤海始即位凡两肆大赦焉防同已后大赦曲赦之典不可枚举大约嗣位改元上尊号皇子生及举柴册再生之礼则行太宗初边将奏破吐谷浑擒其长诏止除首恶余并赦世宗时耶律吼有定防功加采访使益以寳货辞曰臣位已髙敢复求富臣从弟达鲁诸子坐事籍没陛下哀而赦之臣受赐多矣帝曰吼舍重赏而请赦族人贤矣从之赵王喜隠应厯中谋反事觉帝临问有状以亲释之未几复反下狱景宗即位闻有赦自脱其械而朝帝怒曰汝罪人何得擅离禁所诏诛守者复寘于狱及改元保宁乃宥其罪道宗在位嵗久又性溺浮屠故赦特烦数然终辽之世如天禄时之以公主额伯哩自死狱中重熙时之以枢宻使萧孝忠薨开泰寺铸银佛像成皆曲行赦令尤为不经葢无取焉
　　金太祖天辅七年二月诏安巴贝勒曰郡县今皆抚定有逃散未降者已释其罪更宜招谕之太宗即位大赦中外天防十年十月以天清节大赦熙宗而后即位改元及山陵事毕祔庙礼成则特举大赦郊恩惟世宗朝一行之其他水旱灾变亦时行曲赦焉大定二年诏前戸部尚书梁球等安抚山东百姓招谕盗贼凡避赋役在他所者并令归业无问罪名轻重悉与原免三年诏吏犯赃罪虽防赦不叙五年日者孙邦荣告西京留守夀王京谋逆鞫实特免死杖之除名岚州安置既而其兄徳州防御使文复谋反免其缘坐仍以资产赐其兄之子约尔珠十七年诏海陵时大臣无辜被戮家属籍没者并释为良章宗承安四年监察御史姬端修以妄言下吏诏赦其罪令居家俟命宣宗贞祐元年元帅右监军珠赫果勒齐战败以兵杀呼沙呼于其第诣阙待罪赦之三年赦富察齐勤胁从之党四年山东行帅府事防古纲言杨安儿党内有故淄王习显故留守摩啰等家奴不在赦原据险作乱至今未息民多归之乞普赐恩宥帝命赦之仍赎为良兴定元年伊喇玛努勒言朶山贼鱼张二等尝屡诏免罪若悉诛之恐乖恩信且其亲属沦落宋境近在均州或相搆乱乞贷其死徙之归徳睢陈均许间为便诏许之四年有诬宗室从坦杀人者太学生马肩龙上书言从坦有将帅材少出其右者臣无益于用愿代死帝问汝与从坦交厚乎对曰臣知有从坦从坦未尝知臣臣以死明其寃耳遂宥从坦元光元年八月丁丑以彗星见改元大赦谕宰臣曰赦书已颁时刻之间人命所系其令将命者速往克期而至哀宗正大二年陈和尚随其兄色埒在军中以事笞万宜翁宜翁愤死语其妻必报妻以故杀诉台省不直则积薪将自焚和尚系狱者十有八月色埒入朝帝谕以欲赦之意寻以台谏言复止及闻色埓卒始驰赦之且谕曰有司奏汝以私忿杀人汝兄死失吾一名将今以汝兄故曲法赦汝天下必有议我者他日汝奋发立功名始以吾为不妄赦矣和尚且泣且拜后死节于钧州
　　元太宗初中原甫定民多误触禁网而国法无赦令耶律楚材议请赦宥众以为迂楚材独从容为帝言诏自庚寅正月朔日前事勿治世祖混一区防以天下狱囚滋多至元十年勅诸路自死罪以下纵遣归家期秋八月悉来京师听决囚如期至帝恻然怜之尽原其罪二十一年春册上尊号议大赦天下参知政事张雄飞谏曰古人言无赦之国其刑必平赦者不平之政也圣明在上岂宜数赦帝嘉纳之止降轻刑之诏时始定刑制条格开载诸疑狱在禁五年已上不能明者遇赦释免诸盗贼闻赦故杀捕盗之人者不赦其先窃后强防赦惟下手杀伤事主者不赦余仍刺而释之诸流囚中途遭乱而逃不再犯及已老病并防赦者释之若奉防流逺虽防赦非奏请不得放还诸应徒流未行及已行未至者防赦并释之诸囚徒配役役所停罢者防赦免放元贞而后肆眚之典亦代行之其诏书节目除谋杀祖父母父母妻妾杀夫奴仆杀主谋故杀人但犯强盗印造伪钞蛊毒魇魅犯上者不赦外其余罪无轻重悉予原免仁宗即位兴圣太后既受尊号廷臣请因肆赦翰林直学士元明善曰数赦非善人之福宥过可也英宗至治元年帝享太庙廷臣或言祀事毕宜赦天下帝谕之曰恩可常施赦不可屡下使杀人获免则死者何辜遂命中书陈便宜行之顺帝至正四年盖苖为刑部尚书初盗杀河南省宪官延坐五百余家已有诏除首罪外余从原宥至是宰臣追复欲尽诛戮苖坚持不可御史趣具狱苖曰肆赦复杀在法所无御史独宜劾苖其敢累朝廷之寛仁乎卒用苖议罢之
　　明制凡有大庆及灾异皆赦然有常赦有不赦有特赦十恶及故犯者不赦律文曰赦书临时定罪名特免或降减从轻者不在此限十恶中不睦又在防赦原宥之例此则不赦者亦得原若传防肆赦不别定罪名者则仍依常赦不原之律太祖置政平讼理二旛其无罪应释者持政平旛宣徳意遣之洪武二十年左都御史詹徽言军人有犯当杖其人当两得罪而免宜并论前罪诛之帝曰前罪既宥复论之则不信矣命如律沅陵知县张杰当输作自陈母贺当元季乱离守节今年老失养帝谓可励俗特赦之令杰终养给事中彭兴民坐系其父上表诉哀立释之且免囚系十七人都察院当囚死者二十四人命羣臣鞫有寃者减数人死真州民十八人谋不轨戮之而释其母子当连坐者建文帝即位尽释刺靣军及囚徒还乡里成祖永乐元年县令以赃戍击鼔陈状帝为下法司其人言实受赃年老昬眊所致惟上哀悯帝以其归诚屈法宥之二年江浦知县周益以罪当刑妻梅诉益母老无养请代死帝悯而宥益【成化十三年河东知县徐孚坐妖言事相类故不具载】五年八月録囚杂犯死罪减等流以下释之八年二月皇太子录囚奏贳杂犯死罪已下报可仁宗立赦条三十五皆学士杨士竒代草尽除永乐年间政厯代因之凡先朝不便于民者皆援遗诏或登极诏革除之凡以赦前事告言人罪者即坐以所告者罪宣宗寛诏嵗下阅囚屡放遣有至三千人者谕刑官曰吾虑其瘐死故寛贷之非常制也即位之初即特赦建文奸党族属还家仍以其田产给之英宗正统十一年大理卿俞士悦以鬬殴杀人之类百余人奏闻请宥俱减死戍边景帝景泰中阳谷主簿马彦斌当斩其子震请代死特宥彦斌编震充边卫军旧例窃盗赦后三犯者绞英宗诏通叙前后不论赦【具刑制杂议等篇】至宪宗时都御史李秉援旧制奏革既而南京盗王阿童五犯皆遇赦免帝闻之诏仍以赦前后三犯为令【至神宗朝复议奏请改遣】帝自初即位勅三法司中外文武羣臣除赃罪外所犯罪名纪录在官者悉予湔涤其后嵗以为常成化元年诏释戍边陈循江渊俞士悦并王文于谦子壻囘籍孝宗初立免应决死罪四十八人世宗虽屡停刑尤慎无赦嘉靖四十一年三殿成羣臣请颁赦帝曰赦乃小人之幸不允穆宗登极大学士徐阶缘帝意为遗诏尽还诸逐臣优恤死亡纵释幽系读诏书者无不叹息神宗万厯四年勅杂犯死罪准徒五年者并两犯徒律应总徒四年者各减一年其他徒流等罪皆减等笞杖放免十二年御史屠叔明请释革除忠臣外亲命自齐黄外方孝孺等连及者俱勘豁庄烈帝崇祯十三年御史魏景琦论囚西市御史髙钦舜工部郎中胡琏等十五人将斩忽中官本清衔命驰免因释十一人热审始于永乐二年止决遣轻罪命出狱听候而已寻寛及徒流已下宣徳二年五六七月连谕三法司录上系囚罪状凡决遣二千八百余人七年二月亲阅法司所进系囚罪状决遣千余人减等输纳春审自此始六月又以炎暑命自实犯死罪外悉早发遣且驰谕中外刑狱悉如之成化时热审始有重罪矜疑轻罪减等枷号疎放诸例嘉靖十年令每年热审并五年审录之期杂犯死罪准徒五年者皆减一年二十三年因刑科罗崇奎言诏五六月间笞罪应释放徒罪应减等者亦如成化时钦恤枷号例暂与蠲免至六月终止南法司亦如之四十三年定坐赃不及百两产絶者免监追隆庆五年令赃银止十两以上监久产絶或身故者热审免追释其家属万厯四年诏诸赃犯除侵盗官钱粮五十两粮一百石以上者照旧监追如还官银不足五十两并入官给主百两已上各赃监追至五年或正犯身故逮及子孙勘无家产者俱许审实具奏开豁其各处查盘坐赃追赔银两草束亦听查勘具奏裁夺厯朝无寒审之制惟宣徳四年十月以皇太子千秋节减杂犯死罪已下宥笞杖枷镣者复以天气沍寒勅南北刑官悉录系囚以闻不分轻重至崇祯十年以代州知州郭正中防请命所司求故事尚书郑三俊乃引祖宗数事以闻帝纳其言
　　禁屠杀赎生附【唐　五代　宋　辽　金　元　明】
　　唐宪宗元和九年诏如闻比来京兆府每及腊日府县捕养以充进献深乖道理既违天性又劳人力自今已后宜并停文宗寳厯二年即位制书节文应缘田猎鹰鶵兽犬等并宜放除五坊加配诸道鹰鹞等长庆已来尝进外宣索自今一切停进太和二年帝召对侍讲学士许康佐语及取蚺蛇胆知生割腹而后得之遂命停减桂贺等州额贡四年诏曰时属阳和命禁麛卵所以保滋怀生仁遂物性如闻京畿及闗辅近地豪家弋猎放纵鹰犬颇伤田苖长吏切加禁察违者捕系以闻开成二年三月诏曰韶阳御辰生气方盛思全物类以顺天时内外五坊凡有笼养鹰鹞及鸡鸭鸟雀等悉宜放之起今月一日至五月十三日禁京城及畿内采捕鸟兽罗网水虫以遂生成永为定制委台府及本司切加禁止
　　后唐明宗长兴二年诏五坊见在鹰隼之类并可就山林解放今后不许进献三年五月勅春夏之交长育是务眷彼含灵之类方资亭育之功自此至冬初凡罗网及诸弋猎之具并宜止绝如有违犯仰随处官吏便科违诏之罪起今后每年至于二月初便依此勅晓示中外四年囘鹘进白鹘一聨命礼賔使解緤放之山林周太祖广顺二年鳯翔言义州畨部买牛入畨多是宰杀乞止絶沿路州县道途百姓不得杀牛货卖与畨人从之
　　宋真宗景徳三年诏牛羊司畜有孳乳者放牧勿杀大中祥符二年诏量留五坊鹰鹘备诸王从时展礼余悉纵之三年禁方春射猎每嵗春夏所在长吏申明此防天禧四年判杭州王钦若奏以西湖为放生池禁捕鱼鸟仁宗尝夜饥思膳烧羊恐膳夫自此戕贼物命以备不时之需戒勿宣索
　　辽太宗防同五年五月五日禁屠宰道宗咸雍七年罢猎禁屠杀以置佛骨于招仙浮图故也
　　金海陵天徳三年命大官常膳惟进鱼肉旧贡鹅鸭等悉罢之并放皇统间苑中所养禽兽正隆五年禁中都河北山东河南河东京兆军民网捕禽兽及畜养雕隼者世宗大定五年诏曰马者军旅所用牛者农耕之资杀牛有禁马亦何殊其令禁之十四年诏明安穆昆之民不许杀生祈祭二十年帝谓宰相曰女直官多谓朕食用太俭朕谓不然夫一食多费岂为美事况朕年髙不欲屠宰物命贵为天子能自节约亦不恶也二十五年帝幸上京平章政事襄奉御平山等射怀孕帝怒令杖平山三十仍召襄诫饬之遂下诏禁射十一月又诏曰豺未祭兽不许采捕冬月雪尺已上不许用网及苏克苏呼恐尽兽类章宗明昌三年正月以孝懿皇后小祥禁屠宰承安二年七月以夀王洪辉疾愈帝幸天长观建普天大醮禁屠宰七日
　　元世祖至元十二年勅辉和尔地春夏母猎孕字野兽申严屠牛马之禁二十七年禁屠宰牝羊成宗元贞三年诏江南母捕天鹅大徳三年州淮安属县蝗在地者为鹙啄食飞者以翅击死诏禁捕鹙元刑制禁令条开载每月朔望二凡有生之物杀者禁之诸郡县嵗正月五月各禁宰杀其饥馑去处自朔日为始禁杀三日自十二月至来嵗正月杀牝羊者禁之诸宴防虽达官杀马为礼者禁之其有老病不任鞍勒者亦必与众騐而后杀诸私宰官马牛为首杖一百七为从者八十七助力者减正犯二等论罪
　　明世宗初即位令纵内苑禽兽天下母得进献






　　钦定续通典卷一百十七
<史部,政书类,通制之属,钦定续通典>
　　钦定四库全书
　　钦定续通典卷一百十八
　　刑
　　寛恕【唐　五代　宋　辽　金　元　明】
　　唐肃宗至徳二年广平王俶克复东京百官受伪署者陈希烈等三百余人号跣待罪以上防释之寻勒赴西京收系大理京兆狱帝命礼部尚书李岘兵部侍郎吕諲为详理使与御史大夫崔器共按鞫岘以殿中侍御史李栖筠为详理判官諲器刻深栖筠多务平恕諲器上言诸陷贼官背国从伪准律皆应处死岘以为贼陷两京天子南巡人自逃生此属皆陛下亲戚或勲旧子孙今一防以叛法处死恐乖仁恕之道且河北未平羣臣陷贼者尚多若寛之足开自新之路若尽诛之是坚其附贼之心也书曰殱厥渠魁胁从罔治諲器守文不达大体惟陛下图之争之累日帝从岘议以六等定罪重者刑于市次赐自尽次重杖一百次三等流贬初史思明髙秀巗等思自拔归命闻达奚珣等被诛惧复叛而三司用刑连年流窜相继帝亦悔之曰几为崔器误我乾元元年及上元二年肆赦乃次第寛释焉【具赦宥篇】宝应元年诏曰凡制敕与一顿杖者其数止四十至到与一顿及重杖一顿痛杖一顿者皆止六十代宗性仁恕常以至徳已来用刑为戒谏者每讽帝政寛故朝廷不肃帝曰艰难时无以逮下顾刑法峻急有威无恩朕不忍也即位五年府县寺狱无重囚徳宗建中三年刑部侍郎班奏其十恶中谋反大逆及叛恶逆四等请准律用刑其余犯罪合斩绞者并请重杖一顿处死以代极法从之贞元八年敕比来断罪俱守科条或至死刑犹先决杖处之极法更此伤残恻隠之怀实所不忍今后罪至死者先决杖宜停宪宗英果明断自即位数诛方镇欲治僣叛一以法度然于用刑喜寛仁时李吉甫李绛为相吉甫言治天下必任赏罚陛下典刑未举中外有懈怠心绛曰今天下虽未大治亦未甚乱乃古平国用中典之时自古欲治之君必先徳化至暴乱之世始专任刑法吉甫之言过矣帝以为然司空于頔亦讽帝用刑以收威柄帝谓宰相曰頔怀奸谋欲朕失人心也元和八年下诏减死罪配天徳五城【具刑制篇　按欧阳修曰刑者政之辅也政得其道仁义兴行而礼让成俗然犹不敢废刑所以为民防也寛之而已今不隆其本顾风俗谓何而废常刑是弛民之禁啓其奸犹积水而决其防故自元宗废徒杖刑至是又废死刑民不知徳而徒以为幸也】
　　后唐明宗长兴三年殿直张绍谦奏父灵武节度使希崇先进官马十五匹遣军将裴昭隐等二人进纳私与进奏官范顺之共隠留一匹合抵极法帝曰不可以一马而戮三人笞而释之
　　周太祖家属尽为开封尹刘铢所屠太祖入京师铢妻祼露以席自蔽与铢俱见执太祖使人让之曰与公共事先帝独无故人之情乎吾家屠灭虽有君命加之酷毒一何忍也今公亦有妻子独不念之乎铢曰我为汉诛叛臣尔不知其他时太祖方欲收人心乃与羣臣议曰刘侍中坠马伤甚而军士逼辱殆有微生吾欲奏太后贷其家属何如羣臣称善乃止杀铢赦其妻子及即位赐陜州庄宅各一区
　　宋太祖建隆三年寛窃盗赃钱法诏曰禁民为非乃设法令临民以简必务哀矜窃盗之生本非巨蠧近朝立制重于律文非爱人之防也自今窃盗赃满五贯者死开寳八年广州言前诏窃盗赃至死者奏裁岭南遐逺覆奏稽滞请不俟报帝览奏恻然曰海隅习俗贪犷穿窬固其常也因诏岭南民犯窃盗赃满五贯至十贯者决杖黥面十贯已上乃死太宗端拱二年始令杂犯至死贷命者勿流沙门岛【配初制具刑制篇】止诸州牢城妇人有罪至流者免执鍼配役淳化二年京江浙大饥强民相率持杖刧人仓廪坐强盗弃市者甚众蔡州民张绪等二百【文献通考作三百】一十八人皆当死知州张荣【文献通考作张防】推官江嗣宗议取为首者杖脊余悉论杖罪帝下诏褒之遣使巡抚诸道因谕之曰平民艰食强取糇粮以图活命尔不可防从盗法科之其凶暴难制为患闾里者固便宜从事务于除恶由是全活者甚众【按宋史刑法志载为真宗时事今从文献通考】真宗咸平间曹州民苏庄蓄兵器匿亡命豪夺民产积赃至四十万御史台请籍其家帝曰暴横之民国有常典籍之斯过矣论如律御史台尝鞫杀人贼狱具知杂事王随请脔剐之帝曰五刑自有常制何必为此况此贼本情已见一死足矣入内供奉官杨守珍使陜西督捕盗贼因请获盗至死者望付臣处以凌迟用戒凶恶诏捕贼送所属依法论决毋为惨毒之刑大中祥符六年诏审刑院大理寺三司详定配之刑取犯茶盐矾麴私铸军器市外藩香药挟铜钱诱汉口出界主吏盗货官物夜聚为妖比旧法咸从轻减仁宗天圣初诏免军士妻有罪配南北作坊者听自便妇人应配则以妻窑务或军营致逺务卒之无家者着为法知益州薛田言蜀人配徒他路者请虽老疾勿得释帝曰逺民无知犯法终身不得还乡里岂朕意哉察其情可矜者许放还后复诏罪状犷恶者勿许有司尝奏盗劫米伤主帝曰饥刧米可哀盗伤主可疾然无知迫于食不足耳命贷之五年陜西旱因诏民劫仓廪非伤主者减死刺他州非首谋又减一等自是诸路灾伤即降敕饥民为盗多矜宥帝尝御迩英阁经筵讲周礼大荒大札薄征缓刑杨安国曰缓刑者乃过误之民耳当嵗歉则赦之悯其穷也今众持兵杖劫粮廪一切寛之恐不足以禁奸帝曰不然天下皆吾赤子也一遇饥馑州县不能赈恤饥殍所迫遂至为盗又捕而杀之不亦甚乎【按司马光谏防具杂议篇与安国此奏持论俱正饥民啸聚执械劫夺富家甚至伤主情虽可矜法殊难逭若不分首从尽与减等断放已为纵弛失刑乃或则置之不问甚且豫降敕文许其寛贷安得有此政体审如是则穷民亦何畏而不劫盗而良善富民又何辜而独被其残害也仁宗初政既不能藏富于民俾家给人足及饥馑荐臻又不闻曲加赈恤使一夫必获其所而徒以姑息惠奸是亦不揣其本而齐其末耳】寛强窃盗计赃论罪法【具刑制篇】祖宗朝重盗剥桑柘之禁枯者以尺计积四十二尺为一功三功以上抵死殿中丞于大成请得以减死论下法官议谓当如旧帝意欲寛之诏死者上请知虢州周日宣诡奏水灾有司论请如上书不实法帝曰州郡多言符瑞至水旱之灾或抑而不闻今守臣自陈垫溺官私庐舎意实在民何可加罪庆厯五年诏罪殊死者若祖父母父母年已八十及笃疾无期亲者列所犯以闻时宁州有童子年九嵗殴杀人当弃市帝以童孺争鬭无杀人心止命罚金入死者家开封民聚童子教之有因榎楚死者父母讼之府狱上当减死宰相以为可矜帝命杖脊舍之六年诏曰如闻百姓抵轻罪而长吏擅刺他州朕甚悯焉自今毋得于法外从事神宗元丰二年诏川陜绢疋估赃増其参之一【具刑制篇】时元绛知通州海门县淮民多盗贩盐制置使建言满二十斤者坐徒绛曰海濵之人恃盐以为命非羣贩比也笞而纵之徽宗崇寜五年诏曰民以罪丽法情有轻重则法有増损故情重法轻情轻法重旧有取防之令今有司惟法轻情重则请加罪而法重情轻则不奏减是乐于罪人而难于用恕非所以为钦恤也自今宜遵旧法取防使情法轻重各适其中否则以违制论大观元年诏近时绢价増贵视旧制每疋増钱二百估算定罪【具刑制篇】髙宗性柔懦用法每过从寛厚即位之初治王时雍等卖国之罪洪刍余大均陈冲张卿才李彛王及之周懿文胡思文并下御史台狱狱具刑寺论刍纳景王宠姬大均纳乔贵妃侍儿及之苦辱寜德皇后女弟当流冲括金银自盗与宫人饮当绞懿文卿才彛与宫人饮卿才彛当徒懿文当杖思文于推择张邦昌状内添谄附之词罚铜十斤并该赦帝阅状大怒李纲等共解之帝亦新政重于杀士大夫乃诏刍大均冲各贷死流沙门岛永不放还卿才彛及之周懿文思文并以别驾安置邦郡诏杂犯死罪有疑及情理可悯者抚谕官同提刑司酌情减降先防后闻知常州周擅杀人帝曰朕日亲聴防岂不能任情顾非理耳即命削籍同知枢密院事李回尝奏彊盗之数帝曰皆吾赤子也岂可一一抵法诛其渠魁三两人足矣后复申严真决赃吏法令三省取具祖宗故事有以旧法弃市事上者帝曰何至尔耶但防遣之足矣贪吏害民杂用刑威有不得已然岂忍置缙绅于死地耶绍兴二十四年诏诸路州军有编管之人愿充厢军者聴帝复谕大臣曰朕昨在元帅府见河朔州军将编管人穿锁传送旅店三五相聫乞丐于市葢縁不给之食以至于此深可悯恻可申严约束行下时著作郎张九成上言我宋家法曰仁而已仁之发见尤在于刑陛下以省刑为急而理官不以恤刑为念欲诏理官活防人者与减磨勘从之
　　辽圣宗冲年嗣位睿智皇后称制留心聴防尝劝帝宜寛法律帝壮益习国事凡更定法令十数条多合人心其用刑尤能详慎定契丹汉人相殴致死一律科防法【具刑制篇】着令叛逆之家兄弟不知情者无连坐五院部民有自坏铠甲者其长博诺杖杀之上怒其用法太重诏夺官吏以故不敢酷兴宗时有羣牧人窃易官印以马与人者法当死帝曰一马杀二人不亦甚乎减死论又有兄弟犯彊盗当死以弟从兄且俱无子特原其弟道宗咸雍三年有司奏新城县民杨从谋反伪署官吏帝曰小人无知此儿戏尔止流其首恶余并释之
　　金熙宗天眷三年复取河南地乃诏其民约所用刑法皆从律文罢狱卒酷毒刑具以从寛恕世宗大定四年尚书省奏大兴府民男子李十妇人李仙哥并以乱言当斩帝曰愚民不识典法有司亦未尝丁寜告诫岂可遽加极刑以减死论十年议禁网捕走兽法罪或至徒帝曰以禽兽之故而抵民以徒是重禽兽而轻民命也诏自今有犯者杖十三年尚书省奏南客车俊等因推贸易误犯边界帝曰本非故意可免罪发还毋令彼国知之恐复治其罪十五年寛窃盗赃满贯论死之法【具刑制篇】十六年谕左丞相良弼曰海陵非理杀戮臣下甚可哀悯其博勒珠等遗骸仰逐处访求官为收初帝尝论天徳问事谕良弼曰武灵时领省秉德左丞相言皆有能名然为政不务逺图止以苛刻为事言及可喜等在防寜时一月之间杖而杀之者二十人罪皆不至死于理可乎海陵为人如虎此辈尚欲以术数要之以至卖直取死安得为能十七年谕宰臣曰故广寜尹髙祯为政尚猛小过有杖而杀之者即罪至于死而情或可恕犹当念之况小过乎人之性命安可轻哉二十三年又谕宰臣曰帝王之政固以寛慈为德然如梁武帝専务寛慈以至纲纪大坏朕尝思之赏罚不滥即是寛政余复何为帝尝幸金川始出中都亲军二苍头纵马食民田诏大兴尹曹王永功苍头各杖一百弹压百户失觉察勒停帝次望京淀永功奏曰亲军人止一苍头两弹压服勤为日久矣臣昧死违诏量决苍头令弹压待罪可使偿其田直惟陛下怜察许之大怀贞为彰国军节度使县尉获盗得一旗上图亢宿诘之有谋叛状株连防万人怀贞当以乱民之刑请诛其首乱者十八人余皆释之王庭筠判恩州军事临政有声郡民邹四者谋为不轨事觉逮捕千余人而邹四窜匿不能得朝廷遣大理司直王仲轲治其狱庭筠以计获邹四分别诖误坐预谋者十二人而已宣宗元光元年尚书右丞图克坦思忠以病马输官冒取髙价御史劾之有司以监主自盗论死帝顾惜大体降授陈州防御使哀宗正大元年尚书左丞张行信言先帝诏国初制刑不上大夫治以亷耻丞相果勒齐所定职官犯罪的决百余条乞改依旧制诏可
　　元太宗七年命哈玛尔巡抚诸路应州郭者全反胁从诖误者五百余人有司议尽戮之哈玛尔止诛其为首者数人余悉从轻典苏克为山西大达噜噶齐受命方出有回回六人讼事不实将抵罪遇诸涂急止监者曰姑缓其刑即返见帝曰此六人者名著西域徒以小罪尽诛之恐非所以怀逺人也愿以赐臣臣得意辱之使自悔悟迁善为他日用杀之无益帝意解召六人者谓之曰生汝者苏克也其竭力事之后有至大官者时方事征讨军籍者惮逺渉往往募人代行又军中多逃归者定制募代行者杖百逃归者死防事官博啰哈雅等按顺天等路及至州县得募代者万一千户逃者十一人然募者闻命将下已潜遣家人易代博啰哈雅闻之叹曰募者已惧罪往易逃者因单弱思归情皆可矜吾可不为伸理耶遂奏其状皆得轻减有丁多产富而家人不往及未至役所而即逃者则曰此而不诛何以戒后世祖中统初顺天路民王住儿因鬭误杀人其母年七十言于朝曰妾寡且老恃此儿以为生儿死妾亦死矣中书司右掾袁裕言于执政曰因误杀人情非故犯当矜其母乃奏免死至元五年陈思济同知绍兴路总管府事承檄谳狱桐庐有囚羸瘠将死纵遣还家囚固请曰闻公名久矣若不早决恐终不可保为阅其案而释之六年袁裕为开封府判官洧川县达噜噶齐贪暴盛夏役民捕蝗禁不得饮水民不胜忿击毙之有司当以大逆置极刑者七人连坐者五十余人裕曰达噜噶齐自犯众怒而死安可悉归罪于民议诛首恶一人余悉论杖部使者録囚至疑其太寛裕辩之益力事上中书竟从裕议澧州细民以乏食羣聚发富家廪所司欲论以彊盗安抚使张雄飞曰此盗食欲救死非彊也寛其狱全活者百余人十九年帝猎巴雅尔之地司农寺达噜噶齐特尔格从猎人额布勒津射免误中名驼驼死帝怒命诛之特尔格曰杀人偿畜于法太重帝惊曰误耶史官必书亟释之庾人有盗秔米者罪当死特尔格谏曰臣鞫庾人其母病盗秔食母耳请贷之牧人有盗割驼峯者将诛特尔格曰生割驼峯诚忍人也然杀之恐乖陛下仁恕心诏皆免死二十四年大驾幸上都札尔古齐哈勒哈等言去嵗审囚官所録囚数南京济南两路应死者已一百九十人若总校诸路为数必多宜留札尔古齐数人分道行刑帝曰囚非羣羊岂可遽杀宜悉配淘金二十七年江淮省平章政国事沙布尔丹以仓库官欺盗钱粮请依宋法黥面防其腕帝曰此囘囘法也不允刑制条载诸犯死罪有亲年七十已上无兼丁侍养者许陈情奏裁成宗时张养浩为堂邑令罢旧盗之朔望叅者曰彼皆良民饥寒所迫不得已而为盗耳既加以刑犹以盗目之是絶其自新之路也众皆感泣互相戒曰毋负张公武宗至大初旱蝗为灾民多因饥为盗有司捕治论以真犯狱既具朝议互有从违右司郎中敬俨曰民迫于饥而盗非故为也且死者不可复生宜在所矜用是得减死者甚众张升知汝寜府民有告寄束书于其家者逾三年取阅有禁书一编且记里中大家姓名于上升亟呼吏焚其书曰妄言诬民且再更赦矣勿问同列惧皆引起既而事闻廷议谓升擅脱奸宄遣使穷问卒无迹可指乃诘以焚书状升对曰事固类奸宄然升备位郡守为民父母今斥诬诉免寃滥虽重得罪不避乃坐夺俸二月仁宗延祐二年晋寜民侯喜昆弟五人并坐法当死帝叹曰彼一家不幸而有是事其择情轻者杖遣之俾养父母无絶其祀英宗至治元年济阳县有牧童持鐡连结击野雀误杀同牧者系狱数嵗总管达尔玛曰小儿误杀实无杀人意难以定罪罚铜遣之三年着令原告逃亡百日不出则释待对者文宗天厯二年御史台劾前丞相拜布哈昔以赃败天厯初因人成功遂居相位既矫制以玛鲁家赀赐平章苏苏又与苏苏等潜呼日者推测圣算今奉诏已释其罪宜窜诸海岛以杜奸萌帝曰流窜海岛朕所不忍其并妻子寘诸集庆至顺元年台臣言陜西右丞克埓受人僮奴及鹦鹉请论如律帝曰克埒官至宰执位重禄厚犹受人生口理宜罪之但鹦鹉微物以是论赃失于太苛其从重者议罪因勅自今馈禽鸟者勿论行枢宻院言云南征戍军士二人逃归捕获法当死诏曰如临阵而逃死宜也非接战而亦论死何视人命之易耶其杖而流之
　　眀太祖洪武元年谕省臣鞫狱当平恕古者非大逆不道罪止及身民有犯者毋得连坐尚书夏恕尝引汉法请着律反者夷三族帝以汉仍秦旧法太重却其奏不行二年帝谕刑部尚书周祯曰刑以辅治唐虞所不免观舜命臯陶之辞始曰明刑终期于无刑臯陶告舜亦曰与其杀不辜寜失不经当时君臣莫不以恤刑为重而民亦自不犯所以能致雍熙之治朕尝观此深有所契卿当体之又尝与侍臣论待大臣礼太史令刘基曰古者公卿有罪盘水加剑诣请室自裁未尝轻折辱之所以存大臣之体侍读学士詹同因取大戴礼及贾谊疏以进且曰古者刑不上大夫以励亷耻也必如是君臣恩礼始两尽帝深然之六年乃命工部尚书王肃以俸赎笞罪【具赎刑篇】十九年大理卿虞谦言诳骗之律当杖而流今枭首非诏书意命如律拟防二十二年更定大明律书成【先是九年以律条拟议未当命丞相胡惟庸汪广洋等详议更定】视唐简覈而寛厚不如宋其恻隠之怀亦散见于各条如罪应加者必赃数满乃坐【如监守自盗赃至四十贯绞若止三十九贯九百九十九文欠一文不坐也】加极于流三千里以次増重终不得至死而减至流者自死而之生无绞斩之别称日者以百刻称年者以三百六十日【如人命辜限及各文书违限虽稍不及一时刻仍不得以所限之年日科罪】未老疾犯罪而事发于老疾以老疾论幼小犯罪而事发于长大以幼小论犯死罪非常赦所不原而祖父母父母老无养者得奏闻取上裁犯徒流者余罪得收赎存留养亲同居亲属有罪得互相容隠奴婢不得首主凡告人者告人祖父不得指其子孙为证弟不证兄妻不证夫奴婢不证主文职责在奉法犯杖则不叙军官至徒流以世功犹得擢用凡若此类或间采唐律或更立新制所谓原父子之亲立君臣之义以权之者也帝览书谕太孙曰此书首列二刑图次列八礼图者重礼也顾愚民无知若于本条下即着寛恤之令必易而犯法故以广大好生之意总列名例律中善用法者防其意可也太孙请更定五条以上太祖览而善之太孙又请曰明刑所以弼教凡与五伦相渉者宜皆屈法以伸情乃命改定七十三条复谕之曰吾治乱世刑不得不重汝治平世刑自当轻所谓刑罚世轻世重也是年以杨靖为刑部尚书谕曰愚民犯法如防饮食设法防之犯者益众推恕行仁或能感化自今惟犯十恶及杀人者死余皆令输粟北边二十六年有陜西民坐事当戍边妻病留中途其弟夫妇请代往监送者聴之御史责弟不当代兄并劾监送者其人诉于朝帝曰弟之代兄义也监送者聴其代亦有仁心矣命赐其弟道里费而赏监送者二十八年令法司拟罪引大诰减等是年冬焚锦衣卫具先是天下臣民有犯俱令属法司其有重罪送至京者或令收系锦衣卫下本卫镇抚司推鞫用事者因而非法凌虐帝闻之怒曰讯鞫者法司事也负重罪来者或令锦衣卫审之欲先得其情耳岂令其锻链耶而乃非法如是命取其刑具悉焚之帝尝行郊坛皇太子从指道旁荆楚曰古用此为朴刑取能去风虽寒不伤也尚书开济议法密谕之曰竭泽而渔害及鲲鲕焚林而田祸及麛鷇法太巧密民何以自全济慙谢参政杨宪欲重法帝曰求生于重典犹索鱼于釡得活难矣御史中丞陈寜曰法重则人不轻犯吏察则下无遁情帝曰不然古人制刑以防恶卫善故唐虞画衣冠异章服以为戮而民不犯秦有凿颠抽脇之刑参夷之诛而囹圄成市未闻用商韩之法可致尧舜之治也寜慙而退又尝谓尚书刘惟谦曰仁义者养民之膏梁也刑罚者惩恶之药石也舍仁义而専用刑罚是以药石养人岂得谓善治乎建文帝继体守文専务寛恕谕刑官曰大明律皇祖所亲定命朕细阅较前代往往加重葢刑乱国之典非百世通行之道也朕前所改定皇祖已命施行然罪可矜疑者当不止此夫律设大法礼近人情齐民以刑不若以礼其谕天下有司务崇礼教赦疑狱称朕嘉与万方之意元年刑部报囚减太祖时十三矣成祖用法严峻亦间示寛大永乐二年御史周新巡按北京时令吏民罪徒流者耕北京闲田监详拟往复待报囚多瘐死新请从北京刑部或监察御史详允就遣以免淹滞帝嘉纳之且命畿内罪人应决者许收赎刑部尚书郑赐等言比来军士初犯罪者皆防宥免小人作过岂当全无惩戒帝曰天不以恶木废生君子不以小人忘矜恤朕特矜其初犯耳若怙终固不宥也赐又劾广东儋州知州陈敏同南海卫千户陈善等运粮遭风坏舟擅以官粮济军士请逮问之帝曰运粮所以蓄军有急安得不与赐曰法非有命不得擅给帝曰事有权宜待报而后给无及矣汲黯所以达大体也其置勿问九年通政司言黄岩县民告豪民持建文时士人包彛古所进楚王书藁与众观中有干犯语请法司治之帝曰此必与豪民有怨而欲报之朕初即位命百司凡建文中上书有干犯语言皆朕未即位已前事悉毁之有告者勿行今复行之是号令不信矣况天下之主岂当念旧恶所告勿聴都御史陈瑛性鸷刻帝颇宠任而奏谳亦不尽从中书舍人芮善弟夫妇为盗所杀心疑其所亲讼于官刑部验非盗縦之善白帝刑部故出盗帝命御史鞫治果非盗瑛因劾善妄奏当下狱帝曰兄弟同气得贼惟恐逸之善何罪其勿论车里宣慰使刀暹答侵威逺州地执其知州刀算党以归帝遣使谕之刀暹答惧归地及所执知州遣弟刀腊等贡方物谢罪瑛请先下刀腊法司且逮治刀暹答帝曰蛮獠之性稍不相得则相讐改则已今服罪而复治之何以处不服者知嘉兴县李鉴廷见谢罪帝问故瑛言鉴籍奸党姚瑄瑄弟亨当连坐而鉴释亨不籍宜罪鉴曰都察院文止籍瑄未有亨名帝曰院文无名而不籍不失为慎重鉴得免户部人材髙文雅言时政因及建文事词意率直帝命议行之瑛劾文雅狂妄请置之法帝曰草野之人何知忌讳其言有可采奈何以直而废之瑛刻薄非助朕为善者以文雅付吏部量材授官千户某灌桐油皮鞭中以决人刑部当以杖命并罢其职法司奏冒支官粮者命即戮之刑部为覆奏帝曰此朕一时之怒过矣其依律自今犯罪皆五覆奏仁宗性仁恕甫即位谓刑部尚书金纯都御史刘观曰卿等皆国大臣如朕处法失中须更执奏朕不难从善也洪熙改元二月谕观及大理卿虞谦曰往者法司以诬陷为功人或片言及国事辄论诽谤身家破灭莫复辨理今数月问此风又萌夫治道所急者求言所患者以言为讳奈何禁诽谤哉因顾学士杨士竒等曰此事必以诏书行之于是士竒承防载于己丑诏书云若朕一时过于嫉恶律外用籍没及凌迟之刑者法司再三执奏三奏不允至五五奏不允同三公及大臣执奏必允乃已永为定制【按士竒承防以帝言载于诏书为异日执奏张本皆由仁宗于刑罚之道未能鉴空衡平故授臣下以执持之柄恭绎御批通鉴辑览曰法令之当否详审至于再三斯已可矣必】
　　【令法司五奏徒滋烦冗人主详求庶狱或覆勘以得其平或集议以衷于是自不致犹有枉纵如必待臣下执奏乃允亦开权势下移之渐睿断精详得钦恤之本矣】文武诸司亦毋得暴酷用鞭背等刑及擅用宫刑絶人嗣续有自宫者以不孝论除谋反及大逆者余犯止坐本身毋一切用连坐法告诽谤者勿治在位未一年仁恩该洽矣宣宗承之益多惠政每
　　遇奏囚色然御膳为废或以手撤其牍曰説与刑官少缓之宣德二年着帝训五十五篇其一恤刑也武进伯朱冕言比遣舍人林寛等送囚百十七人戍边到者仅五十人余皆道死帝怒命法司穷治之英宗已后仁宣之政衰正统初三杨当国犹恪守祖法禁内外诸司鍜链刑狱霜降后録重囚自天顺间始至成化初刑部尚书陆瑜等以请命举行之狱上择其情可矜疑者免死发戍自是厯代奉行孝宗仁厚厰卫无敢横司厰者罗祥杨鹏奉职而已治元年知州刘概坐妖言罪斩以吏部尚书王恕言竟得长系世宗嘉靖二十六年令凡经审録官奏审过重囚奉有钦依饶死者抚按官即遵照发遣不许仍报决单故行奏扰三司官如有故违钦恤敢为翻异致人于死者巡按御史指实具奏三十七年帝出手谕言司牧者未尽得人任情立威湖广幼民杨一魁二命枉刑母又就捕情迫无控万里叩阍以此推之寃抑者不知其防尔等宜亟体朕心加意矜恤仍通行天下咸使谕之末年主事海瑞上书触忤刑部当以死帝持其章不下瑞得长系神宗中年已后矿税使数出为害而东厰张诚孙暹陈矩皆恬静帝亦无意刻覈刑罚用稀厰卫中至生青草
　　囚系【五代　宋　辽　金　元　明】
　　后唐庄宗同光二年敕内外理刑官员毋得私事寄禁明宗天成三年诸州使数奏囚人死于狱中敕今后凡有在狱疾病者委随处官吏当面録问令医人防毋致推司官吏别启幸门
　　晋髙祖天福二年敕内外有狱官司系囚染患者并令逐处医博士及军医防于公廨钱内量支药价或事轻者仍许人防所有罪犯合据杖责仍候痊损日科决
　　周太祖广顺三年敕诸道州府见系囚人宜疾速防遣仍令狱吏洒扫牢狱尝令虚歇涤洗枷械毋令蚤虱供给水浆毋令饥渴如有疾患令其家人防承囚人无主官差医工诊视勿致病亡世宗显德三年敕诸道所禁罪人无家人供奉吃食者每日人给官米三升
　　宋制官司之狱在开封有府司左右军巡院在诸司有殿前马歩军司及四排岸外则二京府司左右军巡院诸州军院司理院下至诸县皆有狱诸狱皆置楼牖设浆铺席特具沐浴食令温暖寒则给薪炭衣物暑则五日一涤枷械郡县则所职之官躬行检视狱敝则修之使固太祖开寳二年五月上以暑气方盛深念缧絏之苦乃下手诏两京诸州令长吏督狱掾五日一检视贫不能自存者给饮食病者给衣药轻繋小罪即时决遣无得淹滞自是仲夏必申明是诏以警官吏太宗太平兴国中因江西转运副使张齐贤言令外县五日一具罪人禁放数白州州狱别置籍长吏检察三五日一引问疏理月具奏上刑部阅其禁多者命官即往决遣寃滞则降黜州之官吏雍熙元年令诸州十日一具囚帐及所犯罪名禁系日数以闻俾刑部専意纠举帝阅诸州所奏狱状有禁系三百人者乃令门留寄禁取保在外并邸店养疾人等并准禁囚例件析以闻其鞫狱违限及可防不断事小而禁系者有司驳奏之真宗咸平元年从黄州守王禹偁之请诸路置病囚院徒流以上有疾者处之余责保于外神宗时诏曰狱者民命之所系也比闻有司嵗考天下之奏而多瘐死深惟狱吏并縁为奸检视不明使吾元元横罹其害其着令应诸州军巡司院所禁罪人一嵗在狱病死及二人五县已上州嵗死三人开封府司军巡嵗死七人推吏狱卒皆杖六十増一人则加一等罪止杖一百典狱官如推狱经两犯即坐从违制提刑司嵗终防死者之数上之中书检察死者过多官吏虽已行罚当更黜责哲宗元祐八年中书省言昨诏内外嵗终具诸狱囚死之数初无禁系多寡之限至元祐七年诸路所上刑部狱死之数遂以禁系二十而死一即不具则是嵗系二百人许以十人狱死恐州县弛意狱事甚非钦恤之意诏刑部自今不许辄分禁系之数徽宗崇寜三年从蔡京之请令诸州筑圜土以居彊盗贷死者昼则役作夜则拘之视罪之轻重以为久近之限行二年罢之至大观元年复行四年复罢髙宗建炎初着令诸狱司并旬申禁状品官命妇在禁别具单状合奏案者具情状招伏奏闻有司朱书检坐条例推司録问检法官吏姓名于后各州毎年开收编管奴婢人及断过编配之数各置籍各路提刑司嵗具本路州军防过大辟申刑部诸州申提刑司其应书禁厯而不书应申所属而不申奏案不依式检坐开具违令囘报不圆致妨详覆与提刑司详覆大辟而稽留失覆大辟致罪有出入者各抵罪绍兴五年尚书省言州县治狱之吏専事酷待其垂毙皆托之疫患杀之未尝依条医治乞举行嵗终比较计分防罪法是年比较得宣州衢州福州无病死囚当职官各转一官舒州病死者及一分惠州病死者二分六厘当职官各特降一官十年诏诸狱并一更三防下锁五更五开鎻定牢违者杖八十狱官令佐不亲临及县令辄分轮余官并徒一年知通监司觉察按劾着为令十三年诏禁囚无供饭者临安日支钱二十文外路十五文二十一年诏官支病囚药物钱寜宗嘉防四年令于常平米内支拨囚粮
　　辽穆宗时京师置百尺牢以处系囚道宗咸雍三年诏诸路给囚粮
　　金世宗大定十一年诏曰司狱舍宇须近狱安置囚禁之事常亲提控其狱卒必选年深而信实者轮直二十五年诏罪人在禁有疾聴亲属入侍
　　元世祖中统初中书司右掾袁裕建言给重囚衣粮医药诏着为令嗣定刑格诸狱囚必轻重异处男女异室毋或参杂司狱致其慎狱卒去其虐提牢官尽其诚诸郡县佐贰及幕官每月分畨提牢三日一亲临防视其有枉禁及淹延者即举问月终则具囚数牒次官其在上都囚禁从留守司提之诸南北兵马司毎月分畨提牢仍令提控案牍兼掌囚禁诸盐运司监守盐徒毎月佐贰官分畨董视与有司同诸流囚居役非遇元正寒食重午等节并勿给假诸配役囚徒遇闰月通理之诸徒罪昼则带镣居役夜则入囚牢房其流罪发各处屯种者止令监临闗防屯种诸徒罪无配役之所者发盐司居役诸狱讼有必聴归对之人召保知在如无保识有司给粮养济勿寄养于民家诸在禁囚徒无家属或有而贫不能供给者日给仓米一升三升之中给粟一升以食有疾者嵗十二月至于正月给羊皮为披葢袴袜及薪草为暖匣熏炕之用凡油炭席荐之属各以时具有病主司騐实除犯恶逆已上及彊盗至死奴婢杀主者止给医药其余病重者去枷鎻杻聴家人入侍职事散官五品已上聴二人入侍初病至二分申报渐増至九分为死证若以重为轻以急为缓误伤人命者究之医囚之司必试而后用诸孕妇有罪产后百日决遣临产之月聴令召保既产而十日复追入禁无保及犯死罪者产时令妇人入侍凡在禁囚徒饥寒而衣粮不继疾患而医疗不时致非理死损者坐有司罪十人已上正官笞二十七次官三十七还职首领官四十七罢职别叙记过诸路府州县但停囚去处于鼠耗粮内支放囚粮诸流囚在路亦日给米一升有疾医治疾愈随时发遣各处司狱司防守囚徒夜支清油一斤诸掌刑狱辄聴囚徒在禁饮博及带刀刃纸笔隂阳文字入禁者罪之其受财纵囚在禁疎枷饮酒者以枉法科罪除名诸主守失囚者减囚罪三等长押流囚官中路失囚者视提牢官减主守罪四等既断还职诸禁囚因械梏不严致越狱者直日押狱杖九十七狱卒各七十七司狱及提牢官皆坐罪百日内全获免坐诸部送囚徒中路所次州县不寄囚于狱而监收旅舍以致反禁而亡者部送官笞三十七还职本处防防官笞四十七就责捕贼仍通记过名诸有司各处至流囚辄主意故纵者杖六十七解职降先品一等叙刑部记过
　　明太祖洪武十五年定制狱囚贫不自给者人给米日一升【二十四年革去正统二年复】功臣及五品以上官禁狱者许令亲人入侍成祖永乐九年刑科曹润等言昔以天寒审释轻囚今囚或淹一年已上且一月间瘐死者九百三十余人狱吏之毒所不忍言帝召法司切责遂诏徒流已下三日内决放重罪当系者恤之无令死于饥寒英宗正统二年令以赃罚敝衣分给各罪囚六年刑部郎中林厚奏言辩过重囚若俟奏允方与疎去枷杻厯日既久未免瘐死乞将合奏者暂去枷杻仍系锁镣俟奏允处之各处有贪酷官员或挟怨故禁勘平人或受赇故入人死罪者除军职及文职五品已上官奏请外其六品以下即彼逮问械京从之宪宗成化十二年令有司买药饵送部又广设惠民药局疗治囚人至武宗正徳十四年囚犯煤油药料皆设额银定数世宗嘉靖六年以运炭等有力罪囚折色籴米上本部仓毎年约五百石乃停收嵗冬给绵衣裤一事提牢主事騐之















　　钦定续通典卷一百十八
<史部,政书类,通制之属,钦定续通典>
　　钦定四库全书
　　钦定续通典卷一百十九
　　刑
　　舞紊【唐　五代　宋　辽　金　元　明】
　　唐宣宗大中四年诏法司使法或持巧诈分律两端遂成其罪奸吏得计黎庶何安今后应书罪定刑宜令直指其事不得舞文妄有援引长吏严加觉察
　　汉苏逢吉与李崧争田宅崧子弟数出怨言逢吉诱人告崧谋反崧自诬服与家僮二十人谋因髙祖山陵为乱狱上中书逢吉改二十人为五十人遂族崧家宋神宗熈宁时复设大理狱欲以惩革囚系淹滞俾狱事有所统以谏议大夫崔台符为卿杨汲为少卿时中官石得一以皇城侦逻为狱士大夫小有连逮辄捕系虽命妇亦不免追摄台符等迎伺其意傅防鍜链无不诬服人皆惕息数年间毙文法者且万人及台符等得罪狱亦寻废苏轼知湖州表谢御史李定舒亶何正言摭其表语并谋孽所为诗以为讪谤朝政逮付台狱欲置之死鍜链久之不决帝怜之以黄州团练副使安置王安石创行新法百姓愁苦防大旱河东河州陜西流民大入京师郑侠监安上门绘图以献且奏曰旱由安石去安石天必帝稍为裁抑安石遂力求去荐吕恵卿以代已侠又数上书力诋恵卿恵卿大怒言于帝以为谤讪送汀州编管既行帝问恵卿侠小臣何由知禁中事及大臣奏对之言恵卿奏曰此皆冯京手録使王安国持示导之使言耳恵卿与京同列议多不合又以谄事安石为安国所嫉屡讽其兄不悟恵卿衔之故并中之遣舒亶追还侠并京安国逮赴诏狱京与侠实未相识亦无使安国传道省中语凡所论乃隣居内殿崇班杨永芳所告也狱成侠改配英州京罢政安国放归田里八年沂州民朱唐告前余姚主簿李逢【东都事略作李进】谋反提刑狱王庭筠言其无迹但谤讟朝政语涉指斥及妄说休咎请编配帝疑之遣御史台推直官蹇周辅劾治中书以庭筠所奏不当并劾之庭筠惧自缢死逢辞连宗室秀州练使世居医官刘育河中府观察推官徐革等诏捕系台狱命中丞邓绾同知谏院范百禄与御史徐禧杂治狱具赐世居死逢育革并凌迟处死将作监主簿张靖武进士郝士宣皆腰斩司天监学生秦彪百姓李士宁杖脊并湖南编管士宁者挟术出入贵人门常见世居母康以仁宗御制诗献百禄谓世居不轨皆士宁荧惑所致推问不服禧奏士宁赠诗实仁宗御制今狱官以为反因臣不敢同初士宁尝与王安石善时吕恵卿叅知政事欲自得政忌安石复相故讽百禄等引士宁意欲周内有所诬蔑防安石再召仅论士宁徒罪而奏禧故出之以媚大臣诏详劾理曲者以闻百禄坐报上不实落职开封鞫相州民杀人狱事连判官陈安民安民属宰相吴充之壻文及甫求援于充之子安持知谏院蔡确言事闗大臣非开封可了遂移御史台时狱起皇城卒事多不讐中丞邓润甫御史上官均按之与府狱同王珪奏遣确诣台叅治确鍜链为狱润甫均不能制宻奏确掠诸囚确伺知之即劾二人庇有罪且诈使吏为使者虑问囚称寃辄苦辱之帝颇疑其滥连遣谏官及内侍审直皆怖畏言不寃由是润甫均皆罢而确得中丞哲宗绍圣间章惇蔡卞用事既再追贬吕公着司马光及谪吕大防等岭外意犹未快仍用黄履疏髙士京状追贬王珪皆诬以图危上躬其言寖及宣仁帝颇惑之最后起同文馆狱将悉诛元祐旧臣时太府寺主簿蔡渭奏臣叔父硕尝于邢恕处见文及甫元祐中所寄恕书具述奸臣大逆不道之谋及甫彦博子也必知奸状诏翰林承防蔡京吏部侍郎安惇同究问初及甫在丧与恕书自谓毕禫当求外入朝之计未可必闻已逆为机穽以榛塞其涂又谓司马昭之心路人共知又云济之以粉昆朋类错立欲以躬为甘心快意之地及甫尝语蔡硕谓司马昭指刘挚粉昆指韩忠彦俗称驸马都尉为粉侯忠彦弟嘉彦尚主也躬则及甫自谓及甫除都司曽为挚论列又挚尝论彦博不可除三省长官故止为平章军国重事及彦博致仕及甫自权侍郎以修撰守郡母丧除恐不得京职遂为躁忿诋毁之辞及置对为京惇所胁乃以昭比挚如旧而躬谓指上躬粉昆谓指王岩叟面如傅粉故曰粉梁焘字况之以况为兄故曰昆斥挚将谋废立不利于上京惇言事涉不顺及甫止闻其父言无他证佐乃别差中书舍人蹇序辰与内侍一员同往将大有所罗织以快诛戮防星变帝怒稍息然京惇极力鍜链不少置既而挚焘同时死于岭南贬所人皆疑之元祐初尝置诉理所申理寃滥元符元年中丞安惇言神宗励精图治明审庶狱而陛下未亲政时奸臣置诉理所凡得罪熈丰之间者咸为奏雪归怨先朝收恩私室乞取公案看详从初加罪之意复依原断施行时章惇犹豫未应蔡卞即以相公二心之言迫之惇惧即日置局命蹇序辰同安惇看详由是以伸雪复改正重得
　　罪者八百三十家【谨按】
　　【御批通鉴辑覧曰此固羣小搆防所致亦由诸正人迫不及待当宣仁聴政时急反熈丰之政使奸徒得以籍口若稍知审顾白之哲宗而后行或俟亲政后次第申理则小人何所腾其簧鼓恭绎】
　　【圣训可以为君子者法戒矣】徽宗崇宁四年蔡京复第元祐诸臣罪状分两等以司马光为首指为元祐奸党请于徽宗而刋诸石寘文徳殿门又自书为丰碑颁之天下皆禁锢其子孙永不叙录五年彗星见乃仆石除禁焉自京用事患言者议已凡施行条件京宻拟进而丐帝亲书以降谓之御笔手诏事无巨细皆托而行至有不类上札者羣下亦莫敢言又诏御笔断罪不许诣尚书省陈诉违者以违御笔论又定令凡应承受御笔官府稽滞一时杖一百一日徒二年二日加一等罪止流三千里三日以大不恭论由是吏因縁为奸舞文出没不可究诘时有司断狱往往引例破法大理迎合观望屈法用情犯多幸免至号法寺为休和所故事法寺断絶必宣付史馆狱空降诏奬谕或加秩赐章服官吏希求恩赏治狱者
　　务令狱空辄不受词又寄囚他所致多遁逸断理者务作断絶卤莽用刑有以妇人配千里者都曹翁彦深言淮东十一州军政和六年七年杀人之狱一百三十二人而坐死者才十有二人夫此百二十人皆大辟也州县奏而免之可谓仁矣而被杀者受无辜之虐衔不报之寃独不足恤乎朝廷见嵗断大辟之少谓防刑措是乃慕虚名而忘实恵官吏冒赏市恩奸弊万态谳状径上不由宪司一作奏案无敢异议其就戮者大抵皆贪民耳疏上仅诏御史台察奏而已髙宗播迁图籍防失凡所施行多出百官省记御史刘一正言法令具在奸吏犹得而舞之今一切用其所省记欺蔽何所不至建炎三年始命取嘉祐条法与政和令对修而用之绍兴元年书成号绍兴令格式【具刑制篇】初神宗谓律令不足以周尽事情凡邦国沿革之政与人之为恶入于罪戾而律所不载者一断以更其目曰令格式而律存乎之外故时轻时重无一是之归自元祐变熈宁之法绍圣复熈宁之制以后冲前以新改旧各自为书而刑制愈紊及是乃有是诏未防秦桧専政率用都堂批状指挥行事杂入吏部续降条册之中修书官谄附畏忌不敢删削至与成法并立十一年枢宻使张俊使人诬告张宪收岳飞文字谋为变桧以飞夙梗和议必欲杀之以狱事付谏议大夫万俟卨卨诬飞尝自言已与太祖皆三十嵗建节为指斥乗舆又受诏不救淮西罪赐死狱中诛其子云及宪于市有讼飞寃者皆决杖流窜广西帅胡舜陟与转运使吕源有隙源奏舜陟赃汚僣拟又以书抵桧言舜陟讪笑朝政桧素恶舜陟遣大理官往治之舜陟不服毙于狱自飞舜陟死桧权势愈炽动兴大狱胁制天下贤士大夫死徙相继又置察事卒数百防市间闻言其奸者即送大理狱杀之大开告讦之门以除异已者令殿中侍御史徐嘉右正言张扶论赵汾张初交结事先捕汾下大理狱拷掠无完肤令自诬与张浚李光胡寅谋大逆株连五十三人凡桧所恶者皆豫狱上而桧已病不能书事乃寝当是时法官滥用奏裁之例诸路州军勘到大辟虽刑法相当者类以为可悯多获贷配耿延年提防江东刑狱有南康妇人谋杀其夫佐状明白延年曲贷其命累勘官翻以失入被罪赣州将兵逃至外邑杀村民于深林民兄知之畏申官之累遂焚其尸不报后事发以杀时无证尸不经验奏裁刑寺辄定为断配给事中陈由义右正言凌哲先后建议帝虑情理可矜之人一例不奏苐令刑部坐条行下驯至乾道法令虽具吏一切以例从事法当然而无例则事皆泥而不行甚至隠例以壊法贿赂既行方为具例乾道二年诏曰狱重事也用法一倾则民无所措手足比年以来治狱之吏巧持多端随意轻重之朕甚患焉其自今革玩习之明审克之公使奸不容情罚必当罪用迪于刑之中勉之哉宁宗朝太学博士诈应龙上言法之弊易见例之难知例者或出旷特之恩或出于权宜之计或迫于势要而创或徇于亲故而开今有司舍法用例非不知三尺之皆违也执而不用必至于拂人情甚且召众怨遂使胥吏得以执其柄而容其私请诏庶司搜求已用之例公同叅酌择其轻重不戾于法者勒为成书凡有陈乞据此施行辽道宗太康时北院枢宻使耶律伊逊等用事既诬害宣懿皇后太子濬有忧色伊逊常不自安乃与其徒隂谋搆陷令防卫太保耶律扎拉告知枢宻院事萧苏色等八人谋废立诏案无迹不治伊逊复教牌印郎君萧武都温自首臣尝豫苏色等谋恐事发连坐因籍姓名以告帝信之幽太子于别室以耶律雅克鞫案太子具陈枉状曰吾为储副尚复何求公当为我辨之雅克乃伊逊党易其辞为欵伏帝大怒废太子为庶人徙上京伊逊寻遣人弑于囚所并其妃杀之以灭口大安三年续増条制成【咸雍六年诏修凡数经増校贝刑制篇】节目繁琐法官不能徧习吏得因縁为奸民莫知避五年诏曰法者所以示民信而致国治简易如天地不忒如四时使民可避而不可犯比命有司纂修刑法不能明体朕意多作条目以防民于罪朕甚不取自今仍用旧法
　　金熈宗朝叅酌隋唐辽宋律令以为皇统制颁行中外海陵虐法率意变易有续降制书与皇统制并行或同罪异罚或轻重不伦或共条重出或书文赘意是非淆乱莫知适从奸吏因得夤縁舞法世宗大定十九年始命大理正伊喇慥等更定焉宣宗贞祐四年叅知政事李革奏有司各以情见引用防例牵合傅防实啓幸门凡断例勅条特防奏防不为永格者不许引用悉准律文以杜紊乱报闻哀宗即位诏曰国家已有定制有司往往以情破法使人枉遭刑宪今后有本条而不遵者以故入人罪罪之
　　元时南北异制蒙古殴打汉人勿许还报其因争及乗醉殴死汉人者止断罚出征蒙古人犯罪有司不得拷掠禁系偏徇袒庇颇乖公允又事类繁琐挟情之吏舞弄文法出入比附往往用谲行私累朝奸臣秉政更迭起大狱焉世祖至元二十四年复置尚书省以僧格与特穆尔为平章正事时行新钞僧格尝检覈中书省事凡校出亏欠钞四千七百七十锭昏钞一千三百四十五锭平章敏珠尔丹自服叅政杨居寛防自辨析僧格即令左右拳其面于是叅议贝降已下凡钩考违惰耗失等事及叅议王巨济尝言新钞不便者各欵伏事闻帝令丞相安图与僧格共议且谕毋令敏珠尔丹等他日得以胁问诬服为辞而僧格等传致周内又劾叅政郭佑尸位不言佑与居寛竟论弃市其后台吏王良弼前江宁县达噜噶齐吴徳有后言僧格闻之俱以非议朝政捕问杀之籍没其家二十五年刘宣为江浙行台御史中丞时行省丞相蒙古台悍戾纵恣尝虑台臣纠言其罪而尤忌宣隂以事罗织宣之子系州狱又令建康酒务淘金等官及録事司官以罪免者诬告行台沮壊钱粮以闻于朝必欲寘宣死地朝廷遣官二员置狱于行省鞫问宣及御史六人俱就逮既登舟行省以军船列兵卫迫之至则分异各处不使往来宣不堪其辱自刭舟中行省白于朝以为宣知罪重自杀前后搆成斯狱者郎中张斯立也仁宗皇庆元年特们徳尔既再入相怙势贪虐凶秽滋甚平章萧拜珠中丞杨多尔济思纠正其罪富民张弼杀人系狱特们徳尔使家奴胁留守贺巴延令出之巴延持不可而多尔济已亷得丞相所受弼贿有显徴乃与拜珠巴延共奏之内外监察御史凡四十余人亦交劾其蠧政害民之罪仁宗震怒有诏逮问特们徳尔匿兴圣近侍家有司不得捕帝恐伤太后意乃仅罢其政及仁宗崩乗间复据相位英宗尚在谅闇遂矫太后诏召拜珠多尔济至徽政院与院使实勒们等杂问之责以前违太后防之罪又引同时为御史者二人证成其狱即起入奏称防执二人戮于市并诬杀巴延时中丞赵世延亦豫弹劾至治初已出为四川行省平章政事特们徳尔锐意报复诱世延从弟索约尔哈呼诬告世延罪逮之置对俾其党巧诋成狱防有防赦原勿复问特们徳尔更以他事白帝系之刑曹逼令自裁世延不为动居囚再嵗左丞相拜珠屡于帝前言其亡辜乃得出顺帝时绰斯戬复为丞相防皇太子防搆成大狱诬娄达实曼济阿南达实哩沙克嘉实哩额森呼图克及托欢等不轨执托欢鍜链其狱连逮不已帝知其无辜欲释其事特命大赦而绰斯戬増入条画内独不赦前狱惟娄达实亡去曼济阿南达实哩等遂皆贬死
　　明初诏内外风宪官以讲读律令一条考校有司其不能晓晰者罚有差庶防人知律意因循日久视为具文由此奸吏骩法多任意轻重以济其私至厰卫用事文致寃滥杀人尤而不丽于法刑章大壊矣英宗北狩兵部尚书于谦始终不主和议帝虽以是得还意常衔之而徐有贞石亨张軏及内侍曹吉祥等皆素憾谦景泰八年正月壬午英宗复辟宣谕朝臣毕即执谦与大学士王文下狱诬以与黄搆邪议更立东宫又与太监王诚舒良张永王勤等谋迎立襄王世子亨等主其议嗾言官上之都御史萧惟祯定谳坐以谋逆处极刑文不胜诬辨之疾谦笑曰此亨等意耳辨何益奏上帝犹豫曰于谦实有功亨进曰不杀谦此举为无名帝意遂决诏弃谦市籍其家家属戍边未防帝宠任锦衣指挥佥事逯杲势张甚遣校尉侦事四方所至急贿无贿者辄执送镇抚理刑门达鍜链成狱逮一人数大家立破指挥使李斌尝搆杀农卫千戸陈安为安家所诉下巡按御史邢宥覆谳石亨属宥薄斌罪至是校尉言斌素藏妖书谓其弟健当有大位欲隂结外畨为石亨报讐杲以闻下锦衣狱达坐斌谋反帝两命廷臣防讯畏杲不敢平反斌兄弟置极刑坐死者二十八人及杲死达踵其所为益布旗校四方告讦者日盛中外重足立帝益以为能达心害大学士李贤宠又数规已尝譛于帝及治都指挥袁彬之狱诬彬受石亨曹钦贿用官木为私第索内官督工者甎瓦夺人子女为妾诸罪名军匠杨埙不平击登闻鼔为彬讼寃语侵逹诏并下达治乃拷掠埙教以引贤埙即谬曰此李学士导我也达大喜立奏闻请法司防鞫埙午门外帝遣中官裴当监视达欲执贤并讯经当沮乃止及讯埙曰吾小人何由见李学士此门锦衣教我达色沮不能言彬亦厯数达纳贿状法司畏达不敢闻坐彬绞输赎埙斩帝命彬赎毕调南京锦衣而禁锢埙孝宗治十七年以张天祥事逮巡边御史王献臣等天祥者辽东人都指挥签事斌孙也斌以罪废天祥入粟得祖官有泰宁卫部十余骑射伤海西贡使天祥出摩啰闗掩杀他卫三十八人以归指为射贡使者巡抚张鼐等奏防献臣疑之方移牒校勘防斌妇弟指挥张茂及子钦与天祥有隙诈为前屯卫文书呈献臣具言刼营事献臣即以闻未报而献臣被徴帝命大理丞吴一贯锦衣指挥杨玉防新按臣余濓勘之尽得其实斌等皆论死天祥毙于狱天祥叔父洪屡讼寃帝宻令东厰亷其事还奏所勘皆诬帝信之欲尽反前狱召阁臣刘健等出东厰掲帖示之命尽逮一贯等健等言东厰掲帖不可行于外既退复争之帝再召见责健等健对曰狱经法司谳皆公卿士大夫言足信帝曰法司断狱不当身且不保言足信乎谢迁曰事当从众若一二人言安可信健等又言众证逺不可悉逮帝曰此大狱逮千人何恤健等再四争执见帝声色厉终不敢深言东厰非一贯等既至帝亲御午门鞫之欲抵一贯死廷臣力救乃与濓献臣等贬谪有差茂父子论死而斌免洪反得论功武宗正徳初刘瑾势愈炽毛举官僚细故散布校尉逺近侦伺遣使察覈边仓都御史周南张鼐马中锡汤全刘宪布政已下官孙禄冒政方矩华福金献民刘逊郭绪张翼郎中刘绎王荩等并以赦前事下狱追补边粟宪至瘐死又察盐课杖巡盐御史王润逮前运使举杨竒等察内甲字库谪尚书王佐以下百七十二人复创罚米法尝忤瑾者皆擿发输边故尚书雍泰都御史杨一清侍郎张缙给事中赵士贤等数十人悉破家死者系其妻子二年三月瑾召羣臣跪金水桥南宣示奸党自大学士刘健以下数十人皆海内号忠直者是年夏御道有匿名书诋瑾所行事瑾矫防召百官跪奉天门下瑾立门左诘责日暮收五品以下官尽下狱明日大学士李东阳申救乃释之而主事何釴顺天推官周臣进士陆伸己暍死瑾故急赂继以其党张防言举发御史欧阳云等十余人所致贿乃遣科道十四人分路盘察所遣人率阿瑾意専务抟击劾尚书顾佐已下数十人而给事中安奎潘希曽御史赵时中阮吉张彧刘子厉以无重劾下狱奎彧枷且死东阳疏救始释为民希曽等亦皆杖斥又矫防籍故都御史钱钺礼部侍郎黄景尚书秦鋐家五年防审重囚减死者二人时寃滥满狱东阳等因风霾以为言特许寛恤而刑官惧触瑾怒所上止此世宗初兵部侍郎张璁以议礼积怒廷臣日谋报复嘉靖五年山西巡抚马录治反贼李福达狱词连武定侯郭勋法司谳如录议璁谗于帝谓廷臣以议礼故陷勋帝果疑诸臣朋比乃命璁及桂萼方献夫署三法司覆谳尽反其狱倾诸异已者大臣顔頥夀已下咸被搒掠戍录而坐罪者四十余人璁等谓平反有功请帝编钦明大狱録颁示天下二十四年夏言再相每以气陵严嵩嵩衔之次骨防河套议起言欲倚曽铣以成大功主之甚力帝初令拟防褒铣未防入嵩譛谓套必不可复遂怒不可解二十七年正月削言官复遣官逮铣责科道官不言悉杖于廷然犹无意杀铣言也咸宁侯仇鸾镇甘肃时以阻挠为铣所劾逮问嵩故雅亲鸾知铣所善同邑苏纲者言继妻父也纲与铣言尝交闗传语乃代鸾狱中草疏诬铣掩败不奏尅军饷钜万遣子淳属所亲苏纲赂当途其言絶无左騐而帝深入其说立下淳纲诏狱遣官校逮言言抵通州闻铣所坐大惊堕车曰吾死矣再疏讼寃不省及铣至当以交结近侍律斩妻子流二千里即日行刑铣既死言亦坐斩而鸾出狱其后兵部员外郎杨继盛劾嵩十大罪五奸中有召问裕景二王语嵩喜谓可指此为罪宻搆于帝帝怒下继盛诏狱杖之百系三载而张经李天宠狱起嵩揣帝意必杀二人比秋审附继盛名疏尾并奏得报遂弃西市又锦衣卫经厯沈链疏劾嵩十大罪帝怒搒之数十谪佃保安宣大总督杨顺巡按御史路楷皆嵩党也嵩子世蕃属图之许厚报两人日夜谋所以中链者防捕得蔚州妖人阎浩等以白莲教惑众出入漠北漏泄边情词所连甚广遂窜链名其中诬浩等师事链具狱上嵩父子大喜覆如其奏斩链宣府市戍子襄极边廕顺一子锦衣千戸顺以为赏薄恐嵩意未惬复取链子衮褒杖杀之熹宗天啓元年再起熊廷弼为经略与抚臣王化贞枢臣张鹤鸣龃龉旋成大隙广宁之失罪由化贞而以门户曲杀廷弼方廷弼之系狱也令汪文言贿内廷四万金祈缓既而背之忠贤大恨适逻者获市人蒋应旸谓与廷弼子出入禁狱隂谋叵测忠贤愈欲杀廷弼其党门克新郭兴治等希指趣之遂以五年八月弃市传首九边忠贤既尽逐吏部尚书赵南星等左副都御史杨涟劾其二十四大罪佥都御史左光斗预其谋忠贤衔次骨必欲杀二人既削籍乃再兴汪文言狱是年其党徐大化劾涟光斗党同伐异招权纳贿命逮文言下狱许显纯严鞫之使引涟等纳廷弼贿文言至死不承显纯乃自为狱词坐涟光斗赃各二万下诏狱其年七月遂于夜中毙之给事中魏大中太仆少卿周朝瑞御史袁化中陜西副使顾大章刑部侍郎王之宷皆以忤忠贤窜名文言狱中枕籍死于狱其后如苏松巡抚周起元以劾其党织造中官李实谕徳缪昌期以送去国诸臣吏部员外郎周顺昌以与魏大中防御史周宗建黄尊素李应升工部郎中万燝俱以弹击忠贤及其党郭巩魏广防崔呈秀辈忠贤矫旨削籍逮问缇骑四出琅珰旁午瘐死囹圄者接踵自古缙绅之祸莫酷于此















　　钦定续通典卷一百十九
　　钦定四库全书
　　钦定续通典卷一百二十
　　刑
　　峻酷【唐　五代　宋　辽　金　元　明】
　　唐肃宗初监察御史敬羽凶暴不能忍尝作巨枷号尾榆囚人多死又仆囚于地以门牡轹其腹谓之肉馎饦掘地实棘蒙以席濒坎鞫囚不服则挤之坎人多滥死有康谦者以贾富尝纳金于杨国忠授安南都防领山南东路驿事吏诬其通史朝义羽鞫之谦须长三尺明日脱尽膝踝皆碎人视之惊以为鬼乃杀之寳应初斥为道州刺史诏追杀之羽闻使者至将逃吏械之临死袖中出牒数畨乃吏相告讦语咤曰不及推死矣治州者宜无寝徳宗时韩滉为两浙观察使尝禁部内宰杀耕牛婺州傍县有犯其令诛及邻伍死者数百人又遣推覆官分察境内情涉疑似必寘极法诛戮残忍一判即勦数十人月无虚日虽令行禁止而寃滥相寻李实为京兆尹恃宠强愎不顾文法贞元二十年闗中大饥实匿灾不报百姓至撤屋卖苖麦以供赋优人成之端因戏作语为秦民难苦之状实怒坐以诽谤朝政立诛杀之明年诏蠲畿内逋租实违诏徴敛穷民大扰官吏多遭笞罚追呼掊克聚钱三十万贯胥吏有丝毫乞丐者固死无犯者且曰死亦不屈每杖杀之京师无贵贱莫不切齿顺宗在谅闇逾月实毙人于府者十数事闻贬为通州长史制出市人皆袖瓦石将碎其首乃间道而遁宪宗元和十一年桞公绰拜京兆尹方赴府有神策校乗马不避者即时搒死帝怒其専杀公绰曰此非独试臣乃轻陛下法帝曰既死不以闻可乎公绰曰臣不当奏在市死职金吾在坊死职左右巡使帝乃解【恭绎御批通鉴辑览曰跃马冲导罪之细者京兆虽以肃清辇毂】
　　【为任岂可因冲已导而遽毙军将公绰此举非惟草菅人命亦且弁髦王章或犹以为风厉真不知政衡者】
　　【圣论诛其専擅之罪至为允当其心并非峻酷所能赅而其事则残忍故附辑于此】
　　汉髙祖时四方盗贼多朝廷患之特重其法分遣使者
　　捕逐中书侍郎苏逢吉草诏凡盗所居本家及隣保皆族诛或谓逢吉曰为盗族诛已非王法况隣保乎逢吉恡以为是不得已但省去族诛字于是郓州捕贼使者张令柔尽杀平隂县十七村民卫州刺史叶仁鲁闻部有盗自率兵捕之时村民十数共逐盗入于山中盗皆散走仁鲁后至见民捕盗者以为贼悉擒之断其脚筋之山麓宛转呼号累日而死闻者不胜其寃而逢吉以仁鲁为能由是天下因盗杀人滋滥逢吉为人贪诈无行喜为杀戮髙祖初镇河东尝以生日遣逢吉疏理狱囚以祈福谓之静狱逢吉入狱囚无轻重曲直尽杀以报曰狱静矣有庶兄自外来未白逢吉而见其诸子逢吉怒托以他事告于髙祖杖杀之其惨忍如此时侍卫都指挥使史肇性尤残刻河中凤翔永兴三镇连叛人情汹惧流言以相惊恐肇出兵警察务行杀戮罪无大小皆死时太白昼见民仰观者辄腰斩于市市有醉者忤一军卒军卒诬其讹言遂弃市凡民抵罪吏以白肇但伸三指示之即腰斩又为断舌决口斮筋折足之刑偹极毒
　　周世宗用法过严往往伤于惨刻翰林医官马道元进状防夀州界被贼杀其子获正贼见在宿州本州不为勘断帝大怒遣窦仪乗驿往按狱成坐族死者二十四家宋州巡检供奉官竹奉璘捕盗不获左羽林大将军孟汉卿监纳取耗刑部员外郎陈渥检田失实济州马军都指挥使康俨治桥道不谨内供奉官孙延希督修永福殿而役夫有就瓦中噉饭者宻州防御副使侯希进不奉使者命检视夏苖左藏库使符令光造军士复不办楚州防御使张顺隠落税钱皆抵极刑时论寃之
　　南汉刘防性苛酷为刀锯支解刳剔之刑每视杀人则不胜其喜不觉朶頥垂涎呀呷人以为真蛟蜃也宋太宗时开封民王元吉为后母所诬系左军巡狱狱卒絷搒治极其毒谓之鼠弹筝及事白帝命即以其罪罪之真宗朝京东两浙转运时孙何性卞急颇事苛察日有捶楚官属罹谴罚者甚众从者依凭其威妄为寒暑所至骚然州县吏患之乃求古碑字磨灭纸本掲之馆中何至则细读辨识文字以爪搔发垢而嗅之遂往往至日暮不复省录文案而去韩缜知秦州指使傅勍夜被酒悮随入州宅缜令军校以鐡裹杖捶死勍妻持血衣挝登闻鼔院以诉落职分司南京秦人语曰宁逢乳虎莫逢玉汝玉汝缜字也蔡确于元丰间为御史中丞太学虞蕃讼学官确深探其狱连引朝士自翰林学士许将已下皆逮捕械系令狱卒与同寝处饮食旋溷共为一室设大盆于前凡羮饭饼胾举投其中以杓混扰分饲若犬豕久系不问及问则无事不承矣确遂劾叅知政事元綘有所属请神宗出綘知毫州而以确代其位哲宗绍圣中董必提举湖南常平时相章惇方置众君子于罪孔平仲在衡州以仓粟腐恶乘饥嵗稍损价发之必即劾其戾常平法置鞫长沙以承惇意无辜系讯多死者平仲坐徙韶州惇与蔡卞将大诛流人遣必往广西察访帝既止不治必所至犹以刻按胁立威为五书归奏宁宗时有吴渊者厯官江浙间政尚严酷好兴罗织之狱所至籍入豪横世有蜈蚣之謡理宗用刑寛恤而法吏舞奸不胜其弊每岁冬夏诏提刑行决囚提刑惮行悉委倅贰倅贰复委幕属所委之人类皆肆行威福以要餽遗监司郡守下及州县莫不恣行横暴意所欲杀辄杀之呼喝吏卒严限日期监勒招承催促结欵而又擅置狱具非法残民或断薪为杖掊击手足名曰掉柴或木索并施夹两脰名曰夹帮或纒绳于首加以木楔名曰脑篐或反跪地短防坚木交辫两股令狱卒跳跃于上谓之超棍法无拘鎻之条时州县一时弹压盗贼奸暴罪不至配者故拘鎻之或一月两月或一季半年俾之省愆竟无限放亦不支口食淹滞囚系死而后己又以己私摧折手足拘鎻尉砦亦有豪强赂吏罗织平民而囚杀之甚至户婚词讼亦皆收禁有饮食不充饥饿而死者有无力请求吏卒凌虐而死者有为两词赂遗苦楚而死者惧其发觉先以病申名曰监医实则已死至度宗时虽累诏切责禁止终莫能胜焉
　　辽穆宗嗜酒及猎不恤政事五坊掌兽近侍奉膳掌酒人等以獐鹿野豕鹘雉之属亡失伤毙及私归逃亡在告逾期召不时至或以奏对小不如意或以饮食细故或因犯者迁怒无辜辄加炮烙铁梳之刑时或手刃刺人断手足烂肩股折腰胫划口碎齿锯灼枭磔弃尸于野往往筑封以为京观应厯十年以后时为长夜弥月之饮醉中诛戮愈横监雉详衮夀格宁古等毙雉而亡获之将诛殿前都检防耶律伊勒哈谏曰法不当死不聴杀而支解之以尸付伊勒哈曰收汝故人命有司取鹿人之在系者六十五人斩所犯重者四十四人余悉痛杖之道宗太康中耶律伊逊穷治萧苏色等狱恐上疑引数人庭诘各令荷重校以绳系其颈皆昏愦不能出气惟求速死伊逊反奏曰别无异辞遂戮耶律萨喇等三十五人又杀苏色等诸子其幼稚及妇女奴婢资产悉籍没以分赐旧臣时方暑尸不得瘗以至腐臭干统以来赏罚无章叛亡相继天祚大恐益务绳以严酷初太祖因治诸弟逆党权宜立法设为投崖炮掷钉割脔解之刑至是复兴焉
　　金初法制简易天防已来渐用吏议以杖折徒累及二百州县立威甚者置刃于杖虐于肉刑熈宗皇统已后酗酒妄杀后妃宗室大臣率无故被戮九年五月以天变肆赦翰林学士张钧草诏叅知政事萧肄摘其语以为诽谤帝大怒命卫士拽钧下殿搒之数百不死手剑其口而醢之时有郑建充者为平凉尹性刚常畜猘犬十数奴婢有罪既笞己复嗾犬齧之骨肉都尽海陵猜忌残忍以篡弑得国即位之初杀太傅领三省事宗本等百二十余人又以诈书杀行台左丞相萨里罕等皆夷其族以魏王威泰之孙呼尔察好修族之自是已后翦灭宗室钩棘傅防无岁不有诛戮宣宗喜刑罚大臣已下往往被笞楚至用刀杖决杀言者及果勒齐用事威刑自恣定制有司犯奸赃的决防过亦然风纪臣失纠亦决考满校其受决多寡以为殿最南迁之后习以成风虽士大夫亦为所移如右丞图克坦思忠好用麻椎击人号麻椎相公运使李特立号半截剑言其短小锋利也刑部郎中冯璧号冯刽雷渊为御史至蔡州得奸豪杖杀五百人号曰雷半千又有完顔玛克沁楚皆以酷闻
　　元初未有法守百司断狱袭用金律颇伤严刻世祖刋定至元新格颁行英宗又损益之为大元通制渐近平恕初宪宗时断事官伊啰斡齐与布扎尔总天下财赋于燕视事一日杀二十八人其一人盗马者既杖而释之矣适有献刀环者遂追还所杖之人手试刀斩之世祖至元中湖广行省平章政事约苏穆尔贪纵淫虐诛求无厌或妄言初归附时州县长吏及吏胥富人比屋敛银将输之官银已具而事终止约苏穆尔即下令责民自实使者旁午随地置狱株连蔓引偹极酷民以拷掠瘐死者载道
　　明太祖开国之初惩元季贪冒重绳赃吏其法至剥皮囊草谕刑部凡官吏有犯宥罪复职书过榜其门使自省不悛论如律洪武十八年大诰三篇成所列凌迟枭示种诛者无虑千百弃市已下万数贵溪儒士夏伯啓叔侄断指不仕苏州人才姚润王谟被徴不至皆诛而籍其家寰中士夫不为君用之科所由设也其三编稍寛容然所记进士监生罪名自一犯至四犯者犹三百六十四人幸不死还职率戴斩罪治事其推原中外贪墨所起以六曹为罪魁郭桓为诛首郭桓者户部侍郎也帝疑北平二司官吏李彧赵全徳等与桓为奸利自六部左右侍郎以下皆死赃七百万词连直省诸官吏系死者数万人覈赃所寄借徧天下民间中人之家大抵皆破时咸归谤御史余敏丁廷举或以为言帝乃手诏列桓等罪而论右审刑吴庸等极刑以厌天下心先是空印事发诛杀已过当其后胡惟庸蓝玉两狱株连死者且四万他如佥都御史严徳珉以辞官黥戍苏州知府魏观以上梁文腰斩冯胜傅友徳俱开国功臣并以无罪赐死议者病其险刻时吏部尚书詹徽性残忍用刑厉常侍懿文太子録囚太子屡欲有所出徽辄文附重法太子为白帝帝先入徽言曰徽执者法也太子因言立国以仁厚为本帝曰汝欲自为帝耶太子惧因感疾卒成祖靖难后悉指忠臣为奸党甚者加族诛妻女发浣衣局教坊司亲党谪戍者至隆万间犹勾伍不絶御史大夫景清以早朝懐刃事觉磔死族之籍其乡转相攀染谓之蔓抄村里为墟抗拒者既尽被杀戮又惧人窃议之疾诽谤特甚任用陈瑛吕震纪纲辈専以罗织为事于是萧议周新解缙等多无罪死武宗时磔流贼赵璲等于市剥为魁者六人皮法司奏祖训有禁不聴寻以皮制鞍镫帝每骑乗之世宗性猜忌寃滥相寻虽间命寛恤而意主苛刻中年益恶言者中外相戒无敢触忌讳兵科给事中杨元绳以谤毁修死西市御史杨爵疏诋符瑞词过切直下诏狱搒掠血肉狼籍闗以五木死一夕复苏所司请送法司拟罪不许命严锢之主事周天佐御史浦鋐以救爵先后棰死狱中工部员外郎刘魁给事中周怡皆以言事同系厯五年不释既而有神降于乩感其言出之未逾月尚书熊浃疏言乩仙之妄帝怒复令东厰追执之比三人同系镇抚狱桎梏加严饮食屡絶且令伺其言动五日一奏闻谓之监帖庄烈帝承神宗废弛熹宗昏乱之后锐意综理用刑颇急十一年南通政徐石麟疏救郑三俊因言皇上御极以来诸臣丽丹书者防千圜扉为满使情法尽协犹属可怜况怵惕于威严之下者有将顺而无挽回有揣摩而无补救株连蔓引九死一生岂圣人惟刑之恤之意哉十四年大学士范复粹疏请清狱言狱中文武累臣至百四十有竒大可痛皆不报刑法有创之自明不衷古制者廷杖东西厰锦衣卫镇抚司狱是已洪武时永嘉侯朱亮祖父子工部尚书夏祥皆毙杖下宣徳三年怒御史严皑方鼎何杰等久不朝叅命枷以徇自此言官有荷校者至正统中王振擅权尚书刘中敷侍郎吴玺陈瑺祭酒李时勉率受廷杖成化十五年汪直诬陷侍郎马文升都御史牟俸等诏以科道李俊王濬等五六人容隠廷杖人二十正徳十四年以谏止南巡廷杖修撰舒芬等百四十六人死者十一人金吾卫都指挥佥事张英自刃以谏卫士夺刃得不死亦杖杀之嘉靖三年羣臣争大礼廷杖翰林学士丰熈等百三十四人死者至十六人中年刑法益峻受廷杖者愈多宣大总督翟鹏蓟州巡抚朱方以撤防早宣大总督郭宗臯大同巡抚陈燿以敌入大同刑部侍郎彭黯左都御史屠侨大理卿沈良才以议丁汝防狱缓戎政侍郎蒋应奎左通政唐国相以子弟冒功皆逮杖之方燿毙于杖下而黯侨良才杖毕趣治事公卿之辱前此未有又因正旦朝贺怒给事中张思静等皆朝服予杖天下莫不骇然四十余年间杖杀朝士倍苁前代万厯六年以争阁臣张居正夺情杖编修吴中行等五人其后主事卢洪春给事中孟养浩王徳完軰咸以建言被杖多者至一百自十二年至三十四年内外官杖戍为民者共百四十人天啓时太监王体干奉勑大审重笞戚畹李承恩以恱魏忠贤于是万燝吴裕中毙于杖下台省力争不得阁臣叶向髙言数十年不行之敝政三见于旬日万万不可再行忠贤乃罢廷杖而以所欲杀者悉下镇抚司士大夫益无噍类矣南京行杖始于成化十八年南御史李等以岁祲请赈帝摘其疏中讹字令锦衣卫诣南京午门前人杖二十守偹太监监之至正徳间南御史李熈劾贪吏触怒刘瑾矫防杖三十时南京禁卫久不行刑选卒习数日乃杖之防毙东厰之设始于成祖立厰于东安门北令嬖幸者提督之缉访谋逆妖言大奸恶等至宪宗时尚铭领东厰又别设西厰以汪直督之所领缇骑倍东厰自京师及天下旁午侦事虽王府不免直复任锦衣百户韦瑛为心腹屡兴大狱建宁卫指挥杨昱故少师荣曽孙也与父泰为仇家所告逃入京匿姊夫董璵所璵为请瑛阳诺而驰报直直即捕昱璵考讯三琵之琵者锦衣酷刑也骨节皆寸解絶而复苏昱不胜苦妄言寄金于其叔父兵部主事士伟家直不复奏请捕士伟下狱并掠其妻孥狱具昱死狱中泰论斩直中废复用先后凡六年寃死者相属防直数出边监军大学士万安奏罢西厰于是尚铭専用事未防亦黜正徳元年复设西厰以命谷大用邱聚领东厰皆刘瑾党也两厰争用事瑾又改惜薪司外薪厰为办事厰荣府旧仓地为内办事厰自领之京师谓之内行厰虽东西厰皆在伺察中加酷烈焉凡瑾所逮捕一家犯隣里皆坐或瞰河居者以河外居民坐之且创例罪无轻重皆决杖永逺戍边或加项发遣枷重至百五十斤不数日辄死尚寳卿顾璿副使姚祥工部郎张玮御史王时中辈并不免濒死而后谪戍御史柴文显汪澄以防罪至凌迟官吏军民非法死者数千瑾诛西厰内行厰俱革独东厰如故张锐领之与卫使钱宁并以缉事恣罗织至嘉靖二年苪景贤领厰事任千户陶淳多所诬陷万厯初冯保以司礼兼厰事建厰东上北门之北曰内厰而以初建者为外厰天啓时魏忠贤以秉笔领厰事用卫使田尔耕镇抚许显纯之徒専以酷虐钳中外而厰卫之毒极矣凡中官掌司礼监印者其属称之曰宗主而督东厰者曰督主东厰之属无専官掌刑千戸一理刑百戸一亦谓之贴刑皆卫官其役悉取给于卫最轻黠儇巧者乃拨充之役长曰档头帽上锐衣青素褶系小条白皮鞾専主伺察其下畨子数人为干事京师亡命诓财挟讐视干事者为窟穴得一隂事由之以宻白于档头档头视其事大小先予之金事曰起数金曰买起数既得事帅畨子至所犯家左右坐曰打桩畨子即突入执讯之无有左证符谍贿如数径去少不如意搒治之名曰亁醡酒亦曰搬罾儿痛楚十倍官刑且授意使牵有力者有力者予之多金即无事或靳不予予不足即上闻下镇抚司狱立死每月旦厰役数百人掣签庭中分瞰官府其视中府诸处防审大狱北镇抚司考讯重犯者曰聴记他官府及各城门访缉者曰坐记某官行某事某城门得某奸胥吏疏白坐记者上之厰曰打事件至东华门虽夤夜投隙中以入即屏人达至尊以故事无大小天子皆得闻之有四人夜饮宻室一人酒酣嫚骂魏忠贤其三人噤不敢出声骂未讫畨子摄四人至忠贤所即磔骂者而劳三人金庄烈帝即位忠贤伏诛而王体干王承祚郑之恵李承芳曹化淳王徳化王之心王化民齐本正等相继领厰事告宻之风未尝息也徳化及东厰理刑吴道正等侦阁臣薛国观隂事国观由此死崇祯十五年御史杨仁愿疏请寛东厰事件复切言缇骑不当遣帝虽戒谕厰卫而倚毗益甚至国亡乃已锦衣卫即古诏狱太祖时天下重罪逮至京者收系狱中数更大狱多使断治所诛杀甚多然其后悉焚刑具申明禁令【具寛恕篇】成祖宠幸纪纲令治锦衣亲兵复典诏狱纲遂用其党庄敬袁江王兼李春等縁借作奸数百千端乆之族纲而锦衣典诏狱如故终明之世遂废洪武诏不用矣英宗初王振用指挥马顺毒流天下天顺复辟指挥门达镇抚逮杲怙宠罗织达遣旗校四出杲又立程督并以获多为主千户黄麟之广西执御史吴祯至索狱具二百余副天下朝觐官陷罪者甚众杲死达兼治镇抚司搆指挥使袁彬系讯之五毒更下仅免【具舞紊篇】朝官杨璡李观辈皆锒铛就逮盖自纪纲诛其徒稍戢至正统时复张天顺之末祸益炽朝野相顾惴惴不自保正徳中旗校王邦竒贪饕搏噬有若虎狼其捕奸盗也或以一人而牵十余人或以一家而连数十家鍜链狱词付之司防谓之铸铜板其缉妖言也或用畨役四出搜愚民诡异之书或购奸僧潜行诱愚民弥勒之教然后从而掩之无有解脱谓之种妖言数十年内死者填狱生者寃号不可胜记镇抚司分南北北司専理诏狱【建设具职官典】初卫狱附卫治至门达掌问刑又于城西设狱舍拘系狼籍正徳时卫使石文义与张防表里作威时称为刘瑾左右翼祖制凡朝防厰卫率属及校尉五百名列侍奉天门下紏仪失仪者即褫衣冠执下镇抚司狱杖之乃免迨万厯中始罢其制时告讦之风稍衰故大臣被録者寡然建言及忤矿税珰者辄下诏狱刑科给事中杨应文言监司守令及齐民被逮者百五十余人虽已打问未送法司狱禁森严水火不入疫疠之气充斥囹圄卫使骆思恭亦言热审岁举俱在小满前今二年不行镇抚司监犯且二百多抛瓦声寃镇抚司陆逵亦言狱囚怨恨有持刀断指者俱不报魏忠贤起杨左之狱【具舞紊篇】许显纯辈定爰书坐赃比较立限严督之五日一追比【明史刑法志云两日为一限兹据左光斗传】输金不中程者受全刑曰械曰镣曰棍曰桚曰夹棍五毒偹具呼謈声沸天血肉溃烂宛转求死不得显纯叱咤自若一夕令诸囚分舍宿于是狱卒曰今夕当有壁挺者壁挺狱中言死也明日涟死光斗等次第皆鎻项拉死自刘瑾创立枷锦衣狱常用之神宗时御史朱应毂具言其惨请除之不聴至忠贤益为大枷又设断脊堕指剥皮剜舌之刑盖厰祸至忠贤而极矣庄烈帝疑羣下王徳化掌东厰以惨刻辅之孟明掌卫印时有纵舍然观望厰意不敢违而镇抚梁清宏乔可用朋比为恶凡搢绅之门必有数人往来踪迹故常晏起早阖毋敢偶语旗校过门如被大盗官为囊槖均分其利京城中奸细潜入佣夫贩子隂为流贼所遣无一举发而髙门富家局蹐无宁居其徒黠者恣行请托稍拂其意飞诬立搆摘竿牍片字株连至数十人秕政沦胥刑章颠覆于斯为极云


　　钦定续通典卷一百二十
<史部,政书类,通制之属,钦定续通典>
　　钦定四库全书
　　钦定续通典卷一百二十一
　　州郡
　　【臣】等谨案杜佑作州郡典以后世郡国推而上之附于古之九州因以考厯代郡县沿革之故诚可为稽古之助宋马端临撰舆地考亦仿此例惟杜书以九州为纲以其时之州郡为目由唐而上逆溯之以会于唐虞马书以九州为纲以朝代为目由唐虞以降顺推之以逮于宋此其所以异也本馆续修二书止于明代其舆地考自可依例序辑若此书标目竟用有明州郡实义无所取又九州之名始三代以前分合可考秦置郡县陇西内史属雍而郡以南入梁钜鹿上谷属冀而郡以东入兖齐郡属兖而南境入青南郡属荆而北境入豫三川南阳砀皆属豫而三川之北入冀南阳之东入荆砀之东北入兖其余诸郡莫不彼此参互犬牙相错汉武帝置十三州部平帝复袭九州之名而徐之临淮其南侵扬兖之泰山其南侵徐牂牁梁分而东北侵荆西河冀分而西南侵雍汉中分属梁豫江夏分属荆扬农一郡实为雍扬豫三州之域晋魏以下更置弥繁愈分愈离殊难牵合杜氏限于体例遂致一郡之地析载数州而厯代土疆转难详核至如蟠木交阯古登图籍而杜氏以州无所属别为化外揆之大一统之义亦未允协今稍变其体例以代相属自五代迄明谨为续辑云五代【梁】
　　唐之盛时以天下为十道洎其衰也置军节度号为方镇兵骄则逐帅将强则叛上而其势以分僖昭以来日益割裂当是时天下别为十一南有吴浙荆湖闽汉西有岐蜀北有燕晋而朱氏仅有七十八州以为梁庄宗灭梁臣岐破蜀合一百二十三州以为唐石氏入立献十有六州于契丹合一百九州以为晋刘氏代晋合一百六州以为汉郭氏代汉合一百一十八州以为周此中国五代之大畧可记其沿革焉其余外属者闽最先亡而存者七国自江以下二十一州为南唐自剑以南及山南西道四十六州为蜀自湖南北十州为楚自浙东西十三州为吴越自岭南北四十七州为南汉自太原以北十州为东汉而荆归峡三州为南平合中国所有二百六十八州而军不在焉又自唐有方镇而史官不録地理之书后世因习以军目地而没其州名且置军者徒以虚名升建为州府之重此不可以不书也其外属于闽与七国与契丹诸州则随其时而附于五代云唐自黄巢肆虐羣雄逞凶四方擅命者南有吴浙荆湖闽汉西有岐蜀北有燕晋朱温据汴遂成簒弑僭号曰梁西至泾渭南逾江汉北濒河东际海有州凡七十八【案朱梁尽得河南境内诸州亦兼有闗内河东河北山南之境然镇冀易定两镇仍各有其地魏博阮得而旋失朔方定难诸镇亦仅同羁属所云七十八州非实有其地也谨附识】
　　汴　唐汴州宣武军节度梁太祖开平元年受唐禅都此升为开封府建名东都以开封浚仪为赤县尉氏封邱雍邱陈留为畿县三年以滑州之酸枣长垣郑州之中牟阳武宋州之襄邑曺州之考城【更名戴邑】许州之扶沟鄢陵陈州之太康九县来属仍俱升为畿县【按以九县来属五代史职方考以为开平元年考册府元开平三年勅东都云自升州作府建邑为都未广邦畿颇亏国体其滑州酸枣长垣等九县并割属开封府仍升为畿县王溥五代会要亦作三年今并据之】
　　洛　唐东都置河南府梁开平元年建名西都
　　雍　唐上都置京兆府昭宗迁洛废为佑国军节度梁开平元年改京兆府为大安府长安县为大安县万年县为大年县仍置佑国军三年改永平军【按职方考但云改京兆府为大安府不载县名沿革今据五代防要】
　　兖　泰宁军节度
　　沂
　　密　开平二年改辅唐县为安邱县【按五代史宻州胶西故曰辅唐梁改曰安邱不言何年今据五代防要】
　　青　平卢军节度
　　淄
　　齐
　　棣
　　登
　　莱
　　徐　武宁军节度
　　宿
　　郓　天平军节度
　　曹
　　濮
　　宋　唐属宣武军节度德宗兴元初宣武军移治汴州梁开平元年以汴州为东都因徙宣武军于此割濮郓颍三州之四年以辉州楚邱县还属【按职方考无割濮郓颍三州之文楚邱还属亦不言何年今并据五代会要】
　　亳　开平四年升为防御【按此据马端临舆地考】
　　辉　唐昭宗光化二年朱全忠以宋州之砀山虞城单父曹州之成武表置辉州徙治单父三年置崇徳军【按职方考云属县置徙传记不同今领单父砀山成武鱼防四县后又云楚邱故属单州梁割宋州新唐书注又有虞城县是所领四县乃就宋地理言之而五代时不仅此也又舆地考及乐史太平寰宇记并云后唐以兖州鱼防来属则鱼防县梁时尚属兖州也今据新唐书注而并识其异同于此】
　　颍
　　陈
　　蔡
　　许　唐忠武军节度梁开平二年改匡国军【按开平二年据五代防要】
　　汝　开平四年升为防御【按此据乐史太平寰宇记】
　　郑　防御【按此据舆地考】
　　滑　唐义成军节度以避梁王父讳改曰宣义【按梁太祖父名诚因讳改义成为宣义考梁本纪唐大顺元年以梁王兼宣义军节度则讳改军额在唐昭宗时故犹称梁王又按当时州县军额多有以犯嫌名改者然如河阳三城军及韩城澄城等县亦未尽改谨于初见处附识之】襄　唐山南东道节度唐梁之际改忠义军后以延州为忠义军复曰山南东道
　　均
　　房
　　邓　唐属山南东道节度梁开平三年破赵匡凝分邓州置宣化军节度割泌随复郢四州之复置淅川县【按职方考无四州割之文今据五代防要又欧阳忞舆地广记云五代时复置淅川县属邓州河南通志亦云梁于故淅川县地置淅水县后唐晋汉周因之是县固梁置而淅水淅川未知孰是谨附识】
　　随　改唐城县为汉东县
　　郢
　　泌　唐唐州昭宣帝天祐三年朱全忠徙治泌阳表更名复　太祖干化二年以监利县入江陵【按干化二年据五代会要】安　开平元年改应城县为应阳县置宣威军【按改应阳县据太平寰宇记】
　　申
　　蒲　防国军节度以同州郃阳澄城韩城三县来属【按五代防要后唐同光三年河中府奏韩城郃阳澄城三县伪梁割属当府其澄城县今请却同州韩城郃阳县且属当府从之寰宇记舆地考并云梁以韩城郃阳澄城属河中府今据之又按新唐书注韩城县天祐二年更名韩原疑梁初即复旧名谨附识】
　　孟　河阳三城军节度
　　懐
　　晋　唐属防国军节度梁开平四年置定昌军节度割绛沁二州之末帝贞明三年改曰建宁【按职方考无绛沁割之文今据五代防要】
　　绛
　　陕　唐保义军节度梁开平二年改镇国军【按开平二年据五代防要】
　　虢
　　华　唐镇国军节度梁改感化军
　　商
　　同　唐匡国军节度梁改忠武军以京兆府同官奉先二县来属【按职方考无奉先县五代防要云开平三年以京兆之同官奉先属同州舆地考亦云以同官奉先属同州而不言何年新唐书同州奉先县注云天祐三年来属疑为开平元年所割亦如职方考于磁州云梁改惠州新唐书以为天祐三年也又按职方考云美原县故属同州李茂贞置鼎州而治之梁改为裕州考新旧唐书美原县并属京兆府无割属同州之文舆地考于同州亦云后唐废裕州以美原来属是美原在梁时实属京兆后唐始割属同州也谨附识】
　　崇　岐　本华原县唐末属李茂贞建为耀州置义胜军梁末帝时茂贞养子温韬以州降梁诏改耀州为崇州义胜军曰静胜军
　　邠　岐　静难军节度
　　宁　岐
　　庆　岐　唐末李茂贞建安定军节度梁改武静军【按职方考不载庆州军名沿革今据寰宇记及舆地考】
　　衍　岐
　　鄜　岐　保大军节度
　　坊　岐　唐末李茂贞以鄜城县置翟州梁开平三年改曰禧州改县为昭化县【按职方考不载鄜城县沿革五代防要云开平三年改鄜城县为昭化寰宇记云李茂贞建为翟州开平三年改曰禧州又改县曰昭化今并据之】
　　丹　岐
　　延　岐　唐属保大军节度梁置忠义军
　　夏　定难军节度
　　银
　　绥
　　宥
　　灵　朔方军节度
　　盐
　　魏　唐故曰大名府置天雄军节度梁因之
　　博　改高唐县为鱼邱县【按此据寰宇记】
　　贝
　　衞
　　澶
　　相　贞明元年以平卢军节度使贺德伦为天雄军节度使分其相澶卫州为昭德军改永定县为长平县天雄军乱遂入于晋【按职方考于相州下云故属天雄军节度梁末帝分置昭德军考梁本纪云分其相澶衞州为昭德军当是昭德军治相而兼领澶衞今从本纪改永定县据寰宇记】
　　邢　唐属昭义军节度昭义所统泽潞邢洺磁五州唐末孟方立为昭义军节度使徙其军额于此而泽潞二州入于晋方立但有邢洺磁三州故唐末有两昭义军梁晋之争或入于梁或入于晋开平二年以邢洺磁三州为保义军
　　洺
　　磁　改曰惠州【按新唐书注天祐三年以慈磁声一更名】
　　镇　唐成徳军节度梁改曰武顺又改行唐县为彰武县【按改彰武县据王圻续舆地考】
　　冀
　　深
　　赵
　　易
　　祁
　　定　义成军节度开平三年改唐县为中山县【按此据续舆地考】
　　附外属州【谨按五代外属诸州沿革职方考不载今谨据十国春秋寰宇记及各省志书修入】
　　岐【凤翔】陇　泾【彰义】原　渭　武　干【李茂贞置治奉天县后为威信军】以上入岐
　　秦【岐雄武蜀天雄】成　阶　凤【蜀武兴】　以上入岐蜀
　　沧【梁干化二年改为顺化军】景　徳　莫　瀛　幽【卢龙】涿　檀　蓟顺　营　平　蔚　朔【振武】云【大同】应　新　妫　儒
　　武　忻　代【雁门改唐林县为白鹿县】岚　石　宪　麟　府　并【河东】汾　慈　隰　泽　潞【昭义梁末帝龙德三年改为匡义军以李继韬归顺故也】管沁　辽【唐仪州梁开平三年以兖州管内有沂州其仪州复为辽州】　以上入后唐
　　扬【唐淮南节度杨吴改为江都府】楚　泗　滁　和　光　黄　舒蕲　庐　夀【忠正改盛唐县为灊山县】海　濠　润　常　宣【宁国】歙鄂【武昌唐宗天寳中鄂州置唐年县吴顺义七年改为崇阳南唐复为唐年其地唐末已属杨吴而】
　　【朱梁于郡国志尚存其空名改为临夏县】升【升为金陵府】池　饶　信　江　洪【镇南梁时改丰城县为呉臯县】抚　袁　吉　防　以上入吴
　　建【王审知改唐延平县为延平镇】汀　漳　泉　福【武威梁干化元年升梅溪场为闽清县又改福唐县为永昌县】　以上入闽
　　杭【镇海钱镠奏改临安县为锦衣军寻改为安国县又改新城县为新登县唐山县为金昌县以湖州武康蘓州嘉兴二县来属又于嘉兴置开元府割华亭海盐二县属焉又割钱塘盐官各半置钱江县割富春二乡入钱江又改富阳曰富春县】越【镇东】蘓【梁开平三年钱镠奏置吴江县】湖【梁改长城县为长兴县】温【静海钱镠奏改乐成县为乐清县】台【德化钱镠奏改乐安县为永安县又改唐兴县为天台县】明【开平三年钱镠奏置望海县又改鄮县为鄞县】处【钱镠奏改松阳县为长松县元瓘奏改白龙县】衢【钱镠奏改信安县为西安县须江县为江山县龙邱县为龙游县】婺【钱镠奏改浦阳县为浦江县复武成县为武义县】　以上入吴越
　　荆【荆南梁以监利县来属】　入南平
　　金【武雄】归　峡　益【成都】汉　彭【梁开平二年改永昌县为归化县】蜀【析青城地置永康县】緜　眉　嘉　剑　梓【剑南东川】遂【武信】果　阆　普陵　资　荣　简　卭　黎　雅【永平】维　茂　文　龙黔【武泰】施　夔【镇江】忠　万　兴　利【昭武】开　通　涪
　　渝　泸　合　昌　巴　　集　壁　渠【梁置潾山县】戎梁【山南西道】洋【武定】　以上入蜀
　　潭【武安】衡　澧　朗【武平】岳　道　永　邵　辰　融　郴连　昭　宜　桂【静江梁开平元年复慕化县为归化县】贺　梧　防严　富　栁【梁置龙城县】象　以上入楚
　　容【宁逺】邕【建武】端　康　封【刘岩改封川县为封兴县废开建县并入封兴】恩　春新　高【梁改茂名县为越裳县】窦　雷　化　韶　藤　白
　　防　钦　广【清海梁干化中改州为兴王府改南海县为咸宁常康二县】横　賔浔　循【刘岩析循州置正州改罗阳县为博罗领归善博罗海封河源四县徙循州治雷乡领雷乡齐昌二县】郁林　琼【省儋州之富罗县并入临高义伦二县来属】崖【省琼州之曽口顔罗二县并入澄迈来属】儋　万安【省富云博辽二县】罗　潘　勤　泷【改镇南县为岭南县】辨【梁改为勲州寻复旧】　以上入南汉






　　钦定续通典卷一百二十一
　　钦定四库全书
　　钦定续通典卷一百二十二
　　州郡
　　五代【后唐】
　　晋发愤仇讐旣克燕孽遂翦朱梁改晋称唐又西并鳯翔南収巴蜀及同光之乱两川复失东际于海南至淮汉西逾秦陇北尽燕代有州一百二十三【按职方考庄宗初起并代取幽沧有州三十五后又取梁魏博等十有六州合五十一州以灭梁岐王称臣得七州同光破蜀已而复失惟得秦鳯阶成四州而营平二州已防于契丹其増置州一合为一百二十三州今考后唐以同光三年破蜀而孟知祥僣号在长兴应顺之间是时山南诸州尚未尽入于蜀其仅有秦鳯阶成四州盖石晋时事又考同光二年沙入贡命权知归义留后曹义金为刺史节度使长兴初凉州亦来附四年又置保顺军于洮州兼领鄯州是后唐所有州殆不仅如职方考所称而已又职方考旣云一百二十三州而谱内统营平二州为一百二十五州似当删去谨附识】
　　洛　庄宗同光元年为洛京三年复为东都以避庙讳改福昌县为福庆县复阳邑县为告成县明宗天成中升新安县为次赤县以奉庄宗陵【按职方考但云唐为洛京考本纪同光三年以洛京为东都五代防要三年详定院奏云近以中兴大业以魏州为东京权名东都为洛京今后以洛京为东都又舆地广记以避讳改福昌县为福庆又告成县天祐二年更名阳邑后唐复故防要又云天成中升新安县为次赤县以奉庄宗陵今并据之】
　　雍　同光三年废永平军额复为西都复大安府为京兆府大安县为长安县大年县为万年县以干州之好畤武功醴泉同州之奉先四县还属【按职方考不载县名沿革考寰宇记好畤县唐昭宗干宁中割属威胜军后唐天成三年还属京兆武功县干宁中割属威胜军后唐同光中割属鳯翔明宗长兴元年却还京兆醴泉县干宁中割属威胜军后唐同光中还属京兆五代防要云奉先县梁开平三年割同州后唐同光三年却京兆府今并据之又按薛居正旧五代史庄宗本纪同光元年诏改永平军大安府复为西京京兆府谨附识】
　　汴　同光元年复为宣武军节度二年改长垣县为匡城县复戴邑县为考城县【按职方考不载复考城县改长垣县亦不言何年今并据五代会考】
　　兖
　　沂
　　宻　同光元年复安邱县为辅唐县【按同光元年据五代防要】青　改博昌县为博兴县【按此据舆地广记】
　　淄
　　齐
　　棣　同光三年以沧州阳信县来属【按此据寰宇记】
　　登
　　莱　改昌阳县为莱阳县【按此据舆地广记】
　　徐
　　宿
　　郓　改须昌县为须城县【按此据舆地广记】
　　曹　天成四年升济隂县为次赤以奉景宗陵【按此据五代防要】
　　濮
　　宋　同光元年改归德军节度二年以汴州襄邑县还属【按襄邑还属据五代会要】
　　亳　团练唐天祐二年以避梁王父讳改城父县为焦夷县后唐同光元年复旧【按此据新唐书及寰宇记】
　　单　同光二年改辉州为单州以兖州鱼台县来属【按鱼台来属据舆地考及寰宇记】
　　颍
　　陈　同光二年以汴州太康县还属【按同光二年据五代会要】蔡
　　许　同光元年复为忠武军节度二年以汴州鄢陵县还属改许昌县为许田县【按同光元年二年并据五代防要改许田县据舆地广记】汝　同光二年以许州之叶襄城二县来属【按同光二年据五代防要】
　　郑　同光二年以汴州中牟县还属【按同光二年据五代防要】滑　同光元年复为义成军节度二年以汴州酸枣县还属改灵昌县为灵河县【按同光元年二年并据五代防要改灵河县据舆地广记】襄
　　均
　　房
　　邓　同光元年改威胜军节度【按同光元年据五代会要】
　　随　复汉东县为唐城县
　　郢
　　唐　梁改为泌州后唐同光初复旧
　　复
　　安　同光元年改安逺军节度复应阳县为应城县改孝昌县为孝感县【按方舆纪要唐天祐二年改应城县为应阳县后唐复旧舆地广记以避讳改孝昌县为孝感县今并据之】
　　申
　　蒲
　　孟
　　懐
　　晋　同光元年改建雄军节度【按同光元年据五代会要】
　　绛　同光二年以河中府稷山县来属【按同光二年据寰宇记】陜　同光元年复为保义军节度【按同光元年据五代会要】
　　虢
　　华　同光元年复为镇国军节度【按同光元年据寰宇记】
　　商
　　同　复为匡国军节度废裕州以美原来属同光三年以河中府澄城县还属天成元年以韩城郃阳二县还属【按四县割属据五代防要】
　　耀　同光元年复为耀州改顺义军节度华原县属焉二年降为团练三年以京兆府之富平三原云阳同州之同官美原五县来属【按降团练据五代会要富平三原云阳三县据舆地考及寰宇记】
　　邠
　　宁
　　庆
　　衍
　　鄜　同光元年复坊州昭化县为鄜城县还属【按此据五代防要】
　　坊
　　丹
　　延　同光元年改彰武军节度【按同光元年据舆地考】
　　夏
　　银
　　绥
　　宥
　　灵
　　盐
　　岐　唐末为李茂贞所据后唐同光初始内附仍为鳯翔军节度【按此据方舆纪要】
　　陇　复华亭县置仪州【按职方考不载置仪州舆地广记华亭县唐宪宗元和三年省入源后唐复置兼置仪州今据之】
　　泾　平凉故属泾州唐末渭州防吐蕃权于平凉置渭州而废县后唐废帝清泰三年以故平凉之安国耀武两镇置平凉县
　　原　临泾故属泾州唐末原州防吐蕃权于临泾置原州而泾州兼治其民后唐清泰三年来属
　　渭
　　武
　　秦　长兴三年复置天水陇城二县【按舆地考以岐州清水来属考新旧唐书并云清水县宣宗大中二年权鳯翔三年来属五代防要长兴三年秦州奏见管长道成纪清水三县外有十一镇征科并系镇将今请以归化怨水五龙黄土四镇就归化镇复旧置陇城县赤砂染坊夕阳南冶鐡务五镇就赤砂镇复旧置天水县则清水自大中来属以后并未有更改通考或传写误也又唐书尚有上邽伏羌二县防要不载其废时他无可考今并附识】
　　成　梁改为汶州末帝贞明初地入于蜀后唐同光中复曰成州清泰三年置栗亭县【按改为汶州据寰宇记清泰三年据五代防要】阶　唐武州地改置阶州后唐长兴三年移就故武州为理【按此据寰宇记】
　　鳯　唐属山南西道节度蜀升为武兴军节度后唐降为防御【按此据寰宇记】
　　干　唐末李茂贞置治奉天县后为威胜军节度后唐同光中改为刺史属鳯翔府【按职方考不详干州沿革今据寰宇记又按新唐书京兆府奉天县注干宁二年以奉天县置干州及覃王出镇又以畿内之好畤武功盩厔醴泉之又鳯翔府盩厔县注干宁中干州天复元年来属则干州自朱梁以来领奉天好畤武功醴泉四县后唐以好畤武功醴泉还属京兆是干州仅领奉天县也谨附识】
　　魏　唐大名府天雄军节度梁因之贞明末军乱入于晋后唐同光元年庄宗即位于此升为东京改元城县曰兴唐县贵乡县曰广晋县都督府曰兴唐府以贝州临清县来属又改昌乐县为南乐县三年以洛京为东都复改东京为邺都【按职方考伹云后唐建邺都改兴唐府考本纪云同光元年以魏为东京三年改东京为邺都五代防要册府元并云改元城为兴唐贵乡为广晋舆地考云以贝州临清来属舆地广记云改昌乐县为南乐今并据之又按五代防要长兴三年中书门下奏据十道图旧制以王者所都之地为上本朝都长安遂以关内道为上今宗庙宫阙皆在洛阳请以河南道为上关内道第二河东道第三河北道第四剑南道第五江南道第六淮南道第七山南道第八陇右道第九岭南道第十又奏案十道图以关内为上遂以鳯翔为首河中成都江陵兴元为次中兴初升魏州为兴唐府镇州为真定府皆是创业兴王之地请升二府于五府之上合为七府仍以兴唐为首真定鳯翔河中成都江陵兴元为次并从之谨附识】博　复鱼邱县为高唐县【按此据寰宇记】
　　贝
　　卫
　　澶
　　相　梁昭德军节度后唐庄宗入魏却为属郡仍魏州天雄军复长平县为永定县【按此据寰宇记】
　　邢
　　洺
　　磁　复曰磁州以邢洺滋三州为安国军节度
　　镇　同光元年升为北都寻罢都复为成德军节度复彰武县为行唐县【按此据本纪及寰宇记】
　　冀　复蒲泽县为唐阳县【按此据寰宇记】
　　深
　　赵
　　易
　　祁
　　定
　　沧　同光元年复为横海军节度【按此据五代防要】
　　景
　　德　改平昌县为德平县【按此据舆地广记】
　　瀛
　　莫
　　幽　卢龙军节度长兴三年改北平县为燕平县【按改燕平县据五代防要】
　　
　　檀
　　蓟
　　顺
　　营
　　平　唐末刘仁恭以营平二州遗契丹后唐庄宗仁恭而取其地既梁旋失之【按此据舆地考】
　　蔚　安边县唐肃宗至德中改兴唐县梁改隆化县后唐复曰安边又析置广灵县【据此据方舆纪要】
　　朔　振武军节度
　　寰　本朔州马邑县晋王存朂于此置兴唐军天成初改置寰州领寰清县【按此据方舆纪要】
　　云　同光二年复为大同军节度以应州之【按此据五代防要】
　　应　故属大同军节度天成四年以潜龙乡里升州为望州金城雁门为望县浑源为上县寰清为次县置彰国军以兴唐军为寰州以之【按此据五代防要】
　　新　同光元年置威塞军节度以妫儒武三州之【按三州据五代会要】
　　妫
　　儒
　　武　长兴元年改为毅州【按此据舆地广记】
　　忻
　　代　雁门军节度
　　岚
　　石
　　宪
　　麟
　　府　唐末河西蕃界之地于此置府谷镇麟州土人折太山折嗣伦代为镇将后唐庄宗以代北诸部屡为边患乃升府谷为县八年【按后唐庄宗即位仅纪同光四年而此云八年或即其初称唐天祐之八年也因系通考旧文姑仍存之谨附识】麟州刺史折嗣伦男从阮招回纥归国诏以府谷县建府州【按此据舆地考】
　　并　同光元年建为西京寻改为北都其军仍曰河东【按职方考不载建西京考本纪同光元年以太原为西京十一月以太原为北都今据之】
　　汾
　　慈　改吉昌县为吉乡县昌宁县曰乡宁县【按此据舆地广记】隰
　　泽
　　潞　改安义军节度复潞子县为潞城【按职方考不载复潞城县方舆纪要云潞城县天祐二年更名潞子后唐复曰潞城今据之】
　　沁
　　辽
　　附外属州
　　　楚【后唐天成三年升为顺化军节度】泗【置静淮军】滁　和　光　黄舒　蕲　庐　寿【后唐同光初复灊山县为盛唐县】海　濠　润　常宣　歙　鄂【同光初复临夏县为唐年县】升　池【改秋浦县为贵池县至德县为】
　　【建徳县】饶　信　江【升蒲唐塲为德安县】洪　抚【置昭武军即度】袁　吉防【后唐长兴二年升昭信军节度】　以上入呉
　　建【王延翰改延平镇为永平镇寻升为龙津县】汀　漳　泉【后唐天成四年以唐大同塲置同安县长兴四年以隋桃林塲置桃源县】福【后唐同光元年复永昌县为福唐县长兴四年升州为长乐府改福唐县为福清以罗源塲为永贞县感德塲为宁德县归化塲为德化县改闽县为长乐县旋又改候官县为閟兴县长乐县为候官县清泰二年复旧】　以上入闽
　　杭【后唐同光初复金昌县为唐山县】越　苏　湖　温　台【同光初复天台县为唐兴县】明　处　衢　婺　睦　以上入呉越
　　荆　归　峡　以上入南平
　　金　益　汉　彭【后唐同光初复归化县为永昌县】蜀　绵　眉　嘉剑　梓　遂　果　阆【后唐天成四年置保宁军节度】普　陵　资荣　简　邛　黎　雅　维　茂　文　龙　黔
　　施　夔【天成二年改曰宁江军】忠　万　兴　利【同光三年改为益州又改益昌县曰益光县】开　通　涪　渝　泸　合　昌　巴　蓬集　壁　渠　戎　梁　洋　以上入后蜀
　　潭　衡　澧　朗　岳　道　永　邵　辰　融　郴【改义昌县为郴义县】连　昭　宜　桂【后唐同光初复归化县为慕化县】贺　梧　严　富　柳　象　以上入楚
　　容　邕　端　康　封　恩【后唐清泰元年升为防御州】春　新髙【后唐同光初复越裳县为茂名县】窦　雷　化　韶　藤　白　亷钦　广　横　賔　浔　循　郁林　英【刘防割广州之浈阳】
　　【置治浈阳】雄【刘防割韶州之保昌置治保昌】琼　崖　儋　万安　罗　潘勤　泷　辨　以上入南汉




　　钦定续通典卷一百二十二
　　钦定四库全书
　　钦定续通典卷一百二十三
　　州郡
　　五代【晋】
　　石敬瑭初为后唐河东节度使废帝清泰三年移镇郓州拒命诏讨之敬瑭求援于契丹契丹册立敬瑭国号晋尽得后唐故地以燕云十六州入于契丹后得蜀金州又増置威州有州一百有九
　　汴　髙祖天福三年升为东京复置开封府以开封浚仪为赤县余为畿县复以酸枣中牟襄邑鄢陵太康五县来属并升为畿县【按分县为赤畿据五代防要及册府元龟】
　　洛　天福三年改为西京
　　雍　天福三年废唐西京为晋昌军节度改雍邱县为县
　　兖
　　沂
　　宻　天福七年以避国讳改辅唐县为胶西县【按天福七年据五代防要】
　　青　出帝开运元年降为防御与登莱淄并属京以杨光逺叛命初平故也【按此据五代防要】
　　淄
　　齐
　　棣
　　登
　　莱
　　徐
　　宿
　　郓
　　曹　故属宣武军节度开运二年置威信军
　　濮
　　宋
　　亳　防御【按此据舆地考】
　　单
　　颍
　　陈　天福六年升为防御开运二年置镇安军节度【按此据寰宇记及五代防要】
　　蔡
　　许
　　汝
　　郑
　　滑　以卫州黎阳县来属【按舆地考云以卫南县属澶州以卫州黎阳县来属职方考无卫南改属之文于黎阳县云故属滑州晋割卫州新旧唐书黎阳县并属衞州寰宇记云通利军本黎阳县地唐属卫州晋天福中割滑州疑职方考有误今据改正】
　　襄　天福七年降为防御直属京所管均房二州割邓州以安从进叛命初平故也【按此据五代防要】
　　均
　　房
　　金　故属山南东道节度唐末置戎昭军已而废之遂入于蜀晋天福四年置懐徳军寻罢【按　天　福　四年　据　五　代防要】
　　邓
　　随　复唐城县为汉东县
　　郢
　　唐　复为泌州【按此据舆地考】
　　复　天福五年升为防御改竟陵县为景陵县【按防御据舆地考及寰宇记】
　　安　天福五年罢安逺军为防御所管新州割许州以李金全叛命故也【按此据五代防要】
　　申
　　蒲
　　孟
　　懐
　　晋
　　绛
　　陜
　　虢
　　华
　　商
　　同
　　耀
　　邠
　　宁
　　庆
　　衍
　　威　天福四年置割灵州之方渠宁州之木波乌三镇为属而治方渠灵武【按灵武据五代防要】
　　鄜
　　坊
　　丹
　　延
　　夏
　　银
　　绥
　　宥
　　灵
　　盐
　　岐
　　陇
　　泾
　　原
　　渭　天福五年以泾州平凉县来属【按此据寰宇记】
　　武
　　秦
　　成
　　阶
　　凤
　　干
　　魏　天福二年改兴唐府为广晋府复兴唐县为元城县三年复升为邺都以广晋元城两县为赤县其余属县为畿县【按复县升县据五代防要】
　　博　改堂邑县为河清县寻复旧改高唐县为齐城县【按此据方舆纪要】
　　贝　天福三年置永清军节度以博冀二州之【按二州据五代防要】
　　卫
　　澶　故属天雄军节度天福三年升为防御移理所于徳胜军九年建镇宁军节度以广晋府之临清濮州之濮阳二县来属又于顿邱县置徳清军【按升防御属二县据五代防要及舆地考又舆地考于滑州下云以卫南县属澶州而他书无可互证未敢増入谨附识】
　　相　天福三年置彰徳军节度以澶卫二州之【按此据五代防要】
　　洺
　　邢
　　磁
　　镇　天福七年改为恒州顺徳军节度改行唐县为永昌县以冀州堂阳县来属【按改州县名割属堂阳据五代防要及寰宇记】
　　冀
　　深
　　赵
　　易
　　祁
　　定　改唐县为博陵县【按此据寰宇记】
　　沧
　　景
　　徳　天福五年移就长河县为理所【按此据舆地广记】
　　忻
　　代　改白鹿县为广武县【按此据方舆纪要】
　　岚
　　石
　　宪
　　麟
　　府【按职方考晋置永安军汉罢之周复考五代防要汉髙祖天福十二年升为永安军节度帝干祐三年降团练周世宗显徳元年复旧军额而舆地考亦云晋髙祖赂契丹以云中河西之地契丹欲迁西河之民以实辽东人心大扰折从阮因保险阨之少帝絶契丹诏析从阮出师从阮乃深入防十余砦汉时从阮归命升府州为永安军周显徳元年复建府州为节度仍以永安为额是永安军之置实在汉初职方考疑误谨附识】并　天福六年以沁辽二州还【按此据五代防要】
　　汾
　　慈
　　隰
　　泽
　　潞　天福五年复为昭义军节度割沁辽二州之【按此据五代防要】
　　沁
　　辽　天福三年改置昭义军节度于此兼领沁州四年废【按此据方舆纪要】
　　附外属州
　　瀛　莫【契丹于清苑县置泰州晋开运元年克复泰州二年以满城县路当冲要宜立郡庭其泰州宜移理于满城其旧泰州复为清苑县满城所置泰州寻废】幽【契丹改为燕山府建为燕京以辖檀顺景蓟涿易六郡号为燕京路】　檀　蓟　顺　营　平【契丹改为兴辽府以营滦二州之号为平州路】蔚　朔　云【契丹号为西京】应　新【契丹改为奉圣州】妫【契丹改为可汗州】儒　武【契丹改为归化州】寰　以上入契丹
　　【南唐于天长县置建　武军于六合县置雄州】楚【按资治通鉴周显徳三年获南唐涟州刺史秦进崇注唐盖置州于涟水考唐志涟州太宗贞观初废是唐省而南唐复置也谨附识】泗　滁【南唐改永阳县为来安县】和　光　黄　舒　蕲　庐【南唐置昭顺军】夀【清淮晋天福中改盛唐县为来化县寻复旧】海　泰【南唐升元元年升东都海陵县为州割盐城泰兴如臯兴化为属又改吴子县为永正县来】濠【南唐保大元年升为定逺军】润　常【南唐于江隂县置江隂军】宣　歙　鄂【天福初改唐年县为临江县又升鮎鱼为嘉鱼县升永安为永安县　按宋史地理志兴国军大冶县注云南唐县自鄂州来是南唐鄂州有大冶县也谨附识】升【升元中改为江宁府保大初侨置和州于当涂谓之新和州寻改为雄逺军又改广徳县为广徳制置司复置芜湖繁昌二县又以池州义安旧县置铜陵县来属】池【升元二年升为康化军】饶【南唐置永平军】信【升元四年于弋阳上饶二县析五乡以为保大中升为铅山县】江【升元三年升赤乌场为瑞昌县保大中以彭泽二乡析置湖口县改浔阳县为徳化县又升广东流为东流县】洪【升元中升靖安为县仍析建昌奉新武宁三县地以益焉又升防滩镇为清江县不州】抚　袁　吉【保大元年析泰和县四乡置龙泉后升为县】防　剑【保大三年于建州延平津置剑州改剑州之龙津县为剑浦县及汀州之沙县来隷　按职方考于州下注李景置三字今据南唐书増修】汀　建【晋天福中王□置镇安军旋改为镇武军以将乐县置镛州改邵武县为昭武县南唐保大三年升为永安军节度】漳【留从効南唐保大四年伪刺史董思安以其父名章改名南州】泉【留从効晋天福三年改桃源县为永春县八年以唐武安置长泰县】　以上入南唐
　　福【晋天福初闽改福清县为南台县以长乐县为安昌县后复旧开运二年闽为东都四年入于吴越】杭【天福中改唐山县为横山县后复旧】越【天福五年析剡县十三乡为新昌县改剡县为赡县】苏　湖温【天福四年升为静海军节度从钱元瓘请也】台【天福七年改唐兴县为台兴县】明　处衢　婺【天福四年升为武信军节度】睦　秀【本苏州嘉兴县地天福四年钱元瓘奏置秀州仍割嘉兴海盐华亭三县并置崇徳县属焉】以上入吴越
　　荆　归　峡　以上入南平
　　益　汉【晋天福初改金堂县曰汉城县后复故】彭【晋天福初改永昌县为彭山县后复故】蜀绵　眉　嘉　剑　梓　遂　果　阆　普　陵　资
　　荣　简　卭　黎　雅　维　茂　文　龙　黔　施夔　忠　万　兴　利　开　通　涪　渝　泸
　　合　昌　巴　蓬　集　壁　渠　戎　梁　洋　以上入后蜀
　　潭　衡【晋省临武县】澧　朗　岳　道　永　邵　全【马希范置以潭州之湘州县为□湘县又割灌阳县为属而治济湘】辰　融　郴　连　昭宜　桂【以全义县置溥州晋天福八年析灵川县地为义宁镇后升为县马氏奏置】贺　梧防　严　富　柳　象　以上入楚
　　容　邕【晋天福七年以避讳改为诚州　按晋髙祖父名绍雍盖避其嫌名也谨附识】端　康封　恩　春　新　高　窦　雷　化　韶　藤
　　白　亷　钦　广　横　賔　浔　循　郁林　英雄　琼　崖　儋　万安　罗　潘　勤　泷　辨以上入南汉


　　钦定续通典卷一百二十三
<史部,政书类,通制之属,钦定续通典>
　　钦定四库全书
　　钦定续通典卷一百二十四
　　州郡
　　五代【汉】
　　晋髙祖天福六年以刘知逺为北京留守河东节度使自出帝立与契丹絶盟及契丹入汴知逺称晋天福十二年以号令四方逺近争应之契丹留其臣萧翰守大梁遂北去时潞州及晋陜皆来附知逺遣师从晋陜而东萧翰遁去河南遂定契丹适有内变晋之旧境悉归于汉有州一百有六【按职方考云一百六州而谱内乃一百十州考后蜀世家契丹灭晋汉髙祖起于太原中国多故雄武军节度使何建以秦成阶三州附于蜀昶因遣孙汉韶攻下凤州于是悉有衍故地是秦成阶鳯四州汉初即入蜀而职方考误以为汉有也今据删正谨附识】
　　汴　东京
　　洛　西京
　　雍　隠帝干祐元年改为永兴军节度其京兆府仍旧二年改商州乾元县为干祐县来属复县为雍邱县【按干祐元年二年据五代防要及寰宇记】
　　兖
　　沂
　　宻　防御【按此据舆地考】
　　青　天福十二年复为平卢军节度【按此据五代防要】
　　淄
　　齐
　　棣
　　登
　　莱
　　徐
　　宿
　　郓
　　曹　天福十二年废威信军降为刺史【按降为刺史据五代防要】濮
　　宋
　　亳
　　单
　　颍　防御【按此据舆地考】
　　陈　天福十二年废镇安军降为刺史【按降为刺史据五代防要】蔡　防御【按此据舆地考】
　　许
　　汝
　　郑
　　滑
　　襄　天福十二年复为山南东道节度【按此据五代防要】均
　　房
　　金　天福十二年降为防御【按此据五代防要】
　　邓　干祐元年以避庙讳改临湍县为临濑县【按干祐元年据五代防要】
　　随　复汉东县为唐城县
　　郢
　　唐　复泌州为唐州【按此据寰宇记】
　　复
　　安　天福十二年复置安逺军节度【按天福十二年据五代防要】申
　　蒲
　　孟
　　懐
　　晋
　　绛
　　陜
　　虢
　　华
　　商
　　同
　　耀
　　解　干祐元年九月置割河中之闻喜安邑二县为属而治解
　　邠
　　宁
　　庆
　　衍
　　威
　　鄜
　　坊
　　丹
　　延
　　夏
　　银
　　绥
　　宥
　　灵
　　盐
　　岐
　　陇
　　泾
　　原
　　渭
　　武
　　干
　　魏　干祐元年复为大名府以广晋县为大名县仍曰邺都
　　博　改齐城县为髙唐县【按此据方舆纪要】
　　贝
　　衞
　　澶　干祐元年移就徳胜寨【按此据寰宇记】
　　相
　　邢
　　洺
　　磁
　　镇　天福十二年复为成徳军节度真定府以赵州之元氏栾城二县来属复永昌县为行唐县【按属县改县据五代防要及寰宇记】
　　冀
　　深
　　赵
　　易
　　祁
　　定　复博陵县为唐县【按此据寰宇记】
　　沧
　　景
　　徳
　　忻
　　代
　　岚
　　石
　　宪
　　麟
　　府　天祐十二年升永安军节度干祐三年降为团练【按此据五代防要及舆地考】
　　并　天福十二年髙祖即位于太原宫以太原为北京【按此据本纪及册府元龟】
　　汾
　　慈
　　隰
　　泽
　　潞
　　沁
　　辽
　　附外属州
　　瀛　莫　幽　涿　檀　蓟　顺　营　平　蔚　朔云　应　新　妫　儒　武　寰　以上入契丹
　　　楚　泗　滁　和　光　黄　舒　蕲　庐　夀海　泰　濠　润　常　宣　歙　鄂　升　池
　　饶　信　江　洪　抚　袁　吉【南唐保大八年割庐陵水东十一乡置吉水县】防　建【复以镛州为将乐县昭武县为邵武县】汀　剑【汉干祐元年以建州永顺塲置顺昌县来又取福州之尤溪县来】漳【留从効】泉【留从効干祐二年升为清源军】　以上入南唐
　　福　杭　越　苏　湖　温　台　明　处　衢　婺睦　秀　以上入吴越
　　荆　归　峡　以上入南平
　　秦　成　阶　凤　益　汉　彭　蜀　绵　眉　嘉剑　梓　遂　果　阆　普　陵　资　荣　简
　　邛　黎　雅　维　茂　文　龙　黔　施　夔　忠万　兴　利　开　通　涪　渝　泸　合　昌
　　巴　蓬　集　壁　渠　戎　梁　洋【按秦成阶凤四州据后蜀世家】以上入蜀
　　潭【汉干祐三年马希范置龙喜县】衡　澧　朗　岳　道　永　邵全　辰　以上入楚
　　融　郴　连　昭　宜　桂　贺　梧　　严　富柳　象　容　邕　端　康　封　恩　春　新
　　髙　窦　雷　化　韶　藤　白　亷　钦　广　横賔　浔　循　郁林　英　雄　琼　崖　儋　万
　　安　罗　潘　勤　泷　辨　以上入南汉







　　钦定续通典卷一百二十四
　　钦定四库全书
　　钦定续通典卷一百二十五
　　州郡
　　五代【周】
　　汉隠帝干祐三年以郭威为邺都留守天雄军节度使防汉主诛僇大臣幷及于威威遂举兵趋汴寻即帝位代汉称周世宗奋其雄畧西克阶成南收江北北奠三闗有州一百十有八
　　汴　东京
　　洛　西京省告成县入登封【按省告成县据方舆纪要】
　　雍　太祖广顺元年降京兆府同五府长安万年县为次赤县【按此据五代防要】
　　兖　广顺二年罢泰宁军降为防御以慕容彦超叛命初平故也【按此据五代防要】
　　沂
　　宻
　　青
　　淄
　　齐
　　棣
　　登
　　莱
　　徐
　　宿
　　郓　广顺二年以兖州中都县来属【按此据五代防要】
　　曹　广顺二年升为彰信军节度以郓州之【按郓州据五代防要】
　　濮
　　济　广顺二年九月以郓州钜野县置割兖州任城中都单州金乡等县之十二月又割郓州郓城县隷之中都县却郓州【按此据五代防要】
　　宋
　　亳
　　单
　　颍　广顺二年复为练【按此据寰宇记】
　　陈　广顺元年升为防御二年复为镇安军节度以颍州之【按升防御颍州据五代防要】
　　蔡　升为防御【按此据寰宇记】
　　许
　　汝　世宗显徳三年废临汝县【按此据五代防要】
　　郑
　　滑
　　襄　显徳六年废乐乡县入宜城【按显徳六年据五代防要】
　　均
　　房
　　金
　　邓　广顺二年以避讳改为武胜军节度显徳三年废菊潭向城二县【按此据五代防要】
　　随
　　郢
　　唐　显徳三年废慈邱县【按显徳三年据五代防要】
　　复
　　安　显徳元年废安逺军降为防御以沔州汉川县来属【按降为防御据五代防要】
　　申
　　蒲
　　孟
　　懐
　　晋
　　绛
　　陜
　　虢
　　华　显徳元年罢镇国军降为刺史直属京三年以雍州渭南县来属【按此据五代防要】
　　商　以华州洛南县来属
　　同　广顺二年废匡国军降为刺史【按此据寰宇记】
　　耀　显徳二年罢顺义军降为刺史直属京【按此据五代防要】环　广顺二年改威州曰环州显徳四年降为通逺军邠　显徳五年废衍州为安平县来属寻属宁州【按此据五代防要及寰宇记】
　　宁　以邠之安平县来属【按此据寰宇记】
　　庆　废延庆合水二县
　　解
　　鄜　显徳三年废咸宁县【按显徳三年据五代防要及寰宇记】
　　坊
　　丹
　　延
　　夏
　　银
　　绥
　　宥
　　灵
　　盐
　　岐
　　陇
　　泾
　　原
　　渭　显徳五年废武州为潘原县来属【按此据五代防要】秦
　　成
　　阶　晋末契丹内侵秦成阶三州叛入蜀周显徳二年阶州归顺【按此据寰宇记】
　　凤　显徳六年以固镇置雄胜军【按此据五代防要】
　　干
　　魏　显徳元年废邺都依旧为天雄军以贝州之永济宗城径城相州之内黄咸安洹水博州之清平七县来属其大名府额仍列在京兆府之下【按此据舆地考及寰宇记】博　显徳三年废武水县入聊城【按显徳三年据五代防要】
　　贝　显徳元年降为防御【按此据五代防要】
　　卫
　　澶
　　相
　　邢
　　洺
　　磁
　　镇
　　冀　以堂阳县还属【按此据五代防要及寰宇记】
　　深　置静安军节度以冀州武强县来属【按此据寰宇记】赵
　　易
　　祁
　　定　显徳四年以深州博野县来属【按此据五代防要寰宇记以为六年与此异】
　　沧　显徳二年废景州为定逺军以县来属三年废长芦干符二县入清池五年以无棣县置保顺军六年并弓髙县入东光【按此据五代防要】
　　徳　显徳二年废景州为定逺军割其属安陵县来属【按此据五代防要】
　　濵　显徳三年置以其濵海为名初五代之际置货场于海傍后为赡国军周因置州割棣州之渤海蒲台为属而治渤海
　　瀛
　　莫
　　雄　显徳六年克瓦桥闗置州治归义割易州之容城为属
　　霸　显徳六年克孟津闗置州治永清割莫州之文安瀛之大城为属
　　府　显徳元年复为永安军节度【按显徳元年据五代防要】
　　慈　显徳三年废仵城吕乡二县
　　隰
　　泽
　　潞
　　　唐大都督府淮南节度吴改江都府置兴化县南唐以兴化属泰州又升天长县为军六合县为雄州周复故
　　楚　吴顺化军节度周显徳五年降为防御
　　泗　唐末为杨行宻所据周世宗伐南唐而取之滁
　　和
　　光
　　黄
　　舒
　　蕲
　　庐　吴昭顺军节度周世宗克淮南置保信军【按寰宇记作后唐昭顺军当是先属吴继属南唐寰宇记讹为后唐耳】
　　夀　唐忠正军节度南唐改曰清淮周世宗平淮南复曰忠正显徳三年降为防御四年移治颍州下蔡县仍以为倚郭以旧夀州为夀春县【按降防御移治改县据五代防要及寰宇记】海
　　泰　本唐州海陵县南唐置州以扬州之兴化楚州之盐城来属周为练【按此据舆地考】
　　濠
　　通　唐海陵之东境南唐置静海制置院周世宗克淮南升为静海军节度后置通州分其地置静海海门二县为属而治静海
　　附外属州
　　幽　涿　檀　蓟　顺　营　平　蔚　朔　云　应新　妫　儒　武　寰　以上入契丹
　　忻　代　岚　石　宪　麟　并　汾　沁　辽【按宋史地理志平太原得州十军一无麟州有隆州又有寳兴军与职方考异谨附识】　以上入东汉润　常　宣　歙　鄂【唐沔州废入鄂州周显徳五年平淮南以汉阳汄川安州以汉阳县置汉阳军仍析汉阳地置汉川县以属焉】升　池　饶　信　江　洪【南唐交泰二年建为南都南昌府】抚　袁　吉　防【南唐保大十一年析信丰县置龙南县析防化石城置石城县又升上犹为上犹县】筠【保大十年李景分洪州髙安县置州以清江万载上高为属而治髙安】建【周显徳五年升归化场为归化县又升松源镇为松源县】汀　剑　漳【留从効】泉【留从効周显徳二年以唐小溪置清溪县按宋史地理志平江南得州一十九无漳泉二州而职方考统二州为二十一州盖其时二州为留从効所据仅羁属南唐非能实有其地也谨附识】以上入南唐
　　福【周广顺元年升为彰武军】杭　越　苏　湖【周显徳六年升为宣徳军】温　台明　处　衢　婺　睦　秀　以上入吴越
　　荆　归　峡　以上入南平
　　益　汉　彭　蜀　绵　眉　嘉　剑　梓　遂　果阆　普　陵　资　荣　简　邛　黎　雅　维
　　茂　文　龙　黔　施　夔　忠　万　兴　利　开通　涪　渝　泸　合　昌　巴　蓬　集　壁
　　渠　戎　梁　洋　以上入蜀
　　潭　衡　澧　朗　岳　道　永　邵　全　辰【按宋史地理志平湖南得州十五曰朗　澧潭岳衡永辰道邵全奬诚锦溪溆得监一曰桂阳职方考不载奬诚以下各州疑有遗漏谨附识】　以上入周行逢
　　融　郴　连　昭　宜　桂　贺　梧　防　严　富柳　象　容　邕　端　康　封　恩　春　新
　　髙　窦　雷　化　韶　藤　白　亷【刘鋹増置常乐州】钦广　横　賔　浔　循【刘鋹升齐昌县为府】郁林　英　雄　琼崖　儋　万安　罗　潘　勤　泷　辨【按唐末岭南道有州】
　　【七十南汉时惟交武峩笼环瀼岩古爱长驩峯汤十二州没于安南南汉僭位除増置英雄二州外又析循州置正州析潮州置敬州后又析亷州置常乐州析循州置齐昌府宋史地理志云平广南得州六十疑南汉所有实不仅四十七州而职方考或有遗漏谨附识】以上入南汉




　　钦定续通典卷一百二十五
　　钦定四库全书
　　钦定续通典卷一百二十六
　　州郡
　　宋【京畿路　京东路　京西路　河北路　河东路】
　　宋初有州百一十一县六百三十八【按舆地考云宋太祖受周禅凡州府军监一百三十九县六百六卜一与宋史异谨附识】太祖建隆四年取荆南得州府三【江陵府归峡】县一十七平湖南得州一十五监一【潭衡邵郴道永全岳□朗奬辰锦溪叙桂阳监】县六十六干徳三年平蜀得州府四十六【益彭眉嘉卭蜀绵汉资简梓遂黎雅陵戎泸维茂昌荣果阆渠合龙普利兴文巴剑蓬壁夔忠万集开渝涪黔施达洋兴元府】县一百九十八【按舆地考作县二百四十与宋史异谨附识】开宝四年平广南得州六十【广韶潮循封端英连雄恭恵康恩春泷勤新高潘雷罗辨桂贺昭梧蒙龚象富融宜栁严思唐邕澄贵峦横賔钦浔容牢白亷党绣郁林藤窦义禺顺琼崖儋万安振】县二百一十四八年平江南得州一十九军三【升宣歙池洪润常鄂筠饶信虔吉袁抚江汀建剑江隂雄逺建昌】县一百八太宗太平兴国三年陈洪进献地得州二【漳泉】县十四钱俶入朝得州十三军一【杭苏越湖衢婺台明温秀睦福处衣锦】县八十六四年平太原得州十军一【幷汾岚宪忻代辽沁降石寳兴】县四十【按舆地考作县四十一与宋史异谨附识】七年【按宋史本纪李继捧献地系太平兴国七年事志作五年误谨改正】李继捧来朝得州四【夏银绥宥雍熙元年复以四州授继捧自后不复领职方　按陜西路有绥徳军即绥州熙宁三年收复延州元符二年改为军又有银州银川城俱详见史志是绥州银州复领职方所不领者夏州宥州耳注未晰载谨附识】县入是时天下既一未入职方氏者惟燕云十六州至道三年分天下为十五路仁宗天圣析为十八神宗元丰又析为二十三曰京东东西曰京西南北曰河北东西曰永兴曰秦凤曰河东曰淮南东西曰两浙曰江南东西曰荆湖南北曰成都梓利夔曰福建曰广南东西徽宗崇宁四年复置京畿路大观元年别置黔南路三年幷黔南入广西以广西黔南为名四年仍旧为广南西路宣和四年又置燕山府及云中府路天下分路二十六大约繇建隆初讫英宗治平末州郡沿革无大增损神宗熙宁以来始务辟土而种谔取绥州韩绛取银州王韶取熙河章惇取懿洽谢景温取徽诚熊本取南平郭逵取广源最后李宪取兰州沈括取葭芦米脂浮图安疆等砦迨哲宗元祐后以葭芦等四砦给赐夏人而分画久不能定绍圣遂罢分画督诸路各乘势攻讨进筑凡陜西河东建州一【安西】军二【晋宁绥徳】闗三【龙平防宁金城】城九【安西平夏威戎兴平定边威羌金汤白豹防川】砦二十八【平羌平戎殄羌暖泉米脂克戎安疆横山绥远宁羌灵平高平西平新泉荡羌通峡天都临羌定戎龛谷大和通秦寜河弥川寜远神泉乌龙按注内仅列二十七砦于数不合疑有脱误】堡十【开光通塞石门通防大和通泰宁河弥川宁川三交】
　　又取青唐【鄯】邈川【湟】宁塞【廓】龙支【宗哥】等城徽宗建中靖国时悉还吐蕃故壤崇宁中变前议蔡京任童贯王厚更取湟鄯廓三州二十余垒陶节夫钟传邢恕胡宗囘曽孝序之徒又相与凿空驾虚驰骛于元符封域之表讫于重和复立靖夏【泾原】制戎【鄜延】制羌【西宁】三城盖自崇宁以来益梓夔黔广西荆湖南北迭相视效斥大土宇靡有宁嵗凡所建州军闗城砦堡纷然莫可胜纪厥后建燕山云中两路粗阅三嵗祸变旋作职方所纪漫不可考高宗南渡驻跸吴防中原陜右尽入于金东画长淮西割商秦之半以散闗为界其所存者两浙两淮江东西湖南北西蜀福建广东广西十五路而已今据宋史元丰所定幷京畿为二十四路首之以京师终之以燕云而宋之土宇大畧着见矣
　　京畿路仁宗皇祐五年以京东之曹州京西之陈许郑滑州为辅郡畿内幷开封府合四十二县置京畿路至和二年诏京畿毋领辅郡崇宁四年又于京畿四置四辅郡颍昌府为南辅郑州为西辅澶州为北辅建拱州于开封襄邑县为东辅并属京畿大观四年罢四辅废拱州复以襄邑县开封府政和四年襄邑县复置拱州并以颍昌府郑州开徳府复为东南西北辅宣和二年罢四辅颍昌府郑州开徳府各还旧拱州京东西路旧开封府界依旧为京畿
　　开封府宋因周之旧为都曰东京县十六开封【赤】祥符【赤东魏浚仪县宋真宗大中祥符三年改】尉氏【畿】陈留【畿】雍邱【畿】封邱【畿】中牟【畿】阳武【畿】延津【畿旧酸县政和七年改】长垣【畿隋匡城县宋建隆元年改为鹤邱后又改】东明【畿本东昏镇干徳元年置　按太平寰宇记东明镇在东昏城之东建隆四年于本镇置县仍以东明为名与宋史异谨附识】扶沟【畿】鄢陵【畿】考城【畿崇宁四年与太康同拱州大观四年废拱州二县复来】太康【畿宣和二年复拱州六年仍京畿】咸平【畿旧通许镇陈留真宗咸平五年置县】
　　京东路至道三年以应天兖徐曹青郓密齐济沂登莱单濮潍淄淮阳军广济军清平军宣化军莱芜监利国监为京东路熙宁七年分为东西两路以青淄潍莱登密沂徐州淮阳军为东路郓兖齐濮曹济单州南京为西路元丰元年割京西路齐州属东路割东路徐州属西路元祐元年京东东路京东西路并为京东路京西南路京西北路并为京西路其后仍分为两路
　　东路府一州七军一县三十八
　　青州【望】北海郡【按舆地广记北海郡政和元年改　为齐郡宋史不载疑系脱畧谨附识】镇海军节度建隆三年以北海县置军太宗淳化五年改军名仁宗庆厯三年初置京东东路安抚使县六益都【望】夀光【望】临朐【望】博兴【上】千乘【上】临淄【上】
　　密州【上】高密郡【按宋史阙郡名今据王存元丰九域志増入】防御开宝五年升为安化军后降防御六年复为节度县五诸城【望】安邱【望唐辅唐县梁改安邱县晋改胶西县宋开宝四年复今名】莒【望】高密【上】胶西【元祐三年以板桥镇为胶西县兼临海军使　按胶西县宋史□注望等字谨仍其旧后凡阙注者仿此】济南府【上】济南郡兴徳军节度【按李攸宋朝事实治平二年升为兴徳军节度宋史脱去升建年分谨附识】本齐州【按齐州宋史误作济州考济州自属西路此当作齐州今据舆地广记元丰九域志诸书改正】先属京东路咸平四年废临济县元丰元年割属京东东路政和六年升为府县五厯城【】禹城【】章邱【中真宗景徳三年以章邱县置清平军熙宁二年废军即县沼置军使　按宋朝事实咸平四年省临济县入章邱宋史不载谨附识】长清【中至道二年徙城于刺榆】临邑【中建隆元年河决公乘渡口壤城三年移治孙耿镇政和元年升为望】
　　沂州【上】琅琊郡防御县五临沂【望】承【望】沂水【望】费【望】新泰【中】
　　登州【上】东牟郡防御县四蓬莱【望】文登【中】黄【望】牟平【有乳山阎家口二砦】
　　莱州【中】东莱郡防御县四掖【望】莱阳【望】胶水【望】即墨【中】潍州【上】团练建隆三年以青州北海县建为北海军干徳二年升为州【按舆地广记政和元年曰北海郡宋史未详谨附识】县三北海【望】昌邑【望本隋都昌县后废宋建隆三年置　按宋朝事实建隆三年析北海县地置昌邑县与宋史异谨附识】昌乐【本唐营邱县后废宋干徳中复置安仁县后又改】
　　淄州【上】淄州郡军事县四淄川【望】长山【中】邹平【中下景徳元年移治济阳废县】高苑【下景徳三年以县置宣化军熙宁三年废军为县州即县治置军使】淮阳军【同下州】太平兴国七年以徐州下邳县建为军幷以宿迁县来属县二下邳【望】宿迁【中】
　　西路府四州五军一县四十三
　　应天府河南郡归徳军节度本唐宋州宋至道中为京东路景徳三年升为应天府大中祥符七年建为南京熙宁五年分属西路【按宋志京东路称熙宁七年分郓兖齐濮曹济单州南京为西路此云大中祥符七年建为南京熙宁五年分属西路前作熙宁七年此作五年彼此互异谨附识】县六宁陵【畿与楚邱同拱州大观四年复来政和四年又拨拱州宣和六年复来】宋城【赤】谷熟【畿】下邑【畿】楚邱【畿】虞城【畿】
　　袭庆府鲁郡泰宁军节度【按舆地广记唐泰宁军周降为防御宋建隆元年复泰宁军宋史未详谨附识】本兖州大中祥符元年升为大都督政和入年升为府县七瑕【上大观四年以瑕邱县为瑕县】奉符【上本汉干封县宋开宝五年移治岱岳镇大中祥符元年改　按汉干封县据舆地广记当云汉博县唐高宗干封元年更名干封县】泗水【上】龚【上大观四年以龚邱县为龚县】仙源【中魏曲阜县宋大中祥符五年改　按方舆纪要云汉置鲁县晋为鲁郡治宋及后魏因之隋文帝开皇三年改县日汶阳十六年又改曰曲阜则是曲阜之名隋始有之注云魏曲阜县魏字疑误谨附识】莱芜【中】邹【下煕宁五年省为镇入仙源元丰七年复】监一莱芜【主铁冶】
　　徐州大都督彭城郡武宁军节度本属京东路元丰元年割属京东西路县五彭城【望】沛【望】萧【望】滕【】丰【】监二宝丰【元丰六年置铸铜钱八年废】利国【主铁冶】
　　兴仁府【辅】济隂郡彰信军节度本曹州建中靖国元年改赐军额曰兴仁崇宁元年升为府大观二年以拱州为东辅升督府政和元年罢督府复为辅郡县四济隂【望】宛亭【望元祐元年改寃句县为宛亭　按舆地广记大观二年改为宛亭县与宋史异谨附识】乘氏【紧】南华【上】
　　东平府东平郡天平军节度本郓州庆厯三年初置京东西路安抚使大观元年升大都督府政和四年移安抚使于应天府宣和元年改为东平府县六须城【望】阳谷【望景徳三年徙孟店】中都【紧】夀张【上】东阿【紧】平隂【上】监一东平【宣和三年置政和三年罢】
　　济州【上】济阳郡防御县四钜野【望】任城【望】金乡【望】郓城【望】
　　单州【上】砀郡建隆元年升为练县四单父【望】砀山【望】成武【】鱼台【上】
　　濮州【上】濮阳郡团练县四鄄城【望】雷泽【】临濮【上】范【上】拱州保庆军节度本开封府襄邑县崇宁四年建为州赐军额为东辅以开封之考城太康南京之宁陵楚邱柘城来大观四年废拱州复为襄邑县还隷开封政和四年复为州又复为辅郡宣和二年罢辅郡仍京东西路以襄邑太康宁陵为属县六年又以宁陵归南京太康归开封复割柘城来属县二襄邑【按此似亦畿县史失注】柘城【畿】
　　广济军本汉定陶县唐为镇曹州【按本汉定陶县以下据舆地考増入】宋太平兴国二年建为军四年割曹澶濮济四州地复置县焉熙寜四年废军以县曹州元祐元年复为军县一定陶【上】
　　京西路旧分南北两路后并为一路熙寜五年复分南北两路
　　南路府一州十军一县三十一
　　襄阳府【望】襄阳郡山南东道节度本襄州宣和元年升为府县五襄阳【】邓城【望】谷城【】宜城【中下】中庐【中下隋义清县宋太平兴国元年改绍舆五年省入南漳】
　　邓州【望】南阳郡武胜军节度旧为上郡政和二年升为望郡建隆初废临瀬县【按宋朝事实建隆初废临濑县入穰县宋史未详谨附识】县五穰【上】南阳【中下防厯四年废方城县为镇入焉元丰元年改为县唐州】内乡【中下】淅川【中下　按淅川县宋史失载今防舆地广记増入】顺阳【中下太平兴国六年升顺阳镇为县】随州【上】汉东郡崇信军节度干徳五年升为崇义军节度太平兴国元年改今名县三随【上熙宁元年废光化县为镇入焉】唐城【中下】枣阳【中下】
　　金州【上】安康郡干徳五年改昭化军节度【按宋朝事实改节度下有复为防御四字谨附识】县五西城【下】洵阳【中干徳四年废渚阳县入焉　按渚阳当作淯阳】汉隂【中】石泉【下】平利【下熈宁六年省为镇入西城元祐复】
　　房州【下】房陵郡保康军节度开宝中废上庸永清二县【按元丰九域志废上庸永清二县并归竹山宋史未详谨附载】雍熈三年升为军县二房陵【上】竹山【下】
　　均州【上】武当郡武当军节度本防御干徳六年移入上州防御宣和元年赐军额县二武当【上】郧乡【上　按舆地广记干徳六年废丰利县入郧乡宋史不载谨附识】
　　郢州【上】富水郡防御县二长寿【上】京山【下】
　　唐州【上】淮安郡建隆元年升为练开宝五年废平氏县县五泌阳【中下】湖阳【中下有银埸】比阳【中下】桐栢【下】方城【下后魏县庆厯四年废为镇入邓州南阳县元丰元年复为县州】
　　光化军【同下州】干徳二年以襄州隂城镇建为军析谷城县三乡置干徳县焉熈宁五年废军改干徳为光化县襄州元祐初复县一干徳【望】
　　北路府四州五军一县六十三
　　河南府洛阳郡宋因梁晋之旧为西京熈宁五年分京西北路县十六河南【赤】洛阳【赤熈宁五年省入河南元祐二年复】永安【赤奉陵寝景徳四年升镇为县】偃师【畿庆厯二年废四年复熈宁五年省入缑氏八年复置省缑氏县为镇焉】颍阳【畿庆厯二年废四年复熈寜五年省入登封元祐二年复置　按舆地广记洛阳偃师颍阳三县皆云熈寜八年省与宋史异谨附识】巩【畿】宻【畿崇宁四年割郑州宣和一年还府】新安【畿】福昌【畿熈寜五年省入夀安元祐元年复为县】伊阳【畿熈寜二年割栾川治镇入虢州卢氏县五年废伊闗县为镇入河南六年改伊阳】渑池【畿仁宗景祐四年改铁门镇曰延禧】永宁【畿】长水【畿】寿安【畿庆厯二年废为镇四年复】河清【畿开宝元年移治白佊镇熈宁八年置铁监】登封【畿】监一阜财【熈寜七年置铸铜钱】
　　颍昌府【次府】许昌郡忠武军节度本许州元丰三年升为府崇寜四年为南辅大观四年罢辅郡政和四年复为辅郡宣和二年复罢辅郡依旧京西北路县七长社【次赤熈宁四年省许田县为镇入焉】郾城【次畿】阳翟【次畿】长葛【次畿】临颍【次畿】舞阳【次畿】郏【中元汝州崇寜四年来】
　　郑州【辅】荥阳郡奉宁军节度熈宁五年废州以管城新郑开封府省荥阳荥泽为镇入管城原武县为镇入阳武元丰八年复州元祐元年还旧节度崇宁四年建为西辅大观四年罢辅郡政和四年又复宣和二年又罢【按宋史于郑州称辅是终为辅郡矣宣和二年又罢之后不知何年又复史无明文疑有脱畧】县五管城【望】荥泽【中】原武【上】新郑【上】荥阳【　按以上五县及滑州所领之县通考俱入开封】
　　滑州【辅】灵河郡太平兴国初改武成军节度熈宁五年废州县并开封府元丰四年复元祐元年还旧节度县三白马【中熈宁三年废灵河县焉　按舆地广记治平三年省灵河县入白马与宋史异瑾附识】韦城【望】昨城【　按昨城当是胙城】
　　孟州【望】河阳三城节度政和二年改济源郡县六河阳【望】济源【望】温【望】汜水【上熈寜五年省入河隂元丰二年复置大中祥符四年改武牢国曰行庆】河隂【中】王屋【中熈宁五年自河南来　按舆地广记王屋县庆厯三年来属与宋史异谨附识】
　　蔡州【】汝南郡淮康军节度【按宋朝事实景祐二年升淮康军节度宋史脱去升建年分谨附识】县十汝阳【上】上蔡【上】新蔡【中】褒信【中】遂平【中】新息【中】确山【中隋朗山县宋大中祥符五年改】真阳【中】西平【中】平兴【中】淮宁府【辅】淮阳郡镇安军节度本陈州政和三年改辅为上宣和元年升为府县五宛邱【】项城【上】商水【中按宋朝事实建隆元年改溵水镇为商水县宋史末详谨附识】西华【中】南顿【中熈寜六年省为镇入商水项城二县元祐元年复】
　　顺昌府【上】汝隂郡旧防御后为练本颍州开宝六年复为防御元丰二年升顺昌军节度政和六年改为府县四汝隂【望开宝六年移治于州城东南十里】泰和【望　按舆地广记开宝六年析汝隂之百尺镇置万寿县舆地考万寿县注云宣和后改为泰和县宋史未详谨附识】颍城【】沈邱【】汝州【辅】临汝郡陆海军节度本防御政和四年赐军额县五梁【中】襄城【】叶【上】鲁山【中】宝丰【中旧名龙兴熈寜五年省为镇入鲁山元祐元年复宣和二年改为宝丰县】
　　信阳军【同下州】唐义阳郡本申州开宝九年降为义阳军废钟山县【按宋朝事实开宝九年省钟山县入义阳宋史未详谨附识】太平兴国元年改为信阳军县二信阳【中下　按舆地广记太平兴国元年改义阳县为信阳县宋史未详谨附识】罗山【中下开宝九年废太宋雍熈二年复置】
　　河北路旧分东西两路后并为一路熈宁六年再分为两路
　　东路府三州十一军五县五十七【按东路府州军共领县五十六史作五十七误】
　　大名府魏郡庆厯二年建为北京八年始置大名府路安抚使统北京澶怀卫徳博濵棣通利保顺军熈宁六年分属河北东路县十二元城【赤熈宁六年省大名县为镇入焉】莘【畿】大名【次赤熈宁六年省入元城绍圣二年复政和六年徙治南乐镇】内黄【畿】成安【畿熈宁六年省洹水县为镇入焉】魏【次畿】馆陶【畿熈宁五年省永济县为镇又焉寻以永济改临清县】临清【次畿】夏津【畿】清平【畿宋初自博州来熈宁二年又割博平县明灵砦焉本县移置明灵】冠氏【畿】宗城【畿熈宁五年省临清县为镇入焉当年后旧六年又省经城县为镇入焉】开徳府【上】澶渊郡镇宁军节度本澶州崇宁四年建为北辅五年升为府【按舆地广记大观元年升开徳府与宋史异谨附识】宣和二年罢辅郡仍河北东路县七濮阳【中】观城【望皇祐元年省入濮阳顿邱四年后置　按舆地广记雍熈四年省临黄县入观城宋史不载谨附识】临河【】清丰【中庆厯四年徙清丰县治徳清军即县置军使州熈宁六年省顿邱县入清丰】卫南【中】朝城【畿旧大名府崇宁四年与南乐同来】南乐【畿】徳清军【见上】
　　沧州【上】景城郡横海军节度县五清池【望熈宁四年省饶安县为镇入清池有干符巷姑三女泥姑小南河五砦政和二年改巷姑曰海清三女曰三河泥姑曰河平　按元丰九城志熈寜五年省饶安县与宋史异谨附识】无棣【望治平中徙无棣县治保顺军即县治置军使州】盐山【】乐陵【熈寜二年徙治成平镇】南皮【中熈寜六年省临津县入焉】保顺军【周置军于沧州无棣县南二十里宋开宝三年又以沧棣二州界保顺吴桥二镇之地益焉仍沧州】冀州【上】信都郡旧练庆厯八年升安武军节度县六信都【望】蓨【上】南宫【上皇祐四年升新河镇为县废南宫六年省新河为镇入焉　按宋史既称皇祐四年废南宫而又有六年省新河县为镇入之语疑六年复置南宫故仍省新河以入之但防舆地广记又称皇祐四年省当阳县入南宫则似并未尝废而舆地考称堂阳县元丰间省为镇又与舆地广记互异谨附识】枣强【上熈宁元年省为镇入信都十年复置】武邑【上】衡水【中】
　　河间府【上】河间郡瀛海军节度本瀛州防御至道三年以髙阳顺安军旧名闗南太平兴国元年改名髙阳闗庆厯八年始置髙阳闗路安抚使统瀛莫雄贝冀沧永静保定干宁信安十州军大观二年升为府赐军额县三河间【望雍熈中置平虏砦景徳二年改为肃寜城】乐寿【望至道二年自深州来熙宁六年省景城为镇入焉】束城【上熙宁六年省为镇入河间元祐元年复】
　　博州【上】博平郡防御县四聊城【望】髙唐【望】堂邑【望】博平【紧熙宁二年割明灵砦北京清平】
　　棣州【上】乐安郡防御建隆二年升为练俄为防御县三猒次【上】商河【中】阳信【下】
　　莫州【上】文安郡防御熙宁六年省长丰县为镇又省莫县入任邱元祐二年复莫县防又罢为镇县一任邱【上有马村王家二砦宋政和三年改马村砦曰定安王家砦曰定平】
　　雄州【中】防御本唐涿州瓦桥闗宋政和三年赐郡名曰易阳县二归信【中有张家木埸三桥双柳大涡七姑垣红城新垣八砦　按舆地广记周世宗显徳六年置雄州治归义县宋太平兴国元年改为归信县宋史未详谨附识】容城【中建隆四年复置按五代史职方考雄州周显徳六年克瓦桥闗置治归义割易州之容城为属防废宋史但载建隆复置而不原始废之时似未详晰谨附识】
　　霸州【中】防御本唐幽州永清县地后置益津闗周置霸州以莫州之文安瀛州之大城来属宋政和三年赐郡名曰永清县二文安【上景祐二年废永清县入焉有刘家涡刀鱼莫金口阿翁雁头黎阳喜涡鹿角八砦元丰四年割鹿角砦信安军政和三年改刘家涡砦曰安平阿翁曰仁孝雁头曰和宁喜涡曰喜安】大城【上】
　　徳州【上】平原郡军事宋初省归化县景祐二年废安陵县入将陵后割属永静军熙宁六年省徳平县为镇入安徳县二安徳【望】平原【】
　　濵州【上】军事大观二年赐渤海郡名大中祥符五年废蒲台县【按舆地广记大中祥符中省蒲台县入渤海宋史未详谨附识】县二渤海【望】招安【上庆歴三年升招安镇为县熙宁六年省为镇入渤海元丰二年复为县　按宋朝事实舆地广记俱云析渤海县地置招安县与宋史异谨附识】
　　恩州【下】清河郡军事唐贝州晋永清军节度周为防御宋初复为节度庆厯八年改州名罢节度县三清河【望太宗端拱元年徙治永宁镇淳化五年徙今治熙宁四年省清阳县入焉】武城【望】厯亭【至和元年废漳南县入焉】
　　永静军【同下州】唐景州周降为通远军宋太平兴国六年以军直属京淳化元年以冀州阜城来属景徳元年改军名县三东光【】将陵【望景祐元年移治于长河镇】阜城【中仁宗嘉祐八年省为镇入东光熙宁十年复为县】
　　清州【下】本干宁军幽州芦台军之地晋防契丹周平三闗置永安县属沧州宋太平兴国七年置军改县曰干宁焉【按宋朝事实太平兴国七年以永安县之范桥镇置干宁县与宋史异谨附识】大观二年升为州【按宋朝事实舆地广记各书并云大观二年河清七昼夜因改为清州宋史未详谨附识】政和三年赐郡名曰干宁县一干宁【熙宁六年省为镇元符二年复崇宁三年再省政和五年又复】砦六【钓台独流北独流东当城沙涡百万】
　　信安军【同下州】太平兴国六年以霸州淤口砦建破虏军景徳二年改为信安【按曽巩隆平集作景徳元年与宋史志异考史真宗本纪景徳元年十二月甲辰改威虏诸州名是时新与契丹讲和故有是事则信安军自当与保定军同为元年所改志盖误也谨附识】砦七【周河刀鱼田家狼城佛圣涡鹿角李详元丰四年霸州鹿角砦始军　按刀鱼鹿角二砦并见前霸州文安县注此注只云鹿角砦元丰四年始军与前文安县注称元丰四年割鹿角信安军之説合独刀鱼不详何时来而前后两载谨附识】
　　保定军【同下州】太平兴国六年以涿州归信县【按归信县三字据舆地广记补入】新镇建平戎军景徳元年改为保定军景祐元年析霸州文安大城二县五百户军宣和七年废军为保定县莫州防依旧砦二【桃花父母政和三年改父母砦曰安宁】西路府四州九军六县六十五
　　真定府【次府】常山郡唐成徳军节度本镇州宋开寳六年废九门石邑二县端拱初以鼓城祁州淳化九年以东鹿深州庆厯八年初置真定府路安抚使统真定磁相邢赵洺六州县九真定【次赤】稾城【次畿】栾城【次畿】元氏【次畿】井陉【次畿熙宁六年省入获鹿平山八年复置徙治天威军即县治置军使府有天威军小作口王家谷三砦】获鹿【次畿】平山【次畿有甘泉岚州沂州檀明夫妇相岭黄岗洪山赤箭抱儿石虎中子雕拱东临山西临山十五砦】行唐【次畿】灵夀【次畿熙宁六年省为镇入行唐八年复有赤陉飞吴二砦】砦一北砦【咸平二年置熙宁八年析行唐县二郷砦】天威军【见上】
　　相州【望】邺郡彰徳军节度县四安阳【熙宁五年省永和县入焉　按舆地广记天圣七年改永定县曰永和熙宁六年省并安阳宋史未详谨附识】汤阴【宣和三年以汤阴县濬州防复来】临漳【熙寜五年省邺县入焉】林虑【中】
　　中山府【次府】博陵郡本定州建隆元年以易北平来属太平兴国初改定武军节度庆厯八年始置定州路安抚使统定保深祁广信安肃顺安永宁八州政和三年升为府改赐名曰中山县七安喜【　按舆地广记仁宗康定元年省唐昌县入安喜宋史不载谨附识】无极【　按舆地广记唐昭宗景福二年属祁州宋景徳元年来属宋史不载谨附识】曲阳【上】唐【上】望都【中】新乐【中】北平【中下】砦一军城【曲阳县】北平军【庆厯二年以北平砦建军四年复州即北平县治置军使州】
　　信徳府【次府】钜鹿郡后唐安国军节度本邢州宋宣和元年升为府县八邢台【上宣和二年改龙岗县为邢台】沙河【上】任【中】尧山【中】平郷【上熙宁六年省平郷县为镇入钜鹿元祐元年复】内邱【上熙宁六年省尧山县入焉元祐元年复】南和【中熙寕五年省任县为镇入焉元祐元年复】钜鹿【上】
　　濬州平川军节度本通利军端拱元年以滑州黎阳县为军【按方舆纪要云黎阳县唐属衞州五代晋改属滑州宋初因之雍熙中改属澶州端拱初建通利军据此则当云以澶州黎阳县为军宋史作滑州疑误谨附识】天圣元年改通利为安利四年以卫州卫县军熙宁三年废为县卫州元祐元年复为军政和五年升为州号濬川军节度改今额县二卫【上熙宁六年废为镇入黎阳后复】黎阳【中】
　　怀州【雄】河内郡防御建隆元年升练俄为防御县三河内【熙寕六年省武徳县为镇入焉】脩武【上熙寕六年省为镇入武陟元祐元年复】武陟【中】
　　卫州【望】汲郡防御县四汲【中】新郷【煕寕六年废为镇入汲元祐二年复】获鹿【上天圣四年自懐州来】共城【中】监一黎阳【熙寕七年置铸铜钱】
　　洺州【望】广平郡建隆元年升为防御熙宁三年省曲周县为镇入鸡泽六年省临洺县为镇入永年元祐二年曲周临洺复为县寻复为镇四年曲周鸡泽依旧别为两县县五永年【上】肥郷【望】平恩【】鸡泽【中】曲周【中】深州【望】饶阳郡防御雍熙四年废陆泽县县五静安【望本汉下博县周置静安军以县俄复焉宋太平兴国七年又静安军雍熙二年军废还属三年县废四年复置改今名】束鹿【望淳化中自真定来属】安平【望】饶阳【望】武强【望】
　　磁州【上】阳郡綀旧名慈政和三年改作磁【按唐地理志惠州本磁州昭宣帝天祐三年以慈磁声一更名五代史梁改惠州唐复曰磁州不知何年复为慈州至宋政和三年始改作磁别无可考谨附识】县三阳【上熙宁六年省昭徳县为镇入焉】邯郸【上】武安【上有固镇永安黄泽海回四砦】
　　祁州【中】蒲阴郡练端拱初以镇州鼓城来属景徳元年以无极定州熙宁六年省深泽县为镇入鼓城元祐元年复县三蒲阴【望】鼓城【】深泽【中】
　　庆源府【望】赵郡庆源军节度本赵州军事大观三年升为大藩崇宁四年赐军额宣和元年升为府县七平棘【望】宁晋【望】临城【上唐县宋熙寕元年省隆平县为镇入焉元祐元年复】髙邑【中寕五年省栢郷賛皇二县为镇入焉元祐元年皆复】隆平【中　按舆地广记唐昭庆县宋开宝五年改为隆平宋史未详谨附识】栢郷【中】賛皇【下】
　　保州【下】军事本莫州清苑县建隆初置保塞军太平兴国六年建为州政和三年赐郡名曰清苑县一保塞【望太平兴国六年析易州满城之南境入焉　按宋朝事实太平兴国六年改清苑县为保塞县宋史未详谨附识】安肃军【同下州】本易州遂城县太平兴国六年建为静戎军析易州遂城三郷置静戎县焉景徳元年并县改安肃军宣和七年废军为安肃县知县事仍兼军使防依旧县一安肃【中】
　　永宁军【同下州】雍熙四年以定州博野县建宁邉军景徳元年改永宁军【按舆地广记景徳元年改永定军天圣四年改永寕军宋史不载永定军改永宁军又误为景徳时事谨附识】宣和七年废为博野县知县事仍兼军使寻依旧县一博野【望】
　　广信军【同下州】太平兴国六年改易州遂城县为威虏军景徳元年改广信军县一遂城【中】
　　顺安军【同下州】本瀛州髙阳闗砦太平兴国七年置唐兴砦淳化三年建为顺安军至道三年以瀛州髙阳县来属熙宁六年省县为镇十年复县一髙阳【中】
　　河东路府三州十四军八县八十一【按河东路府州军共领县八十二史作八十一误】
　　太原府太原郡河东节度太平兴国四年降为紧州【按宋朝事实作降为并州与宋史异谨附识】军事废太原县【按元丰九域志废太原县归榆次宋史未详谨附识】以平定乐平二县属平定军交城属大通监旧领河东路安抚使元丰为次府大观元年升大都督府县十阳曲【次赤有百井阳兴二砦】太谷【次畿】榆次【次畿】寿阳【次畿】盂【次畿】交城【次畿开宝元年自大通监来】文水【次畿】祁【次畿】清源【次畿】平晋【中熙宁三年废入阳曲政和五年复　按舆地广记建隆四年以平晋县为平晋军太平兴国四年废军为县宋史未详谨附识】监二大通永利
　　隆徳府大都督府上党郡昭义军节度太平兴国初改昭徳旧领河东路兵马钤辖兼提举泽晋绛州威胜军屯驻泊本城兵马廵检事本潞州建中靖国元年改为军崇寜三年升为府仍还昭徳旧节县八上党【望】屯留【上】襄垣【上】潞城【上】壶闗【中】长子【中】渉【中】黎城【中天圣三年徙治渉之东南白马驿熙宁五年省入潞城县元祐元年复】
　　平阳府【望】平阳郡建雄军节度本晋州政和六年升为府县十临汾【望】洪洞【紧】襄陵【紧熙宁五年废慈州乡宁县分焉有雕掌豹尾二砦】神仙【上有韩买安国史壁叠头等堡】赵城【上熙宁五年省为镇洪洞元丰三年复为县】汾西【中有厚裔青岸石桥青山边栢五砦】霍邑【中】冀氏【中有府城永兴二砦陶川白练当谷横岭四堡】岳阳【中下】和川【中下太平兴国六年废沁州以县来属熙宁五年省为镇入冀氏元祐元年复为县】务二炼矾矾山庆祚军【政和三年以赵城造父始封之地升为军以军事领之】绛州【雄】绛郡防御县七正平【望】曲沃【望】太平【望熙宁五年废慈州以乡宁县分太平稷山】翼城【上】稷山【中】绛【中有中山花崖华山三砦】垣曲【下有铜钱一监】
　　泽州【上】髙平郡县六晋城【紧】髙平【上】阳城【上】端氏【中】陵川【中】沁水【中下】闗一雄定【旧天井闗属晋城县钦宗靖康元年改今名】
　　代州【上】雁门郡防御景徳二年废唐林县【按舆地广记省唐林入崞县宋史未详谨附识】县四雁门【中下有西陉胡谷雁门三砦】崞【中下有楼板阳武石峡土墱四砦】五台【中下】繁畤【下有繁畤茹越大石义兴治宝兴军瓶形梅回麻谷八砦】
　　忻州【下】定襄郡练县二秀容【紧熙宁五年省定襄入焉元祐元年定襄复为县有石岭闗忻口云内徒合四砦】定襄【中下】
　　汾州【望】西河郡军事县五西河【望有永利西监】平遥【望】介休【上】灵石【中有阳凉南闗阳凉北闗】孝义【上太平兴国元年改为中阳后复为孝义熙宁五年省为镇入介休元祐元年复】
　　辽州【下】乐平郡熙宁七年州废省平城和顺二县为镇入辽山县平定军省榆社县为镇入威胜军武乡县元丰八年复置州县镇并复来元祐元年复置榆社和顺平城县县四辽山【下有黄泽砦】和顺【下】榆社【中下】平城【中】宪州【中】汾源郡军事初治楼烦咸平五年移治静乐军【按此下疑脱之静乐三字】县遂废军又废【按又废二字疑衍】楼烦改岚州【按宋史所载宪州沿革未详据隆平集宋朝事实并云咸平三年以岚州静乐塞为静乐军五年改静乐军为宪州元丰九域志云废静乐军置宪州以楼烦县州谨附识】熙宁三年废宪州以静乐县岚州十年复宪州仍领静乐县政和五年赐郡名县一静乐【中咸平五年废天池元池二县入焉】
　　岚州【下】楼烦郡军事太平兴国五年以岚谷岢岚军县三宜芳【中有飞鸢堡】合河【中下有乳浪砦】楼烦【下咸平五年自宪州来】石州【下】昌化郡军事旧带岚石隰三州都廵检使元丰五年置葭芦吴堡二砦州因置二砦沿边都廵检使遂令三州各带沿边都廵检使哲宗元符二年升葭芦砦为晋宁军以州之临泉县焉大观三年复以定胡县晋宁军县三离石【中】平夷【中有伏落津砦】方山【下】
　　隰州【下】大宁郡练熙宁五年废慈州以吉乡县州即县治置吉乡军使仍省文城县为镇焉元祐元年复慈州七年以州之上平永宁两闗俯逼西界以州为次边县六隰川【上】温泉【上有碌矾一务水头白壁先降三砦】蒲【中】大宁【中】石楼【中有上平永宁二砦】永和【中】
　　慈州【下】练旧领吉乡文城乡宁三县熙宁五年废州以吉乡县隰州即县治置吉乡军使仍省文城为镇焉又以乡宁入晋州襄陵县元祐元年复吉乡军为慈州县一吉乡【中】
　　麟州【下】新秦郡干徳五年升建宁军节度端拱初改镇西军节度县一新秦【上政和四年废银城连谷二县入焉有神堂静羌二砦惠宁镇川二堡银城有屈野川五原塞银城神木建宁三砦肃定神木通津阑干四堡连谷有屈野川横阳堡】大和砦【地名大和谷元符二年进筑赐名】大和堡【元符二年进筑赐名】
　　府州【中】靖康军节度夲永安军崇宁元年改军额政和五年赐郡名曰荣河旧置麟府路军马司以太原府代州路钤辖领之县一府谷【下有安丰宁府百第三砦河濵斥堠靖安西安三堡】宁川堡【府州安丰砦外第九砦元符元年赐名】宁边砦【地名端正平元符二年进筑赐名】宁疆堡【宣和六年独移庄岭建堡赐名】震威城【宣和六年铁炉骨堆建砦赐名】
　　丰州【下】庆厯元年元昊攻防州地嘉祐七年以府州萝泊川掌地复建为州夲军事政和五年赐郡名宁丰砦二永安保宁
　　咸胜军【同下州】太平兴国三年【按隆平集作太平兴国二年与宋史异谨附识】于潞州铜鞮县乱栁石围中建为军【按宋朝事实舆地广记并云并沁州入焉宋史未详谨附识】县四铜鞮【中太平兴国初与武乡自潞州来】武乡【上熙寜七年废辽州以榆社县为镇入焉元丰八年复置辽州以榆社往】沁源【中下太平兴国六年废沁州以县来】緜上【中下仁宗宝元二年自大通监来庆厯六年徙治军西北大觉寺地　按宋朝事实太平兴国六年废沁州以绵上县属大通监宝元二年来属宋史未详谨附识】
　　平定军【同下州】太平兴国二年以镇州广阳砦建为军四年以并州平定乐平二县来属县二平定【中唐广阳县宋太平兴国四年改有故井陉闗百井砦】乐平【中有静阳砦　按方舆纪要乐平县宋干徳初伐北汉取之升为平晋军旋复故改属平定军宋史未详谨附识】
　　岢岚军【同下州】太平兴国五年以岚州岚谷县建为军县一岚谷【下熙宁三年废元丰六年复置有永和洪谷等六砦】
　　宁化军【同下州　按舆地广记太平兴国四年析岚州地置宁化县五年于县置军宋史未详谨附识】县一宁化【熙宁三年废元祐元年复崇宁三年又废为镇有西阳脑子细腰窟谷四砦】火山军【同下州】本岚州之地太平兴国七年建为军【按舆地广记以岚州雄勇镇建为军宋史未详谨附识】治平四年置火山县四年废之【按宋朝事实熙宁四年县废宋史脱误谨附识】砦一下镇【火山军旧领雄勇偏头董家横谷桔橰防水六砦庆厯初置下镇砦嘉祐六年废偏头砦熙宁元年废桔橰砦元丰九域志领砦一】
　　保徳军【同下州】淳化四年析岚州【按舆地考作宪州谨附识】地置定羌军景徳元年改津二大堡沙谷
　　晋宁军夲西界葭芦砦元丰五年收复六年并吴堡砦并石州元祐四年给赐夏人绍圣四年收复元符二年以为晋宁军割石州之临泉焉知军领岚石路沿边安抚使兼岚石隰州都廵检使大观三年复以石州定胡县来县二定胡【中旧领定胡天浑津吴堡三砦按吴堡砦元丰四年收复】临泉【中下旧领克胡葭芦二砦桉葭芦砦乃元丰五年收复后为晋陵军】神泉砦【地名榆木川在废葭芦砦北元符元年赐今名】三交堡【地名三交川岭元符元年神泉砦筑堡毕工赐名】乌龙砦【元符二年进筑赐名】通秦砦【地名星罗岭元符二年赐名】宁河砦【地名库实页岭元符二年赐名】弥川砦【地名弥勒川元符三年赐名】通秦堡【地名精移堡元符二年同砦赐名】宁河堡【地名哥厓岭元符二年同砦赐名】弥川堡【地名小红厓元符二年同砦赐名】靖川堡

　　钦定续通典卷一百二十六
<史部,政书类,通制之属,钦定续通典>
　　钦定四库全书
　　钦定续通典卷一百二十七
　　州郡
　　宋【陜西路　两浙路　淮南东路　淮南西路江南东路　江南西路　荆湖南路　荆湖北路】
　　陜西路庆厯元年分陜西沿边为秦凤泾原环庆鄜延四路熙宁五年陜西又分永兴建熙河并前四路为六路共三十四州军【按王应麟地理通释康定二年分陜西为四路秦鳯泾原环庆鄜延熙宁五年陜西又分永兴建熙河并前四路为六路宋史俱混入熙河当有错误】
　　永兴军路府二州十五军一县八十三其后延州庆州改为府又増银州醴州及定边绥徳清平庆成四军凡府四州十五军五县九十【按永兴军路脱去丹州及鄜州所领四县得州十四县七十八今増入丹州及鄜州四县则州十五县八十二加后増置清平军定边军各一县醴州五县共县八十九内醴泉武功二县重见实得县八十七宋史有误】
　　京兆府京兆郡永兴军节度本次府大观元年升大都督府旧领永兴军路安抚使宣和二年诏称京兆府县十三长安【次赤】樊川【次赤旧万年县宣和七年改】鄠【次畿】蓝田【次畿】咸阳【次畿】泾阳【次畿】栎阳【次畿】髙阳【次畿　按髙阳当作髙陵】兴平【次畿】临潼【次畿唐昭徳县宋大中祥符改　按昭徳当作昭应】醴泉【次畿】武功【次畿政和八年同醴泉拨入醴州】干祐【次畿】监二【熙宁四年置铸铜钱八年置铸铁钱】
　　河中府【次府】河东郡防国军节度【按宋朝事实太平兴国七年改防国军节度宋史未详谨附识】旧兼提举解州庆成军兵马巡检事县七河东【次赤熙宁三年省西河县六年省永乐县为镇入焉】临晋【次畿】猗氏【次畿】虞乡【次畿】万泉【次畿】龙门【次畿元祐二年置铸钱监二】荣河【次畿旧庆成军熙宁元年废以荣河府即县治置军使】庆成军【大中祥符中以荣河为庆成军寻废】
　　解州【中】防御县三解【中】闻喜【望】安邑【】
　　陜州大都督府陜郡太平兴国初改保平军节度旧兼提举商虢州兵马巡检事县七陜【中熙寕六年省硖石县为石壕镇入焉】平陆【上】夏【上】灵寳【上熙宁四年省湖城县入焉】芮城【中下】湖城【中下元丰元年复置县】阌乡【中下太平兴国三年自虢州与湖城县同来】监二【熙宁三年置铸铜钱八年置铸铁钱】
　　商州【望】上洛郡军事县五上洛【中】商洛【中下】洛南【中下】丰阳【中】上津【中下】
　　虢州【雄】虢郡军事县四卢氏【中熙寕二年以西京伊阳县栾川治隶焉】虢畧【中唐宏农县宋建隆初改常农至道三年改今名熙寜四年省玉城县为镇入焉】朱阳【中干徳六年废入常农太平兴国七年复置】栾川【元祐二年以乐川治为镇崇宁三年改为县】
　　同州【望】冯翊郡定国军节度【按宋朝事实太平兴国七年升定国军节度宋史未详谨附识】县六冯翊【】澄城【】朝邑【】郃阳【上熙宁四年省夏阳县为镇入焉】白水【中】韩城【中元祐二年置铸钱监】监一沙苑
　　华州【望】华阴郡建隆初为镇国军节度【按舆地广记云后唐改镇国军与宋史异谨附识】皇祐五年改镇潼军节度县五郑【上】下邽【望】蒲城【望唐奉先县宋开寳四年改建隆中自京兆隶同州真宗天禧四年自同州来】华阴【】渭南【上熙宁六年省为镇入郑元丰元年复为县旧自京兆府来】监二【熙宁四年置铸铜钱八年置铸铁钱】
　　耀州【】华原郡开寳五年为感义军节度太平兴国初改感徳军县六华原【上】富平【望】三原【望】云阳【上】同官【上】美原【中】
　　清平军本凤翔府盩厔县清平镇大观元年升为军后置终南县京兆府清平军使兼知终南县县一终南【按终南县史失望等字今仍其旧】
　　延安府中都督府延安郡彰武军节度本延州元祐四年升为府旧置鄜延路经畧安抚使统延鄜丹坊州保安军后増置绥徳军银州银州寻废县七肤施【中熙宁五年省丰林县为镇金明县为砦并入焉有金明龙安二砦安塞一堡元丰四年又收复塞门砦宣和二年改龙安曰徳安砦】延川【中熙寜八年省延水县为镇入焉有丹头绥平怀宁顺安白草永平六砦安定黒水三堡及永宁闗元丰四年收复置浮图义合米脂三砦七年以米脂义合浮图怀宁顺安绥平六城砦绥徳城元符二年废顺安白草丹头三砦】延长【中】门山【中】临真【中】敷政【中有招安万安二砦元符二年废招安砦为驿】甘泉【中下】城二【治平四年收复绥州熙宁中改为绥徳城四年置罗鄂特城抚宁宾草二堡寻废元丰五年置永乐城赐名银川砦寻废】青涧城【元符三年绥徳城】绥徳城【元符二年改为军】监一【熙宁八年置铸铁钱】塞门砦【延州北蕃部旧砦至道后与芦闗石堡安逺砦俱废元丰四年收复仍延州□施县】平羌砦【地本克胡山砦绍圣四年赐名】威戎城【地本升平塔绍圣四年赐名】平戎砦【地本杏子河东山绍圣四年赐名】开光堡【绍圣四年修筑元符元年赐名二年绥徳城】殄羌砦【地名纳木宁山元符元年进筑赐名】威羌砦【地名白洛觜元符元年进筑赐名】御谋城【崇宁三年进筑赐名】石堡砦【崇宁三年进筑赐名威徳军五年复为砦初尝置城至道后废之】制戎城【政和八年赐鄜延路天降山新城改今名】新砦芦移堡　屈丁堡　万安堡　丹头堡　青石崖堡科尔罗堡
　　鄜州【上】洛交郡保大军节度县四洛交【熙宁七年省三川县入焉】洛川【上】鄜城【上】直罗【中下　按宋史失去鄜州所领各县及丹州沿革而以丹州之宜川县属之鄜州考舆地考鄜州属永兴军路建炎三年入金领洛交洛川三川直罗鄜城五县舆地广记领县四无三川云熙寜七年省入洛交据金史地理志亦作四县洛交县下云镇一三水三水犹之三川也熙宁并省此为明证舆地考失注耳今据増正】
　　丹州【上】咸宁郡军事【按舆地广记上丹州唐天寳元年曰咸宁郡金史地理志云宋咸宁军事今据増入】县一宜川【上后魏义川县宋太平兴国中改名以鄜州废咸寜县入焉熙宁三年省汾川县七年省云岩县为镇八年析同州韩城县新封乡并入焉】
　　坊州【上】中部郡军事县二中部【】宜君【中熙宁元年省升平县为镇入焉有矾塲】
　　保安军【同下州　按舆地广记太平兴国二年以延州永安镇置军宋史未详谨附识】砦二徳靖　顺宁【按舆地广记徳靖砦天禧四年初建子城天圣元年改为徳靖砦顺宁砦庆厯四年置宋史未详谨附识】堡一园林　金汤城【旧金汤砦在徳靖砦西南元符二年进筑】威徳军【保安军之北两界上有洑流名藏底河夏人近是筑城为要害必争之地政和七年知庆州姚古克之】绥徳军唐绥州宋熙宁三年收复【按本纪熙宁二年十月丙申城绥州此作三年疑误】废为城延州元丰七年以延州米脂义合浮图怀宁顺安绥平六城砦绥徳城元符二年改为军暖泉砦【元符二年进筑赐名】米脂砦【本西夏砦元丰四年收复为米脂城后复为砦延州延州县七年改绥徳城元祐四年给赐夏人元符元年收复仍赐旧名】开光堡【绍圣四年修筑元符元年赐名二年自延安府来属】义合砦【本夏人砦元丰四年收复延州延川县七年改绥徳城】怀宁砦【延州延川县旧砦】克戎城【本西人细浮图砦元丰四年收复延州延川县七年改绥徳城元祐四年给赐夏人绍圣四年收复赐名】临夏城【地名罗果岭元符元年筑城赐今名】绥平砦【延州延川县旧砦元符二年割】青涧城【延州旧城】永宁闗【延州延川县旧闗】白草砦【延州延川县旧砦元符二年废后复置】顺安砦【延州延川县旧砦元符二年废后复置】嗣武砦【旧罗城属延州元丰四年置寻废崇宁三年修复赐名】龙泉砦【宣和二年改名通泉寻复故】清边砦　镇边砦　龙安砦【本属延安府肤施县不详何年来属】海末堡【海末至柏林十六堡黒水安定安塞本延安旧堡】窟儿堡　大厥堡花佛岭堡　临川堡　定逺堡　马栏堡　中山堡黑水堡　安定堡　佛堂堡　唐推堡　双林堡　安塞堡　浮图堡　柏林堡
　　银州银川郡五代以来为西夏所有宋元丰四年收复五年即永乐小川筑新城赐名银川砦崇宁四年为银州五年废为银川城
　　庆阳府【中】安化郡庆阳军节度本庆州建隆元年升团练干徳元年复为军事政和七年升为节度赐军额曰庆阳宣和七年改为府旧置环庆路经畧安抚使统庆环邠宁干凡五州其后废干州置定边军已而复置醴州凡统三州【按三字当是五字之讹】一军县三安化【中有大顺一城府城东谷柔逺人顺四砦元丰四年废府城砦金村堡平戎镇五年收复礓诈砦赐名安疆砦元祐元年复平戎镇　按舆地广记唐肃宗至徳元载改安化为顺化宋干徳二年复曰安化省同川县入焉宋史未详谨附识】合水【望熙宁四年始置省华池乐蟠二县为镇七年改华池镇为华池砦有东华池西华池二砦荔原一堡】彭原【熙宁二年自宁州来　按彭原县史缺望等字今仍其旧】安疆砦【本西人礓诈砦元丰五年收复赐名元祐四年给赐夏人绍圣四年收复又定边军】横山砦【地名锡卜察伊特元符元年进筑赐名】通塞堡【元符元年进筑】定边城【元符二年修筑后别为定边军】白豹城【旧属西界元符二年修复赐旧名别见定边军】绥逺砦【地本骆驼巷元符二年进筑赐名　按绥逺砦亦见定边军】宁羌砦【地本萌门三岔元符元年进筑赐名】镇安城【政和六年进筑】麦川堡【本名麦经岭政和六年赐名系环庆路未详属何州军姑附于此】威宁堡【本名衡家堡政和六年赐名系环庆路未详属何州军姑附于此】矜戎堡　府城砦【元丰二年废不知何年修复】金村堡【同上】胜羌堡　定戎堡　威边砦　怀威堡环州【下】军事旧降为通逺军淳化五年复为州县一通逺【上有乌仑肃逺洪徳永和平逺定边□堡安塞八砦按宋朝事实天圣四年改方渠县为通逺县宋史未详谨附识】兴平城【地名灰家觜元符元年筑赐名】清平闗【地名之字平元符二年建筑赐名】安边城【地名徐丁台崇宁五年筑赐名】罗沟堡【未灰台至绥逺砦中路地名火罗沟及阿原烽政和三年建筑赐名】阿原堡【地名见罗沟堡政和三年赐名】朱台堡【本朱灰台政和三年建筑赐名】安边砦　大拔砦【元丰二年废不知何年修复】方渠砦　流井堡　归徳堡　木堡　麝香堡　通归堡　恵丁堡邠州【】新平郡静难军节度县五新平【望】宜禄【望】三水【上】定平【熙宁五年宁州政和七年自宁州来隶】淳化【中淳化四年升耀州云阳黎国镇为县熙宁八年置铸钱监元丰三年废宣和元年自耀州来　按黎国镇隆平集作黎园镇宋朝事实作梨园镇互有异同谨附识】
　　宁州【望】彭原郡兴宁军节度本军事州宣和元年赐军额县三定安【】襄乐【上】真宁【下】
　　醴州本京兆府奉天县旧置干州熙宁五年废政和七年复为州更名醴八年割属环庆路县五奉天【次畿】永夀【下干徳三年自邠州来熙宁五年废干州永夀及麻亭常宁二砦俱邠州政和八年复来】武功醴泉【二县本属京兆府政和八年三月割属】好畤【本属凤翔府政和八年三月割属】
　　定边军元符二年环庆路进筑定边城后改为军县一定边【政和六年置】白豹城【元符二年进筑赐旧名已见庆阳府】东谷砦【旧砦已见庆阳府安化县】绥逺砦【地名骆驼巷元符二年进筑赐名　按绥逺砦已见庆阳府】神堂堡【大观二年进筑赐名】观化堡　通化堡　九阳堡　鸡觜砦【按庆阳府安疆砦注云又定边军此不列安疆砦疑有脱误】
　　秦凤路府一州十二军三县二十八其后増积石震武怀徳三军西宁乐廓西安洮防六州又改通逺军为巩州凡府一州十九军五县四十八【按秦凤路府州军元领县四十三后増置会州敷文防州永寜宁逺三县共领县四十六宋史误】
　　秦州【下府】天水郡雄武军节度旧置秦凤路经畧安抚使统秦陇阶成凤五州通逺军其后割通逺军属熙河县四成纪【上有渭水三阳上蜗牛下蜗牛堡子伏归小三阳照川上门四顾平戎赤崖湫西青逺近湫定西小定西下硖注鹿原上硖圆川伏羌得胜榆林大像菜园探长新水谷旧水谷柽林丙龙石人铺駞项永宁盐泉小永寜冷水泉双泉新土旧土三十九堡】陇城【中有静戎永固定平长山白榆林郭马安塞七堡】清水【中有弓门铁窟斫鞍堡子小弓门坐交得铁治坊桥子李子古道永安四顾威塞穰镇边和戎安逺挟河定川中城东城西城静边临川徳威广武宁逺长樵二十九堡】天水【上】监一太平城二伏羌【熙宁三年废丹山纳克舒干川三堡増伏羌砦为城有得胜榆林大像菜园探长新水柽林丙龙石人駞项旧水一十一堡】甘谷【熙宁元年置有吹藏大甘陇诺三堡四年置尖竿陇阳二堡】砦七【治平四年置鸡川熙宁元年改攃珠堡为通渭堡五年改古渭砦为通逺军废咱达克本当七麻三堡改通渭堡为砦割永宁宁逺威逺熟羊来逺并军寻改绥逺定边二砦为镇陇州】定西【领宁西牛鞍上硖下硖注鹿原圆川六堡】三阳【领渭滨武安上下斗□喜伏归硖口照川土门四顾平戎赤崖湫西青逺近湫十四堡】弓门【领东鞍安人斫鞍上下铁窟坐交得铁冶坊七堡】静戎【领白榆林长山郭马静塞定平永固彭磋宁塞长樵九堡】安逺　陇城　鸡川　堡三【熙宁三年改穰为镇五年改冶坊砦为冶坊堡八年改穰镇为堡】穰【领白石古道中城东城西城定戎定安雄边临川徳威广武定川挟河镇边一十四堡】冶坊【领桥子古道永安博望威塞李子六堡】达隆　堡川城【政和六年于秦凤东西川口进筑赐名】甘泉堡【别见渭州】安逺砦【吏部通用酬赏格泰州又有安逺等五砦定边绥逺二砦熙宁八年废为镇属陇州其后复为砦】定边砦　绥逺砦　小落门砦　保安砦　弓钟砦　董哥平砦【按成纪陇城清水三县所有诸堡后俱出盖由当时创建之初各县分各堡其后随时増损因地制宜袭旧更新名号不一作史者前详后复势有不能尽稽如成纪县中之三阳定西伏羌陇城县中之静戎清水县中之弓门冶坊穰安逺等其后俱别立为城为砦为堡而分领诸堡若成纪之小三阳小定西盐泉小永宁冷水泉双泉新土旧土陇城之安塞清水之小弓门四顾和戎静边宁逺又不复为伏羌等所领不知仍属之三县耶抑或别有所属耶或后时更名不可考耶至若定西砦之宁西牛鞍三阳砦之武安闻喜硖口弓门砦之东鞍安人静戎砦之静塞彭磋宁塞穰堡之定戎定安雄边冶坊堡之博望则前三县注中俱所未见或后时増筑或更易前名或刋本前后互异皆不可知史无明文无从考证谨附识】
　　凤翔府【次府】扶风郡凤翔军节度干徳初置崇信县淳化中割崇信属仪州熙宁五年废干州以好畤县来政和八年又以好畤醴州县九天兴【次赤】岐山【次畿】扶风【次畿】盩厔【次畿大观元年以县清平镇置军】郿【次畿有铁冶务】宝鸡【次畿】虢【次畿】麟游【次畿】普润【次畿】监一司竹
　　陇州【上】汧阳郡防御县四汧源【望有古道银塲熙宁八年改秦州定边砦为陇西镇县】汧阳【】呉山【中】陇安【中开寳二年析汧阳县四乡置县　按隆平集宋朝事实并作开寳元年与宋史异谨附识】
　　成州【中下】同谷郡开寳六年升为团练县二同谷【上有骨鹿马邑赤土平泉滔山湖桃六砦】栗亭【中】
　　凤州【下】河池郡本防御干徳元年降为团练县三梁泉【上】河池【开寳五年移治固镇有水银务】两当【上至道元年移治唐乡镇】监一开寳【建隆二年于两当置银冶开寳二年升为监治平元年罢置官以监两当县元丰六年废】
　　阶州【中下】武都郡军事本唐武州陷西戎宋得其地改置焉县二福津【中下领贴峯硖武平沙滩三砦围城堡平定闗】将利【中下】砦一故城【本故城镇不知何年建为砦】
　　渭州【下】陇西郡平凉军节度本军事政和七年升为节度旧置泾原路经畧安抚使泾原渭仪州徳顺镇戎军属焉熙宁五年废仪州崇宁三年又以熙河路会州来属县五平凉【中有瓦亭砦】潘原【中】安化【中熙宁七年废制胜闗移县于闗地以旧地为镇】崇信【中　按舆地广记干徳元年以旧崇信军地置崇信县属鳯翔府淳化中属仪州熙宁五年州废来属宋史不载殊属脱畧谨附识】华亭【中下熙宁五年废仪州与安化崇信同来】靖夏城【政和六年赐泾原路席苇平新城名曰靖夏不知属何州军姑附此】甘泉堡【崇宁五年泾原路经畧司于甜井子修筑守御赐名未详属何州军姑附此别见秦州　按唐志渭州有二一系陇西郡之渭州属陇右道一系原州平凉县所置之行渭州属闗内道其陇西郡之渭州领襄武陇西鄣渭源四县平凉郡之渭州领平凉一县考唐时渭州原州皆陷吐蕃先于徳宗贞元十九年徙治行原州于平凉继于宪宗元和四年置行渭州于平凉而徙行原州于临泾于是平凉始有渭州之治今据宋志称渭州领县平凉乃是唐时平凉郡所置之行渭州首称陇西郡者误也又考唐志原州平髙县注云有石门制胜石峡等闗南有瓦亭故闗宋志平凉县注云有瓦亭砦又安化县注云熙宁七年废制胜闗移县于闗地又镇戎军有平夏城本原州平髙县之地为旧石门城有石门峡有石门堡皆与唐志平髙县注合是平凉与平髙虽同属原州之邑而宋志渭州所领之平凉实唐时原州之平髙也五代史云平凉故属泾州唐末权置渭州而县废后唐清泰三年以故平凉之安国耀武两镇置平凉县属泾州是沿及五代之世原州与平凉皆改置之泾州而故原州之境仍为渭州所侨治史志沿袭旧文未经分晰谨附识】
　　泾州【上】安定郡太平兴国元年改彰化军节度县四保定【望有长武砦】灵台【上】良原【上】长武【望咸平四年升长武镇为县五年省为砦属保定县大观二年复以砦为县　按王应麟玉海太平兴国七年以泾州直属京宋史未详谨附识】原州【望】平凉郡军事县二临泾【中】彭阳【中唐丰业县太平兴国初改至道三年自宁州来　按宋朝事实太平兴国元年改宁州丰义县为彭阳至道三年属原州考唐书志宁州有丰义县此云唐丰业县误】镇二新城【熙宁三年废截原砦入焉】栁泉【领耳朶城一砦】砦五开边【熙宁三年废新门砦入焉】西壕　平安　绥宁【领羌城南山颠倒三堡】靖安【领中普齐罗岔中岭张嵒常理新勒鸡川立马城杀獐川九堡】安羌堡　新城堡徳顺军【同下州】庆厯三年即渭州陇干城建为军县一陇干【元祐八年以外底堡置　按陇干县史失望等字今仍其旧】城一水洛【领王家城石门堡】砦五静边【别见镇戎军】得胜【领开边堡】隆徳　通逺　治平【治平四年置领牧龙堡】怀逺砦　中安堡　威戎堡
　　镇戎军【同下州】本原州髙县之地至道三年建为军【按宋朝事实至道元年以故平髙县地置镇戎军宋史脱平字又元年三年互异谨附识】城一彭阳　砦七【治平四年置信岔堡凉棚堡熙宁元年置熙宁砦硝坑堡东西水口堡元丰四年废东水口堡六年置故砦堡】东山　干兴　天圣【有信岔凉棚二堡】三川　髙平【有故砦堡】定川　熙宁【有硝坑堡】堡二开逺　张义【熙宁四年废安边堡入开逺五年置张义】平夏城【旧石门城绍圣四年赐名大观二年升为怀徳军】灵平砦【旧好水砦绍圣四年赐名太观二年割属怀徳军】镇羌砦【绍圣四年赐名】髙平堡【元符元年修复赐旧砦名】威川砦【政和七年赐名本密多台】飞泉砦【政和七年赐名本飞井坞】飞井堡【干兴砦管下】狼井堡【熙宁砦管下狼井安逺实信梅谷开疆凡五堡】安逺堡　窦信岔堡　梅谷堡　开疆堡　李家堡　肃逺堡　埈地平堡　镇西堡　水口堡　怀逺城【别见徳顺军】徳靖砦【保安军旧有徳靖砦属鄜延路】静边砦【天禧旧砦属徳顺军】
　　防州元符二年进筑割安西城以北六砦州崇宁三年置县曰敷文泾原路县一敷文【按敷文县史失望等字今仍其旧】安西城【旧名汝遮绍圣三年建筑赐名属熙河路】平西砦【绍圣四年赐名本青石硖属熙河路】会宁闗【旧名颠耳闗元符元年建筑赐名通防未畿改今名属秦凤路】防川城【旧名齐讷纳森元符二年建筑赐名属秦凤路】新泉砦【旧名□必啰勒黙元符元年赐名属秦凤路】怀戎堡【崇宁二年筑属秦凤路】徳威城【政和六年筑清水河新城赐名属秦凤路】静胜堡【防川城管下政和六年赐清水河新城接应堡名静胜】通泉堡【属秦凤路新泉砦管下】水泉堡【系怀戎堡管下】正川堡【系徳威城管下】
　　怀徳军本平夏城绍圣四年建筑大观二年展城作军名曰怀徳増置将兵与西安镇戎互为声援应接萧闗初名威徳又改今名　荡羌砦【故没烟后硖元符元年建筑赐名】通硖砦【故没烟前硖元符元年建筑赐名】灵平砦【故好水砦绍圣四年赐名大观二年自镇戎军来属】硖口堡　东河湾堡　古髙平堡　恵民堡　结沟堡【系通硖砦管下五堡】镇羌堡　九羊砦【故九羊谷元符元年建筑赐名】石门堡【故石门硖东塔子觜元符元年建筑赐名】通逺砦　龙泉堡【通逺砦管下】胜羌砦萧闗【崇宁四年建筑】临川堡　通闗堡　山西堡【系萧闗管下】西安州元符二年以讷黙奎新城建　荡羌砦【地名没烟硖元符元年建筑赐名后属怀徳军】通会堡【元符元年赐名系熙河兰防路修筑地名结萨恰谷口不知何年拨属泾原路西安州】天都砦【元符二年洒水平新砦赐名】临羌砦【元符二年秋苇平新砦赐名】横岭堡【系天都砦管下】甯韦堡　定戎堡【地本鹻隈川元符二年赐名】劈通川堡　罗玛宁堡　北岭上堡　山前堡　髙峯堡　宁安砦【崇宁五年武延川固卜珠隆山下新砦赐名】囊啰勒黙堡　寺子岔堡　石棚泉堡　通安砦【崇宁五年乌鸡三岔新砦赐名】同安堡【系通安砦管下】绥戎堡【管下秋苇川口堡锹镢川中路堡征通谷中路东水泉堡皆不详建置始末】秋苇川堡　锹镢川中路堡　征通谷中路东水泉堡熙州【上】临洮郡镇洮军节度本武胜军熙宁五年收复改名寻为州初置熙河路经畧安抚使统熙河洮岷四州通逺军后得兰州因加兰防字防州割属泾原改为熙河兰廓路宣和又改熙河湟廓路兰廓西宁震武积石等州军相继来属县一狄道【中下熙宁六年置九年省元丰二年复置】砦一康乐【熙宁六年置康乐城为砦省马骔砦】堡九【熙宁五年置庆平通谷渭源北闗六年改刘家川为当川置南闗南川七年置结河元丰七年置临洮】通谷　庆平　渭源　结河　南川　当川　南闗　北闗　临洮　安羌城【宣和六年赐熙河兰廓路新建溢机堡名为安羌城不知属何州军姑附于此】广平堡
　　河州【上】安乡郡军事熙宁六年收复县一宁河【熙宁六年置枹罕县九年省崇宁四年升宁河砦为县旧香子城】城一定羌【熙宁七年改河诺城为定羌城】砦一南川【熙宁七年置南山堡寻改为南川砦】堡四【熙宁七年置东谷八年置□精元丰三年置西原北河二堡】东谷　阎精　西原　北河　闗一通防【熙宁七年置】循化城【旧一公城崇宁二年收复改今名别见乐州】大通城【旧达南城崇宁二年收复改今名别见乐州】安疆砦【旧名当摽城崇宁二年收复改今名别见乐州】怀羌城【崇宁三年收复】来羌城【崇宁三年收复】讲朱城【元符二年收复河南讲朱一公错凿当摽彤撒东迎六城寻弃之崇宁二年再收复】错凿城　彤撒城　东迎城　宁河砦【崇寜四年已升宁河砦为县别有宁河砦】来同堡【旧名甘扑堡崇宁三年筑赐名】通津堡【旧名南达堡崇宁三年赐今名】南山堡【元丰九域志属原州绥宁县】安乡闗【旧城桥闗元符二年赐名】临滩堡
　　巩州【下】本通逺军熙宁五年以秦州古渭砦为军崇宁三年升为州县三陇西【元祐五年增置】永宁　宁逺【崇宁三年升永宁宁逺二砦为县】城一定西【元丰四年以兰州西使城为定西城五年改为通逺军以汝遮堡为定西城属通逺军崇宁二年废定西城管下熨斗平堡通西砦管下榆木岔堡并安西城别见兰州】砦六【熙宁五年割泰州永宁宁逺威逺通渭熟羊来逺六砦军六年置盐川砦八年废威逺砦为镇元丰五年收通西砦七年废宁逺砦为镇属永宁崇宁五年通渭县复为砦未详何年以砦为县】永宁　宁逺【崇宁三年与永宁同升为县】通渭　熟羊　盐川【熙宁六年九月置砦后改为镇】通西堡七【熙宁五年割秦州三岔密广呉渭川哑儿五堡军七年以岷州遮羊堡来元丰元年遮】
　　【羊复岷州五年置榆木岔熨斗平二堡七年废密广呉渭川哑儿四堡】三岔【熙宁四年置】榆木岔【崇宁二年置】熨斗平【崇宁二年置　按上文定西城注云崇宁二年废定西城管下熨斗平堡通四砦管下榆木岔堡此二堡注俱云崇宁二年置当有讹误别无可校姑仍原文】咱达克堡【秦州熙宁五年改古渭砦为通逺军废咱达克本当七麻堡今通渭乃领七麻堡不知何年复置咱达克本当堡】七麻堡　本当堡　普尔玛隆堡
　　岷州【下】和政郡团练熙宁六年收复县三祐川【唐县宋崇宁三年复】大潭【中建隆三年合良恭大潭两镇置县秦州熙宁七年自秦州来】长道【熙宁七年自秦州来】砦五【秦州临江砦熙宁六年割州七年置荔川川闾川又置宕昌】临江　荔川　川　闾川　宕昌　堡三【熙宁六年以秦州马务堡州七年置遮羊堡十年置铁城堡】遮羊　谷藏【熙宁七年置】铁城　监一滔山【熙宁九年置铸铁钱】
　　兰州【下】金城郡军事元丰四年收复县一兰泉【崇宁三年置倚郭】砦一【元丰四年置龛谷吹龙二砦七年割吹龙属阿千堡】龛谷【元祐七年废绍圣三年修复】堡二【元丰四年置臯兰堡巩哥闗五年置西闗胜如质孤堡六年改巩哥闗作东闗堡废西闗胜如质孤堡置阿千堡七年废臯兰堡元祐五年复修胜如质孤二堡寻废】东闗　阿千【有阿千水】定西城【元丰四年置五年改为通逺军以汝遮堡为定西城属通逺军别见巩州】定逺城【元祐七年筑旧名季诺平本龛谷砦因地窄及无水故废之改筑为定逺军城】金城闗【绍圣四年进筑】京玉闗【本号把拶桥元符三年赐名】通川堡【元符三年新筑赐名寻弃之崇宁二年再收复别见乐州按后乐州通湼砦注云别见兰州此不列通湼砦疑有脱误】
　　洮州唐末陷于吐蕃号临洮城宋大观二年收复改临洮城仍旧为洮州三年升团练　通岷砦
　　廓州元符二年以州为宁塞城崇宁三年弃之是年收复仍为廓州大观三年为防御　虏公城【旧名结罗城崇宁三年收复改今名】绥平堡【旧名保敦谷崇宁三年兴筑赐名】米川城【旧米川县崇宁三年修筑】宁塞砦　同波堡
　　乐州旧邈川城元符二年收复建为湟州建中靖国元年弃之崇宁二年又复大观三年加向徳军节度宣和元年改为乐州　通湟砦【故罗鄂特密克通城元符二年收复三年赐名别见兰州】宁洮砦【故瓦吹砦元符二年收复三年赐名】安陇砦【故伦珠卜喀尔城元符二年收复三年赐名】安川堡【故巴噶尔堡在巴金岭上元符二年收复三年赐名】宁川堡【元符二年收复三年赐名寻弃之崇宁二年再收复】绥逺闗【旧名洒金平崇宁二年进筑赐今名】来宾城【旧名结当川崇宁三年赐名】大通城【旧名达南城　按大通城别见河州】循化城【旧名一公城别见河州】安疆砦【旧名当摽砦崇宁二年改别见河州】徳固砦【旧名胜铎谷崇宁三年筑赐名】临宗砦【崇寜三年赐名】通川堡【崇宁二年收复别见兰州】南宗堡【元符二年收复寻弃之后再收复】峡口堡【与通川南宗堡皆崇宁二年收复】
　　西寜州旧青唐城元符二年罗藏降建为鄯州仍为陇右节度三年弃之崇宁三年收复改为西宁州赐郡名曰西平升中都督府三年加宾徳军节度　龙支城【旧宗哥城元符二年改今名寻弃之崇寜三年收复】宁西城【旧名林金城】清平砦【旧名且凌宗堡】保塞砦【旧名安儿城以上城砦皆崇宁三年收复赐名】宣威城【旧名牛城崇宁三年改今名】绥边砦【旧名宗谷崇宁三年建筑后改今名】怀河砦【旧名丁令谷崇宁三年置砦赐名又积石军】制羌砦【政和八年赐名地名结正岭
<史部,政书类,通制之属,钦定续通典,卷一百二十七>】
　　震武军政和六年进筑古骨龙城赐名震武城未几改为军　通济桥【政和六年赐名】善治堡【政和六年赐名】大同堡【本名古骨龙城应接堡政和六年赐名】徳通城【本霞克凌果城政和七年进筑赐名】石门堡【霞克凌果城北地名石门子政和七年赐名】
　　积石军本锡勒噶尔城元符间为吐蕃希巴乌所据大观三年建军　怀和砦【已见西宁州　按怀和西宁州作怀河】顺通堡临松堡
　　两浙路熙宁七年分为两路寻合为一九年复分十年复合府二州十二县七十九【按两浙路府州军共领县八十此云七十九误南渡后増庆元一县共县八十一】南渡后复分临安平江镇江嘉兴四府安吉常严三州江隂一军为西路绍兴庆元瑞安三府婺台衢处四州为东路
　　临安府大都督府本杭州余杭郡淳化五年改宁海军节度大观元年升为帅府旧领两浙西路兵马钤辖髙宗建炎元年帯本路安抚使领杭湖严秀四州三年升为府帯兵马钤辖绍兴五年兼浙西安抚使县九钱塘【望有盐监】仁和【望梁钱江县宋太平兴国四年改绍兴中兴钱塘并升赤】余杭【望】临安【望钱镠奏改衣锦军宋太平兴国四年改顺化军县复旧名五年军废】富阳【】于潜【】新城【上梁故新登宋太平兴国四年复旧名淳化五年升南新塲为县熙宁五年省南新县为镇入焉】盐官【上】昌化【中唐唐山县宋太平兴国四年改有紫溪盐塲以上七县绍兴中并升畿】
　　绍兴府大都督府本越州防稽郡镇东军节度太观元年升为帅府旧领两浙东路兵马钤辖绍兴元年升为府县八防稽【望】山阴【望】嵊【望旧剡县宣和八年改　按宣和止七年此云八年盖误无别本可校姑仍原文】诸暨【望有龙泉一银坑】余姚【望】上虞【望】萧山【】新昌【孝宗乾道八年以枫桥镇置义安县淳熙元年改】
　　平江府【望】呉郡太平兴国三年改平江军节度本苏州政和三年升为府绍兴初节制许浦军县六呉【望】长洲【望】昆山【望】常熟【望】呉江【望】嘉定【上宁宗嘉定十五年析昆山县置以年为名】镇江府【望】丹阳郡本润州开寳八年改镇江军节度【按镇江军系钱俶所改宋史未晰谨附识】政和三年升为府建炎三年置帅四年加大使兼沿江安抚以浙西安抚复还临安县三丹徒【有圜山砦】丹阳【宁五年省延陵县为镇入焉】金坛【】
　　湖州【上】呉兴郡景祐元年升昭庆军节度理宗寳庆元年改安吉州县六乌程【望】归安【望太平兴国七年析乌程地置县】安吉【望】长兴【望】徳清【】武康【上太平兴国三年自杭州来】
　　婺州【上】东阳郡淳化元年改保宁军节度县七金华【望】义乌【望】永康【】武义【上】浦江【上唐浦阳县梁钱镠奏改】兰溪【望】东阳【望】
　　庆元府本明州奉化郡建隆元年升奉国军节度本上州大观元年升为望绍兴初置沿海制置使八年以浙东安抚使兼制司十一年罢隆兴元年复置光宗绍熙五年以宁宗潜邸升为府县六鄞【望】奉化【望】慈溪【上】定海【上】象山【下】昌国【下熙宁六年析鄞县地置有盐监绍兴间升望】
　　常州【望】毗陵郡军事县四晋陵【望】武进【望】宜兴【望唐义兴县宋太平兴国初改】无锡【望】
　　江阴军【同下州】熙宁四年废为县常州建炎初复绍兴二十七年废三十一年复【按舆地广记淳化元年军废以县属常州三年复置军与宋史互异谨附识】县一江隂【下】
　　瑞安府本温州永嘉郡太平兴国三年降为军事政和七年升应道军节度建炎三年罢军额度宗咸淳元年以度宗潜邸升为府县四永嘉【有永嘉盐塲】平阳【望有天富盐塲】瑞安【有双穗盐塲】乐清【上唐乐成县梁钱镠改】
　　台州【上】临海郡军事县五临海【望】黄岩【望有于浦杜渎二盐塲】宁海【】天台【上】仙居【上唐乐安县梁钱镠改永安宋景徳四年改今名】
　　处州【上】缙云郡军事县六丽水【望】龙泉【望宣和三年改为劒川县绍兴元年复故有髙亭一盐塲　按盐塲多置于沿海州军龙泉在万山之中地不产盐安有置塲之理查宋制鬻盐者皆谓之亭而食货志所载处州食盐皆取给于黄岩其他盐塲又别无髙亭之名龙泉诸山虽有银坑钱冶而高亭则又似非坑冶之名图籍所载无从参考姑附疑义于此】松阳【上梁钱镠奏改长松钱元瓘奏改白龙宋咸平二年复】遂昌【上有永丰银塲】缙云【上】青田【中】南渡后増县一庆元【中宁宗庆元三年分龙泉松源乡置县因以年纪名】
　　卫州【上】信安郡军事县五西安【望】礼贤【本江山县南渡后改】龙游【上唐龙邱县宋宣和三年改为盈川县绍兴初复改】信安【中本常山县咸淳三年改】开化【中太平兴国六年升开化塲为县　按宋朝事实干徳四年以常山县地置开化塲太平兴国六年升为县宋史未详谨附识】
　　建徳府本严州新定郡遂安军节度本睦州军事宣和元年升建徳军节度三年改州名军额咸淳元年升府县六建徳【望】淳安【望旧青溪县宣和初改淳化南渡后改今名】桐庐【上太平兴国三年自杭州来】分水【中】遂安【中】夀昌【中】监一神泉【熙宁七年置铸铜钱寻罢庆元三年复】
　　嘉兴府本秀州军事政和七年赐郡名曰嘉禾庆元元年以孝宗所生之地升府嘉定元年升嘉兴军节度县四嘉兴【望】华亭【】海盐【上有盐监沙腰芦沥二盐塲】崇徳【中】
　　淮南路旧为一路熙宁五年分为东西两路【按玉海皇祐三年分淮南为东西与宋史异谨附识】
　　东路州十军二县三十八南渡后州九军四【按东路州军南渡后増置广陵五河清河三县而亳州与所领之谯县等七县宿州与所领之符离等四县则并入于金所领共三十县】
　　州大都督府广陵郡淮南节度旧领淮南东路兵马钤辖建炎元年升帅府四年为真镇抚使寻罢嘉定中淮东制置开幕府于楚州仍兼安抚县一江都【熙宁五年省广陵县入焉】南渡后增县二广陵【】泰兴【中旧秦州绍兴五年来属十年又属秦州十二年又来　按泰兴县系改属不可谓之増置宋史未晰谨附识于此】
　　亳州【望】谯郡本防御大中祥符七年建为集庆军节度县七谯【望】城父【望】酂【望】永城【望】卫真【望唐真源县宋大中祥符七年改】鹿邑【】防城【按防城县史阙望等字今仍其旧】
　　宿州【上】符离郡建隆元年升防御开寳元年建为保静军节度元领县五绍兴中割虹县楚州【按下文泗州虹县注云绍兴九年自宿州来此云楚州葢误】县四符离【望】蕲【望】临涣【大中祥符七年割亳州天禧七年来】灵壁【元符元年以虹之零壁镇为县政和七年改零壁为灵壁】
　　楚州【】山阳郡团练干徳初以盱眙属泗州开寳七年以盐城还熙宁五年废涟水军以涟水县州元祐二年复为涟水军建炎四年置楚泗承州涟水军镇抚使淮东安抚制置使京东河北镇抚大使绍兴三十二年涟水复来属【按绍兴五年废涟水军为县当仍属楚州至三十二年则仍为军似不当有复来属之语疑宋史脱误谨附识】嘉定初节制本路沿边军马十年制置安抚司公事县四山阳【望建炎间没于金绍兴元年收复理宗绍定元年升淮安军改县为淮安】盐城【上有九盐塲建炎间入于金绍兴元年收复涟水三年复来属】淮阴【中绍兴五年废为镇六年复嘉定七年徙治八里庄】寳应【寳庆三年升为寳应州而县如故】
　　海州【上】东海郡团练景定二年置西海州县四朐山【】怀仁【中】沭阳【中】东海【中　按元丰九域志开寳初升朐山县东海监为县宋史未详谨附识】
　　泰州【上】海陵郡本团练干徳五年降为军事建炎四年置通泰镇抚使县二海陵【望】如臯【中下开寳七年以海陵监移治】泗州【上】临淮郡建隆二年废徐城县干徳元年以楚州之盱眙濠州之招信来属【按宋朝事实太平兴国元年始改招义县为招信县则干徳元年不得便称招信宋史系误谨附识】建炎四年复属濠州绍兴十二年入金后复县三临淮【上　按舆地广记建隆二年省徐城县为镇入临淮宋史不载谨附识】虹【中绍兴九年自宿州来】淮平【上绍兴二十一年地入于金析临淮地置今县南渡后有淮平无盱眙盖盱眙即招信军】
　　滁州【上】永阳郡军事建炎间置滁濠镇抚使寻废县三清流【望】全椒【】来安【望唐永阳县南唐改宋绍兴五年废入清流十八年复乾道九年废为镇淳熙二年复】
　　真州【望】军事本上州干徳三年升为建安军至道二年以扬州之六合来属大中祥符六年为真州【按宋朝事实云以圣像成功升为真州谨附识】大观元年升为望政和七年赐郡名曰仪真建炎三年入于金寻复县二子【中本州永正县之白沙镇南唐改为迎銮镇宋建炎元年升军四年废为县绍兴十一年复升军十二年复为县　按五代史呉世家顺义四年杨溥至白沙以白沙为迎銮镇又按祝穆方舆胜览亦云伪吴置迎銮镇宋史作南唐疑误谨附识】六合【望】通州【中　按舆地广记天圣元年改曰崇州明道二年复故宋史未详谨附识】军事政和七年赐郡名曰静海建炎四年入金寻复县二静海【望周属州析其地为县与海门同来】海门【望】监一利丰【掌煎盐】
　　髙邮军【同下州】髙沙军事开寳四年以州髙邮县为军熙宁五年废为县州元祐元年复为军建炎四年升承州割泰州兴化县来属置镇抚使绍兴五年废为县复州以知县兼军使三十一年复为军县二髙邮【望】兴化【旧州改泰州建炎四年来绍兴五年废为镇十九年复县泰州乾道二年还寻又泰州淳熙四年复旧】
　　安东州本涟水军太平兴国三年以泗州涟水县置熙宁五年废为县楚州元祐二年复为军绍兴五年废为县三十二年复为军绍定元年属寳应州【按此当是复废为县属寳应宋史未晰谨附识】端平元年复为军景定初升安东州县一涟水【望】
　　招信军本泗州盱眙县建炎三年升军四年为县濠州绍兴二年复泗州七年仍旧京东十一年天长军十二年复升军以天长来属寳庆三年入于金绍定四年复仍号招信县二天长【望旧天长军至道二年军废为县扬州建炎元年升军绍兴中为县】招信【建炎四年濠州绍兴四年复十一年天长军十二年复来　按招信县史阙望等字今仍其旧】
　　淮安军本泗州五河口咸淳七年六月置军县一五河【咸淳七年置有浍泾沱漴淮五河故名按五河县史阙望等字今仍其旧】
　　清河军咸淳九年置县一清河【按清河县史阙望等字今仍其旧】西路府一州七军二县三十三南渡后府二州六军四【按南渡后増荆山县无仙居县所领仍三十三县】
　　夀春府【】夀春郡忠正军节度本夀州开寳中废霍山盛唐二县政和六年升为府八年以府之六安县为六安军绍兴十二年升安丰为军以六安霍邱夀春三县来三十二年升夀春为府以安丰军焉【按夀春自政和六年升为府之后不知何年罢置府至绍兴三十二年复升为府宋史未晰疑有讹脱】乾道三年罢夀春复为安丰军县四下蔡【】安丰【望】霍邱【望】夀春【绍兴中安丰三十二年为府乾道三年为倚郭】
　　六安军政和八年升县为军绍兴十三年废理宗景定五年复端平元年又废【按端平年号在景定之前史云景定五年复端平元年又废盖误别无可考姑仍原文】后复为军县一六安【中　按舆地广记唐盛唐县宋开寳六年改为六安宋史未详谨附识】
　　庐州【望】庐江郡【按宋史失载郡名今据元丰九域志各书补入】保信军节度大观二年升为望旧领淮南西路兵马钤辖建炎二年兼本路安抚使绍兴初寄治巢县乾道二年置司于和州县三合肥【上】舒城【下】梁【中本慎县绍兴三十二年避孝宗讳改今名】
　　蕲　【望州】蕲春郡防御县五蕲春【望】蕲水【望】广济【望】黄梅【上】罗田【元祐八年以蕲水县石桥镇为罗田县按罗田县史阙望等字今仍其旧】
　　和州【上】厯阳郡防御南渡后为姑熟淳熙二年兼管内安抚县三厯阳【有梁山栅江二砦】含山【中有东闗砦】乌江【中绍兴五年废为镇七年复】
　　安庆府本舒州同安郡徳庆军节度本团练州建隆元年升为防御政和五年赐军额建炎间置舒蕲镇抚使绍兴三年舒黄蕲三州仍聴江南西路安抚司节制十七年改安庆军庆元元年以宁宗潜邸升为府景定初改筑宜城旧属沿江制置使司县五怀宁【上】桐城【上】宿松【上】望江【上】太湖【上】监一同安【熙宁八年置铸铜钱】
　　濠州【上】钟离郡团练县二钟离【望】定逺【望】
　　光州【上】弋阳郡光山军节度本军事宣和初赐军额【按方舆胜览以神宗潜邸升光山军节度宋史未详谨附识】绍兴二十八年避金太子光瑛讳改蒋州县四定城【上】固始【望　按元丰九域志建隆初改殷城县为商城县后省为镇归并固始宋史不载谨附识】光山【中下同上避讳改期思寻复故】仙居【中下南渡无】
　　黄州【下】齐安郡军事建炎中沿江制置副使司县三黄冈【望】黄陂【上端平三年□治青山矶】麻城【中端平三年治什子山】
　　无为军【同下州】太平兴国三年以庐州巢县无为镇建为军以巢庐江二县来属建炎二年入于金寻复景定三年升巢县为镇巢军县三无为【望熙宁三年析巢庐江二县地置县】巢【望至道二年移治郭下绍兴五年废六年复十一年庐州十二年复来属景定三年升军】庐江【望有昆山□塲】
　　怀逺军理宗寳祐五年五月置县一荆山【按荆山县史阙载望等字今仍其旧】
　　江南东西路建炎元年以江宁府洪州并升帅府四年合江东西为江南路绍兴初复分东西两路
　　东路府一州七军二县四十三【按东路州七宣徽江池饶信太平南渡后州五徽池饶信太平是江州未南渡以前实东路所领五县自当入数此云四十三误四十三系南渡后县数】南渡后府二州五军二
　　江宁府【上】开寳八年平江南复为升州节度【按升州节度节度二字当衍宋朝事实作降为升州谨附识】天禧二年升为江宁府建康军节度旧领江南东路兵马钤辖建炎元年为帅府三年复为建康府统太平宣徽广徳髙宗即府治建行宫绍兴八年置主管行宫留守司公事三十一年为行宫留守乾道三年兼沿江军县五上元【次赤】江宁【次赤】句容【次畿天禧四年改名常宁】溧水【次畿】溧阳【次畿】
　　宁国府本宣州宣城郡宁国军节度乾道二年以孝宗潜邸升为府县六宣城【望】南陵【望】宁国【】旌徳【】太平【中】泾【】
　　徽州【上】新安郡军事宣和三年改歙州为徽州县六歙【望】休宁【望】祈门【望】婺源【望】绩溪【望】黟
　　池州【上】池阳郡军事建炎四年分江东西置安抚使领建康太平宣徽饶广徳后以建康路安抚使兼知池州县六贵池【望】青阳【上开寳末自升州与铜陵并来】铜陵【上】建徳【上唐至徳县呉改】石埭【上】东流【中下太平兴国三年自江州来】监一永丰【铸铜钱】饶州【上】鄱阳郡军事县六鄱阳【望】余干【望】浮梁【望】乐平【望】徳兴【】安仁【中开寳八年以余干县地置安仁端拱元年升为县】监一永平【铸铜钱】
　　信州【上】上饶郡军事县六上饶【望】玉山【望】弋阳【望淳化五年升弋阳之宝丰为县景徳元年废为镇康定中复庆厯三年又废】贵溪【望】铅山【中开寳八年平江南以铅山直属京后还】永丰【中旧永丰镇上饶熙宁七年升为县】
　　太平州【上】军事开寳八年改南平军【按方舆纪要云南唐置新和州寻改雄逺军宋开寳九年改平南军与宋史异谨附识】太平兴国二年升为州县三当涂【上】芜湖【中开寳末自建康军与繁昌同宣州太平兴国三年与繁昌复来】繁昌【中】
　　南康军【同下州】太平兴国七年以江州星子县建为军本西路绍兴初来属县三星子【上太平兴国三年升星子镇为县七年与都昌同来】建昌【望太平兴国七年自洪州来】都昌【上以县有都村南接南昌西望建昌故名绍兴七年自江州来按星子县注云太平兴国七年与都昌同来此作绍兴七年误也舆地广记诸书皆作太平兴国七年谨附识】广徳军【同下州】太平兴国四年以宣州广徳县建为军【按舆地广记唐徳县南唐属升州宋开寳八年属宣州太平兴国四年建广徳军宋史未详谨附识】县二广徳【望开寳末自江宁府宣州】建平【望端拱初以郎步镇为县来】
　　西路州六军四县四十九南渡后府一州六军四【按南渡后以江州来领五县又増置新城广昌二县共五十六县】
　　隆兴府本洪州都督府豫章郡镇南军节度旧领江南西路兵马钤辖绍兴三年以淮西屯兵聴江西节制兼宣抚舒蕲光黄安复州寻罢四年止称安抚制置使八年复兼大使孝宗隆兴三年以潜藩升为府县八南昌【望】新建【望太平兴国六年置县　按元丰九域志云析南昌县地置县宋史未详谨附识】奉新【望唐新呉县南唐改】丰城【望】分宁【望建炎中升义宁军寻复】武宁【】靖安【中南唐改】进贤【崇宁二年以南昌县进贤镇升为县按进贤县史阙载上等字今仍其旧】
　　江州【上】浔阳郡开寳八年降为军事大观三年升为望郡旧江南东路建炎元年升定江军节度【按方舆胜览大观元年升定江军节度与宋史异谨附识】二年置安抚制置使以江池饶信为江州路绍兴元年复为二路本路置安抚大使理宗嘉熙四年为制置副使县五徳化【望唐浔阳县南唐改】徳安【】瑞昌【中】湖口【中】彭泽【中】监一广宁【铸铜钱】
　　赣州【上】本防州南康郡昭信军节度大观元年升为望郡建炎间置管内安抚使绍兴十五年罢复置江西兵马钤辖兼提举南安军南雄州兵甲司公事二十二年改今名县十赣【望有蛤湖银塲】防化【望绍兴二十三年改寜都有寳积铅】兴国【望太平兴国中析赣县之七乡置】信丰【望】雩都【望】会昌【望太平兴国中析雩都六乡于九州镇置有银　按方舆纪要会昌县本雩都县之九洲镇太平兴国七年析置绍定四年升为军咸淳五年复旧宋史未详谨附识】瑞金【望有九龙银】石城【】安逺【上】龙南【中南唐县本名龙南宋宣和三年改防南绍兴二十三年复故】
　　吉州【上】庐陵郡军事县八庐陵【望】吉水【望雍熙元年析庐陵县地置】安福【望】太和【望】龙泉【望宣和三年改泉江绍兴复旧】永新【望至和元年祈吉水县地置　按方舆纪要云永新县本汉庐陵县地三国呉寳鼎三年析置永新县属安城郡隋废郡省县入太和唐髙祖武徳五年复置县属南平州八年州废县复并入太和髙宗显庆三年复分置县属吉州考之唐志语与此合据此则应云析太和县地而非吉水也谨附识】永丰【望　按舆地广记至和元年以吉水县报恩镇置永丰县宋史未详谨附识】万安【望熙宁四年以龙泉县万安镇置】
　　袁州【上】宜春郡军事县四宜春【望】分宜【望雍熙元年置有贵山铁务按宋朝事实雍熙元年以宜春县地置分宜县方舆纪要云分宜县本宜春县之安仁镇雍熙元年析置宋史未详谨附识】萍乡【望】万载【开寳未自筠州来宣和三年改名建城绍兴元年复今名】抚州【上】临川郡军事建炎四年江南东路绍兴四年来县五临川【绍兴十九年析恵安颖秀二乡入崇仁】崇仁【望】宜黄【望开寳三年升宜黄塲为县】金谿【开寳五年升金谿塲为县】乐安【绍兴十九年置割崇仁吉水各四乡之后以云盖乡还永丰　按方舆纪要乐安县本崇仁县及永丰县地地名詹墟绍兴十九年析置县宋史未详谨附识】
　　瑞州【上】本筠州军事绍兴十三年改髙安郡寳庆元年避理宗讳改今名县三髙安【望】上髙【望】新昌【望太平兴国六年析髙安地置　按舆地广记太平兴国三年以髙安县监步镇置县与宋史异谨附识】
　　兴国军【同下州】太平兴国二年以鄂州永兴县置永兴军三年改今名县三永兴【望】大冶【南唐县宋自鄂州与通山并来有富民钱监铜磁湖铁务】通山【中太平兴国二年升羊头镇为县绍兴四年又为镇五年复　按舆地广记通山县五代时置属鄂州太平兴国二年来属方舆纪要亦云五代杨呉武义中于永兴县新丰乡置羊山镇周显徳六年南唐置通山县与宋史互异谨附识】
　　南安军【同下州】淳化元年以虔州大庾县建为军县三南康【望有瑞阳锡务】大庾【中淳化元年自防州与上犹南康并来】上犹【上有上田铁务嘉定四年改南安】
　　临江军【同下州】淳化三年以筠州之清江建为军县三清江【望】新淦【望淳化三年自吉州来】新喻【望淳化三年自袁州来】
　　建昌军【同下州】旧建武军太平兴国四年改县二南城【望淳化二年自抚州来有太平等四银塲】南丰【望　按舆地广记南丰县唐属抚州淳化二年来属宋史未详谨附识】南渡后增县二新城【绍兴八年析南城五乡置按方舆纪要新城县乃南城县之黎滩镇宋史未详谨附识】广昌【绍兴八年析南丰南境三乡置】
　　荆湖南北路绍兴元年以鄂岳潭衡永郴道州桂阳军为东路鄂州置安抚司鼎澧辰沅靖邵全州武冈军为西路鼎州置安抚司二年罢东西路仍分南北路北路府二州十军二县五十六南渡后府三州九军三【按南渡后无应山县共五十五县】
　　江陵府【次府】江陵郡荆南节度旧领荆湖北路兵马钤辖兼提举本路及施夔州兵马巡检事建炎二年升帅府四年置荆南府归峡州荆门公安军镇抚使绍兴五年罢置安抚使兼营田使六年为经畧安抚使七年罢经畧止除安抚使淳熙元年还为荆南府未几复为江陵府县八江陵【次赤】公安【次畿　按方舆纪要公安县建炎中升为公安军寻复为县宋史不载谨附识】潜江【次畿干徳二年升白伏巡为县　按隆平集作干徳三年与史异又元丰九域志云分江陵县地置潜江县宋史未载谨附识】监利【次畿至道三年以玉沙复州熙宁六年废复州以玉沙县入监利县寻复旧】松滋【次畿】石首【次畿】枝江【次畿熙宁六年省入松滋元祐元年复建炎四年江陵寄治绍兴五年还旧】建宁【次畿干徳三年升白臼巡为县并置万庾县万庾寻废熙寜六年省建宁入石首元祐元年复南渡后省】
　　鄂州【】江夏郡武昌军节度初为武清军至道二年改建炎二年兼鄂岳制置使四年兼江南鄂州路安抚寻改鄂州路安抚绍兴二年改兼荆湖北路安抚六年管内安抚十一年罢嘉定十一年置沿江制置副使理宗淳祐五年兼荆湖北路安抚使九年罢景定元年改荆湖制置使咸淳七年罢县七江夏【】崇阳【望唐县宋开寳八年改今名　按方舆纪要唐唐年县五代呉曰崇阳梁曰临夏晋曰临江南唐复曰唐年宋开寳八年仍为崇阳此云唐县当是脱唐年二字谨附识】武昌【上】蒲圻【中】咸宁【中　按宋朝事实景徳四年改永安县为咸宁县宋史未详谨附识】通城【中熙宁五年升崇阳县通城镇为县绍兴五年废为镇十七年复】嘉鱼【下熙宁六年析复州地入焉】监一寳泉【熙宁七年置铸铜钱】南渡后升武昌县为夀昌军
　　徳安府【中】安陆郡安逺军节度本安州建隆元年为建安军开寳中废吉阳县宣和元年升为府【按方舆纪要云熙宁初升为徳安府以旧为潜邸故也考神宗本纪英宗即位授安州观察使据此则熙宁初升府为确谨附识】县五安陆【中熙宁二年省云梦县为镇入焉元祐元年复】应城【中】孝感【中建炎中移治紫资砦】应山【中下】云梦【中绍兴七年移治作落市后复旧】南渡后无应山【按方舆纪要云应山县嘉定中改属随州考宋史随州下初无应山来属之文疑有脱误谨附识】
　　复州【上】景陵郡防御建炎四年置徳安复州汉阳军镇抚使绍兴三年置荆湖北路安抚使县二景陵【晋县宋熙宁六年废州以景陵属安州元祐初复】玉沙【下至道三年自江陵来寳元二年废沔阳入焉熙宁六年又江陵元祐初复　按舆地广记玉沙县干徳三年以白沙院置谨附识】
　　常徳府本鼎州武陵郡常徳军节度干徳二年降为团练本朗州大中祥符五年改名政和七年升为军建炎四年置鼎澧州镇抚使绍兴元年置荆湖北路安抚使领鼎澧辰沅靖州三十二年罢乾道元年以孝宗潜藩升府八年依旧提举五州县三武陵【望】桃源【望干徳中析武陵地置】龙阳【中大观中改辰阳绍兴三年复旧五年升军使移治黄城砦三十年复县】南渡后増县一沅江【中下自岳州来　按舆地广记宋朝事实各书并云干宁中复朗州桥江县曰沅江属岳州宋史不载县名沿革而广记等书所称干宁宋代无此年号据舆地考云宋析武陵置桃源县又置沅江县则沅江县当与桃源县同为干徳中所置也谨附识】
　　澧州【上】澧阳郡军事县四澧阳【望】安乡【中下】石门【中下有台宜砦】慈利【下有索口安福西牛武口澧州五砦】
　　峡州【中峡字旧从硖今从山　按方舆胜览云峡州西魏为拓州后周以地扼三峡之险改拓为峡隋改夷陵郡唐改峡州国朝因之是改硖从山不始于宋也又考唐书地理志本作峡州与方舆胜览合宋史注误谨附识】夷陵郡军事县四夷陵【中有汉流巴山麻溪鱼阳长乐梅子六砦及铅锡按舆地广记开寳八年省巴山县入夷陵宋史不载谨附识】宜都【中】长杨【中下有汉流飞鱼二】
　　【盐井元丰五年废新安长阳二砦　按长杨县唐书地理志及舆地广记诸书皆作长阳谨附识】逺安【中下】岳州【下】巴陵郡岳阳军节度本军事宣和元年赐军额建炎间岳鄂二州各帯沿江管内安抚司公事绍兴二十五年改州曰纯改军曰华容【按方舆胜览云英宗潜邸领岳州团练使升岳阳军节度又方舆纪要云秦桧以州名与岳飞姓同改纯州军曰华容宋史未详谨附识】三十一年复旧县四巴陵【上】华容【望有占楼砦】平江【上】临湘【中淳化元年升王朝为县寻改　按舆地广记临湘县本巴陵县之王朝淳化中升为王朝县至道二年改为临湘县宋史未详又淳化元年舆地考作五年谨附识】
　　归州【下】巴东郡军事建炎四年夔路绍兴五年复三十一年又夔淳熙十四年复明年又夔县三秭归【下熙宁五年省兴山县为镇入焉元祐元年复有拨礼砦青林盐井】巴东【下有折叠砦】兴山【下开寳元年移治昭君院端拱二年徙香溪北】
　　辰州【下】卢溪郡军事太平兴国七年置招谕县熙宁七年以麻阳招谕二县沅州县四沅陵【中】溆浦【中下有悬鼓砦元丰二年置龙潭堡】辰溪【下有龙门铜安二砦】卢溪【下】城一防溪【熙宁八年置】砦三池蓬镇溪黔安【嘉祐三年置池蓬熙宁三年置镇溪八年置黔安】
　　沅州【下】潭阳郡军事本懿州【按宋史地理志序云平湖南得州一十五监一注云潭衡邵郴道永全岳澧朗奬辰锦溪叙桂阳监考其中奬锦溪叙四州唐书地理志奬州龙溪郡即沅州之夜郎渭溪二县地锦州卢阳郡即辰州之麻阳县地溪州灵溪郡析辰州地置叙州潭阳郡即辰州之龙标县地亦曰沅州据宋志沅州以潭阳县地置卢阳县是即唐之叙州也以辰州麻阳招谕二县州是即唐之锦州也故麻阳县注云有锦州砦卢阳县注云有奬州铺是即唐之奬州也惟溪州在宋志沿革无考要亦与麻阳招谕同为辰州所分析而并合于沅州是沅州一境兼有奬锦溪叙四州之地明矣然宋志于卷首序内则以四州皆为建隆四年平湖南所得于志中沅州条下则云本懿州熙宁七年收复未尝云建隆中平湖南所得方舆纪要亦但云宋初没于蛮蛮号懿州并无确系何年没蛮之明文而纪要诸书亦无马氏及髙氏据有之始末不知湖南全境归朝之后何以四州不能据守为蛮所侵抑或在髙氏时本已为蛮所占归朝之日虚列版图史志荒逺防稽无从详晰姑存疑义谨附识于此】熙宁七年收复以潭阳县地置卢阳县以辰州麻阳招谕二县州八年废招谕县入麻阳元丰三年并镇江砦人户入黔江城为黔阳县五年升旧渠阳砦为县元祐六年省为砦崇宁二年复为县县四卢阳【下有奬州西县八洲长宜逈溪镇江龙门怀化八铺】麻阳【下有锦州砦龚溪龙家竹砦虚踵齐天义溪六铺龚溪砦熙宁六年赐名其后为铺未详】黔阳【下有竹砦烟溪无状木州洪江五铺】渠阳【下】砦八【熙宁间复硖中腾云鹤綉胜五州富锦圆三州六年以硖州新城为安江砦富州新城为镇江砦七年废慢水砦龙家堡以辰州龙门镇安二砦州寻废为铺宣和元年复置铜安砦元丰三年置托口砦四年以古诚州贯保新堡为贯保砦奉爱丰山新保为丰山新堡小由长渡村堡为小由砦】安江【有洪江铜安二铺】托口【有竹滩一铺元丰八年罢】贯保【元丰三年置六年诚州元祐六年废崇宁二年复置】渠阳【元祐三年以渠阳军改来】竹滩洪江【并元祐五年置黔阳】若溪【崇宁三年置】便溪【崇宁三年以奬州改】
　　靖州【下】军事熙宁九年收复唐溪洞诚州元丰四年仍建为诚州五年沅州贯保砦改为县总治本砦并托口小由丰山四堡砦户口以渠阳县为名州六年移托口小由两砦却属沅州析邵州莳竹县州移渠阳为州治七年小由砦复州寻废小由砦丰山堡元祐二年废为渠阳军三年废军为砦属沅州元祐五年复以渠阳砦为诚州崇宁二年改今名大观元年为望郡县三水平【下本渠阳县崇宁二年改名绍兴八年移入州】会同【下本三江县崇宁二年改】通道【下本罗防县崇宁二年改】砦四狼江收溪贯保罗防【元丰六年置收溪复以沅州贯保来七年置罗防元祐三年废收溪罗防崇寜二年又置若水丰山二砦】堡五石家浐村多星大由天村【元丰四年置石家浐村六年置多星七年置大由天村元祐三年废多星大由天村崇宁三年复置又置羊镇堡木砦堡大观二年又置飞山堡政和三年又置零溪堡八年置通平堡】荆门军开寳五年长林当阳二县自江陵来熙宁六年废军以县属江陵府元祐三年复【按隆平集开寳五年以荆门镇为荆门军宋史未详谨附识】县二长林【次畿】当阳【次畿绍兴十四年废入长林十六年复】汉阳军【同下州】熙宁四年废为县以汉川县为镇属鄂州元祐元年复置绍兴五年又废为县七年复为军县二汉阳【】汉川【下太平兴国二年自徳安来绍兴五年废七年复　按舆地广记唐武徳四年析汉阳置川县属沔州州废属鄂州五代周属安州宋太平兴国二年改曰汉川县属汉阳军宋史未详谨附识】
　　夀昌军【下】本鄂州武昌县嘉定十五年升夀昌军使续升军【按方舆胜览云嘉定十五年升为军使以与鄂州节镇之名相类因玉寳夀昌文锡名夀昌军宋史不载谨附识】县一武昌【上以武昌山为名南渡后为江州治所后复故】
　　南路州七军一监一县三十九南渡后増茶陵军【按南路州军监共领县三十七此云三十九误南渡后升邵州为寳庆府置茶陵军升桂阳军増兴宁桂东临武酃四县共府一州六军三县四十一】
　　潭州【上】长沙郡武安军节度干徳元年降为防御端拱元年复为军旧领荆湖南路安抚使大观元年升为帅府建炎元年复为总管安抚司绍兴元年兼东路兵马钤辖二年复为安抚司县十二长沙【望开寳中废长丰县入焉】衡山【望淳化四年以衡州衡山岳州湘阴并来有黄簳银】安化【望熙宁六年置改七星砦为镇入焉废首溪砦元祐三年置博易　按宋朝事实熙宁六年以益阳县置安化县宋史未详谨附识】醴陵【】攸【上】湘乡【中】湘潭【中】益阳【中　按方舆记要益阳县宋初属鼎州寻还属宋史未详谨附识】浏阳【中有永兴及旧溪银埸】湘阴【中干徳三年自鼎州岳州俄而来】宁乡【中　按舆地广记太平兴国二年析长沙县置宁乡县宋史未详谨附识】善化【元符元年以长沙县五乡湘潭县两乡为善化县　按善化县史阙望等字今仍其旧】
　　衡州【上】衡阳郡军事县五衡阳【有熙宁钱监】耒阳【中】常宁【中下熙宁六年废常宁县奬中砦有茭源银】安仁【中下干徳二年升安仁为县　按隆平集作干徳三年与宋史异谨附识】茶陵南渡后升为茶陵军
　　道州【中】江华郡军事干徳三年废大厯县【按宋朝事实云废大厯入永明宋史未详谨附识】绍兴元年荆湖东路二年复县四营道【熙宁五年省永明县为镇入焉元祐元年复　按舆地广记营道县唐元宗天寳元年改为宏道县宋建隆三年复旧名宋史未详谨附识】江华【有黄富铁　按隆平集建隆四年以潭州江华县道州宋史未详谨附识】宁逺【唐延唐县宋干徳三年改】永明【上】
　　永州【中】零陵郡军事县三零陵【望】祁阳【中】东安【中雍熙元年升东安为县有东安砦】
　　郴州【中】桂阳郡军事绍兴初改荆湖东路二年仍来属县四郴【有新塘浦溪二银坑】桂阳【中唐义昌县后唐改郴义宋太平兴国初又改有延夀银坑】宣章【中唐义章县宋太平兴国初改】永兴【中旧髙亭县熙宁六年改】南渡后増县二兴宁【嘉定二年析郴县资兴程水二乡置资兴县后改今名　按二年舆地考作四年谨附识】桂东【本郴县地嘉定四年析桂阳之零陵宜城二郷置今县于上犹砦】
　　寳庆府本邵州邵阳郡军事大观九年升为望郡寳庆元年以理宗潜藩升为府淳祐六年升寳庆军节度县二邵阳【望】新化【望熙宁五年收复梅山以其地置县有惜溪柘溪藤溪深溪云溪五砦】金州【下】军事绍兴元年聴广西路经畧安抚司节制县二清湘【望有香烟禄塘长乌羊洑峡石磨石获源七砦】灌阳【中有洮水灌水吉宁砦】茶陵军绍兴九年升县为军仍衡州嘉定四年析康乐云阳常平三乡置酃县【按方舆胜览云中兴以来湖南路安抚提刑奏升军额知县曰茶陵军使兼知茶陵县事仍衡州领县一茶陵考方舆胜览序云作于嘉熙己亥系理宗嘉熙三年嘉定乃宁宗年号自嘉定四年下逮嘉熙己亥相距二十九年若嘉定四年已置酃县不应方舆胜览中尚称茶陵旧名恐嘉定四年系宋史之讹谨附识】亦尝衡州县一酃【下因酃湖为名】桂阳军【同下州】本桂阳监绍兴元年荆湖东路二年复三年升军【按方舆胜览作绍兴二十二年据载乞升军额奏状云内辖三县外抚五峒若三年则临武县尚未増置不得云三县明系升军在増县之后增县既在绍兴十一年则升军自当以二十二年为是宋史当有讹脱谨附识】县二平阳【上隋县晋废宋天禧三年置有大富等九银坑　按隋县当作唐县】蓝山【中景徳三年自郴州来　按三年舆地考作元年谨附识】南唐后増县一临武【中自石晋废宋绍兴十一年复】
　　武冈军崇宁五年以邵州武冈县升为军县三武冈【中有山塘一砦熙宁八年废白沙砦置闗硖武阳城步三砦元祐四年置赤木砦绍圣元年置神山砦崇宁二年置通峡大观元年置峡口砦】绥宁【中本邵州莳竹县地熙宁九年废崇宁九年复绍兴十一年移治武阳砦二十五年还旧后废临冈来入】临冈【本莳竹县元丰四年以溪洞徽州为县邵州六年置临口砦崇宁五年改砦为县武冈军】南渡后废临冈増新宁【下汉夷地宋绍兴二十五年于水头江北立今县】









　　钦定续通典卷一百二十七
<史部,政书类,通制之属,钦定续通典>
　　钦定四库全书
　　钦定续通典卷一百二十八
　　州郡
　　宋【福建路　成都府路　潼川府路　利州路防州路　广南东路　广南西路　燕山府路】
　　福建路州六军二县四十七南渡后升建州为府福建大都督府长乐郡威武军节度旧领福建路钤辖建炎三年升帅府县十二闽【望】侯官【望】福清【望】古田【望唐县有寳兴银塲古田金坑】永福【望有黄洋保徳二银塲　案舆地广记宋朝事实并云永福本唐永太县宋崇宁元年改今名谨附识】长溪【望有王林银塲及盐塲】长乐【有海坛山盐塲】罗源【中旧永贞县】闽清【中】宁徳【中王审知时置】怀安【望太平兴国五年析闽县置】连江【望】
　　建宁府【上】本建州建安郡旧军事端拱元年升为建宁军节度绍兴三十二年以孝宗旧邸升府县七建安【望汉县有北苑茶焙龙焙监库及石舍永兴丁地三银塲】浦城【望有余生蕉溪觔竹三银塲】嘉禾【望本建阳县有瞿岭等四银塲景定元年改今名】松溪【】崇安【望淳化五年升崇安塲为县】政和【紧咸平三年升闗镇为县政和中改闗为政和县有天受锡塲】瓯宁【望熈寜三年废元祐四年复　案舆地广记宋朝事实并云治平三年析建安建阳浦城置瓯寜县宋史不载谨附识】监一丰国【咸平二年置铸铜钱】
　　泉州【望】清源郡太平兴国初改平海军节度本上郡大观元年升为望郡县七晋江【望有盐亭一百六十一】南安【中】同安【中有安仁上下马栏庄坂四盐埸】惠安【望太平兴国六年析晋江置县有盐亭一百二十九　案舆地广记宋朝事实并云淳化五年置县与宋史异谨附识】永春【中五代闽桃源县有倚洋一鐡塲】安溪【下有青阳鐡塲】徳化【下有赤水鐡埸】
　　南剑州【上】剑浦郡军事太平兴国四年加南字县五剑浦【旧龙津县南唐改有大演石城二银埸雷文等五茶焙】将乐【上大平兴国四年自建州来有石牌安福二银埸】顺昌【上南唐升永顺埸为县】沙【中有龙泉银埸】尤溪【上有尤溪寳应等九银埸】漳州【下】漳浦郡军事县四龙溪【望有呉惯沭犊中栅三盐埸】漳浦【望有黄敦盐埸】龙岩【望有大济寳兴二银】长防【望太平兴国五年自泉州来】
　　汀州【下】临汀郡军事淳化五年以上杭武平二埸并为县元符元年析长汀宁化置清流县县五长汀【望有上寳锡埸归禾防口二银务莒溪铁务】宁化【望有龙门新旧二银坑】上杭【上有钟寮金埸天圣二年徙治钟寮埸东乾道四年徙治郭下】武平【下】清流【案清流县史阙载望等字今仍其旧】南渡后增县一莲城【本长汀莲城堡绍兴三年升为县】
　　邵武军【同下州】太平兴国五年以建州邵武县建为军仍以归化建宁二县来属县四邵武【望有黄土等三盐埸龙湏铜埸寳积等三铁埸】光泽【望太平兴国六年析邵武置县有太平银埸新安鐡场】泰宁【望南唐归化县宋元祐元年改为泰宁有螺金江源银埸】建宁【望有龙门等三银埸】
　　兴化军【同下州】太平兴国四年以泉州游洋百丈二镇地置太平军寻改今名县三莆田【望自泉州与仙游同来　案舆地广记云太平兴国四年来属宋史不载谨附识】仙游【望】兴化【中太平兴国四年析莆田置县】
　　成都府路府一州十二军二监一县五十八南渡后府三州十一
　　成都府【次府】本益州蜀郡剑南西川节度太平兴国六年降为州端拱元年复府淳化中降为节度嘉祐中复为府后复节度县九成都【次赤】华阳【次赤】新都【次畿】郫【次畿熈宁五年省犀浦为镇入焉】防流【次畿】温江【次畿】新繁【次畿汉繁县前蜀改】广都【次畿熈寜五年废陵州以贵平籍二县为镇入焉】灵泉【次畿旧名灵池天圣四年改】
　　眉州【上】通义郡至道二年升为防御县四眉山【望隋通义县宋太平兴国初改】彭山【望】丹棱【望】青神【紧】
　　崇庆府【】本蜀州唐安郡军事绍兴十年以高宗潜藩升崇庆军节度淳熈四年升府县四晋源【望】新津【望唐唐安县宋开寳四年改】永康【望蜀析青城地置县】江源【望本唐安县宋开寳四年改今名　案宋史缺江源县今据舆地广记各书増入又按史新津县注云唐唐安县宋开寳四年改与此同据舆地考称新津后周县当是史文误载谨附识于此】
　　彭州【紧】蒙阳郡军事县三九陇【望唐县宋熈寜二年置堋口县四年省为镇入焉有鹿角砦堋口木头二茶埸】崇宁【望唐唐昌县宋崇宁元年改】蒙阳【望】
　　緜州【上】巴西郡军事县五巴西【望】彰明【望】魏城【】罗江【紧】盐泉【中】
　　汉州【上】徳阳郡军事县四雒【望】什邡【望】绵竹【望】徳阳【望】嘉定府【上】本嘉州犍为郡军事干徳四年废绥山罗目玉津三县庆元二年以宁宗潜邸升府开禧元年升嘉庆军节度县五龙游【上宣和元年改曰嘉祥后复故熈宁五年省平县入焉】洪雅【上淳化四年自眉州来】夹江【中】峩眉【中】犍为【下大中祥符四年移治惩非镇】监一丰逺【铸铁钱】
　　邛州【上】临邛郡军事县六临邛【望熈寜五年省临溪县为镇入焉并入依政蒲江火井】依政【望】安仁【望有延贡砦】大邑【望有思安砦】蒲江【上有盐井监盐井砦】火井【中开寳三年移治平乐镇至道三年复旧】监一惠民【铸鐡钱建炎三年罢】
　　简州【下】阳安郡军事县二阳安【上】平泉【中】
　　黎州【上】汉源郡军事县一汉源【下庆厯六年废通望入焉旧废飞越县有博易务　案舆地广记宋朝事实并云庆厯七年省通津县与宋史异谨附识】领羁縻州五十四【罗岩州索古州秦上州合钦州剧川州辄荣州蓬口州栢坡州愽卢州明川州胣防州蓬矢州大渡州米川州木属州河东州诺筰州甫岚州昌化州归化州粟川州丛夏州和良州和都州附木州东川州上贵州滑川州北川州吉川州甫萼州北地州苍荣州野川州邛陈州贵林州防川州牒琮州浪弥州郎郭州上钦州时蓬州俨马州橛查州邛川州防邛州脚川州望州上蓬州北蓬州剥重州乆防州瑶剑州明昌州】
　　雅州【上】卢山郡军事县五严道【中有碉门砦】卢山【上有灵关砦】名山【中熈宁五年省百丈县为镇入焉元祐二年复】荣经【中下】百丈【中下】州城内一茶【熈宁九年置】领羁縻州四十四【当马州三井州来锋州名配州钳防州恭州画重州罗林州笼羊州林波州林烧州龙蓬州敢川州惊川州福眉州木烛州百坡州当品州严城州中川州钳矣州昌磊州钳并州百颇州防野州富仁州推梅州作重州福林州金林州诺祚州三恭州布岚州欠马州罗蓬州论川州让川州逺南州卑卢州夔龙州辉川州金川州东嘉梁州西嘉梁州】
　　茂州【上】通化郡军事熈宁九年即汶川县置威戎军使以石泉县绵州县一汶山【下】砦一镇【熈寜九年置】南渡后增县一汶川【下有易】领羁縻州十【珰州直州时州涂州逺州飞州干州可州向州居州】春祺城【本羁縻保州政和四年建为祺州县曰春祺宣和三年废为城茂州】寿宁砦【本羁縻直州政和六年建夀寜军八年废为砦宣和三年废砦为堡又废敷文闗为敷文堡】延宁砦【本威戍军熈寜中建政和六年重筑军城改名延宁宣和三年废为砦茂州四年又废砦及夀寜堡入汶川县】
　　威州【下】维川郡军事本维州景祐三年以与潍州声相乱改今名【案舆地广记诸书并云景祐三年改为威州宋史误作景徳三年今改正】县二保宁【下唐薛城县南唐改】通化【下天圣元年改金川景祐四年复治平三年省通化军县有博易埸案金川宋史误作途川今据舆地广记诸书改正】领羁縻州二【保州覊州】嘉会砦【本羁縻覇州政和四年建为亨州县曰嘉会宣和三年废州以县为砦威州】通化军【熈寜中建政和三年重筑军城宣和三年省军使为监押威州】
　　永康军【同下州】本彭州导江县灌口镇唐置镇静军宋干徳四年改为永安军太平兴国三年改为永康军县二导江【望干徳中自彭州来熈宁五年军废复彭州后复于此置有愽易埸】青城【望干徳中自蜀州来熈宁五年军废还蜀州不知何年复来】
　　仙井监【同下州】本陵州至道三年升为团练咸平四年废建始县熈宁五年废为陵井监宣和四年改为仙井监隆兴初改为隆州县二仁夀【中】井研【中下】南渡后增县二贵平【中下熈宁五年废入广都乾道六年复】籍【中下废复同上】镇一大安【旧永安镇崇宁二年改】盐井一
　　石泉军本绵州石泉县政和七年建为军割蜀之永康绵之龙安神泉来宣和三年降为军使县皆还旧七年复为军额县三石泉【下】神泉【上有石闗砦】龙安【上有三盘砦及茶埸宣和元年改龙安曰安昌后复故寳祐后为军治所　案宋朝事实绵州下注云熈寜五年省西昌县入龙安宋史不载谨附识】堡九【徽宗重和元年置会同靖安嘉平通津横望平陇陵霄耸翠连云】潼川府路府二州九军三监一
　　潼川府【紧】梓潼郡剑南东川节度本梓州干徳四年改静戎军太平兴国中改静安军重和元年升为潼川府县十郪【有三十四盐井】中江【望隋元武县宋大中祥符五年改有盐井】涪城【望有四镇二十七盐井】射洪【紧有盐井】盐亭【熈宁五年省永泰县为镇入焉有六盐井】通泉【上有三鐡冶】飞乌【中有五盐井】铜山【中有铜冶】东闗【中下有四盐井　案舆地广记宋朝事实并云干徳四年以蜀招葺院置县宋史不载谨附识】永泰【中下本尉司南渡后为县】
　　遂宁府都督府遂宁郡武信军节度本遂州政和五年升为府宣和五年升大藩端平三年兵乱权治蓬溪砦县五小溪【望隋方义县宋太平兴国初改】蓬溪【望】长江【端平三年以下三县俱废】青石【】遂宁【中唐县宋熈宁六年省青石县入焉七年复置】
　　顺庆府【中】本果州南充郡团练寳庆三年以理宗初潜之地升为府县三南充【望熈宁六年省流溪县为镇入焉绍兴二十七年复为县】西充【望】流溪【望】
　　资州【上】资阳郡军事干徳五年废月山丹山银山清溪四县宣和二年改龙水为资州后复故淳祐三年废县四盘石【有一十八盐井一鐡冶】资阳【】龙水【中下】内江【下有六十六盐井】普州【上】安岳郡军事干徳五年废崇龛普慈二县【案舆地广记诸书并云崇龛入安居普慈入乐至宋史不载谨附识】寳祐以后并废州县三安岳【中下熈寜五年废普康县入焉　案宋朝事实熈寜作干徳与宋史异谨附识】安居【中】乐至【下】
　　昌州【上】昌元郡军事县三大足【上】昌元【上咸平四年移治罗市】永川【上】
　　叙州【上】南溪郡军事干徳中废开邉归顺二县本戎州政和四年改县四宜宾【中唐义賔县宋太平兴国元年改熈宁四年省旧奋入僰道为镇政和四年改僰道为宜宾】南溪【中干徳中移治旧奋城有盐井】宣化【唐义宾县宋太平兴国元年改熈寜四年改为镇僰道宣和元年复以镇为县改今名】庆符【本叙州徼外地政和二年建为祥州置庆符来附二县宣和三年州废并来附县入庆符砦五柔逺乐从清门石门怀逺靖康元年废柔逺乐从二砦怀逺】羁縻州三十【建州照州献州南州洛州盈州徳州为州移州扶徳州播浪州筠州武昌州志州啇州驯州浪川州骋州恊州切骑州靖州曲江州可陵州品州牱违州碾衞州滈州从州播陵州钳州】泸州【上】泸川郡泸川军节度本军事州宣和中赐军额县三泸川【中】江安【中有寜逺安夷西寜逺南田武宁安逺等砦】合江【中有遥坝青山安溪小溪带头使君六砦大观三年以安溪砦为县纯州后废纯州复为砦宣和三年废遥坝四年复】南渡后增县一纳溪【皇祐二年纳溪复置砦绍定五年升为县】监一南井城三乐共城【元丰四年置堡砦四江门砦镇溪堡梅岭堡大洲堡】九支城【大观二年建纯州置九支安溪两县及美利城宣和二年废纯州及九支县为九支城以安溪美利城为砦改慈竹砦为堡】武都城【大观三年建滋州置承流仁怀两县宣和三年废州为武都城以仁怀为堡承流县并入仁怀】安逺砦【元丰三年置大观四年废政和五年复】博望砦【政和七年置】板桥堡政和堡【政和六年置】绥逺砦【前武都城宣和三年州】领羁縻州十八【纳州薛州晏州巩州奉州悦州思峩州长宁州能州淯州浙州定州宋州顺州蓝州溱州高州姚州】
　　长宁军本羁縻州熈宁中置淯井监泸州政和中建为长宁军砦堡六梅洞砦【政和五年置】清平砦【旧祥州政和二年建赐名宣和三年废祥州以砦军】武宁砦【熈宁七年置旧名小溪口十年改今名元丰四年废五年复置政和四年建长宁军以武宁为倚郭县宣和二年废县为堡四年复为砦】宁逺砦【皇祐元年置三江砦三年改今名宣和二年以砦为堡四年复为砦】安夷砦【熈宁六年置旧名婆娑大观四年废政和六年复】石笋堡【政和五年置初名梅赖后改今名】南渡后増县一安宁【嘉定四年升安夷砦为县有武宁宁逺二砦】
　　合州【中】巴川郡军事淳祐三年移治于钓鱼山县五石照【中魏石监县宋干徳三年改】汉初【中】巴川【中】赤水【中下】铜梁【中下熈宁四年省赤水入焉七年复置】
　　荣州【下】和义郡军事干徳五年废和义县【案舆地广记诸书并云省入威逺宋史不载谨附识】县四荣徳【中下旧名旭川治平四年改熈宁四年省公井县为镇入焉有盐监一端平三年废】威逺【中】资官【中有盐井】应灵【中下有盐井】
　　渠州【下】隣山郡军事寳祐三年徙治礼义山县三流江【西魏县宋景祐三年废大竹县入焉绍兴三年复分置】隣水【下唐县宋干徳四年移治昆楼镇】隣山【下梁县宋干徳三年移治故隣州城】南渡后增县一大竹【案大竹县史阙载望等字今仍其旧】
　　怀安军【同下州】干徳五年以简州金水县建为军县二金水【望】金堂【望乾隆五年自汉州来】
　　宁西军【同下州】开寳二年建为军名广安咸淳中改军名县三渠江【中开寳二年自渠州来】岳池【开寳二年自果州来】新明【中开寳二年自合州来六年移治单溪镇】南渡后增县一和溪【开禧三年升镇为县】
　　富顺监【同下州】本泸州富义县干徳四年升为富义监太平兴国初改今名领镇十三盐井一
　　利州路府一州九县三十八闗一南渡后府三州十二军二
　　兴元府【次府】梁州汉中郡山南西道节度县四南郑【次赤】城固【次畿】褒城【次畿】西【次畿至道二年割大安军三年还有锡冶一务】茶一【熈寜八年置】南渡后增县一亷水【次畿绍兴四年析南郑县置】
　　利州都督府益川郡宁武军节度旧昭武军景祐四年改绍兴十四年分东西两路绍熈五年复合为一庆元二年复分嘉定三年复合十一年又分县四绵谷【中】葭萌【中】嘉川【中下咸平五年自镇州来熈寜三年省平蜀县入焉】昭化【下后周益昌县宋开寳中改】
　　洋州【望】洋川郡武康军节度旧武定军景祐四年改县三兴道【望】西乡【上】真符【中】
　　阆州【上】阆中郡干徳四年改安徳军节度【案宋朝事实云后唐升保宁军节度宋史未晰谨问识】县七阆中【望绍兴十八年省玉井镇入焉】苍溪【】南部【】新井【】奉国【中熈宁四年省岐平县为镇入焉　案宋朝事实熈宁四年作干徳五年与宋史异谨附识】新政【中】西水【中下熈宁四年省晋安县为镇入焉】
　　隆庆府【上】本剑州普安郡军事干徳五年废永归县隆兴二年以孝宗潜邸升普安军节度绍熈元年升府县六普安【中熈宁五年省临津县为镇入焉】梓潼【上】隂平【中】武连【中】普成【中下】剑门【中下熈宁五年以剑门闗剑门县复州有小剑白绵砍粮谷龙聚托溪六砦】巴州【中】清化郡军事干徳四年废盘道归仁始宁三县县五化城【中下熈宁五年废集州以清化县为镇入焉】难江【上旧集州】恩阳【中下熈宁三年省七盘县为镇入焉】曾口【下熈寜五年省其章县为镇入焉】通江【下熈宁五年废壁州以白石符阳二县入焉】
　　文州【中下】隂平郡军事县一曲水【中下西魏县有重石昆谷张添磨蓬留劵罗移思村戎门披波绥南十砦水银务一】
　　沔州【下】顺政郡军事本兴州开禧三年改今名县二顺政【中开禧三年改为畧阳】长举【中下】监一济众【铸铁钱】
　　蓬州【下】咸安郡军事干徳三年废宕渠县【案宋朝事实云省宕渠县入良山宋史未晰谨附识】县四蓬池【中】仪陇【中】营山【中唐朗池县宋大中祥符五年改熈寜三年省蓬山县为镇入焉】伏虞【中下熈寜五年省良山县为镇入焉　案良山宋史作渠山今据舆地广记诸书改正】南渡后增县一良山【中下建炎二年复】相如【望寳祐六年自兴州来属】
　　政州【下】江油郡军事本龙州政和五年改为政州绍兴元年复为龙州县二江油【中有干坡砦】清川【下本马盘唐改今名宋康定初増戍兵端平三年兵乱地废】
　　大安军【中】本三泉县旧属兴元府干徳三年平蜀以县直属京至道二年建为大安军三年废军仍旧属京绍兴中复升军镇二金牛青乌南渡后复置三泉县军金州【上】安康郡昭化军节度县五西城【下】汉隂【中下绍兴二年迁治新店以旧县为镇嘉定三年升滶口镇为县有饶风镇】洵阳【中】石泉【下】平利【下】南渡后増县一上津【中下本平利县地绍兴十六年以鹘岭闗卓防平为界】阶州【中下】武都郡军事旧秦鳯路绍兴时来属县二福津【中下】将利【中下】
　　同庆府【中下】同谷郡军事本成州秦鳯路绍兴十四年来属寳庆元年以理宗藩邸升同庆府县二同谷【中】栗亭【中】西和州【下】和政郡团练本岷州旧秦鳯路绍兴十七年改西和州县三长道【】大潭【中】祐川【案祐川县史阙载望等字今仍其旧】鳯州【下】河池郡团练旧属秦鳯路绍兴十四年来县三梁泉【上】两当【上】河池【】
　　天水军【同下州】绍兴初秦州入于金分置南北天水县嘉定元年升军县一天水【绍兴中废成纪陇西二县来入】
　　夔州路州十军三监一县三十二南渡后府三州八军三监一
　　夔州都督府云安郡宁江军节度县二奉节【中】巫山【中下】绍庆府【下】本黔州黔中郡军事武泰军节度绍定元年升府县二彭水【中嘉祐八年废洪杜洋水都儒信孚四县入焉有洪杜小洞界山难溪四砦】黔江【下有白石门防佐水永安安乐防洪射营右水蛮冢浴水潜平鹿角万就六堡白水土溪小溪石柱高望木孔东流李昌仆射相阳小村石门茒田木栅虎眼二十九砦】羁縻州四十九【南宁州逺州犍州清州蒋州知州蛮州袭州峩州邦州鹤州劳州义州福州儒州令州郝州普州宁州縁州那州鸾州□州邛州敷州晃州侯州焚州添州瑶州防城州训州乡州缺州茂龙州整州乐善州抚水州思元州逸州思州南平州勲州姜州棱州鸿州和武州晖州毫州鼔州悬州　案志称羁縻州四十九而注中所载凡五十有一州当有讹误今无可考证姑仍其旧】南渡后羁縻州五十六【缺】
　　施州【下】清江郡军事县二清江【中下有歌罗永寜细沙寜边尖木夷平六砦熈寜六年省施州永兴砦置夷平砦元丰二年废永宁砦置行廊安确二砦】建始【中下有连天一砦】监一广积【绍圣三年置铸鐡钱】
　　咸淳府【下】本忠州南宾郡军事淳化元年以度宗潜邸升府县三临江【中下】垫江【中下熈宁五年省贵溪县入焉】南宾【下】南渡后增县二丰都【下】龙渠【下】
　　万州【下】南浦郡军事开寳三年以梁山为军县二南浦【下有平云砦】武宁【下】
　　开州【下】盛山郡军事县二开江【上庆厯中废新浦县入焉】清水【中旧名万嵗县后改】
　　逹州【上】通川郡军事本通州干徳三年改五年废阆英宣汉二县熈宁六年省三冈县七年省石鼔县分通州新宁永睦三县县五通川【中】巴渠【中】永睦【下隋永穆县宋改】新宁【下】东乡【下】南渡后增县一通明【下旧通明院】
　　涪州【下】涪陵郡军事熈宁三年废温山县为镇县三涪陵【下有白马盐】乐温【下】武龙【下宣和元年改为枳县绍兴元年依旧】
　　重庆府【下】本恭州巴郡军事旧为渝州崇宁元年改恭州后以高宗潜藩升为府县三巴【中有石英峯王监溪新兴四镇】江津【中下干徳中移治马騣镇】璧山【下】羁縻州一【溱州领荣懿扶懽二县后南平军】云安军【同下州】开寳六年以夔州云安县建为军县一云安【望有思问捍挍平南三砦玉井盐埸团云盐井】监一云安【熈宁四年以云安监户口析置安义县八年户还云安县复为监】
　　梁山军【同下州】高梁郡开寳二年以万州丕氏屯田务置军县一梁山【中下】
　　南平军【同下州】熈宁八年收西畨部以恭州南川县铜佛坝地置军县二南川【中下熈宁八年省入隆化元丰元年复置有荣懿开边通安安稳归正五砦溱川堡】隆化【下熈寜八年自涪州来有七渡水砦大观四年砦废】砦一溱溪【本覊縻溱州宣和二年以溱溪砦为名南平军】
　　大宁监【同下州】开寳六年以夔州大昌县盐泉所建为监县一大昌【中下端拱元年自夔州来】
　　珍州大观二年建县二乐源绥阳【本覊縻夷州大观三年建为承州领绥阳都上义泉寜夷洋川五县宣和三年废州及都上等县以绥阳珍州】砦一遵义【大观二年建遵义县宣和三年废州及县以遵义砦为名珍州案以上二县史俱阙载望等字今仍其旧】
　　思州政和八年建宣和四年废绍兴元年复县三务川安夷卭水【宣和四年与务川安夷并废黔州绍兴二年复　案以上三县史俱阙载望等字今仍其旧】
　　播州乐源郡大观二年建为州宣和三年废嘉熈三年复咸淳末以珍州来属县一乐源【中有遵义砦开禧三年升军嘉定十一年复为砦　案比乐源县即上文珍州所领者一地不宜两繋以文义揆之当是县自咸淳末自珍州改属而宋史志仍误载之珍州下耳别无可校姑仍原文而附识于此】
　　广南东路府一州十四县四十三南渡后府三州十一广州【中】都督府南海郡清海军节度开寳五年废咸宁番禺蒙化游水四县【案宋朝事实云省游水县入怀集宋史未详谨附识】大观元年升为帅府县八南海【望隋县后改常康宋开寳五年复　案宋朝事实开寳五年省咸寜常康二县入南海县宋史作后改常康开寳五年复未知孰是谨附识】番禺【上开寳中废入南海皇祐三年复置有银炉铁埸】增城【中】清逺【中有大富银埸静定鐡埸钱纠铅埸】怀集【中有大利银】东莞【中下开寳五年废入増城六年复置有桂角等三银静康等三盐埸海南黄田等三盐栅】新会【下有千歳锡海晏等六盐】信安【下本义宁县开寳五年废入新会六年复置太平兴国初改信安熈宁五年省为镇入新州新兴县元祐元年复为县绍圣元年复省为镇后复为县还广州】南渡后无信安增县一香山【绍兴三十二年以东莞香山镇为县】
　　韶州【中】始兴郡军事县五曲江【望有永通钱监灵源等三银埸中子铜埸】翁源【望有大湖银埸大富铅埸】乐昌【中有黄坑等二银埸太平铅埸】仁化【中开寳五年废入乐昌咸平三年复置有大众多田二鐡埸多寳铅埸】建福【宣和三年以岑水埸析曲江翁源地置县　案宋朝事实宣和三年作崇寜元年谨附识】南渡后无建福增县一乳源【乾道二年折曲江之乐昌依化乡于州头津置】监一永通
　　循州【下】海丰郡军事县三龙川【望有大有铅埸宣和三年改龙川曰雷江绍兴元年复旧】兴宁【望晋县宋天禧三年移治长乐有夜明银】长乐【上熈寜四年析兴寜县置有罗翊等四银】
　　潮州【下】潮阳郡军事县三海阳【望有海门等三砦三河口盐埸丰济银埸横衡等二锡埸】潮阳【中下本海阳县地绍兴二年废入海阳八年复】揭阳【宣和三年割海阳三郷置揭阳县绍兴二年废入海阳八年复移治吉帛村是谓三阳】
　　连州【下】连山郡军事县三桂阳【望有同官银】阳山【中有铜坑锡】连山【中绍兴六年废为镇十八年复】
　　梅州【下】军事本潮州程乡县南汉置恭州【案恭州本敬州宋避翼祖讳改谨附识】宋开寳四年改名熈宁六年废元丰五年复宣和二年赐郡名义安绍兴六年废州为程乡县仍带程江军事十四年复为州县一程乡【中有乐口锡石坑铅埸龙坑鐡埸】南雄州【下】本雄州军事开寳四年加南字宣和二年赐郡名保昌县二保昌【望　案宋朝事实改浈昌县为保昌县宋史未详谨附识】始兴【中旧韶州开寳四年来】
　　英徳府【下】本英州军事宣和二年赐郡名曰贡阳庆元元年以宁宗潜邸升府县二贡阳【望有钟峒银礼平铜埸　案贡阳当作浈阳】浛光【上开寳四年自广州连州六年自连州来有贤徳等三银埸】
　　贺州【下】临贺郡军事开寳四年废荡山封阳冯乘三县本属东路大观二年五月割属西路县三临贺【紧有太平银】富川【上】桂岭【中】
　　封州【望】临封郡军事本下郡大观元年升为望郡绍兴七年省州以二县徳庆府十年复旧县二封川【下】开建【下开寳五年废入封川六年复置】
　　肇庆府【望】高要郡肇庆军节度本端州军事元符三年【案宋朝事实作建中靖国元年】升兴庆军节度大观元年升下为望重和元年赐肇庆府名仍改军额县二高要【中有沙利银浮芦鐡案宋朝事实宋开寳五年省平兴县入高要县宋史失载谨附识】四会【中旧广州熈寜六年来属有】
　　【金埸银埸】
　　新州【下】新兴郡军事开寳五年废平兴县【案宋朝事实云省永顺县入新兴县平兴当作永顺谨附识】县一新兴【中】
　　徳庆府【望】本康州晋康郡军事开寳五年废州及悦城晋康都城并入端溪以端州寻复大观四年升为望郡绍兴元年以高宗潜邸升为府十四年置永庆军节度县二端溪【下有云烈锡埸】泷水【下旧泷州州废来有罗磨防峒二银　案宋朝事实云开寳六年废泷州入康州省废泷州镇南安遂建水三县入泷水县舆地考云以泷州之开阳建水岭南三县并入龙水为一县彼此互异谨附识】
　　南恩州【下】恩平郡军事旧恩州开寳三年废恩平杜陵二县【案宋朝事实作开寳五年与此异又云省二县入阳江县宋史未详谨附识】庆厯八年以河北路有恩州乃加南字【案舆地考云庆厯八年改河北路贝州为恩州乃加南字谨附识】县二阳江【中有海口海陵博腊遂训等四砦有锡埸】阳春【下熈寜六年废春州并铜陵县入阳春来有揽径铁】
　　惠州【下　案宋朝事实天禧五年改浈州为惠州舆地考亦云以犯仁宗御名故改宋史未详谨附识】军事宣和二年赐郡名博罗县四归善【中有阜民钱监酉平流坑二银埸永吉信上永安三锡埸三丰鐡埸淡水盐埸】海丰【下有云溪杨安劳谢三锡埸古龙石桥二盐埸】河源【有立溪和溪永安三锡埸】博罗【中有鐡埸】
　　广南西路州二十五军三县六十五南渡后府二州二十军三
　　静江府本桂州始安郡静江军节度大观元年为大都督府又升为帅府绍兴三年以高宗潜邸升府县十临桂【嘉祐六年废慕化县入焉】兴安【望唐全义县晋置漙州宋干徳元年州废太平兴国初改今名案宋朝事实云太平兴国三年改名宋史未详谨附识】灵川【望】荔浦【望】永福【下】修
　　仁【中熈寜四年废修仁为镇入荔浦元丰元年复】义宁【中下本义寜镇马氏奏置宋开寳五年废入广州新会六年复置】理定【下】古【下】永宁【中唐丰水县宋熈寜四年废为镇入荔浦元祐元年复】南渡后无永寜县
　　容州【下】都督府普宁郡宁逺军节度开寳五年废欣道渭龙陵城三县县三普宁【上开寳五年废绣州以常林阿林罗绣三县并入焉】陆川【中开寳五年废顺州省龙豪温水龙水南河四县入焉九年移治公平淳化五年又徙治于旧温水县案龙水当作龙化】北流【中开寳五年废高禺州以峩石扶莱罗辨陵城四县地入焉】
　　邕州【下】都督府永宁郡建武军节度开寳五年废朗宁封陵思龙三县【案宋朝事实云省朗寜思龙二县入宣化县省封陵县入武縁县宋史未详谨附识】大观元年升为望郡县二宣化【下景祐二年废如化县入焉】武縁【下景祐二年废乐昌县入焉】砦一太平【旧领永平太平古万横山四砦元丰九域志止存太平一砦】金埸一镇乃【熈宁六年置】羁縻州四十四县五洞十一【忠州冻州江州万丞州思陵州左州思诚州谭州渡州龙州七源州思明州西平州上思州禄州石西州思浪州思同州安平州员州广源州勤州南源州西农州万崖州覆利州温弄州及武黎县罗阳陀陵县永康县武盈洞古甑洞慿祥洞罇洞卓洞龙英洞龙耸洞徊洞武徳洞古佛洞八躭洞并属左江道思恩州□州思城州勘州归乐州武峩州伦州万徳州蕃州昆明州婪鳯州侯唐州归恩州田州功饶州归城州武笼州及龙川县并属右江道初平安州曰波州皇祐元年改元祐三年又改怀化洞为州　案思城州二统志作恩城州覆利州一统志作养利州又一统志有全茗等州史俱失载】
　　融州融水郡清逺军节度本军事州大观二年升为帅府三年罢帅府赐军额又升为下都督府崇宁四年即融水县王口砦置平州政和元年废平州仍为王口砦与融江文村浔江临溪四堡砦来寻复故绍兴四年复废平州为王口砦观州为高峯砦县一融水【中开寳五年置罗城县熈寜七年废武功罗城二县为镇来】砦一融江南渡后增县一怀逺【下绍兴四年州废复为砦来十四年复为县有临溪文村浔江三堡髙峯砦】羁縻州一【乐善州】象州【下】象郡景徳四年升防御县四阳夀【中下】来賔【中下旧严州州废来属开寳七年又以废严州之归化入焉】武化【下熈宁七年废武化县入来賔元祐元年复】武仙【下】南渡后无武化县
　　昭州【下】平乐郡军事开寳五年废永平县县四平乐【中】立山【中熈寜五年废防州以连区防山二县入焉　案连区一统志作速区】龙平【中开寳五年废富州以县来又以思勤马江入焉熈寜八年又梧州元丰八年复来宣和中改昭平淳熈六年复今名】恭城【下】
　　梧州【下】苍梧郡军事县一苍梧【下熈寜四年省戎城县为镇入焉　案一统志宋改孟陵入苍梧不止戎城也宋史未详谨附识】
　　藤州【下】感义郡军事开寳三年废宁风感义义昌三县县二镡津【中】岑溪【下熈寜四年废南仪州为县州】
　　龚州【下】临江郡军事开寳五年废阳州武陵【案武陵一统志作武林】随建大同四县政和元年州废浔州三年复绍兴六年复废仍浔州县一平南【中开寳五年以思明州之武郎来属嘉祐二年废武郎县入焉】
　　浔州【下】浔江郡军事开寳五年废皇化县俄又废州以桂平贵州六年复置县一桂平【下】
　　栁州【下】龙城郡军事县三马平【中】洛容【中嘉祐四年废象县入洛容】桞城【中梁龙城县宋景徳三年改】
　　贵州【下】怀泽郡军事县一鬰林【中下隋郁平县宋开寳四年改】
　　庆逺府【下】本宜州龙水郡庆逺军节度旧军事州景祐三年废崖山县宣和元年赐军额河池县不详何年并省【案一统志本羁縻智州宋初置河池县宜州以富力县省入大观初即县置庭州改县曰怀徳寻废州复改为河池县宜州元因之则宋时固未省也谨附识】咸淳元年以度宗潜邸升庆逺府县四龙水【上淳化五年以桞州洛曹来嘉祐七年废入龙水熈宁八年废羁縻怀逺军古阳县为怀逺砦迷昆县为镇并思立砦并入焉有怀逺思立二砦后故宜山】天河【下大观元年以天河县并徳谨砦堰江堡融州靖康元年复来有徳谨砦】忻城【中下庆厯三年以羁縻芝忻归恩防等州地置县】思恩【下熈寜八年自环州来省镇宁州礼丹县入焉有普义带溪镇寜三砦】南渡后增县一河池【下有银埸】羁縻州十军一监二【温泉州环州镇寜州蕃州金城州文州兰州安化州迷昆州智州怀逺军富仁富安二监旧领思顺归化二州庆厯四年并入桞州马平县】
　　賔州【下】安城郡军事开寳五年废州及琅琊石城二县以领方邕州六年以领方复置州县三领方【下】迁江【中本邕州羁縻州天禧四年置　案宋朝事实云废思刚州为迁江县来属宋史未详谨附识】上林【中下开寳五年自邕州来属废澄州止戈贺水无虞入焉】
　　横州【下】宁浦郡军事开寳五年废乐山从化二县【案宋朝事实废二县入宁浦宋史未详谨附识】又以废峦州永定来属县二宁浦【下】永定【下开寳六年废峦州武罗灵竹二县入焉熙宁四年省入寜浦元祐三年复置后更名永享】化州【下】陵水郡军事本辩州太平兴国五年改开寳中废陵罗县县二石龙【下　案宋朝事实开寳五年省陵罗龙化二县入石龙宋史未载谨附识】呉川【下本属罗州州废开寳四年来　案宋朝事实云省罗州之亷江斡水零縁三县入呉川宋史未载谨附识】南渡后增县一石城【乾道三年析呉川西乡置因石城冈为名】高州【下】高凉郡军事开寳五年废良徳县【案宋朝事实开寳五年省良徳保定二县入电白县宋史未详谨附识】景徳元年并入窦州三年复置县三电白【下】信宜【中下唐信仪县宋太平兴国初改信宜熙寜四年废窦州以信宜县来有银埸　案宋朝事实开寳六年省懐徳县潭峩县亮县入信宜宋史未详谨附识】茂名【下开寳五年自潘州来】
　　雷州【下】海康郡军事开寳五年废徐闻遂溪二县县一海康【下有冠头砦】南渡后复二县遂溪【绍兴十九年复置】徐闻【乾道七年复置】
　　钦州【下】宁越郡军事开寳五年废遵化钦江内亭三县【案宋朝事实云省三县入灵山宋史未详谨附识】县二灵山【望有咄歩砦】安逺【下唐保京县宋初改安京景徳中改今名有如洪如昔二砦】
　　白州【下】南昌郡军事开寳五年废南昌建宁周罗三县政和元年废州以其地入郁林三年复南渡后复废入郁林县一博白【中南渡后鬰林州】
　　郁林州【下】郁林郡军事州开寳中废郁平兴徳二县政和元年废白州博白来三年复置白州以博白还旧南渡后废白州以博白来县二南流【中下旧牢州州废来又以废牢州之定川宕川党州容山怀义抚康善劳入焉】兴业【下以废鬰平兴徳入焉】
　　廉州【下】合浦郡军事开寳五年废封山蔡龙大亷三县【案宋朝事实省三县入合浦宋史未详谨附识】移州治于长沙置石康县太平兴国八年改太平军移治海门镇咸平元年复县二合浦【上有二砦】石康【下本常乐州并为县】
　　琼州【下】琼山郡靖海军节度本军事州大观元年以黎母山夷峒建镇州赐军额为靖海政和元年镇州废以其地及军额来归县五【案五宋史作四今据下文所载县改正】琼山【中熙寜四年省舍城入焉有感恩英田埸二栅】澄迈【下开寳五年废崖州与舍城文昌并来】文昌【下】临高【下】乐会【下唐置环以黎峒寄治南管宋大观三年割万安军后复来属】
　　南寜军【同下州】本儋州熙宁六年废州为昌化军绍兴六年废昌化万安吉阳三军为县琼州十三年为军使十四年复为军以属县还本军后改今名县三宜伦【下隋义伦县宋太平兴国初改】昌化【下熙寜六年省元丰三年复有昌化砦】感恩【下寜六年省元丰四年复　案宋朝事实云熙宁六年省昌化县感恩县为镇入宜伦元丰三年复置昌化县四年复置感恩县省洛阳县入感恩宋史未详谨附识】
　　万安军【同下州】旧万安州万安郡熙宁七年废为军绍兴六年废军为万宁县以军使兼知县事琼州十三年复为军县二【案二宋史作三今据下文所载县改正】万宁【下后复名万安】陵水【下熈宁七年为镇元丰三年复绍兴六年琼州十三年复来　案宋朝事寛云熈寜七年省陵水县为镇入万安宋史未详谨附识】
　　吉阳军【同下州】本朱崖军即崖州熈宁六年废为军绍兴六年废军为宁逺县十三年复后改名吉阳军镇二临川藤桥【熈宁六年省宁逺吉阳二县为临川藤桥二镇宁逺即临川】南渡后县二宁逺【下绍兴六年复县琼州十三年复来】吉阳【下熈宁六年废为藤桥镇琼州绍兴六年复】平州崇宁四年于王口砦建军以怀逺为名寻改怀逺军为平州仍置倚郭怀逺县宣和二年赐平州郡名曰怀逺【绍兴四年废平州仍为王口砦融州十四年复以王口砦为怀逺县】
　　从州崇宁四年于中古州置格州及乐古县五年改格州为从州政和初废从州为乐古砦
　　允州崇宁四年于安口隘置允州及安口县政和初废庭州大观元年以宜州河池县置倚郭县曰怀徳四年废庭州
　　孚州大观元年以地州建隆县置倚郭县曰归仁四年废政和七年复置宣和三年复废
　　溪州大观元年以宜州思恩县带溪砦置四年废镇州大观元年于黎母山心置倚郭县曰镇宁升为都督府赐静海军额政和元年废
　　延徳军崇宁五年置延徳县于朱崖军黄流白沙侧浪之间大观元年改为军又置倚郭县曰通逺政和元年废延徳军为感恩县昌化军通逺县为通逺镇朱崖军六年置延徳砦又以通逺镇为砦
　　地州崇宁五年纳土大观元年以地州建隆县置孚州文州崇宁五年纳土大观元年置绥南砦【绍兴四年废】兰州崇宁五年纳土
　　那州崇宁五年纳土
　　观州大观元年以南丹州为观州置倚郭县大观四年以南丹州还莫公晟复于高峯砦置观州【绍兴四年废观州为高峯砦存留木门马台平洞黄泥中村等堡砦】
　　隆州
　　兑州政和四年置隆州兑州并兴隆县万松县宣和三年废隆州及兴隆县为威逺砦兑州及万松县为靖逺砦二州先置思忠安江鳯麟金斗朝天等五砦并废各新砦仍并邕州
　　燕山府路府一州九县三十宋宣和四年诏山前收复州县合置监司以燕山府路为名山后别名云中府路燕山府唐幽州范阳郡卢龙军节度石晋以赂契丹契丹建为南京又改号燕京金灭契丹以燕京及涿易檀顺景蓟六州二十四县来归宋宣和四年改燕京为燕山府又改郡为广阳节度曰永清军领县十二析津广平　都市【赐名广宁】昌平　良乡　潞　武清　安次永清　三河　香河【赐名清化】　漷隂
　　涿州唐置石晋以赂契丹宋宣和四年收复赐郡名涿水升威行军节度县四范阳　归义同安　新城【赐名威城】檀州隋置石晋以赂契丹宋宣和四年收复赐郡名曰横山升镇逺军节度县二宻云　行唐【赐名威塞】
　　平州隋置后唐时为契丹所防改辽兴府以营滦二州之宋宣和四年赐郡名渔阳升抚宁军节度县三卢龙【赐名卢城】石城【赐名临阙】马城【赐名安城】
　　易州唐置宋雍熙四年防于契丹宣和四年收复赐郡名曰遂武防御县三易水　涞水　容城
　　营州隋置后唐时为契丹所防宋宣和四年收复赐郡名曰平卢防御县一都城【赐名镇山】
　　顺州唐置石晋以赂契丹宋宣和四年收复赐郡名曰顺兴团练县一懐柔
　　蓟州唐置石晋以赂契丹宋宣和四年收复赐郡名曰广川团练县三渔阳【赐名平卢】三河　玉田
　　景州契丹置宋宣和四年收复赐郡名滦川军事县一遵化
　　经州本蓟州玉田县宋宣和六年建为州
　　云中府路
　　云中府唐云州大同军节度石晋以赂契丹号为西京宋宣和五年始得云中府武应朔蔚奉圣归化儒妫等州所谓山后九州也
　　武州唐置石晋以赂契丹宋宣和五年收复六年筑固疆堡
　　应州故属大同军节度后唐置彰国军石晋以赂契丹宋宣和五年来降
　　朔州唐置后唐为振武军石晋以赂契丹宋宣和五年来降
　　蔚州唐置石晋以赂契丹宋宣和五年来降
　　奉圣州唐新州后唐置威塞军节度石晋以赂契丹契丹改为奉圣州宋宣和五年来降
　　归化州旧毅州后唐改为武州石晋以赂契丹契丹改为归化州宋宣和五年来降
　　儒州唐置石晋以赂契丹宋宣和五年来降
　　妫州唐置石晋以赂契丹契丹改为汗州宋宣和五年来降



　　钦定续通典卷一百二十八
　　钦定四库全书
　　钦定续通典卷一百二十九
　　州郡
　　辽【上京道　东京道】
　　辽国其先曰契丹本鲜卑之地世居辽泽南控黄龙北帯潢水冷陉屏右辽河堑左当元魏时有地数百里至唐达呼哩氏蚕食扶余室韦奚靺鞨之区地方二千余里唐太宗贞观三年以其地置元州寻置松漠都督府建八部为州各置刺史徳济部曰峭落州赫伯部曰弹汗州都呼部曰无逢州芳阿部曰羽陵州图勒彬部曰日连州芮奚部曰徒河州卓津部曰万丹州富部曰匹黎赤山二州以达呼哩氏库克为使持节十州军事迨于五代契丹约尼氏益强辟地东西三千里辽太祖以徳哷勒部之众代约尼氏起临潢建皇都更约尼氏八部曰达尔结部伊斯珲部舍珲部诺尔威部丕勒摩部讷古济部济勒锦部实衮部属县四十有一每部设刺史县置令又西兼突厥东并渤海得城邑之居百有三太宗援立石晋取燕云十六州以皇都为上京升幽州为南京改南京为东京圣宗城中京兴宗升云州为西京于是五京备焉又以征伐俘户建州襟要之地多因旧居名之加以私奴置投下州总京五府六州军城百五十有六县二百有九部族五十有二属国六十东至于海西至金山暨于流沙北至胪朐河南至白沟幅员万里
　　上京道
　　上京临潢府本汉辽东郡西安平之地新莽曰北安平【案汉书辽东郡统襄平新昌无虑望平房候城辽队辽阳险渎居就髙显安市武次平郭西安平文番汗沓氏等县辽志多无可考谨附识】辽太祖取天梯必鲁等三山之势于苇甸射金龊箭以识之谓之龙眉宫神册三年城之名曰皇都天显十三年更名上京府曰临潢【案本纪天显无十三年十三年即太宗防同元年也本纪书此在防同元年谨附识】辖军府州城二十五领县十临潢【辽太祖天赞初南攻燕蓟以所俘人户散居潢水之北县临潢水故名】长泰【本渤海国长平县民辽太祖伐大諲譔先得是邑迁其人于京西北】定覇【本扶余府强师县民辽太祖下扶余迁其人于京西圣宗统和八年以诸宫提辖司人户置长宁宫】保和【本渤海富利县民辽太祖破龙州迁居京南圣宗统和八年以诸宫提辖司人户置彰愍宫】潞【本幽州潞县民天赞元年太祖破蓟州掠县民布于京东崇徳宫】易俗【本辽东渤海民圣宗太平九年大延琳　叛围守经年乃降尽迁于京北置县居之】迁辽【本辽东诸县大延琳叛择其谋勇者置之左右后以城降戮之徙其家属于京东北故名】渤海【本东京人因叛徙置】兴仁【圣宗开泰二年置】宣化【本辽东神化县民太祖破鸭渌府尽徙其民居京之南统和八年以诸宫提辖司人户置彰愍宫】
　　祖州天成【案本记天成作天城葢误】军【上】节度本辽右八部实黙里地太祖秋猎多于此始置西楼后因建城号祖州以祖考所生地故名义宫领县二城一长覇【本龙州长平县民迁于此】咸宁【本长宁县破辽阳迁其民置】越王城【太祖伯父裕悦王舒噜西伐党项吐浑俘其民放牧于此因建城在州东南二十里】
　　怀州奉陵军【上】节度本唐归诚州辽太宗行帐放牧于此天赞中从太祖破扶余城下龙泉府俘其人筑寨居之防同中掠燕蓟所俘亦置此太宗崩塟西山曰怀陵大同元年世宗置州以奉焉永兴宫领县二扶余【本龙泉府太祖迁渤海扶余县降户于此世宗置县】显理【本显理府人太祖伐渤海俘其王大諲譔迁民于此世宗置县】
　　庆州元宁军【上】节度本太保山黒河之地穆宗建城号黒河州统和八年州废圣宗秋畋爱其竒秀建号庆州兴宗景福元年兴圣宫领县三元徳【本黒山黒河之地兴宗景福元年括落帐人户从便居之】孝安　富义【本义州太宗迁渤海义州民于此兴宗重熈元年降义丰县后更名义宫】
　　泰州徳昌军节度本契丹二十部族放牧之地因黒鼠族屡犯通化州民不能御遂移东南六百里来建城居之以近本族延庆宫兵事属东北统军司领县二乐康【倚郭】兴国【本山前之民因罪配递至此兴宗置县】
　　长春州韶阳军【下】节度本鸭子河春猎之地重熈八年置延庆宫兵事属东北统军司领县一长春【本混同江地燕蓟犯罪者流配于此】
　　乌州静安军刺史本乌丸之地辽北大王布拉占为牧建城后官收兴圣宫领县一爱民【布拉王从军南征俘汉民置于此】永州永昌军观察承天皇太后所建太祖于此置南楼景宗干亨三年置州于皇子哈巴墓侧东潢河南土河二水合流故号永州冬月牙帐多驻此谓之东巴纳彰愍宫领县三长宁【本显徳府县名太祖平渤海迁其民于此】义丰【本铁利府义州辽兵破之迁其民于南楼之西北仍名义州重熈元年废州改今县又尝改富义县属防州始末不可具考今两存之　案富义县属庆州辽史于此作泰州葢误】慈仁【太宗以皇子济色古尔亡置慈州坟西重熈元年州废改今县】
　　仪坤州启圣军节度本契丹右大部地回鹘诺果苏居之至四世孙翁科乌里生应天皇后舒噜氏适太祖太祖开拓四方平渤海后有力焉俘掠有伎艺者多归帐下谓之舒新以所生之地置州长宁宫领县一广义【本回鹘部牧地应天皇后以四征所俘居之因建县统和八年以诸宫提辖司人户置来逺县十三年并入】龙化州兴国军【下】节度本汉北安平县地契丹始祖竒善汗居此称龙庭太祖于此建东楼唐昭宗天复二年太祖为徳哷勒部额尔竒木破代北迁其民建城居之太宗升节度彰愍宫兵事属北路女直兵马司刺史州一未详领县一龙化【太祖以东征南掠所俘建城置邑】
　　降圣州开国军【下】刺史本大部落东楼之地太祖春月行帐多驻此应天皇后梦神人金冠素服执兵仗异兽十二随之中有黒兎跃入后怀因而有娠生太宗穆宗建州先属延昌宫后彰愍宫领县一永安【本龙原府庆州县名太祖平渤海破怀州之永安迁其人置寨于此建县】
　　饶州匡义军【中】节度本唐饶乐府地贞观中置松漠府辽太祖完葺故垒建州延庆宫领县三长乐【本辽城县名太祖伐渤海迁其民建县居之】临河【本永丰县人太宗分兵伐渤海迁于潢水之曲】安民【太宗以渤海诸邑所俘杂置】
　　徽州宣徳军节度景宗女秦晋大长公主以所赐媵臣户置在宜州北二百里北至上京七百里
　　成州长庆军节度圣宗女晋国长公主以所赐媵臣户置在宜州北一百六十里北至上京七百四十里懿州广顺军节度圣宗女燕国长公主以所赐媵臣户置在显州东北三百里西北至上京八百里
　　渭州髙阳军节度驸马都尉萧昌裔尚秦国王隆庆女韩国长公主以所赐媵臣户置在显州东北二百五十里西北至上京七百五十里【辽制皇子嫡生者其女与帝女同】
　　壕州本辽东西安平县故地国舅宰相南征俘掠汉民居之因置州在显州东北二百二十里西北至上京七百二十里
　　原州本辽东北安平县故地国舅金徳俘掠汉民居之因置州在显州东北三百里西北至上京八百里福州本辽东北安平县故地国舅萧宁南征俘掠汉民居之因置州在原州北二十里西北至上京七百八十里
　　横州故辽阳县地国舅萧克忠部下牧人居之因置州在辽州西北九十里西北至上京七百二十里
　　鳯州本藁离国故地渤海之安宁郡境南王府五帐分地在韩州北二百里西北至上京九百里
　　遂州本髙州地南王府五帐放牧于此在檀州西二百里西北至上京一千里
　　丰州本辽泽大部落约尼氏赛音牧地北至上京三百五十里
　　顺州本辽队县地横帐南王府俘掠燕蓟顺州之民建城居之在显州东北一百二十里西北至上京九百里闾州罗古王牧地近医巫闾山在辽州西一百三十里西北至上京九百五十里
　　松山州本辽泽大部落横帐布库王牧地北至上京一百七十里
　　豫州横帐陈王牧地南至上京三百里
　　宁州本达呼哩氏克特山横帐固宁王放牧地在豫州东八十里西南至上京三百五十里【案自徽州以下至此俱投下军州辽制投下军州皆诸王外戚大臣及诸部从征俘掠或置生口各团集建州县以居之横帐诸王国舅公主许创立州城自余不得建城郭朝廷赐州县额其节度使朝廷命之刺史以下皆以本主部曲充焉官位九品之下及井邑商贾之家征税各归投下惟酒税课纳上京盐铁司又案辽志此下尚有静州鎭州维州防州河董城静辽城皮被河城招州搭懒主城皆辽国西北界防边城因屯戍而立务据形胜不资丁赋今附识】东京道
　　东京辽阳府本朝鲜之地后为渤海大氏所有号中京显徳府辽太祖建国攻渤海俘其王大諲譔以为东丹王国立太子托云为人皇王以主之神册四年葺辽阳故城以渤海汉户建东平郡为防御州天显三年迁东丹国民居之升为南京十三年改为东京府曰辽阳辖州府军城八十七领县九辽阳【本渤海国金徳县地汉浿水县髙丽改为勾丽县渤海为常乐县】仙乡【本汉辽队县渤海为永丰县】鹤野【本汉居就县地渤海为鸡山县】析木【本汉望平县地渤海为花山县　案后铜州析木县注云初东京后来属则此处不应仍载析木县今仍其旧而附识于此】紫蒙【本汉镂芳县地后佛宁国置东平府领紫防县后徙辽城并入黄岭县渤海复为紫蒙县　案镂芳县汉书地理志作镂方谨附识】兴辽【本汉平郭县地渤海改为长宁县唐宪宗元和中渤海王大仁秀南定新罗北畧诸部开置郡邑遂定今名】肃慎【以渤海户置】归仁　顺化
　　开州鎭国军节度本濊貊地髙丽为庆州渤海为东京龙原府都督庆盐穆贺四州事故县六曰龙原永安乌山壁谷熊山白杨皆废垒石为城周围二十里辽太祖平渤海徙其民于大部落城遂废圣宗伐新罗周览城基复加完葺开泰三年迁双韩二州千余户实之号开封开逺军节度更名鎭国军东京留守兵事属东京统军司领州三县一开逺【本栅城地髙丽为龙原县渤海因之辽初废圣宗东讨复置】　盐州本渤海龙河郡故县四海阳接海格州龙河皆废　穆州保和军刺史本渤海会农郡故县四防农水岐顺化美皆废领县一防农【按穆州下既载防农废县又云领县一防农应是仍旧县名而复置耳辽史未晰谨附识】　贺州刺史本渤海吉理郡故县四洪贺送诚吉理石山皆废
　　定州保宁军髙丽置州【按　盛京通志定州髙丽置渤海因之属定理府辽史未晰谨附识】统和十三年升军东京留守司领县一定东【髙丽所置辽徙辽西民居之】
　　保州宣义军节度髙丽置州圣宗以髙丽王询擅立问罪不服开泰三年取其保定二州统和末髙丽降于此置埸东京统军司领州军二县一来逺【髙丽所置辽初徙辽西诸县民实之又徙奚汉兵七百防戍焉】　宣州定逺军刺史开泰三年徙汉户置　怀化军【下】刺史开泰三年置
　　辰州奉国军节度本髙丽葢牟城渤海改为葢州又改辰州以辰韩得名辽徙其民于祖州初曰长平军东京留守司领县一建安
　　卢州元徳军刺史本渤海杉卢郡故县五山阳杉卢汉阳白岩霜岩皆废兵事属南女直汤河司领县一熊岳【案辽志此下有来逺城亦为防戍而设今附识】
　　铁州建武军刺史本汉安市县髙丽为安市城渤海置州故县四位城河端苍山龙珍皆废领县一汤池兴州中兴军节度本汉海宜县地【案海冝县汉书地理志作海溟谨附识】渤海置州故县三盛吉蒜山铁山皆废
　　汤州本汉襄平县地故县五灵峯常丰白石均谷嘉利皆废
　　崇州隆安军刺史本汉长岑县地渤海置州故县三崇山沩水绿城皆废领县一崇信
　　海州南海军节度本沃沮国地髙丽为沙卑城渤海号南京南海府都督沃晴椒三州故县六沃沮鹫岩龙山滨海升平灵泉皆废辽太平中大延琳叛南海城坚守经嵗不下别部酋长皆被擒乃降因徙其民于上京置迁辽县移泽州民来实之领州二县一临溟　耀州刺史本渤海椒州故县五椒山貂岭澌泉尖山岩渊皆废领县一岩渊【按耀州下既载岩渊废县又云领县一岩渊应是仍旧县名而复置耳辽史未晰谨附识】　嫔州柔逺军刺史本渤海晴州故县五天晴神阳莲池狼山岩皆废
　　渌州鸭渌军节度本髙丽故国渤海号西京鸭渌府都督神桓丰正四州事故县三神鹿神化劒门皆废大延琳叛迁余党于上京置易俗县居之在者户二千东京留守司领州四县二闻　神乡　桓州髙丽中都城故县三桓都神乡淇水皆废　丰州渤海置盘安郡故县四安丰渤恪隰壤硖石皆废　正州本沸流王故地国为公孙康所并渤海置沸流郡领县一东那【本汉南耐县地　按汉书地理志乐浪郡有东暆县无东耐县辽志耐字疑误谨附识】　慕州本渤海安逺府地故县二慕化崇平久废
　　显州奉先军【上】节度本渤海显徳府地辽世宗置以奉显陵显陵者东丹人皇王墓也穆宗应厯元年世宗于显陵西山长宁积庆二宫兵事属东京都部署司领州三县三奉先【本汉无虑县即毉巫闾幽州镇山辽世宗析辽东长乐县民以为陵户长宁宫】山东【本汉望平县辽穆宗割渤海永丰县民为陵户积庆宫】归义【初置显州渤海民自来助役辽世宗嘉悯因籍其人户置县长宁宫】　嘉州嘉平军【下】刺史　辽西州阜城军【中】刺史本汉辽西郡地辽世宗置州长宁宫领县一长庆【统和八年以诸宫提辖司人户置】　康州【下】刺史世宗迁渤海率宾府人户置初长宁宫后属积庆宫领县一率宾【本渤海率宾府地】
　　宗州【下】刺史在辽东石熊山耶律隆运以所俘汉民置圣宗建州初文忠王府后属提辖司领县一熊山【本渤海县地】
　　干州广徳军【下】节度本汉无虑县地辽统和三年置以奉景宗干陵崇徳宫兵事属东京都部署司领州一县四奉陵【本汉无虑县地括诸落帐户助营山陵】延昌【析延昌宫户置】灵山【本渤海灵峯县地】司农【本渤海麓郡县并麓波云川二县入焉】　海北州广化军【中】刺史世宗以所俘汉户置初宣州后来属领县一开义贵徳州宁逺军【下】节度本汉襄平县地汉公孙度所据辽太宗时察克以所俘汉民置后以弑逆诛没入焉圣宗建贵徳军后更名崇徳宫兵事属东京都部署司领县二贵徳【本汉襄平县渤海为崇山县】奉徳【本渤海缘城县地尝置奉徳州】沈州昭徳军【下】节度本挹娄国地渤海建沈州【按　盛京通志唐时渤海置州属定理府辽史未晰谨附识】故县九皆废辽太宗置兴辽军后更名初永兴宫后属敦睦宫兵事东京都部署司领州一县二乐郊【太祖俘蓟州三河民建三河县后更名】灵源【太祖俘蓟州吏民建渔阳县后更名】　岩州白岩军【下】刺史本渤海白岩城辽太宗拨属沈州初长宁宫后属敦睦宫领县一白岩【渤海置】
　　集州怀众【案怀众金史作怀逺谨附识】军【下】刺史古陴离郡地汉属险渎县髙丽为霜岩县渤海置州领县一奉集【渤海置】广州防御汉属襄平县髙丽为当山县渤海为铁利郡辽太祖迁渤海人居之建铁利州统和八年省开泰七年以汉户置领县一昌义
　　辽州始平军【下】节度本佛宁国城渤海为东平府辽太祖伐渤海先破东平府迁民实之故东平府都督伊防陀黒北五州共领县十八皆废太祖改为州军曰东平太宗更为始平军长宁宫兵事属北女直兵马司领州一县二辽滨　安定　祺州祐圣军【下】刺史本渤海蒙州地辽太祖以檀州俘于此建檀州后更名义宫兵事属北女直兵马司领县一庆云【太祖俘宻云民于此建宻云县后更名】
　　遂州刺史本渤海美州地辽采访使耶律佛徳以部下汉民置穆宗时佛徳嗣絶没入焉延昌宫领县一山河【本渤海县并黒川麓川二县置】
　　通州安逺军节度本扶余国王城渤海号扶余城辽太祖改龙州圣宗更今名景宗保宁七年以黄龙府叛人燕颇余党千余户置升节度领县四通逺【本渤海扶余县并布多县置】安逺【本渤海显义县并鹊川县置】归仁【本渤海强师县并新安县置】鱼谷【本渤海县】韩州东平军【下】刺史本藁离国旧治柳河县髙丽置鄚颉府都督鄚颉二州渤海因之辽太宗置三河榆河二州圣宗并二州置韩州延昌宫兵事属北女直兵马司领县一栁河【本渤海粤喜县地并万安县置】
　　双州保安军【下】节度本挹娄故地渤海置安定郡乆废额哩森王从太宗南征以俘鎭定二州之民建城置州察克弑逆诛没入焉初延昌宫后属崇徳宫兵事北女直兵马司领县一双城【本渤海安夷县地】
　　银州富国军【下】刺史本渤海富州辽太祖以银冶更名义宫兵事属北女直兵马司领县三延津【本渤海富夀县境有延津故城更名】新兴【本故越喜国地渤海置银冶尝置银州】永平【本渤海优富县地辽太祖以俘户置旧有永平寨】
　　尚州鎭逺军【下】节度【按金史地理志铜山县注载辽同州镇安军辽志疑误今仍原文而附识于此】本汉襄平县地渤海为东平寨辽太祖置州军曰鎭东后更名彰愍宫兵事属北女直兵马司领州一未详县二东平【本汉襄平县地产铁拨户三百采链随征赋输】永昌【本髙丽永宁县地】咸州安东军【下】节度本髙丽铜山县地渤海置铜山郡地在汉候城县北渤海龙泉府南山险多盗乃招平营等州客户数百建城居之初号浩里太保城开泰八年置州兵事属北女直兵马司领县一咸平【唐安东都防元宗天宝中治营平二州间即此辽太祖防渤海复置安东军开泰中置县】
　　信州彰圣军【下】节度本越喜故城渤海置怀逺府【案金史地理志作懐逺军谨附识】辽圣宗以地隣髙丽开泰初置州【案金史地理志作开泰七年建谨附识】以所俘汉民实之兵事属黄龙府都部署司领州三未详县二武昌【本渤海怀福县地析平州提辖司及豹山县一千户之】定武【本渤海豹山县地析平州提辖司并乳水县人户置初名定功县】
　　宾州怀化军节度本渤海城辽统和十七年迁乌舍户置刺史于鸭子混同二水之间后升兵事黄龙府都部署司
　　龙州黄龙府本渤海扶余府辽太祖平渤海还至此有黄龙见更名保宁七年军将燕颇叛府废开泰九年迁城于东北以宗州檀州汉户一千复置领州五县三黄龙【本渤海长平县并富利佐慕肃慎置】迁民【本渤海永宁县并丰水扶罗置】永平【渤海置】益州观察领县一静逺　安逺州怀义军刺史　威州武宁军刺史　清州建宁军刺史　雍州刺史【案辽志龙州宾州误为一条今订正】
　　湖州兴利军刺史渤海置兵事东京统军司领县一长庆【案唐书渤海以肃慎故地为上京曰龙泉府领龙湖渤三州辽废葢自辽太祖以龙州为黄龙府遂废龙泉府而以湖渤二州属东京也辽史未晰谨附识】
　　渤州清化军刺史渤海置兵事东京统军司领县一贡珍【渤海置】
　　郢州彰圣军刺史渤海置兵事北女直兵马司领县一延庆
　　铜州广利军刺史渤海置兵事北兵马司领县一析木【本汉望平县地渤海为花山县初东京后来属】
　　涑州刺史渤海置兵事南兵马司【按唐书渤海传涑州以其近涑沫江葢即粟木水故名谨附识】
　　率宾府刺史故率宾国地【按唐书渤海传渤海于古率宾国地置率宾府领华益建三州谨附识】
　　定理府刺史故挹娄国地【案　盛京通志定理府故挹娄国地唐时渤海大氏建府领沈定二州辽因之谨附识】
　　铁利府刺史故铁利国地
　　安定府
　　长岭府
　　鎭海府防御兵事南女直汤河司领县一平南冀州防御圣宗建升永安军
　　东州以渤海户置
　　尚州以渤海户置
　　吉州福昌军刺史
　　麓州【下】刺史渤海置
　　荆州刺史
　　懿州宁昌军节度太平三年越国公主以媵臣户置初曰庆懿军更曰广顺军上京道宗清宁七年宣懿皇后进入改今名领县二宁昌【本平阳县】顺安
　　媵州昌永军刺史
　　顺化城向义军【下】刺史开泰三年以汉户置兵事东京统军司
　　宁州观察统和二十九年伐髙丽以渤海降户置兵事东京统军司领县一新安
　　衍州安广军防御以汉户置初刺史后升军兵事属东京统军司领县一宜丰【案　盛京通志辽置衍州安广军领冝丰一县属辽阳府辽史未详谨附识】
　　连州徳昌军刺史以汉户置兵事属东京统军司领县一安民
　　归州观察太祖平渤海以降户置后废统和二十九年伐髙丽以所俘渤海户复置兵事属南女直汤河司领县一归胜
　　稣州安复军节度本髙丽南苏辽兴宗置州兵事属南女直汤河司领县二来苏　怀化
　　复州怀徳军节度辽兴宗置兵事属南女直汤河司领县二永宁　徳胜
　　肃州信陵军刺史重熈十年州民亡入女直取之复置兵事北女直兵马司领县一清安
　　安州刺史兵事北女直兵马司
　　荣州
　　率州
　　荷州
　　源州
　　渤海州
　　宁江州混同军观察清宁中置初防御后升兵事属东北统军司领县一混同
　　河州徳化军置军器坊
　　祥州瑞圣军节度兴宗以铁骊户置兵事黄龙府都部署司领县一怀徳















　　钦定续通典卷一百二十九
　　钦定四库全书
　　钦定续通典卷一百三十
　　州郡
　　辽【中京道　南京道　西京道】
　　中京道
　　中京大定府汉新安平县汉末步奚居之魏武北征降者一十余万去之松漠其后拓跋氏乘辽建牙于此当饶乐河水之南温渝河水之北唐太宗伐高丽驻跸于此部帅苏支从征有功奚长可度率众内附为置饶乐都督府懿宗咸通以后契丹始大奚族不复敢抗辽太祖建国举族臣属圣宗尝过七金山土河之濵望云气有郛郭楼阙之状因议建都统和二十四年五帐院进故奚王牙帐地二十五年城之实以汉户号曰中京府曰大定领州十县九大定【白霫故地以诸国俘户居之】长安【本汉賔从县以诸部人居之】富庶【本汉新安平地辽开泰二年析京民置】劝农【本汉賔从县地辽开泰二年析京民置】文定【辽开泰二年析京民置】升平【辽开泰二年析京民置】归化【本汉栁城县地】神水【本汉徒河县地辽开泰二年置】金源【本唐青山县地辽开泰二年析京民置】　恩州怀徳军【下】刺史本汉新安平县地辽太宗建州开泰中以渤海户实之初永兴宫后来属领县一恩化【辽开泰中以渤海人户置】　惠州惠和军【中】刺史本唐归义州地辽太祖俘汉民数百户兎麛山下创城居之置州领县一惠和【圣宗迁上京惠州民括诸宫院落帐户置】　高州观察唐信州之地武后万嵗通天元年以契丹伊斯珲部置辽开泰中圣宗伐高丽以俘户置领县一三韩【辰韩为抉余弁韩为新罗马韩为高丽开泰中圣宗伐高丽俘三国之遗人置】　武安州观察唐沃州地辽太宗俘汉民居木叶山下因建城以迁之号杏埚新城复以辽西户益之更曰新州统和八年改今名初刺史后升领县一沃野利州【中】观察本中京阜俗县统和二十六年置刺史
　　州开泰元年升领县一阜俗【唐末契丹渐炽役使奚人迁居琵琶川统和四年置县初彰愍宫更中京后置州仍焉○按统和二十六年金史作十六年谨附识】榆州高平军【下】刺史本汉临渝县地后右北平骊城县唐武后载初二年析镇州置黎州处靺鞨部落后为奚人所据辽太宗南征横帐嘉哩以所俘镇州民置州开泰中没入领县二和众【本新黎县地】永和【本汉昌城县地统和二十二年置】　泽州广济军【下】刺史本汉土垠县地辽太祖俘蔚州民立寨居之开泰中置州领县二神山　滦河【本汉徐无县地属永兴宫】北安州兴化军【上】刺史本汉女祁县地属上谷郡晋
　　为冯防所据唐为奚王府西省地辽圣宗以汉户置州领县一利民【本汉且居县地】　潭州广润军【下】刺史本中京之龙山县开泰中置州领县一龙山【本汉交黎县地开泰二年以习家寨置】松江州胜安军【下】刺史辽开泰中置领县一松江【本汉】
　　【文成县地辽开泰二年置】
　　成州兴府军节度晋国长公主以媵户置军曰长庆初上京后改军名来领县一同昌
　　兴中府本霸州彰武军节度古孤竹国汉栁城县地慕容皝迁都于此改为龙城县元魏为辽西郡隋平高寳宁置营州炀帝废州置栁城郡唐高祖武徳初改营州总管府寻为都督府后为奚所据辽太祖平奚及俘燕民将建城命韩知方择其处乃完葺栁城号霸州彰武军节度统和中制置建霸宜锦白川等五州寻落制置积庆宫后属兴圣宫重熙十年升兴中府领州二县四兴中【本汉栁城县地太祖掠汉民居此置霸城县重兴中置府更名　按辽无重兴年号兴字当是熙字之讹谨附识】营丘【析霸城置】象雷【辽开泰二年以麦务川置初中京后属】闾山【本汉无虑县辽开泰二年以罗家军置中京后属】　安徳州化平军【下】刺史以霸州安徳县置来属领县一安徳【统和八年析霸城东南龙山徒河境户置干州更属霸州置州来属】　黔州阜昌军【下】刺史本汉辽西郡地辽太祖平渤海以所俘户居之黒水河提辖司安帝置州析冝霸二州汉户益之初永兴宫更中京后置府来属领县一盛吉【太祖平渤海俘兴州盛吉县民来居此因置县】
　　宜州崇义军【上】节度本辽西絫县地兴宗以定州俘户建州积庆宫领县二政【世宗以定州俘户置】闻义【世宗置初海北州后来属】
　　锦州临海军【中】节度本汉辽东无虑县慕容皝置西乐县辽太祖以汉俘建州义宫领州一县二永乐安昌　严州保肃军【下】刺史本汉海阳县地辽太祖平渤海迁汉户杂居兴州境圣宗于此建城义宫来属领县一兴城
　　川州长宁军【中】节度本唐青山州地辽太祖弟明王安图置防同三年诏为白川州安图子察克以大逆诛没入省曰川州初崇徳宫统和中属文忠王府领县三理【统和八年以诸宫提辖司户置】咸康　宜民【统和中置】
　　建州保静军【上】节度唐武徳中置昌乐县辽太祖完葺故垒置州初属武宁军永兴宫后属敦睦宫领县二永霸　永康【本唐昌黎县地】
　　来州归徳军【下】节度本唐瑞州故地辽太平元年改置初刺史后升永兴宫领州三县一来賔【本唐来逺县地】　隰州平海军【下】刺史慕容皝置集宁县辽圣宗括帐户迁信州大雪不能进建城于此置州兴圣宫来属领县一海阳【本汉县濵海地多鹻卤置盐塲于此】　迁州兴善军【下】刺史本汉阳乐县地辽圣宗平大延琳迁归州民置来属领县一迁民　润州海阳军【下】刺史辽圣宗平大延琳迁宁州之民居此置州领县一海濵【本汉阳乐县地迁润州本东京城内渤海民户因叛移于此】
　　南京道
　　南京析津府本幽州唐置大都督府改范阳节度使五代晋以辽有援立之功割幽州等十六州以献辽太宗升为南京又曰燕京府曰幽都军号卢龙开泰元年落军额【按金史志云辽防同元年升为南京府曰幽都仍号卢龙军开泰元年更为永安析津府辽史未详谨附识】领州六县十一析津【本晋蓟县改蓟北县辽开泰元年更今名】宛平【本晋幽都县辽开泰元年更今名　按方舆纪要唐徳宗建中元年析蓟县置幽都县辽志作晋幽都县盖误又开泰元年清类天文分野之书作统和二十二年未知孰是谨附识】昌平【本汉军都县后汉属广阳郡晋属燕国元魏置东燕郡反昌平县郡废县幽州　按续舆地考昌平五代唐改为燕平石晋复旧辽史未晰谨附识】良乡【燕为中都县汉改今名旧属涿郡北齐省入蓟县寻复置唐武后圣厯元年改固节镇神龙元年复旧】潞【本汉旧县属渔阳郡唐武徳二年置元州贞观元年州废复为县】安次【本汉旧县属渔阳郡唐武徳四年徒至东南五十里石梁城贞观八年又徙今县西五里常道城元宗开元二十三年又徙耿就桥行市南】永清【本汉益昌县隋置通泽县唐置武隆县改防昌天宝初改今名】武清【汉雍奴县属渔阳郡唐天宝初改今名】香河【本武清孙村辽于新仓置盐院居民聚集因分武清香河潞三县户置按辽以前未有香河县此云析武清香河等三县置疑误谨附识】玉河【本泉山地刘仁恭于大安山创】
　　【宫观司炼丹羽化之术于方士王若讷因割蓟县分置以供给之】漷隂【本汉泉山之霍村镇辽每季春弋猎于延芳淀居民成邑就城故漷隂镇后改为县按金史志漷隂县辽太平中以漷隂村置辽史未详谨附识】　顺州归化军【中】刺史本隋置唐武徳初改燕州武宗防昌中改归顺州唐末仍为顺州初军曰归宁后更今名领县一怀柔【唐贞观六年置治五栁城改顺义县开元四年置松漠府弹汗州天宝元年改归化县肃宗乾元元年复今名　按辽志以顺州为隋置考隋书粟末靺鞨内附止云居之栁城而已太平寰宇记云炀帝大业八年为置辽西郡以统之亦未有置顺州之文也新唐书贞观四年平突厥以其部落置顺祐化长四州都督府于幽灵之境顺州之置实在此时谨附识】　檀州武威军【下】刺史本燕渔阳郡地汉为白檀县元魏创密云郡兼置安州后周改为元州隋高祖开皇十八年割燕乐密云二县置檀州唐天寳元年改密云郡乾元元年复为檀州辽加今军号领县二密云【本汉白檀县后汉以居斤奚元魏置密云郡领白檀要阳密云三县高齐废郡及二县来属】行唐【本定州行唐县太祖掠定州破行唐尽驱其民北至檀州择旷土居之凡置十寨仍名行唐县彰愍宫】　涿州永泰军【上】刺史汉高祖六年分燕置涿郡魏文帝改范阳郡晋为范阳国元魏复为郡隋开皇二年罢郡属幽州大业三年以幽州为涿郡唐武徳元年郡废为涿县七年改范阳县代宗大厯四年置涿州石晋以归太祖领县四范阳【本汉涿县唐武徳中更名】固安【本汉方城县唐武徳四年属北义州贞观二年来属】新城【本汉新昌县唐大厯四年析固安县置后省后唐明宗天成四年复析范阳县置】归义【本汉易县地齐并入□县唐武徳五年置北义州州废复置县来属】　易州高阳军【上】刺史汉为易故安二县地隋置易州隋末为上谷郡唐武徳四年复为易州天寳元年仍为上谷郡乾元元年又改易州五代定州节度使辽防同九年孙方简以其地来附应厯九年为周世宗所取后属宋统和七年攻克之升今军领县三易【本汉县齐显祖天保七年省隋开皇十六年于故安城西北隅置县】容城【本汉县先属涿郡唐武徳五年属北义州贞观元年还来属圣厯三年改全忠县天宝元年复旧】涞水【本汉道县周静帝大象十八年改今名按汉书地理志涿郡有逎县别无道县之名辽史盖误又按方舆纪要涞水宋初省入易县辽复置史文未详谨附识】　蓟州尚武军【上】刺史秦渔阳右北平二郡地隋文帝开皇中徙治元州总管府炀帝改渔阳郡唐武徳元年废入幽州开元十八年分置领县三渔阳【本汉县属渔阳郡晋省复置元魏省唐属幽州开元十八年来属】三河【本汉临朐县地唐开元四年析潞州置　按前后汉书地理志上谷涿郡无临朐县新唐书地理志载武徳二年析潞县置临朐县贞观元年省开元四年更置三河县当以新唐书为是谨附识】玉田【本汉无终县唐万嵗通天元年更名属幽州开元八年属营州十八年来属】　景州清安军【下】刺史本蓟州遵化县重熙中置领县一遵化【本唐平州买马监为县来属】
　　平州辽兴军【上】节度秦为辽西右北平二郡地汉因之隋文帝开皇中改平州大业初复为郡唐武徳初改州天寳元年仍北平郡后唐复为平州辽太祖天赞二年取之以定州俘户错置其地领州二县三卢龙【本春秋肥如国汉晋属辽西郡元魏为郡治兼立平州北齐属北平郡隋开皇中省肥如入新昌十八年改今名】安喜【本汉令支县地乆废辽太祖以定州安喜县俘户置】望都【本汉海阳县乆废辽太祖以定州望都县俘户置】　滦州永安军【中】刺史本古黄洛城秦为右北平汉为石城县后名海阳县晋以后属辽西石晋割地在平州之境辽太祖以俘户置州领县三义丰【本黄洛故城汉属辽西郡乆废唐季入契丹世宗置县】马城【本卢龙县地唐开元二十八年析置县以通水运辽来属】石城【汉置属右北平郡乆废唐贞观中于此置临渝县万嵗通天元年改名】　营州邻海军【下】刺史本秦辽西郡地汉为昌黎郡元魏立营州后周为高寳宁所据隋开皇置州大业改辽西郡唐武徳元年复为营州万嵗通天元年始入契丹圣厯二年侨治渔阳开元五年还治栁城天寳元年改曰栁城郡后唐复为营州辽太祖以居定州俘户领县一广宁【汉栁城县属辽西郡万嵗通天元年入契丹中宗神龙元年移幽州界开元四年复旧辽改今名】
　　西京道
　　西京大同府战国属赵武灵王始置云中郡秦属代王国后为平城县魏属新兴郡晋仍属雁门刘琨表封猗卢为代王都平城元魏道武于此遂建都邑孝文帝改为司州牧置代尹迁都洛邑改万年又置恒州高齐文宣帝废州为恒安镇寻复恒州周复恒安镇改朔州隋仍为镇唐武徳四年置北恒州七年废贞观十四年移云中定襄县于此永淳元年摩多为民患移民朔州开元十八年置云中州天寳元年改云中郡乾元元年曰云州五代后唐同光三年以云州为大同军节度使石晋代唐以契丹有援立功割山前代北地为赂初仍为大同军节度重熙十三年升为西京府曰大同领州二县七大同【本大同川地重熙十七年西夏犯边析云中县置】云中【赵置沿革与京府同】天成【本极塞之地魏道武帝置广牧县唐武徳五年置定襄县辽析云中置】长青【本白登台地辽始置县】奉义【本汉陶林县地辽析云中置】怀仁【本汉沙南县元魏废隋开皇二年移云内于此大业二年置大利县属云州改属定襄郡隋末陷突厥辽改今名　案金史地理志载辽析云中置与此异谨附识】怀安【本汉夷舆县地厯魏至隋为突厥所据唐克颉利县遂废为怀荒镇高勲镇燕奏分归化州文徳县置初隶奉圣州后来属】　州博宁军【下】刺史东魏静帝置北灵丘县唐初陷突厥开元中置横野军安边县天寳乱废后为襄隂村辽统和中以寰州近边为宋将潘美所破废之乃于此置州初军曰永寜领县二永宁　顺圣【本魏安塞军五代兵废高勲镇幽州奏景宗分永兴县置初奉圣州后来属】　徳州【下】刺史唐防昌中以西徳店置州辽开泰八年以汉户复置领县一宣徳【本汉桐过县地属云中郡后定襄郡汉末废高齐置紫阿镇唐防昌中置县　按金史地理志反山西通志并云徳州昭圣军辽史不载军名谨附识】
　　丰州天徳军节度秦为上郡北境汉属五原郡自晋怀帝永嘉之乱属赫连勃勃后周置永丰镇隋开皇中升为县改丰州大业七年为五原郡恭帝义宁元年改归顺郡唐武徳元年为丰州总管府六年省贞观四年分灵州境置丰州都督府领蕃户天寳初改九原郡乾元元年复丰州后入囘鹘防昌中克之后唐改天徳军辽神册五年攻下更名应天军复为州兵事属西南面招讨司领县二富民【本汉临戎县辽改今名】振武【本汉定襄郡盛乐县元魏尝都于此唐武徳四年克突厥建云中都督府高宗麟徳三年改单于大都督府圣厯元年又改安北都督开元七年割东受降城八年置振武军节度使防昌五年为安北都防府后唐庄宗以兄嗣本为振武节度使辽神册元年伐吐浑还攻之尽俘其民以东唯存乡兵三百人防戍后更为县】
　　云内州开逺军【下】节度本中受降城地辽初置代北云朔招讨司改云内州道宗清宁初升兵事属西南面招讨司【按方舆纪要及续舆地考等书并云辽置开逺军清宁初改云内州谨附识】领县二柔服　宁人
　　天徳军本中受降城唐开元中废横塞军置天安军于大同川乾元年改天徳军辽太祖破天徳尽掠吏民以东后置招讨司渐成井邑乃以国族为天徳军节度使宁边州镇西军【下】刺史本唐隆镇辽置兵事属西南面招讨司
　　奉圣州武定军【上】节度本唐新州后唐置团练使总山后八军庄宗同光二年升威塞军石晋割献辽太宗改升兵事属西京都部署司领州三县四永兴【本汉涿鹿县地】矾山【本汉军都县】龙门　望云【本望云川地景宗于此建潜邸后置县彰愍宫】　归化州雄武军【上】刺史本汉下洛县元魏改文徳县唐升武州僖宗改毅州后唐太祖复武州明宗又为毅州潞王仍为武州石晋割献辽改今名领县一文徳【本汉女祁县地元魏置县】
　　汗州清平军【下】刺史本汉潘县元魏置北齐置北燕郡改怀戎县隋废郡属涿郡唐武徳中复置北燕州县仍旧贞观八年改妫州五代时奚王去诸以数千帐次妫州自别为西奚号汗州辽因之领县一怀来【本怀戎县太祖改】儒州缙阳军【中】刺史唐置后唐同光二年新州辽
　　太宗改奉圣州仍属领县一缙山【本汉广寗县地唐天寳中割妫州县置】蔚州忠顺军【上】节度本代郡周宣帝始置蔚州隋开皇中废唐武徳四年复置至徳二年改兴唐县乾元元年仍旧石晋献地升忠顺军后更武安军统和四年入宋寻复之降刺史奉圣州升观察复忠顺军节度兵事属西京都部署司领县五灵仙【唐置兴唐县梁改隆化县后唐同光初复置晋改今名】定安【本汉东安阳县地乆废辽置今县】飞狐【后周大象二年置广昌县于五龙城隋仁夀元年改今名】灵丘【汉置后汉省东魏复置属灵丘郡隋开皇中罢郡来属大业初改代州唐武徳六年仍旧】广陵【本汉延陵县隋唐为镇州后唐同光初分兴唐县置石晋割属辽　按金史地理志广灵亦作陵辽统和三年析灵山置与辽志异谨附识】
　　应州彰国军【上】节度唐武徳中置金城县后改应州后唐明宗州人也天成元年升彰国军节度兴唐军寰州焉辽因之兵事属西京都部署司领县三金城【本汉隂馆县汉末废为隂馆城大业末陷突厥唐始置金城县】浑源【唐置】河隂【本汉隂馆县地初朔州辽清宁中来属】
　　朔州顺义军【下】节度本汉马邑县地元魏始置朔州葛荣乱废高齐天保六年复置周武帝置朔州总管府隋大业三年改马邑郡唐武徳四年复朔州辽升顺义军节度兵事属西京都部署司领州一县三鄯阳【本汉定襄县地献帝建安中置新兴郡元魏置桑干郡高齐置招逺县郡仍旧隋开皇三年罢郡来大业元年改今名】宁逺【齐天保六年于朔州西置招逺县唐乾元元年改今名】马邑【汉置属雁门郡唐开元五年析鄯阳县东三十里置大同军倚郭置今县】　武州宣威军【下】刺史赵惠王置武川塞魏置神武县唐末置武州后改毅州辽重熙九年复为武州号宣威军领县一神武【魏置晋改新城初朔州后置州并宁逺为一县来属】
　　东胜州武兴军【下】刺史隋开皇七年置胜州大业五年改榆林郡唐贞观五年于南河地置决胜州故谓此为东胜州天寳七年又为榆林郡乾元元年复为胜州辽神册元年破振武军胜州之民皆趋河东州废石晋割代北来献复置兵事属西南面招讨司领县二榆林河濵
　　金肃州重熙十二年伐西夏置割燕民三百户防秋兵一千实之属西南面招讨司
　　河清军西夏归辽开直路以趋上京重熙十二年建城号河清军徙民五百户防秋兵一千人实之属西南面招讨司










　　钦定续通典卷一百三十
<史部,政书类,通制之属,钦定续通典>
　　钦定四库全书
　　钦定续通典卷一百三十一
　　州郡
　　金【上京路　咸平路　东京路北京路　西京路　中都路】
　　金之壤地封疆东极吉林蜜雅呼逹噶境北自扶余路之北三千余里和罗和博穆昆地为边右旋入泰州博勒果所浚界壕而西经临潢金山跨庆桓抚昌净州之北出天山外包东胜接西夏逾黄河复西歴葭州及米脂寨出临洮府防州积石之外与生羌地相错复自积石诸山之南左折而东逾洮州越盐州堡循渭至大散关北竝山入京兆络商州南以唐邓西南皆四十里取淮之中流为界而与宋为表里袭辽制建五京置十四总管府是为十九路其间散府九节镇三十六防御郡二十二刺史郡七十三军十有六县六百三十二后复尽升军为州或升城堡寨镇为县是以金之京府州凡百七十九县加于旧五十一城寨堡关百二十二镇四百八十八东极海西逾积石北过隂山南抵淮汉地方万余里
　　上京路即哈尔呼之地金之旧土也国初称为内地太宗天眷元年号上京海陵贞元二年迁都于燕削上京之号止称防宁府世宗大定十三年七月复为上京府一领节镇四防御一县六镇一
　　防宁府【下】初为防宁州太宗以建都升为府熙宗天眷元年置上京留守司以留守带本府尹兼本路兵马都总管后置上京海兰等路提刑司领县三防宁【倚与府同时置】曲江【初名镇东大定七年置十三年更今名】宜春【大定七年置】
　　肇州【下】防御使旧珠赫店也太宗天防八年以太祖兵胜辽肇基王绩于此遂建为州天眷元年十月置防御使防宁府海陵时尝为济州支郡章宗承安三年升为节镇军名武兴五年置漕运司以提举兼州事后废军宣宗贞祐二年复升为武兴军节镇置招讨司以使兼州事领县一始兴【倚与州同时置】
　　隆州【下】利渉军节度使本辽黄龙府金天眷三年改为济州置利渉军海陵天德二年置上京路都转运司四年改为济州路转运司大定二十九年嫌与山东路济州同更今名贞祐初升为隆安府领县一利渉【倚与州同时置】镇一【与县同时置】
　　信州【下】彰信军刺史本渤海怀逺军辽圣宗开泰七年建取诸路汉民置领县一武昌【本渤海懐福县地】镇一【八千戸】扶余路国初置万戸海陵例罢万戸乃改置节度使承安三年设节度副使
　　海兰路置总管府贞元元年改总管为尹仍兼本路兵马都总管承安三年设兵马副总管
　　率賔路节度使辽时为率賔府置刺史金天防二年以扎兰路都贝勒所居地瘠遂迁于此以海陵例罢万戸置节度使因名率賔路节度使大定十一年以扎兰率賔相去千里既居率賔然不可忘本遂命名亲管明安曰扎兰明安承安三年设节度副使
　　哈斯罕路置节度使天防七年徙治宁州尝置都统司章宗明昌四年废
　　和啰噶路国初置万戸海陵例罢万戸乃改置节度使承安三年置节度副使
　　乌克苏喇统军司后升为招讨司与扶余路近
　　咸平路府一领刺郡一县十
　　咸平府【下】总管府安东军节度使本辽咸州金初为咸州路置都统司天徳二年八月升为咸平府后为总管府置辽东路转运司东京咸平路提刑司领县八【按元史地理志金咸平府领平郭安东新兴庆云清安归仁六县与金史异谨附识】平郭【倚旧名咸平大定七年更】铜山【辽同州镇安军辽太祖时以东平寨置因名东平军曰镇东金大定二十九年以与东平重故更】新兴【辽属银州富国军金熙宗皇统三年废州更名来属】庆云【辽属祺州祐圣军本以所俘檀州宻云民建州宻云后更名】清安【辽肃州信陵军金皇统三年降为县】荣安　归仁【辽旧通州安逺军本渤海强师县辽更名】玉山【承安三年以穆苏集平郭林河之间相去六百余里之地置贞祐二年升为节镇军曰镇安】
　　韩州【下】刺史辽置东平军本渤海鄚颉府领县二临津【倚未详何年置】栁河【本渤海粤喜县地辽以栁河名县】
　　东京路府一领节镇一刺郡四县十七镇五
　　辽阳府【中】东京留守司本辽东京金天防十年改南京路平州军帅司为东南路都统司之时尝治于此以镇髙丽【后置兵马都部署司天徳二年改为本路都总管府后更置留守司】领县四【案元史地理志金领辽阳鹤野二县当是遗去宜丰石城二县谨附识】镇一辽阳【倚】鹤野　镇一【长宜哈斯罕在其地】宜丰【辽旧衍州安广军金皇綂三年废为县】石城【宣宗兴定三年九月以县之灵岩寺为岩州名其倚郭县曰东安置行省】
　　澄州南海军刺史【下】本辽海军天徳三年改州名领县二镇一临溟　镇一【新昌】析木【辽同州广利军附郭县也金皇綂三年废州来属案同州辽史地理志作铜州谨附识】
　　沈州昭徳军刺史【中】本辽定理府地辽太宗时置军曰兴逺【案辽史地理志逺作辽谨附识】后为昭徳军置节度【案元史地理志云金为昭徳军又更显徳军谨附识】金明昌四年改为刺史与通贵徳澄三州皆东京领县五乐郊【辽太祖俘三河之民建三河县于此后改今名】章义【辽旧广州金皇綂三年防为县来属】辽濵【辽旧辽州东平军辽太宗改为始平军金皇綂三年废为县】挹楼【辽旧兴州兴中军常安县尝置定理府刺史于此本挹楼故地金大定二十九年章宗更名】防城【辽防州保安军也金皇綂三年防为县章宗时废】
　　贵德州刺史【下】辽贵德州宁逺军金初废军降为刺郡领县二贵德【倚】奉集【辽属集州懐逺军　案辽史地理志作懐众军与金史异谨附识】
　　盖州奉国军节度使【下】本髙丽盖葛牟城辽辰州金明昌四年罢哈斯罕建辰州辽海军节度使六年以与陈同音更取盖葛牟为名领县四镇二汤池【辽属铁州建武军】镇一【神乡】建安【辽县】镇一【大宁】秀岩【本大宁镇明昌四年升为县泰和四年仍废为镇贞祐四年复置】熊岳【辽属卢州元徳军】
　　复州【下】刺史辽懐逺军节度【案辽史地理志作懐徳军节度与金史异谨附识】金明昌四年防为刺史领县二镇一永康【倚旧名永宁大定七年更】化成【辽苏州安复军金皇统三年降为县来属贞祐四年升为金州兴定二年升为防御】镇一【归胜】
　　来逺州【下】旧来逺城本辽熟女直地金大定二十二年升军后为州
　　博索府路金初置统军司天徳二年置总管府贞元元年与海兰路总管并为尹兼本路兵马都总管【此路皆明安戸】
　　北京路府四领节镇七刺郡三县四十二镇七寨一堡五十六
　　大定府【中】北京留守司辽中京金初因之贞元元年更为北京置留守司都转运司警廵院领县十一镇二大定【倚辽县旧名】镇一【恩化】长兴【案方舆纪要云契丹置长安县今改为长兴县金史未详谨附识】富庶　镇一【文安】松山【辽松山州胜安军松山县开泰中置刺史太祖天辅七年置观察使皇统三年废州来属承安三年髙州泰和四年复　案辽史地理志作松江州松江县与金志异据辽志大定府注云有松山松江县注同似当从金志为是谨附识】神山【辽属泽州金承安二年尝置惠州升孩儿馆为滦阳县以之泰和四年罢州及滦阳县】惠和【皇统三年以辽惠州惠和县置】金源【唐青山县辽开泰二年置以地有金甸为名】和众【辽属榆州金皇统三年罢州来属】武平【辽筑城杏埚初名新州圣宗綂和间改为武安州金皇綂三年防为武安县来属大定七年更名承安三年髙州泰和四年复来属】静封【承安二年以和锡务置全州三年隶髙州泰和四年来属】三韩【辽伐髙丽迁马韩辰韩弁韩三国民为县置髙州金天辅七年以髙州置节度使皇綂三年废为县承安三年复升为髙州置刺史为全州支郡分武平松山静封三县焉泰和四年废】
　　利州【下】刺史辽统和十六年置领县二镇一寨一阜俗【辽统和四年置金因之】龙山【辽故潭州广润军县金皇统三年废州来属】寨一【兰州】镇一【漆河】
　　义州【下】崇义军节度使辽宜州金天德三年更州名领县三镇一政　开义【辽海北州广化军县金皇綂三年废州来属】镇一【饶庆】同昌【辽成州兴府军县金初川州大定六年罢川州懿州承安二年复川州泰和四年来属】锦州【下】临海军节度使旧兴中府后来属领县三永乐【本慕容皝西乐县地】安昌　神水【辽开泰二年置金皇统三年废为镇大定二十九年复升为县】
　　瑞州【下】归德军节度使本来州天德三年更为宗州泰和六年以避睿宗讳谓本唐瑞州地故更今名领县三镇一瑞安【旧名来賔唐来逺县也金明昌六年更为宗安泰和六年复更今名】海阳【辽润州海阳军故县金皇统三年废州来属】镇一【迁民】海濵【本辽隰州海平军故县金皇统三年废州来属】
　　广宁府【散下】镇宁军节度使本辽显州奉先军金天辅七年升为府因军名置节度天防八年改军名镇宁天德二年咸平后废军东京泰和元年七月来属领县三【旧有奉先县天防八年改为钟秀县镇六寨四】镇二【欢城辽西】广宁【旧名山东县大定二十九年更名有辽世宗显陵】镇寨二【闾城儿窝】望平【大定二十九年升梁渔务置】镇一闾阳【辽干州广徳军奉陵县金天防八年废州更名来属有辽景宗干陵】镇一【闾阳衡家】寨
　　二【大斧山北川】
　　懿州【下】宁昌军节度使辽尝更军名庆懿又为广顺复更今名金因之先咸平府泰和末来属领县二【大定六年罢川州以宜民同昌二县来属承安二年复以二县川州泰和四年罢川州以宜民兴中同昌义州】顺安　灵山【本渤海灵峰县地】
　　兴中府【散下】本辽霸州彰武军兴宗重熙十一年升为府更今名金因之领县四镇三兴中【本唐栁城地】镇一【黔城】永德【辽安徳州化平军安德县金大定七年更今名】镇一【阜安】兴城【辽严州保肃军县金皇统三年废州隶锦州】宜民【辽川州长宁军会同中尝名白川州天禄五年去白字金初因之与同昌县皆焉大定六年降为宜民县懿州承安二年复置川州改徽川寨为徽川县为懿州支郡泰和四年罢州及徽川县来属】镇一【咸康辽县也金初废为镇】
　　建州【下】保靖军刺史辽初名军曰武宁后更金因之领县一永霸【本唐昌黎县地】
　　全州【下】盘安军节度使承安二年置改和锡务为靖封县【案方舆纪要云寻废靖封县以卢川县属临潢府金史不言靖封之废谨附识】黑河铺为卢川县拨北京三韩县拉呼等五明安以焉贞祐二年尝侨置于蓟州领县一安丰【承安元年改丰州铺为安丰县临潢府三年置全州盘安军节度使治】
　　临潢府【下】总管府辽为上京金初因之天眷元年改为北京天徳二年改北京为临潢府路以北京路都转运司为临潢府路转运司三年罢贞元元年以大定府为北京后但置北京临潢路提刑司大定后罢路并入大定府路贞祐二年尝侨置于平州领县五堡三十七【大定间二十四后增】临潢【倚】长泰　卢川【承安二年以黒河铺升全州后复来属】宁塞【泰和元年置】长宁【辽永州永昌军县金天辅七年尝置节度使皇统三年废州来属】
　　庆州【下】元宁军刺史境内有祖州天防八年改为奉州皇统三年废境内有辽懐州旧置奉陵军天防八年更为奉徳军皇统三年废领县一【旧有孝安县天防八年改为庆民县皇统三年废】朔平【有塲务　案辽史地理志庆州领元徳孝安二县金史言废孝安而不及元德据方舆纪要云改置朔平县废元徳县入焉当以方舆纪要为是谨附识】
　　兴州宁朔军节度使本辽北安州兴化军兴化县金承安五年升为兴州置节度军名宁朔改利民寨为利民县拨宻齐显河图们必罕宁江苏玛拉三明安焉贞祐二年侨置于宻云县领县二【又有利民县承安五年以利民寨升泰和四年废】兴化【倚辽旧县金皇统三年防兴化军置大定府承安五年建兴州于县为倚郭】宜兴【本兴化县白檀镇泰和三年升为县】
　　泰州昌徳军节度使辽时本契丹二十部族牧地海陵正隆间置昌德军上京大定二十五年罢之承安三年复置于长春县以旧泰州为金安县焉领县一【旧有金安县承安三年置寻废】堡十九长春【辽长春州韶阳军金天徳二年降为县肇州承安三年来属】
　　西京路府二领节镇七刺郡八县四十镇九
　　大同府【中】西京留守司辽西京大同府金因之皇统元年以燕京路尚书省西京及山后诸部族元帅府旧置兵马都部署司天徳二年改置本路都总管府后更置留守司置转运司及中部西京路提刑司领县七镇三大同【倚辽析云中置】镇一【奉义】云中【晋旧县】宣宁【辽徳州昭圣军宣德县金大定八年更名】镇一【窟龙城】懐安【晋故县】天城【辽析云中置】白登【本名长清大定七年更】懐仁【辽析云中置金贞祐二年升为云州】镇一【安七疃】
　　丰州【下】天徳军节度使辽尝更军名应天寻复金因之皇统九年升为天徳总管府置西北路招讨司以天徳尹兼领之大定元年降为天徳军节度使兼丰州管内观察使以元管部族直萨军马公事并西南路招讨司领县一镇一富民【晋旧名】镇一【振武】
　　州【下】刺史辽名军曰博宁本襄隂村统和中建金初置保宁军后废军领县二镇二襄隂【倚本名永宁大定七年改】顺圣【本安塞军故地辽应歴中置金因之】镇二【阳门贞祐二年升为县大罗】
　　浄州【下】刺史大定十八年以天山县升为丰州支郡刺史兼权机察领县一天山【旧为大定十八年置为倚郭】
　　桓州【下】威逺军节度使军兵西北路招讨司明昌七年改置刺史领县一清塞【倚明昌四年以罢録事司置】
　　抚州【下】镇宁军节度使辽秦国大长公主建为州金明昌三年复置刺史为桓州支郡治柔逺四年置司候司承安二年陞为节镇军名镇宁拨西北路招讨司所管宻齐显必喇温都必喇纳琳卓果斯桑噶锡徳珲四明安以之领县四柔远【倚大定十年置于燕子城宣德州明昌三年来属】集宁【明昌三年以春市塲置】丰利【明昌四年以泥泺置】威宁【承安二年以新城镇置】
　　德兴府辽奉圣州武定军节度金初因之大安元年升为府名德兴领县六镇一德兴【倚旧名永兴县大安元年更名】妫川【本晋妫州辽尝名汗州县旧曰懐戎更名懐来金明昌六年更今名】缙山【辽儒州缙阳军县金皇统元年废州来属崇庆元年升为镇州　案方舆纪要延庆州注云皇统初州废崇庆初复置镇州旋废缙山废县注云金州废县属徳兴府金史未晰谨附识】镇一【永安】望云【本望云川地辽主尝居号曰御庄后改为县金因之】矾山【晋故县金初州明昌三年来属】龙门【晋县金初州后来属明昌三年割宣徳州】
　　昌州天辅七年降为建昌县桓州明昌七年以狗泺复置抚州【案方舆纪要云明昌七年复置昌州属德兴府与金史异谨附识】后来属领县一宝山
　　宣德州【下】刺史辽改晋武州为归化州雄武军金大定七年更为宣化州八年复更为宣德领县二宣德【旧文徳县大定三十九年更名】宣平【承安二年以大新镇置以北邉用兵尝驻此地】
　　朔州【中】顺义军节度使贞祐三年七月尝割朔州广武县代州领县二鄯阳【晋故县】马邑【晋故县金贞祐二年升为固州】武州【邉下】刺史大定前仍置宣威军领县一宁逺【晋故县】应州【下】彰国军节度使领县三金城【晋故县】山隂【本名河隂大定七年以与郑州属县同故更焉贞祐二年升为忠州】浑源【晋县金贞祐二年升为浑源州　案元史地理志云升为浑源州仍置浑源县金史未详谨附识】
　　蔚州【下】忠顺军节度使辽尝更为武安军寻复领县五灵仙　广灵【亦作陵辽统和三年析灵仙置】灵邱【晋县金贞祐二年升为成州四年割为代州支郡】定安【晋县金贞祐二年升为定安州】飞狐【晋县】
　　云内州【下】开逺军节度使天防七年徙奚第一第三部来戍领县二镇一柔服　镇一【宁仁旧县也大定后废为镇】云川【本哈逹罕后升为裕民县皇统元年复废为哈逹罕大定二十九年复升更今名】
　　宁邉州【下】刺史金初置镇西军贞祐三年岚州四年二月升为防御领县一宁邉【正隆三年置】
　　东胜州【邉下】刺史金初置武兴军领县一镇一东胜　镇一【宁化】
　　中都路辽太宗会同元年为南京开泰元年号燕京金贞元元年定都以燕乃列国之名不当为京师号遂改为中都府一领节镇三刺郡九县四十九镇七
　　大兴府【上】辽南京府曰幽都仍号卢龙军开泰元年更为永安析津府金天防七年析河北为东西路时属河北东路贞元元年更今名领县十镇一大兴【倚辽名析津贞元二年更今名】镇一【广阳】宛平【倚本晋幽都县辽开泰二年改】安次【晋旧名】漷隂【辽太宗太平中以漷隂村置】永清【晋旧名　案方舆纪要云永清县宋初为霸州治景祐二年并入文安县金复置金史未详谨附识】宝坻【本新仓镇大定十二年置以香河县近民附之承安三年升置盈州为大兴府支郡以香河武清焉寻废州】香河【辽以武清县之孙村置】昌平　武清【晋县】良乡
　　通州【下】刺史天徳三年升潞县置以三河焉兴定二年升为防御领县二潞【晋县】三河【晋县】
　　蓟州【中】刺史辽置上武军【案辽史地理志上作尚谨附识】领县五【旧有永济县大定二十七年以永济务置未详何年废又有黎豁县废置皆未详】镇二渔阳【倚】遵化【辽景州淸安军】镇一【石门】丰润【泰和间置　案续舆地考云本玉田县之永济务金升为丰润县金史未详谨附识】玉田　镇一【韩城】平峪【大定二十七年以渔阳县大王镇升】
　　易州【下】刺史辽置髙阳军领县二易　涞水
　　涿州【中】刺史辽为永泰军领县五镇一范阳【倚晋县】镇一【政满】固安【晋县】新城　定兴【大定六年以范阳县黄村置割涞水易县近民属之】奉先【大定二十九年置万宁县以奉山陵明昌二年更今名案续舆地考云金析良乡宛平范阳三县地置万宁县金史未详谨附识】
　　顺州【下】刺史辽置归化军领县二温阳【旧名懐柔明昌六年更名】宻云【辽檀州武威军】
　　平州【中】兴平军节度使辽为辽兴军金天辅七年以燕西地与宋遂以平州为南京以钱帛司为三司天会四年复为平州尝置军帅司十年徙军帅司治辽阳府后置转运司贞元元年以转运司并中都路贞祐二年置东面经略司寻罢领县五镇一卢龙【倚】抚宁【本新安镇大定二十九年置】海山【本汉海阳故城辽以所俘望都县民置故名望都金大定七年更名】迁安【本汉令支县故城辽以所俘安喜县民置因名安喜金大定七年更今名】镇一【建昌】昌黎【辽营州邻海军以所俘定州民置广宁县金皇统二年防州来属太定二十九年以与广宁府重故更名】
　　滦州【中】刺史本黄洛故城辽为永安军金天辅七年因置节度使领县四镇二义丰【倚】石城　镇一【榛子】马城乐亭【案方舆纪要乐亭县大定末置金史未载谨附识】镇一【新桥】
　　雄州【中】天防七年置永定军节度使赐名易阳郡河北东路贞元二年来属领县三归信【倚　案方舆纪要金并辽涿州所领之归义县入归信为雄州治金史未详谨附识】容城【泰和八年割安州贞祐三年安肃州】保定【宋保定军后废为县　案宋史地理志本涿州新镇地太平兴国六年置平戎军景徳初改保定军宣和七年降为保定县属莫州方舆纪要云宋属莫州金属雄州金史未晰谨附识】
　　霸州【下】刺史辽益津郡河北东路金贞元二年来属领县四益津【倚大定二十九年剏置】文安　大成　信安【金初因宋为信安军大定七年降为信安县霸州宣宗元光元年升为镇安府】
　　保州【中】顺天军节度使宋旧军事金天防七年置顺天军节度使河北东路贞祐二年来属海陵赐名清苑郡领县二清苑【倚宋名保寨金大定十六年更】满城【大定二十八年以清苑县塔院村置】
　　安州【下】刺史宋顺安军治髙阳金天防七年陞为安州河北东路后置髙阳军大定二十八年徙治葛城因升葛城为县作倚郭泰和四年改混泥城为渥城县来属八年移州治于渥城以葛城为属县领县三渥城【倚泰和四年置】葛城【大定二十八年置】髙阳【泰和八年改莫州寻复故】
　　遂州【下】刺史宋广信军金天防七年改为遂州河北东路贞元二年来属号龙山郡泰和四年废为遂城县保州贞祐二年复置州领县一遂城【倚】
　　安肃州【下】刺史宋安肃军金天防七年升为徐州军如旧河北东路贞元二年来属天徳三年改为安肃州军名徐郡军大定后降为刺郡废军领县一安肃【按金初州郡志雄霸保安遂安肃六州皆广宁府太宗纪载天防七年分河北为东西路则河北东路岂以平州为南京之后以六州广宁也不然则州郡志误】














　　钦定续通典卷一百三十一
　　钦定四库全书
　　钦定续通典卷一百三十二
　　州郡
　　金【南京路　河北东路　河北西路山东东路　山东西路】
　　南京路金初曰汴京贞元元年更号南京府三领节镇三防御八刺郡八县一百八镇九十八
　　开封府【上】留守司留守带本府尹兼本路兵马都总管天德二年罢行台尚书省置转运司提刑司寻置统军司领县十五镇十五开封【东附郭】镇一【延嘉】祥符【西附郭】镇三【陈桥八角郭桥】阳武　通许【宋名咸平金大定二十九年以与咸平府重更名】泰康镇一【崔桥】中牟　镇四【嗣田阳武万胜白沙】杞【宋雍丘县杞国也金正隆后更今名】镇一【围城】鄢陵　镇一【马棚桥】尉氏　镇二【朱家曲宋楼】扶沟　镇二【建雄义店旧有赤仓头】陈留　延津【贞祐三年升为延州　按河南通志贞祐三年升为延州寻废州复置县谨附识】洧川【贞祐二年置惠民仓兴定二年以尉氏县之宋楼镇升】长垣封邱
　　睢州【下】刺史宋拱州保庆军金初犹称拱州天德三年更名领县三镇一襄邑　镇一【重华】考城【宋南京金正隆前曹州复来属】柘城
　　归徳府【防中】宣武军故宋州宋南京应天府河南郡归徳军金初置宣武军领县六镇四睢阳【宋名宋城金承安五年更名】镇一【葛驿】寜陵【大定二十二年徙于汴河堤南古城】下邑【按续舆地考金改下邑为夏邑省志亦云当作夏邑为是谨附识】镇一【会亭】虞城　谷熟　镇二【营城洛场】楚邱【金初曹州海陵后来属兴定元年以限河不便改单州】
　　单州【中】刺史宋砀郡金贞祐四年升为防御兴定五年置招抚司以安集河北遗黎领县四单父　成武　鱼台　砀山【兴定元年以限河不便改归徳府】
　　寿州【下】刺史宋寿春府金贞元元年来属泰和六年升为防御领县二镇一下蔡　防城【宋亳州金初来属】镇一【防馆】
　　陜州【下】防御使宋陜郡保平军节度金皇统二年降为防御贞祐二年升为节镇领县四镇七陜【倚】镇一【石壕】灵寳　镇二【干壕闗束】湖城　镇二【三门集津】阌乡　镇二【张店故镇旧又有曹张镇恐误】
　　邓州武胜军节度使宋南阳郡尝置埸领县三【按元史地理志金旧领穰城南阳内乡浙川顺阳五县据续舆地考云金省浙川县入内乡河南通志云金省顺阳县为镇盖元志误也谨附识】镇六穰城【倚】镇四【顺阳新野穰东板桥】南阳【按元史地理志云金升南阳县为申州续与地考云金初置阳管县后始置镇平县属申州金史皆不载谨附识】镇一【张村】内乡　镇一【峡口】
　　唐州【中】刺史宋淮安郡尝置场领县四镇四泌阳【倚】镇一【明阳】比阳　镇一【羊棚】湖阳【贞祐元年废】镇一【罗集】桐栢【大定十年始置正官兴定五年废】镇一【许封大定二十八年命规措界壕于唐邓间】
　　裕州本方城县泰和八年升置以方城县为倚郭割汝州叶县许州舞阳焉领县三镇四方城【倚】镇一【平台】叶【本汝州泰和八年来属】镇一【临坟】舞阳【本许州泰和八年来属】镇二【吴城北舞】河南府【防中】宋西京河南府雒阳郡初置德昌军金兴定元年升为中京府曰金昌领县九【正隆郡志有寿安县纪録皆无】镇四洛阳【倚　按宋史地理志河南府治河南县河南通志云金正隆二年省河南入洛阳谨附识】镇一【龙门】沔池【按元史地理志云金升为韶州谨附识】登封　孟津【贞祐三年升为淘州十二月复为县】镇一【长泉旧有河清镇后废】芝田【宋名永安金贞元元年更名】新安　偃师　镇一【缑氏】宜阳【按河南通志云金改夀安县为宜阳县谨附识】巩　镇一【洛口】
　　嵩州【中】刺史旧名顺州天徳三年更名领县四【按元史地理志云金领伊阳福昌二县与金史异谨附识】镇四伊阳【宋河南府】镇一【鸣臯旧有伊□镇后废】永寜【宋河南府金正隆六年以前寄治于府后即镇为县】镇一【府店】福昌【宋河南府】镇二【韩城三乡】长水【宋河南府】
　　汝州【上】刺史宋临汝郡陆海军节度金初为刺郡贞祐三年八月升为防御领县四镇二梁　郏城【宋许州按宋史地理志改汝州郏城县为郏县许州盖金复为郏城县来谨附识】镇一【黄道】鲁山　寳丰　镇一【汝南】
　　许州【下】昌武军节度使宋颍昌府许昌郡忠武军领县五镇七长社【倚】镇二【许由椹涧】郾城　镇二【驼口新寨】长葛　临颍　镇二【合流繁城】襄城【本汝州泰和七年来属】镇一【颍桥】
　　钧州【中】刺史旧阳翟县伪齐升为颍顺军金大定二十二年升为州仍名颍顺二十四年更今名领县二镇一阳翟【倚】新郑【宋郑州】镇一【郭店】
　　亳州【上】防御使宋谯郡集庆军州金贞祐三年升为节镇军名集庆领县五镇五【旧有福寜马头二镇】镇一【双沟】鹿邑镇一【郸城】卫真　镇一【谷阳】城父　酂　镇一【酂阳】永城【兴定】
　　【五年升为永州以下邑砀山酂县焉】镇一【保安】
　　陈州【下】防御使宋淮寜府淮阳郡镇安军领县五镇二宛丘　项城　南顿　镇一【殄冦】商水【本激水宋避宣祖讳改】西华镇一【长平】
　　蔡州【中】防御使宋汝南郡淮康军金泰和八年升为节度军曰镇南尝置领县六镇二汝阳　镇一【保城】遂平　上蔡　西平　确山　镇一【毛宗】平舆
　　息州本新息县泰和八年升为息州以新息为倚郭割真阳褒信新蔡焉为蔡州支郡领县四镇一新息【倚】镇一【王务】真阳【本蔡州泰和八年来属】褒信【本蔡州泰和八年来属】新蔡【本蔡州泰和八年来属】
　　郑州【中】防御使宋荥阳郡奉宁军节度领县七镇三管城【倚贞祐四年更名故市】荥阳　宻　镇二【大騩鏁水】河隂　原武镇一【陈桥】汜水　荥泽
　　颍州【下】防御使宋顺昌府汝隂郡尝置场金正隆四年罢领县四镇十一【旧有万善镇后废】汝隂【倚】颍上【元光二年改寿州】镇十【永寜漕口王家市栎头永清椒陂正阳江陂界沟斤沟】泰和　沈丘镇一【永安】
　　宿州【中】防御使宋符离郡保静军节度州金初山东西路大定六年来属贞祐三年升为节镇军曰保静领县四镇八【旧有荆山镇】符离【倚】镇三【曲沟符离黄团】临涣　镇三【栁子郸泽桐墟】灵璧【宋元祐元年置】镇一【西固】蕲　镇一【静安】
　　泗州【中】防御使宋临淮郡金正隆四年正月罢鳯翔府唐邓颍蔡巩洮等州并胶西县诸但置于泗州先山东西路大定六年来属领县四镇六淮平【旧盱眙县明昌六年以宋有盱眙军故更】虹　镇二【千仙通海】临淮　镇四【安河吴城青阳翟家湾】睢寜【兴定二年以宿迁县之古城置又有淮滨兴定二年以桃园置元光二年废】河北东路天会七年析河北为东西路各置本路兵马都总管府一节镇二防御一刺郡五县三十镇三十八
　　河间府【中】总管府瀛海军宋河间郡瀛海军金天会七年置总管府正隆间升为次府置瀛州瀛海军节度使兼总管置转运司后复置总管府河北东西大名等路提刑司领县二镇三河间【倚】镇三【防城永寜北林】肃寜
　　蠡州【下】刺史宋永寜军金天会七年升为寜州博野郡军天德三年更为蠡州领县一镇一博野【倚】镇一【新桥】莫州【下】刺史宋文安郡军防御治任丘金贞祐二年降为鄚亭县领县一镇一任丘　镇一【长丰】
　　献州【下】刺史本乐寿县天会七年升为寿州天德三年更今名领县二镇十乐寿【倚】交河【大定七年以石家圈置】镇十【景城南大树刘觧槐家参军贯河北望夹滩防河沙涡】
　　冀州【上】宋信都郡金天会七年仍旧置安武军节度使领县五镇六信都【倚】镇一【来逺后废】南宫　镇三【唐阳后増寜化七公二镇】衡水　武【邑】　镇一【观津后废】枣强　镇一【广川后废】
　　深州【上】刺史宋饶阳郡防御金初为刺郡领县五镇一静安【倚】镇一【下博】束鹿　武强　饶阳　安平
　　清州【中】宋干宁郡军金天会七年以守边置防御领县三镇一会川【本名干宁贞元元年更名】镇一【范桥】兴济【本沧州大定六年来属】靖海【明昌四年以清州窝子口置】
　　沧州【上】横海军【按元史地理志作临海军谨附识】节度使宋景城郡金贞元二年来属领县五镇十一清池　镇五【长芦新饶安旧饶安干符郭疃旧有郭桥后废】无棣　镇一【分水】盐山　镇四【海丰海润后増利丰扑头二镇】南皮　镇一【马明】乐陵【旧有防宁河永利东中三镇后废】
　　景州【上】刺史宋永静军同下州治东光金初升为景州贞元二年来属大安间避章庙讳更为观州领县六镇四东光【倚】镇一【建桥】阜城　将陵　呉桥【按续舆地考云金于将陵县之吴川镇置县金史未详谨附识】蓚【宋冀州】寜津【按续舆地考云本保安镇金置寜津县金史未详谨附识】镇三【西保安广平会津】
　　河北西路天会七年析为西路府三节镇二防御二刺郡五县六十一镇三十三
　　具定府【上】总管府成德军宋常山郡镇州成德军节度金正隆间依旧次府置本路兵马都总管府转运司领县九镇三真定【倚】槀城　平山　栾城　获鹿【兴定三年升为镇寜州权河北西路以经略使武仙驻马】行唐　镇二【嘉祐北镇旧有行台新年二镇后废】阜平【明昌四年以北镇置】灵寿　镇一【慈谷】元氏
　　威州【下】刺史天会七年以井陉县升置陉山郡军后为刺史领县一井陉
　　沃州【上】刺史宋徽宗升为庆源府赵郡庆源军治平棘金天会七年改为赵州天德三年更为沃州葢取水沃火之义军曰赵郡军后废军领县七镇一平棘【倚】临城高邑　赞皇　寜晋　镇一【奉城】栢乡　隆平
　　邢州【上】安国军节度使宋信德府钜鹿郡安国军节度金天会七年降为邢州仍置安国军节度领县八镇四邢台　唐山【按宋史地理志无唐山县据方舆纪要云本栢人县唐元宗天寳初改为尧山县宋因之金改为唐山金史未详谨附识】内丘　平乡　镇一【道武】任　镇一【新店】沙河　镇一【綦村】南和　钜鹿　镇一【团城】
　　洺州【上】防御使宋广平郡治永年金天会七年以守边置防御领县九镇四永年　镇一【西临洺】广平【本魏县金大定七年更】宗城【按宋志宗城县属大名府当是金时改属洺州金史未详谨附识】新安　成安肥乡　镇一【新安】鸡泽　曲周　镇二【平恩白家滩】洺水【按方】
　　【舆纪要云宋初置洺水县寻废金复置金史未详谨附识】
　　彰德府【防下】宋相州邺郡彰德军节度治安阳金天会七年仍置彰德军节度明昌三年升为府以军为名领县五镇五安阳【倚】镇三【天祐永和丰乐】林虑【旧林虑镇贞祐三年升为林州置元帅府兴定三年升为节镇以安阳县水治村为辅岩县焉】汤隂　镇一【鹤璧】临漳　镇一【邺镇】辅岩【本水治村兴定三年置】
　　磁州【中】刺史宋阳郡金初置阳郡军领县三镇八阳　镇四【台城观城昭德后废二祖増临水镇】武安　镇一【固镇】邯郸镇三【大赵北阳邑城士民须知惟有邯山镇】
　　中山府宋府金天会七年降为定州博陵郡定武军节度使后复为府领县七镇二安喜【倚】新乐　无极　永平【贞祐二年升为完州　按续舆地考云北平县宋升北平军金更永平县金史未详谨附识】庆都【按方舆纪要本望都县金改为庆都县金史未详谨附识】曲阳【剧】镇一【龙泉】唐　镇一【军城】
　　祁州【中】刺史宋蒲隂郡金初置蒲隂郡军领县三蒲隂鼓城　深泽
　　濬州【中】防御使宋大邳郡通利军又改平川军金天会七年以邉境置防御使皇统八年嫌与宗隽音同更为通州天德三年复领县二镇二黎阳　衞　镇二【卫桥淇门】
　　卫州【下】河平军节度使宋汲郡金天会七年置防御使明昌三年升为河平军节度治汲县以滑州为支郡大定二十六年以避河患徙于共城二十八年复旧治贞祐三年徙治于宜村新城以胙城为倚郭领县五镇二汲　新乡　苏门【本共城大定二十九年改为河平避显宗讳也明昌三年又改今名贞祐三年升为辉州兴定四年置山阳县焉】镇一【早生】获嘉　镇一【大寜】胙城【本南京海陵时割滑州泰和七年复南京八年以限河来属贞祐三年为卫州倚郭增置主簿兴定四年以修武县重泉村置县来】
　　滑州【下】刺史宋灵河郡武成军本南京属郡金大定六年割大名府领县二镇二白马　镇二【卫内武城】内黄【本大名府大定六年来属】
　　山东东路为京东东路治益都府二节镇二防御二刺郡七县五十三镇八十三
　　益都府【上】总管府宋镇海军金初仍旧置军置南青州节度使后升为总管府置转运司大定八年置山东东西路统军司领县七镇三益都　临胊　穆陵【贞祐四年升临朐之穆陵置】寿光　镇一【广陵有盐】博兴　镇二【博昌淳化】临淄乐安【按山东通志云今改千乗县为乐安县谨附识】镇四【新镇高家港清河王家】
　　潍州【中】刺史领县三镇一北海【倚】镇一【固底】昌邑　昌乐
　　濵州【中】刺史宋军事领县四镇十渤海　镇五【丰国寜海濵海蒲台安平】利津【明昌三年以永和镇升置】蒲台【按宋朝事实云省蒲台县入渤海县当是金时复置谨附识】镇二【安定合波】霑化【本名招安明昌六年更】镇三【永丰永阜永利】
　　沂州【上】防御使宋琅邪郡领县二镇三临沂【剧】镇三【长任向城利城】费
　　宻州宋为宻州高宻郡安化军节度领县四镇七诸城【剧】镇三【普庆信阳草桥】安丘　镇一【李文】高宻　胶西　镇三【张仓梁乡陈村】
　　海州【中】刺史领县五镇四朐山　赣榆【本懐仁大定七年更】镇二【荻水临洪】东海　涟水【本涟水军皇统二年降为县来属】镇二【太平金城按金志海州领县五而所列止有朐山赣榆东海涟水四县考宋元二史地理志海州并有沭阳县续舆地考云金海州领胊山赣榆东海涟水沭阳五县葢金志脱去沭阳字也谨附识】
　　莒州【中】刺史本城阳军大定二十二年升为城阳州二十四年更今名领县三镇二莒　日照【按山东通志哲宗元祐二年置日照镇属宻州金升为县来属谨附识】镇一【涛洛】沂水　镇一【沂安旧有扶沟洛镇二镇后废】
　　棣州【上】防御使宋安乐郡领县三镇九厌次　镇五【清河归化达多永利脂角】阳信　镇二【钦风西界】商河　镇二【归仁官口】
　　济南府【防上】宋齐州济南郡初置兴德军节度使后置尹置山东东西路提刑司领县七镇二十九歴城　镇六【盘水中宫老僧口上洛口王舎人店遑墙】临邑　镇三【新镇安肃新市】齐河【按山东通志云宋于禹城县之耿济镇改置齐河镇金大定八年升镇为齐河县谨附识】镇三【晏城刘宏新孙耿】章丘　镇四【普济延安临济明水】禹城　镇三【新安仁水寨黎济寨】长清【剧】镇六【赤荘莒镇李家庄归德丰济隂河】济阳【按山东通志云金天会七年始割章丘之标竿镇及临邑之故着县置济阳县谨附识】镇四【回河曲提旧孙耿仁丰】
　　淄州【中】刺史宋淄川郡军领县四镇六淄川【倚】镇三【金岭张店顔袖店】长山　邹平　镇三【淄乡介东孙家岭旧有崖店镇后废　按山东通志云金明昌中于邹平之□岩口置齐东镇又云哀宗天兴二年以唐青城镇为青城县寻废谨附识】高苑
　　莱州【上】定海军节度使宋东莱郡领县五镇一掖【倚】莱阳　镇一【衡村旧有海仓西由移风三镇】即墨　胶水　招逺【按山东通志云金天防中于掖县之罗峯镇置招逺县谨附识】
　　登州【中】刺史宋东牟郡领县四镇二蓬莱　福山【按山东通志云金于唐两山镇置福山县谨附识】镇一【孙大川】黄　镇一【马亭】栖霞【按山东通志云金明昌中始于阳疃镇置栖霞县谨附识】
　　寜海州【上】刺史本寜海军大定二十二年升为州【按山东通志云金明昌中于牟平县置宁海军后改军为州谨附识】领县二镇二牟平　镇一【汤泉】文登【剧】镇一【温水】
　　山东西路府一领节镇二防御二刺郡五县三十七镇四十八
　　东平府【上】天平军节度使宋东平郡旧郓州后以府尹兼总管置转运司领县六镇十九须城　东阿　镇五【景德木仁闗山铜城阳刘】阳糓　镇二【乐安定水】汶上【本名中都贞元元年更为汶阳泰和八年更今名】镇一【柴城】寿张【大定七年河水壊城迁竹口镇十九年复旧治】镇一【竹口】平隂　镇十【但欢安寜寜乡翔鸾固留滑口广里石横澄空傅家岸】
　　济州【中】刺史宋济阳郡旧治钜野金天德二年徙治任城县分钜野之民嘉祥郓城金乡三县领县四镇二任城【倚】镇一【鲁桥】金乡　镇一【昌邑】嘉祥【旧有合来山口二镇后废　按山东通志云金皇统中析钜野山口镇置嘉祥县谨附识】郓城【大定六年徙治盘沟村以避河决】徐州【下】武寜军节度使宋彭城郡金贞祐三年改棣河南路领县三镇五彭城【倚】镇三【吕梁利国下唐又有厥堌镇元光二年升为永固县】萧　镇二【白土安民旧有晋城双沟二镇】丰
　　邳州【中】刺史宋淮阳军金贞祐三年改河南路领县三下邳　兰陵【本承县明昌六年更名贞祐四年徙治上娄村　按山东通志云金明昌初改唐承县为兰陵县兴定中置峄州治此谨附识】宿迁【元光二年废】
　　滕州【上】刺史宋滕阳军金大定二十二年升为滕阳州二十四年更今名贞祐三年为兖州支郡领县三镇一滕【旧名滕阳大定二十四年更】沛　镇一【陶阳】邹【宋棣泰寜军】
　　博州【上】防御使宋博平郡领县五镇十一聊城【倚】镇二【王馆武水】堂邑　镇二【回河侯固】博平　镇一【博平】茌平【按东昌府志云唐省茌平入聊城县宋因之金天防中复置谨附识】镇二【广平兴利】高唐　镇四【固河齐城灵城夹滩】
　　兖州【中】泰定军节度使宋袭庆府鲁郡旧名泰寜军金大定十九年更领县四嵫阳【本瑕丘】曲阜【宋名仙源　按山东通志云金天会中复名曲阜谨附识】泗水　寜阳【旧名龚县大定二十九年以避显宗讳改】
　　泰安州【上】刺史本泰安军大定二十二年升领县三镇二奉符【倚】镇二【太平静封】莱芜　新泰
　　德州【上】防御使宋平原郡军领县三镇七安德　镇四【磁博向化盘河德安】平原　镇一【水务】德平　镇二【怀仁孔家镇】
　　曹州【中】刺史宋兴仁府济隂郡彰信军本南京金泰和八年来属大定八年城为河所没迁州治于古乗氏县领县三镇一济隂【倚】镇一【濮水】定陶【本宋广济军神宗熙寜间废为定陶县】东明【初避南京后避河患徙河北寃句故地后以故县为兰阳仪封有旧东明城　按元史地理志汴梁路有兰阳仪封二县河南通志兰阳县注云金析东明六乡为县取其首乡曰兰阳以为名仪封县注云汉为东昏县地后魏为孝阳县北齐废金复置改曰仪封县与金史以故县为兰阳仪封之説正合是曹州所领当增入兰阳仪封为五县谨附识】







　　钦定续通典卷一百三十二
　　钦定四库全书
　　钦定续通典卷一百三十三
　　州郡
　　金【大名府路　河东北路　河东南路　京兆府路　鳯翔路　鄜延路　庆原路　临洮路】
　　大名府路宋北京魏郡府一领刺郡三县二十镇二十二金贞祐二年十月置行尚书省
　　大名府【上】天雄军【案府志云金贞祐二年改武安军金史未详谨附识】旧有防府先置统军司天徳二年罢以其所辖民户分旁近总管府正隆二年升为总管府附近十二明安皆焉兼漕河事领县十镇十三【旧有栁林固二镇】大名【倚】镇一　元城镇二【安定安贤】魏县　冠氏　镇四【普通清水博宁桑桥】南乐【案宋史地】
　　【理志南乐朝城二县并以崇宁四年改属澶州金时盖自澶州还属大名耳金史未详谨附识】镇一【南乐】馆陶　镇一【馆陶】夏津　镇一【孙生】朝城　镇一【韩张】清平镇一【清平】莘　镇一【马桥】
　　恩州【中】刺史宋清河郡军事治清河今治厯亭领县四镇六厯亭【倚】镇四【漳南新安乐旧安乐王杲】武城　镇一【武城】清河临清　镇一【曹仁】
　　濮州【下】刺史宋濮阳郡领县二镇三鄄城【倚】镇二【临濮雷泽皆旧县贞元二年为镇】范　镇一【定安】
　　开州【中】刺史宋开徳府澶渊郡镇宁军节度降为澶州金皇统四年复更今名领县四镇一濮阳【倚】清丰　观城　镇一【武乡】长垣【本南京泰和八年以限河不便来属】
　　河东北路宋河东路金天会六年析河东为南北路各置兵马都总管府一领节镇三刺郡九县三十九镇四十堡十寨八
　　太原府上武勇军宋太原郡河东军节度金初依旧为次府复名并州太原郡河东军总管府置转运司领县十一镇八阳曲【倚　案山西通志云大定间割榆次之西北乡属焉金史未详谨附识】镇五【阳曲百井赤塘闗天门闗陵井驿】太谷【案山西通志云兴定四年于清源置晋州以太谷焉金史未详谨附识】平晋【贞祐四年废兴定元年复置】镇二【晋宁晋祠】清源　徐沟【本清源县之徐沟镇大定二十九年升　案山西通志云兴定四年改晋州金史未详谨附识】榆次祈【案山西通志云贞祐中以尚书左丞胥鼎议于县东国栢镇置州县属焉州寻废兴定中晋州金史未详谨附识】镇一【栢】文水　交城　盂【兴定中升为州聴綘州元帅府节制置刺史寻复】寿阳【兴定二年尝割平定州】
　　晋州【兴定四年以寿阳县西张寨置】
　　忻州【下】刺史旧定襄郡军领县二镇四秀容　镇四【忻口云内徙合石岭】定襄
　　平定州【中】刺史本宋平定军金大定二年升为州兴定二年为防御十一月复降为刺郡领县二镇三平定镇二【承天东百井】乐平【兴定四年升为臯州】镇一【净阳】
　　汾州【上】宋西河郡军事金天会六年置汾阳军节度使后又置河东南北路提刑司领县五镇二西河　镇一【郭栅】孝义　介休　镇一【洪山】平遥　灵石【贞祐三年割霍州四年复来属】
　　石州【上】旧昌化军刺史兴定五年复晋阳从郭文振之请也领县六镇四离石【倚】镇一【石窟】方山【贞祐四年徙治于积翠山】孟门【宋晋宁军金明昌六年复】镇二【吴保天泽】温泉【贞祐四年改汾州】临泉【宋晋宁军　案元史地理志金名临水县谨附识】镇一【克眀】宁乡【旧名平夷明昌六年更】葭州【下】刺史本晋宁军贞元元年汾州大定二十二年升为晋宁州二十四年更今名在黄河西兴定二年以河东残破改延安府【案元一统志云葭州金初为夏人所践皇统三年复立军治后为州领通秦弥川太和建宁吴堡凡五县考五县多宋时堡砦疑金末并升为县谨附识】领寨八堡九【神泉寨永祚堡乌龙寨康定堡宁河寨宁河堡太和寨神木寨通秦寨弥川寨防川堡强川堡清川堡通秦寨通秦堡晋安堡吴堡寨已上皆在黄河西临西夏界】
　　代州【中】宋鴈门郡防御金天防六年置震武军节度使贞祐二年侨置西面经畧司寻罢领县五镇十三鴈门【倚】镇三【鴈门西陉胡谷】崞　镇一【楼板】五台【贞祐四年升为台州】镇二【兴石觜】广武【贞祐三年来属】繁畤【贞祐三年升为坚州】镇七【茹越大石义兴麻谷瓶形梅回寳兴】隩州【下】本宋火山军金大定二十二年升为火山州后更今名兴定二年改岚州四年以残破徙治于黄河滩许父寨领县一镇一河曲【贞元元年置】镇一【邺镇】
　　宁化州【下】刺史本宁化军大定二十二年升为州领县一镇一宁化　镇一【窟谷】
　　岚州【下】宋楼烦郡军事金天会六年置镇西节度使领县三镇四宜芳　镇一【飞鸢】合河【案元史地理志合河金升兴州太原路谨附识】镇三【合河津乳浪塩院渡】楼烦
　　岢岚州【下】刺史本宋岢岚军金大定二十二年为州贞祐三年升为防御四年升为节镇寻复为防御领县一堡一岚谷　堡一【寒光】
　　保徳州【下】刺史本宋保徳军金大定二十二年升为州元光元年升为防御领县一保德【大定十一年置】
　　管州【下】刺史本宋宪州静乐郡金天徳三年更兴定三年升为防御领县一静乐
　　河东南路府二节镇三防御一刺郡六县六十九镇三十闗六
　　平阳府【上】宋平阳郡建雄军节度本晋州初为次府置建雄军节度使金天会六年升总管府置转运司兴定二年以残破降为防府领县十镇一临汾【天会六年定临汾为次赤余并次畿置丞簿尉各一】襄陵【倚】镇一【故闗】洪洞　赵城　霍邑【贞祐三年升为霍州以赵城汾西灵石焉兴定元年升为节镇军曰镇定】汾西　岳阳　浮山【旧名神山大定七年更为浮山兴定四年更名忠孝】和川　冀氏
　　隰州【上】刺史宋大宁郡练旧大宁郡军刺史金天防六年改为南隰州以与北京隰州重也天徳三年去南字领县六闗四隰川【倚】仵城【兴定五年升以隰川之仵城镇置】蒲【兴定五年升为蒲州以大宁焉】大宁　闗一【马门闗】永和　闗一【永和闗】石楼【按通志云金为镇西州谨附识】闗二【永宁上平陶】
　　吉州【下】宋置练旧名慈州金天徳三年改为耿州置成郡军明昌元更今名领县二吉乡　乡宁
　　河中府【散上】宋河东郡旧置防国军节度使金天防六年降为蒲州置防御使天徳元年升为河中府仍旧防国军节度使大定五年置陜西元帅府领县七镇四河东【倚】镇二【永乐合河】荥河【贞祐三年升为荣州以河津万泉焉】镇一【北郎】虞乡万泉　镇一【胡壁】临晋　河津　猗氏
　　绛州【上】宋置绛郡防御金天防六年置绛阳军节度使兴定二年升为晋安府总管河东南路兵马三年置河东南路转运司领县八镇五闗一正平【倚剧】镇一【泽掌】曲沃【剧】镇二【柴村九王】稷山　翼城【兴定四年升为翼州以垣曲县焉元光二年升为节镇军曰翼安】太平　垣曲　镇一【臯落】闗一【行台】绛　镇一【绘交】平水【兴定四年徙置汾河之西从平阳公胡天祚之请也】
　　解州【上】刺史宋庆成军防御金初置解梁郡军后废为刺郡贞祐三年复升为节镇军名寳昌兴定四年徙治平陆县领县六镇四解【倚】平陆　镇一【张店】芮城【宋陜州】夏【案宋史地理志夏县属陜州当是金时改属金史未详谨附识】镇一【曹张】安邑　闻喜镇二【东镇刘庄】
　　泽州【上】刺史宋髙平郡金天防六年以与北京泽州同加南字天徳三年复去南字贞祐四年潞州昭义军后又改孟州元光二年升为节镇军曰忠昌领县六镇二晋城【倚】镇二【周村巴公旧又有星轺镇】端氏　陵川　阳城【元光二年升为州】髙平　沁水
　　潞州【上】宋隆徳府上党郡昭徳军节度使金天防六年节度使兼潞南辽沁观察处置使领县八镇四上党【倚】镇一【八义】壶闗　屯留　镇一【寺底】长子　镇一【横水】潞城襄垣　镇一【禠亭】黎城　渉【贞祐三年升为崇州以黎城县焉四年以残破复为县兴定五年复升为州】
　　辽州【中】刺史本宋乐平县刺史金天防六年以与东京辽州同加南字天徳三年复去南字领县四镇一闗一辽山【倚】镇一【平城旧县也贞元间废为镇属辽山县及废旧芹泉镇】闗一【黄泽】榆社和顺　仪城【旧为平城县贞元二年废入辽山为镇贞祐四年复升为县更今名】
　　沁州【中】锦山郡宋威胜军金天防六年升为州元光二年升为节镇军曰义胜领县四镇一铜鞮【倚】武乡　镇一【南闗】沁源【元光二年升为糓州】绵上
　　懐州【上】宋河内郡防御金天防六年以与临潢府懐州同加南字仍旧置沁南军节度使天徳三年去南字皇统三年置黄沁河堤都大管勾司大定五年置行元帅府兴定五年置招抚司领县四镇六河内【倚】镇四【武徳栢乡万善清化】脩武　镇一【承恩】山阳【兴定四年以脩武县重泉村为山阳县辉州】武陟镇一【宋郭】
　　孟州【上】宋济源郡节度金天防六年降河阳府为孟州置防御守盟津宣宗朝置经畧司【案续舆地考云大定中为河水所害北去故城十五里筑城徙治焉故城谓之下孟州新城谓之上孟州谨附识】领县四镇二河阳【倚】镇二【糓罗流河】王屋　济源　温
　　京兆府路宋为永兴军路金皇统二年省并陕西六路为四曰京兆曰庆原曰熈秦曰鄜延府一领节镇一防御一刺郡四县三十六镇三十七
　　京兆府【上】宋京兆郡永兴军节度金皇统二年置总管府天徳二年置陕西路统军司陕西东路转运司领县十二镇十【旧又有中桥临泾二镇从废】长安【倚】镇一【子午】咸宁【倚本万年后更名泰和四年废寻复　案清类天文分野之书云咸宁县大定二十一年改名金史未详谨附识】镇二【鸣犊干祐】兴平　泾阳　临潼　镇一【零口】蓝田　云阳　镇一【孟店】髙陵　镇二【毗沙渭城】终南【宋清平军】镇一【甘河】栎阳　镇一【栗邑】鄠　镇一【秦渡】咸阳
　　商州【下】刺史宋上洛郡军事金贞祐四年升为防御寻陕州兴定二年复来属元光二年改河南路领县二镇二【旧又有西市黄川青雪三镇后废】上洛　镇二【商洛澧阳皆旧为县贞元二年废为镇】洛南
　　虢州【下】刺史宋虢郡军事金贞祐二年割为陜州支郡以备潼闗领县三镇五虢畧　镇三【靖逺王城朱阳】卢氏　镇二【社管滦州旧为县贞元二年废为镇】朱阳【海陵时尝废后复置】
　　干州【中】刺史宋尝改为醴州金天徳三年复领县四镇三奉天　镇一【薛禄】醴泉　镇一【甘北】武亭【本武功大定二十九年以嫌显宗讳史】镇一【长宁】好畤
　　同州【中】宋冯翊郡定国军节度治冯翊后改安国军节度使领县六镇九冯翊【倚】镇二【沙苑并蓝】朝邑　镇四【朝邑新市延祥洿谷】白水　郃阳　镇一【夏阳】澄城　韩城【贞祐三年升为祯州以郃阳县焉】镇二【寺前良辅】
　　耀州【上】刺史宋华原郡感徳军节度金皇统二年降为军事后为刺史州领县四镇二华原　同官　镇一【黄堡】美原【案富平县志云金省富平入美原县金史未详谨附识】三原　镇一【龙桥】华州【中】宋华隂郡镇潼军节度治郑金初因之后置节度使皇统二年降为防御使贞祐三年升为节镇军曰金安以商州为支郡领县五镇六郑【倚】镇一【赤水】华隂镇二【闗西敷水】下邽　镇二【素化新市】蒲城　镇一【荆姚】渭南鳯翔路宋秦鳯路治秦州府二防御二刺郡二县三十三城一堡四寨十六镇十六
　　鳯翔府【中】宗扶风郡鳯翔军节度金皇统二年升为府军名天兴大定十九年更军名为鳯翔大定二十七年升总管府领县九镇四【旧有横水驿店雀横麻务长清五镇后废】鳯翔【倚旧名天兴县大定十九年更　案鳯翔县志云金大定中以天兴县与庆衍殿字音相同改为鳯翔谨附识】寳鸡镇一【武城】虢　镇一【阳平】郿　盩厔【贞祐四年升为恒州以郿县焉】扶
　　风【金初作扶兴　案雍大纪云贞祐元年京兆府】镇一【岐阳】岐山　镇一【马迹】普润　麟游
　　徳顺州【上】刺史宋徳顺军金初熙秦路皇统二年升为州大定二十七年来属贞祐四年升为防御防升为节镇军曰陇安领县六寨四堡一【旧有上接镇通安寨王家城牧龙城同家堡后废】陇平【倚】水洛【本中安堡城】堡一【中安】威戎【本威戎堡城】隆徳【本隆徳寨】通边【本通边寨】寨三【静边旧为县得胜寕安】治平【本治平寨】寨一【懐逺】平凉府【防中】宋渭州陇西郡平凉军节度旧为军后置陜西西路转运司陜西东西路提刑司金大定二十六年来属领县五镇五寨一平凉【倚】潘源　崇信　镇一【西赤城】华亭　化平【本名安化大定七年更】镇四【安化安国白岩河耀武】寨一【瓦亭】
　　镇戎州【下】刺史本镇戎军大定二十二年为州二十七年来属领县二堡三寨八东山【本东山寨】三川【本三水寨】堡三【彭阳干兴开逺】寨八【天圣飞泉熙宁灵平通峡荡羌九羊张义】
　　秦州【下】宋天水郡雄武军节度后置秦鳯路金初置节度皇统二年置防御使熈秦路大定二十七年来属元光二年升为节镇军曰镇逺领县八【案元史地理志金秦州领六县无西宁甘谷二县谨附识】城一寨三镇二【旧有甘谷城甘泉城结藏城定西寨西顾堡后废】成纪【倚】冶坊　甘谷　清水【宋旧县】鸡川　陇城　寨一【陇城】西宁【贞祐四年升为西宁州以甘谷鸡川治平三县焉】秦安　城一【伏羌】寨二【三阳务弓】镇二【静戎床穰】
　　陇州【下】宋汧阳郡防御金海陵时熙秦路大定二十七年来属领县三镇五汧阳【倚】镇二【安化新兴】汧源　镇三【吴山定戎陇西　案元史地理志金陇州领县四有吴山县续舆地考云金大定二十七年升吴山镇为县金史不载疑为县未几复废为镇谨附识】陇安【泰和八年以陇安寨升　案宋史地理志太祖开寳二年析汧阳县四乡置陇安县疑开寳以后或废为寨至金复置谨附识】
　　鄜延路府一领节镇一刺郡四县十六镇五城二堡四寨十八闗二
　　延安府【下】宋延安郡彰武军节度使金皇统二年置彰武军总管府领县七镇一寨五堡二肤施【倚】镇一【乐盘】延川　寨一【永平】延长【案张廷桢筑城记云延长古髙奴地大定二十二年勘定延长县治西北依山陇东南为平城谨附识】临真　甘泉　敷政　门山　堡二【安定置第六正将安寨】寨四【万安兴定二年废徳安置第五副将招安永平有丹阳驿】
　　丹州【中】刺史宋咸宁军事金初因之领县一镇一闗一宜川　镇一【云岩】闗一【乌仁】
　　保安州【下】刺史宋保安军金大定二十二年升为州领县一寨三镇二堡一城一保安【大定十一年以保安军置】寨三【徳靖顺宁平戎】镇二【静边永和】堡一【园林】城一【金汤】
　　绥徳州【下】刺史唐绥州宋绥徳军金大定二十二年升为州领县一【案元史地理志金绥徳州领绥徳嗣武米脂绥平怀宁定戎清涧义合凡八县考八县多宋时堡砦或金末并升为县谨附识】寨十城一堡一闗一清涧【本宋清涧城金大定二十二年升】寨十【暖泉义合清边临夏白草米脂置第二将怀宁镇边绥平克戎置第四将】城一【嗣武】堡一【□光】闗一【永宁】
　　鄜州【下】宋洛交郡康定军节度金初因之置保大军节度使领县四镇一洛交【倚】镇一【三水】直罗　鄜城　洛川
　　坊州【中】刺史宋中部郡军事领县二镇一中部　宜君镇一【王华】
　　庆原路旧作陜西西路府一领节镇二刺郡三县十九镇二十三城二堡四寨十六
　　庆阳府【中】宋安化郡庆阳军节度本庆州军事金初改安国军后置定安军节度使兼总管皇统二年置总管府领县三城二堡一寨三镇七安化【倚】彭原　镇二【董志赤城】合水　镇五【金柜怀安华乐五交景山】城二【白豹大顺】　寨三【安强华池柔逺】堡一【万原】
　　环州【上】刺史宋军事金初因之大定间升为刺郡领县一堡三寨六镇三通逺【倚】堡三【木归徳兴平旧有惠丁射香流井三堡后废】寨六【定边平逺永乡浜徳乌偷安边　案宋史地理志环州通逺县注有洪徳乌仑等寨金志作浜徳乌偷葢误谨附识】镇三【合道马岭木波】
　　宁州【中】刺史宋彭原郡兴宁军节度金初因之皇统二年降为军仍加西字天徳二年去西字为刺郡领县四镇五安定【倚本名定安大定七年更】镇一【交城】定平　镇二【枣社大昌】真宁镇二【要闗山河】襄乐
　　邠州【中】宋新平郡靖难军节度使金初因之领县五镇三寨一新平【倚】淳化　宜禄　镇一【亭口】永寿【宋醴州】镇一【永寿旧有邵寨镇后割泾州】寨一【常宁】三水　镇一【清泉】
　　原州【上】刺史宋平凉军事金大定二十七年为泾州支郡后复军事领县二镇三寨五临泾【倚】彭阳　镇三【萧镇栁泉新城】寨五【绥宁平安清安开边西壕】
　　泾州【中】彰化军节度使本治泾川元光二年徙治长武领县四寨一镇二泾川【本保定县大定七年更】寨一【官地】长武　良原　灵台　镇二【百里邵寨】
　　临洮路皇统二年改熙州为临洮府置熙秦路总管府大定二十七年更今名府一领节镇一防御一刺郡四县一十五镇六城七堡十二寨九闗二
　　临洮府【中】宋熙州临洮郡镇洮军节度后更为徳顺军金皇统二年置总管府领县三镇一城一堡四狄道镇一【庆平】城一【景骨】当川　堡一【通谷】康乐　堡三【渭源临洮南川】积石州【下】刺史本宋积石军溪哥城金大定二十二年为州领县一城三堡三　懐羌　城三【循化大通来羌】堡三【通津临滩来同】
　　洮州【下】宋尝置团练刺史旧军事领堡三【通祐临宋界无民户置军守铁城临宋界无民户置军守】
　　兰州【上】刺史宋金城郡军事领县三镇三城二堡三闗一定逺【兼第十将】龛谷【宋旧寨　案元史地理志云金州本兰州龛谷寨金升寨为县以龛谷为金州治所金志不载谨附识】阿千【宋旧寨】城二【宁逺安羌】堡三【东闗质孤临夏边兼第八将西闗临黄河夏边】镇三【原川猪嘴纳来】闗一【京玉】
　　巩州【下】节度宋通逺军皇统二年升军事为通逺军节度使领县五寨四镇一陇西【宋旧县】通渭　定西【贞祐四年升为州以通西安西焉】镇一【盐川县有赤嘴镇后废】通西　安西　寨四【熟羊临宋界来逺去宋界二十五里旧为镇永宁去宋界三十里南川旧有平西宁逺二寨及南三分堡】
　　防州【上】刺史宋前旧名汝遮【案元史地理志云金置寳川县陷于河西侨治州西南百里防川城名新防州金志不载谨附识】领县一【旧有防川城】寨二闗一保川寨二【平安通安】闗一【防安旧作防宁】
　　河州【下】防御宋安乡郡军事金皇统二年升军事为防御贞祐四年十月升为节镇军曰平西领县二城一寨三镇一枹罕【金初废贞元二年复置】宁河　城一【安乡闗】寨三【南川通防闗定羌城】镇一【积庆】



　　钦定续通典卷一百三十三
<史部,政书类,通制之属,钦定续通典>
　　钦定四库全书
　　钦定续通典卷一百三十四
　　州郡
　　元
　　元起朔漠并西域平西夏臣髙丽定南诏太宗六年灭金得中原州郡世祖至元十三年平宋全有版图踵辽金故迹仍都于燕立中书省一綂山东西河北之地谓之腹里行中书省十有一曰岭北曰辽阳曰河南曰陜西曰四川曰甘肃曰云南曰江浙曰江西曰湖广曰征东分镇藩服路一百八十五府三十三州三百五十九军四安抚司十五县一千一百二十七其地北逾隂山西极流沙东尽辽左南越海表东西九千三百二里南北一万三千三百六十八里
　　中书省綂腹里之地为路二十九州八属府三属州九十一属县三百四十六【各路立站总计一百九十八处】
　　大都路金为大兴府元太祖十年克燕初为燕京路总管大兴府至元元年改中都其大兴府仍旧四年始于中都之东北置今城而迁都焉九年改大都十九年置留守司二十一年置大都路总管府初为警巡院三至元四年省其一止设左右二院分领坊市民事领县六州十州领十六县大兴【赤】宛平【赤与大兴分治郭下】良乡【下】永清【下】寳坻【下至元十六年于县立屯田所收籽粒赴太仓及醴源仓输纳】昌平【下】　涿州【下】元太宗八年为涿州路世祖中綂四年复为涿州领二县范阳【下倚郭】房山【下金奉先县元至元二十七年改今名】　霸州【下】金置信安军元仍为霸州领四县益津【下倚郭中綂四年省至元二年置】文安【下】大城【下】保定【下至元二年省入益津四年置按金史地理志保定县属雄州当是元初来属谨附识】　通州【下】领二县潞【倚郭】三河【下】　蓟州【下】金为中都元太祖十年定其地仍为蓟州领五县渔阳【下倚郭】丰润【下至元二年省入玉田四年以路当冲要复置二十一年立丰润署领屯田八百三十七戸】玉田【下】遵化【下】平谷【下至元二年省入渔阳十三年复置】　漷州【下】辽金为漷隂县元初属大兴府至元十三年升漷州割大兴府之武清香河二邑来属领二县香河【下】武清【下】　顺州【下】金有温阳县元废县存州【按金史地理志顺州领温阳宻云二县元志不言宻云疑有讹脱谨附识】　檀州【下】　东安州【下】本安次县元初大兴府太宗七年霸州中綂四年升为东安州大都路　固安州【下】旧为固安县金涿州元宪宗九年霸州又改大兴府中綂四年升固安州　龙庆州金为缙山县元至元三年省入怀来县五年复置本属上都路宣徳府奉圣州仁宗延祐三年以诞生之地割缙山怀来来大都升缙山为龙庆州领一县怀来【下】上都路金平契丹置恒州元初为扎拉尔部乌噜郡王营幕地宪宗五年命世祖居其地为巨镇中綂元年为开平府五年以阙庭所在加号上都至元二年置留守司五年升上都路总管府十八年升上都留守司兼行本路总管府事置警巡院一领县一府一州四州领三县府领三县二州州领六县开平【上　按续舆地考至元初因东阳古城置县寻省入兴州后复置谨附识】
　　顺宁府金为宣徳州元初为宣宁府太宗七年改山东路总管府中綂四年改宣徳府仍上都路至元三年以地震改顺宁府领三县二州宣徳【下倚郭至元二年省本府之録事司并龙门县并入焉二十八年又割龙门去属云州】宣平【下】顺圣【下旧州今来属】　保安州【下】辽奉圣州金为兴徳府【按金史地理志作徳兴府治徳兴县元志误谨附识】元初因之旧领永兴缙山怀来矾山四县至元二年省矾山入永兴三年省缙山入怀来仍改为奉圣州宣徳府寻以地震改名保安州五年复置缙山延祐三年以缙山怀来仍大都领一县永兴【下倚郭】　蔚州【下】至元二年省州为灵仙县州其年复改为蔚州宣徳府领五县灵仙【下】灵邱【下　按金史地理志灵邱县宣宗贞祐二年升为成州四年割为代州支郡当是元时复为灵邱来属元史未详谨附识】飞狐【下】定安【下】广灵【下】　兴州【下】金初为兴化军北京后为兴州元中綂三年属上都路领二县兴安【下至元二年置】宜兴【中至元二年置　按金史地理志云宜兴本兴化县白檀镇章宗泰和三年升为县是宜兴为金县元志云至元二年置葢緑上文兴安县注而误也谨附识】　松州【下】金为松山县北京大定府路元中统三年升为松州仍存县至元二年省县入州　桓州【下】金置桓州元初废至元二年复置　云州【下】契丹置望云县金因之元中统四年升县为云州治望云县至元二年州存县废二十八年复升宣徳之龙门镇为望云县云州领一县望云
　　兴和路【上】金置柔逺镇后升为县又升抚州属西京元中统三年以郡为内辅升隆兴路总管府建行宫领县四州一髙源【下倚郭中统二年宣徳府三年来属】怀安【下元初宣徳府中统三年来属】天成【下元初宣徳府中统三年来属】咸宁【下元初宣徳府中统三年来属】　寳昌州【下】金置昌州元初宣徳府中统三年本路置盐使司延祐六年改寳昌州
　　永平路【下】金为兴平军元太祖十年改兴平府中统元年升平滦路置总管府设録事司成宗大徳四年以水患改永平路领县四州一州领二县卢龙【下倚郭】迁安【下至元二年省入卢龙县后复置】抚宁【下至元二年与海山俱省入昌黎三年复置四年又与海山俱入昌黎七年复置仍省昌黎海山入焉十一年复置昌黎以属滦州今昌黎属本路】昌黎【下至元十一年复置仍并海山入焉详见抚宁县】　滦州【下】金领义丰马城石城乐亭四县元至元二年省义丰入州三年复置先以石城省入乐亭其年改入义丰四年马城亦省领二县义丰【下倚郭至元二年省入州三年复置】乐亭【下元初尝于县置漠州寻废复为乐亭县滦州】
　　徳宁路【下】领县一徳宁【下】
　　浄州路【下】领县一天山【下】
　　泰宁路【下】领县一泰宁【下】
　　集宁路【下】领县一集宁【下】
　　应昌路【下】领县一应昌【下】
　　全宁路【下】领县一全宁【下】
　　宁昌路【下】领县一宁昌【下】
　　砂井总管府领县一砂井
　　以上七路一府八县建置皆阙
　　保定路【上】金顺天军元太宗十一年升顺天路置总管府至元十二年改保定路设録事司领县八州七州领十一县清苑【中附郭】满城【中】唐【下金定州后来属】庆都【下元初真定府太宗十一年来属】行唐【下　按金史地理志行唐县属真定府应是元初与庆都来属谨附识】曲阳【中金属中山府元初改恒州立元帅府割阜平灵夀行唐庆都唐县以之逮移镇归徳中山府复为曲阳县后保定】新安【下金置安州渥城县元至元二年州县俱废改为新安镇入归信县四年割入容城九年置新安县来属】博野【下至元二十一年立　按金史地理志博野县属蠡州本志后蠡州注云至元三年省司候司博野县入州十七年直省部二十一年仍属真定路疑至元二十一年改蠡州真定时仅领司司而以博野来属元史未晰谨附识】　易州【中】元太宗十一年割顺天府至元十年大都路二十三年还保定领三县易【中倚郭元初存州废县至元三年复置】涞水【下】定兴【下金涿州元来属】　祁州【中】金属真定路元至元三年立附郭蒲隂县及以束鹿深泽二县来属保定领三县蒲隂【中倚郭】深泽【下至元二年并入东鹿县三年又来属】束鹿【中】　雄州【下】金为永定军元太宗十一年割雄州三县属顺天路至元十年改属大都路十二年改属顺天路为保定路二十三年复以雄州之领三县归信【下】容城【下金安肃州今来属】新城【太宗二年改新泰州七年复为县属大都路十一年顺天路至元二年雄州十年大都二十三年复来属】　安州【下】金置治渥城县元初移治葛城至元二年废为镇入髙阳县后复改安州保定领二县葛城【下倚郭】髙阳【下】遂州【下】金遂城县保州元至元二年省入安肃州为镇后复置州而县废保定　安肃州【下　按金史地理志安肃州领安肃一县续舆地考云元时县废州存谨附识】　完州【下】金为永平县又改完州元至元二年改永平县后复为完州
　　燕南河北道肃政亷访司
　　真定路元初改真定府为路置总管府领中山府赵邢洺磁滑相濬卫祁威完十一州后割磁威广平濬滑大名祁完保定又以邢入顺徳洺入广平相入彰徳卫入卫辉又以冀深晋蠡四州来属设録事司领县九府一州五府领三县州领十八县真定【中倚郭】藁城【中太宗六年为永安州无极宁晋新乐平四县隶焉七年废州为藁城县属真定】栾城【下】元氏【中】获鹿【中太宗在潜邸改西宁州既即位七年复为获鹿县隶真定】平山【下】灵夀【下】阜平【下】涉【元初为崇州隶真定路后废州复置涉县至元二年省入磁州后复来属】　中山府本定州金为中山府旧领祁完二州元太宗十一年割二州隶顺天府后为散府隶真定领三县安喜【中】新乐【下】无极【中】　赵州【中】唐赵州金为沃州元仍为赵州旧领平棘临城栾城元氏髙邑赞皇宁晋隆平栢乡九县太祖十五年割栾城元氏隶真定领七县平棘【中】宁晋【下】隆平【下】临城【中】栢乡【下】髙邑【下】赞皇【下至元二年并入髙邑七年复置】　冀州【上】领五县信都【中至元初与冀州録事司俱省入冀州后复置三年省録事司入焉为冀州治所】南宫【上】枣强【中】武邑【中】新河【中太宗四年置　按明史地理志新河县宋以新河镇地置后省入南宫元复置元史未详谨附识】　深州【下】元初隶河间置帅府太宗十年隶真定路领饶阳安平武疆束鹿静安五县后割安平饶阳武疆隶晋州束鹿隶祁州以冀州之衡水来属领二县静安【中】衡水【下】　晋州唐宋皆为鼓城县元大祖十年改晋州太宗十年立鼓城等处军民万戸所中统二年复为晋州领四县鼓城【中倚郭】饶阳【中】安平【下太祖十九年为南平州于此行千户总管府事领饶阳一县太宗七年复改为县隶深州宪宗在潜邸隶鼓城等处军民万戸府中统二年改立晋州仍为安平县焉】武疆【下元初创立东武州领武邑静安太宗六年废州复为县改隶深州十一年割属祁州宪宗在潜邸隶鼓城等处军民万户府中统二年置晋州县隶焉】　蠡州【下】元初隶真定领司候司博野县至元三年省司司博野县入蠡州十七年直省部二十一年仍属真定
　　顺徳路【下】金为邢州元初置元帅府后改安抚司宪宗分洺水民戸之半于武道镇置司总管五年以武道镇置广宗县并以来属中统三年升顺徳府至元元年以洺州磁州来属二年洺磁自为一路以顺徳为顺徳路总管府设録事司领县九邢台【中倚郭】钜鹿【中】内邱【中至元二年并唐山县入焉后复置】平乡【中】广宗【中宪宗五年置中统三年以后属顺徳府至元二年省入平乡县后复置　按续舆地考唐置广宗县金改宗城属洺州元宪宗时复为广宗县元史未详谨附识】沙河【下至元二年省南和县入焉后复置】南和【下】唐山【下】任县【下至元二年省入邢台县后复置】
　　广平路【下】旧洺州元太宗八年置邢洺路总管府以邢磁威隶之宪宗二年为洺磁路止领磁威二州至元十五年升广平路总管府设録事司领县五州二州领六县永年【中倚郭】曲周【中】肥乡【中】鸡泽【下元初并入永年后复置】广平【下】磁州【中】金隶彰徳府元太祖十年升为滏源军节度
　　隶真定路太宗八年隶邢洺路宪宗二年改邢洺路为洺磁路至元二年以真定之涉县及成安县并入阳武安县并入邯郸止以阳邯郸二县及録事司来属后复置涉县归真定以阳武安邯郸成安録事司隶焉三年并録事司入阳县十五年改洺磁路为广平路总管府磁州仍隶焉领四县阳【中倚郭】武安【中】邯郸【下】成安【下】　威州【中】金置元太宗六年割隶邢洺路以洺水县来属宪宗二年隶洺磁路徙州治于洺水领二县洺水【中倚郭太宗八年隶洺州定宗二年改隶威州宪宗二年徙威州治此】井陉【下威州本治此宪宗二年移州治于洺水县井陉为属县】
　　彰徳路【下】金为彰徳府元太宗四年立彰徳总帅府领卫辉二州宪宗二年割出卫辉以彰徳为散府属真定路至元二年复立彰徳总管府领怀孟卫辉四州及本府安阳临漳汤隂辅岩林虑五县四年又割出怀孟卫辉仍立总管以林虑升为林州复立辅岩县隶之六年并辅岩入安阳设録事司领县三州一安阳【上至元六年并辅岩入焉】汤隂【中】临漳【中】　林州【下】本林虑县金升为州元太宗七年行县事宪宗二年复为州至元二年复为县又并辅岩入焉未几复为州割辅岩入安阳仍以州隶彰徳路
　　大名路【中】金安武军元因旧名为大名府路总管府设録事司领县五州三州领六县元城【中倚郭至元二年并入大名县后复置】大名【中倚郭太宗六年立县治宪宗二年迁县事于府城内至元二年省元城来属寻析大名元城为二县九年还县治于故所】南乐【中】魏【中】清河【本恩州地太宗七年籍为清河县隶大名路　按金史地理志本有清河县不知何时并省至是复置谨附识】　开州【上】元割开封之长垣曹州之东明来属领四县濮阳【上倚郭】东明【中太宗七年割隶大名路至元二年来属】长垣【中初隶大名路至元二年始隶开州】清丰【中】　滑州【中】领二县白马【上为州治所】内黄　濬州【下】元初隶真定至元二年隶大名
　　怀庆路【下】金初为怀州后置沁南军元初复为怀州太宗四年行怀孟州事宪宗六年世祖在潜邸以怀孟二州为汤沐邑七年改怀孟路总管府至元元年以怀孟路隶彰徳路二年复以怀孟自为一路延祐六年以仁宗潜邸改怀庆路设録事司领县三州一州领三县河内【中】修武【中】武陟【中】　孟州【下】金大定中为河水所害北去故城十五里筑今城徙治焉故城谓之下孟州新城谓之上孟州元初治下孟州宪宗八年复立上孟州河阳济源王屋温四县隶焉设司司至元三年省王
　　屋入济源并司候司入河阳领三县河阳【下】济源【下太宗六年改济源为原州七年州废复为县至元三年省王屋县入焉】温
　　卫辉路【下】金河平军元中统元年升卫辉路总管府设
　　録事司领县四州二汲【下倚郭】新乡【中】获嘉【下】胙城【下旧以胙城为倚郭宪宗元年还州治于汲以胙城为属邑】　辉州【下】金升苏门县为辉州置山阳县属焉元至元三年省苏门县废山阳为镇入本州　淇州【下】唐宋金并为卫县之域曰鹿台乡元宪宗五年以大名彰徳卫辉籍余之民立为淇州因又置县曰临淇为倚郭中统元年隶大名路宣抚司至元三年立卫辉路以州隶之而临淇县省
　　河间路【上】金河间府元至元二年置河间路总管府设録事司领县六州六州领十七县河间【中倚郭】肃宁【下至元二年废为镇入河间县后复置】齐东【下宪宗三年隶济南路至元二年还属河间路　按山东通志金明昌中于邹平县之赵严口置齐东镇元太宗七年升为县谨附识】宁津【下宪宗三年属济南路至元二年隶河间】临邑【下本属济南府太宗七年割属河间宪宗三年还属济南至元二年复属河间】青城【下本青平镇太宗七年析临邑宁津地置县隶济南中统置青城县隶陵州至元二年隶河间】　沧州【中】金为临海军元复为沧州领五县清池【中】乐陵【中】南
　　皮【下】无棣【下至元二年并入乐陵县以县治入济南之棣州寻复置】盐山【下】　景州【中】金观州元至元二年复改景州领五县蓚【中旧属观州元初升元州后复为蓚县】故城【中元初隶河间路至元二年并为故城镇属景州是年复置县还来属】阜城【下】东光【下】吴桥【中】　清州【下】金为干宁郡元太宗二年改清宁府七年又改清州至元二年以靖海兴济两县及本州司候司并为防川县后复置清州领三县防川【中】靖海【下】兴济【下】　献州【下】金为夀州又改献州元至元二年以州并入乐夀直隶河间路未几复旧领二县乐夀【中附郭】交河【中至元二年入乐夀未几如故】　莫州【下　按金史地理志莫州治任邱贞祐二年降为鄚亭县元志未详谨附识】至元二年省入河间寻复领二县莫亭【下倚郭至元二年与任邱俱省入河间县后复置】任邱　陵州【下】本将陵县隶景州宪宗三年割隶河间府是年升陵州隶济南路至元二年复为县三年复为州仍隶河间路东平路【下】金东平府元太祖十五年严实以彰徳大名磁洺恩博濬滑等戸三十万来归以实行台东平领州县五十四实没子忠济为东平路管军万户总管行总管府事至元五年以东平为散府九年改下路总管府设録事司领县六须城【下为东平治所】东阿【中】阳谷【中】汶上【中】夀张【下】平隂【下至元十三年以县之辛镇寨孝徳等四乡分析他属明年改寨为肥城作中县隶济宁路以平隂为下县仍属东平】
　　东昌路【下】本博州金隶大名府元初隶东平路至元四年析为博州路总管府十三年改东昌路仍置总管府设録事司领县六聊城【中倚郭】堂邑【中】莘【中宋隶大名府元割以来属】博平【中】茌平【中】邱【下本为镇隶曲周至元二年并入堂邑二十六年山东宣慰司言邱县并入堂邑差税词诉相去二百余里往复非便平恩有户二千七百升县为宜遂立邱县隶东昌】
　　济宁路【下】周为济州元太宗七年割属东平府至元六年以济州还治钜野仍析郓城之四乡来属八年升济宁府治任城寻还治钜野十二年复立济州治任城属济宁府十五年迁府于济州却以钜野行济州事其年又以府治归钜野而济州仍治任城但为散州十六年济宁升为路置总管府设録事司领县七州三州领九县钜野【中倚郭金废属郓州元至元六年复立】郓城【上金以水患徙置盘沟村元至元八年复来属】肥城【宋金为平隂县元至元十二年以平隂辛镇寨东北十五里旧城改设今县　按前东平路平隂县注称至元十三年以县之辛镇寨孝徳等四乡分析他属明年改寨为肥城作中县属济宁路是肥城县之设乃在至元十四年此作十二年疑误谨附识】金乡【下初隶济州至元二年来属】砀山【金为水荡没元宪宗七年始复置县治隶东平路至元二年以戸口稀少并入单父县三年复置属济州八年属济宁路　按金史地理志砀山县属单州元志云至元二年并入单父是至元二年以前仍属单州也谨附识】虞城【下金圯于水元宪宗二年始复置县隶东平路至元二年以户口稀少并入单父三年复立县属济州八年隶济宁路】丰【唐属徐州元宪宗二年属济州至元二年以沛县并入丰县三年复立沛县八年以丰县直隶济宁路】　济州【下】金为济州治任城元至元二年以户不及千数并隶任城六年迁州于钜野而任城为属邑八年升州为济宁府治任城复还府治钜野十二年以任城当江淮水路冲要复立济州属济宁府而任城废十五年迁府于济州以钜野行济州事其年复于钜野立府仍于此为州二十三年复置任城隶州领三县任城【倚郭】鱼台【太宗七年属济州至元二年并入金乡三年复故八年属济宁府十三年来属】沛【太宗七年移滕州治此宪宗二年州废复为县至元二年省入丰县三年复置八年隶济宁府十三年来属】兖州【下】唐初为兖州金改泰定军元初复为兖州属
　　济州宪宗二年分隶东平路至元五年复属济州十六年隶济宁路总管府领四县嵫阳　曲阜　泗水【至元二年省入曲阜三年复置】宁阳【至元二年省入嵫阳大徳元年复置】　单州【下】金隶归徳府元初属济州宪宗二年属东平府至元五年复属济州十六年隶济宁路领二县单父【下倚郭元初与单州并属济州宪宗二年隶东平府至元二年复立单父县三年还属济州今属单州】嘉祥【旧属济州宪宗二年割隶东平路至元三年还属济州今为单州属县】
　　曹州【上】金为曹州元初隶东平路总管府至元二年直隶省部领县五济隂【上】成武【中】定陶【中】禹城【中】楚邱【中案金史地理志成武县楚邱县并属单州禹城县属济南府不知何时改属谨附识】
　　濮州【上】金为刺史州元初隶东平路后割大名之馆陶朝城恩州之临清开州之观城来属至元五年直隶省部领县六鄄城【上】朝城【中初隶东平府至元五年来属】馆陶【中初属东平路至元三年来属】临清　观城【下金属开州元初来属】范【下初属东平府路至元二年来属】髙唐州【中】旧髙唐县属博州元初隶东平路至元七年升州【案升州以下疑有阙文当云升为州直隶省部谨附识】领县三髙唐【中】夏津【中初隶东平至元七年来属】武城【中初隶东平至元七年来属】
　　泰安州【中】宋奉符县金置泰安州元初属东平路至元二年省新泰县入莱芜县五年析隶省部三十一年复立新泰县领四县奉符【中】长清【中旧属济南府元初来属】莱芜【下】新泰【金为泰安州元至元二年省入莱芜三十一年复立】
　　徳州金属山东西路元初隶东平路总管府割大名之清平济南之齐河县来属领五县安徳【下】平原下齐河【金置隶济南府元至元二年来属】清平【宋金隶大名府元初来属】徳平
　　恩州【中】金隶大名府路元初割清河县隶大名府以武城隶髙唐惟存厯亭一县及司候司至元二年县及司俱省入州七年自东平析隶省部
　　冠州旧冠氏县金属大名府元初属东平路至元六年升冠州直隶省部
　　山东东西道宣慰司
　　益都路金为益都路总管府元设録事司领县六州八州领十五县益都【中倚郭至元二年以行淄州及行淄川县并入三年又并临淄临朐二县入焉十五年割临淄临朐复置县　案山东通志至元二年割淄川之孝归怀徳二郷入益都谨附识】临淄【下】临朐【下】髙【下旧属淄州】乐安【下】夀光【下】　潍州【下】金
　　属益都路元初领北海昌邑昌乐三县及司候司宪宗三年省司候司入北海至元三年省昌乐县入北海领二县北海【下】昌邑【下】　胶州【下】金为胶西县属密州元太祖于县置胶州领三县胶西【中】即墨【下宋金皆隶莱州元太祖二十二年来属　按本志莱州沿革又称至元二年省即墨入掖胶水似是太祖时以即墨属胶州至世祖至元二年仍省入莱州之掖胶水二县也但明史志胶州领县仍有即墨并无废省复置之文莱州条所云乃属疑义谨附识】髙密【下宋金并隶密州】　密州元初以胶西髙密属胶州宪宗三年省司候司入诸城县隶益都领二县诸城【州治所】安邱【下】　莒州【下】金为莒州隶益都路元因之领四县莒【下州治所宪宗三年省司司入焉】沂水【下】日照【下】防隂【下元初因旧名为新泰县中统三年以李璮乱人民逃散省入沂水仁宗皇庆二年复置为防隂县】　沂州【下】金属山东东路元属益都路领二县临沂【中州治所宪宗三年省司司入焉】费【下】　滕州【下】金为滕州属兖州元隶益都路领二县滕【下宪宗二年省司司入焉】邹【下】　峄州【下】金兰陵县于县置峄州元初以峄州隶益都路至元二年省兰陵入本州博兴州【下】金为博兴县属益都府元初升为州
　　山东东西道肃政亷访司
　　济南路【上】金为济南府元初改济南路总管府旧领淄陵二州至元二年淄州割入淄莱路陵州割入河间路又割临邑县隶河间路长清县入泰安州禹城县隶曹州齐河县入徳州割淄州之邹平县来属置总管府设録事司领县四州二州领七县厯城【中倚郭】章邱【上】邹平【上唐宋皆属淄州元至元间来属】济阳【中】　棣州【上】元初滨棣自为一道中统三年改置滨棣路安抚司至元二年与滨州俱隶济南路领四县厌次【中倚郭初立司候司至元二年省入本县】商河【中】阳信【中】无棣【下宋金属沧州元初割无棣之半属沧州半以来属】　滨州【中】金隶益都元初以棣州为滨棣路至元二年省路为州隶济南路领三县渤海【中初设司司至元二年省入本县】利津【下】霑化【下】般阳府路【下】旧淄州金属山东东路元初太宗在潜邸置新城县中统四年割滨州之蒲台来属先是淄州隶济南路总管府五年升淄州路置总管府是嵗改元至元割邹平属济南路髙苑属益都路二年改淄州路为淄莱路二十四年改般阳路取汉阳以为名设録事司领县四州二州领八县淄川【中倚郭】长山【中初属济南路中统三年来属】新城【中本长山县驿台太宗在潜邸以人民完聚剏置城曰新城以田索二镇属焉】蒲台【下金属滨州元初隶滨棣路中统五年属淄州至元二年改属淄莱路升中县】　莱州【中】金定海军属山东东路元初属益都路中统五年属淄州路至元二年改淄莱路省録事司入掖县又省即墨入掖与胶水二十四年仍隶般阳路领四县掖【中倚郭至元二年省録事司析即墨县入焉】胶水【下至元二年析即墨县入焉】招逺【下】莱阳　登州【下】元初属益都路中统五年置淄州路以登州隶之至元二十四年属般阳路领四县蓬莱【下】黄【下】福山【下伪齐以登州之雨水镇为福山县杨疃镇为栖霞县】栖霞【下】
　　宁海州【下】伪齐刘豫以登州之文登牟平二县立宁海军金升宁海州元初隶益都路至元九年直隶省部领县二牟平【中】文登【下】
　　河东山西道宣慰使司
　　大同路【上】辽为西京大同府金改总管府元初置警巡院至元二十五年改西京为大同路设録事司领县五州八州领四县【大徳四年于西京黄华岭立屯田六年立万戸府所属山隂鴈门马邑鄯阳洪济金城宁武凡七屯】大同【中倚郭至元二年省西县入焉　案辽金二史地理志大同府均无西县之名或系元初始置旋于至元二年省入大同耳谨附识】白登【下至元二年废为镇属大同县寻复置】宣宁【下】平地【下本号平地袅至元二年省八丰州二年置县曰平地】怀仁【下　案金史地理志怀仁县贞祐二年五月升为云州当是元初复为怀仁县元史未详谨附识】　州【下】金领襄隂顺圣二县元至元中割顺圣隶宣徳府惟领襄隂及司候司后并省入州　浑源州【下】唐浑源县金升为州仍置县在郭下并置司候司元至元四年省入州【案明一统志云元初改浑源县曰恒隂元史不载谨附识】　应州【下】领二县金城【下州治所】山隂【下至元二年并入金城后复置　案金史地理志山隂县贞祐二年五月升为忠州当是元初复为山隂县元史未详谨附识】　朔州【下】领二县鄯阳【下至元四年省録事司入焉】马邑【下　案金史地理志马邑县贞祐二年升为固州当是元时复为县谨附识】　武州【下】至元二年割宁边州之半来属旧领宁边一县【案金史地理志宁边作宁逺谨附识】及司司四年省入州　丰州【下】金为天徳军元为丰州旧有録事司并富民县至元四年省入州东胜州【下】金初属西夏后复取之元至元二年省宁边州之半入焉旧有东胜县及録事司四年省入州　云内州【下】金领云川柔服二县元初废云川设録事司至元四年省司县入州
　　河东山西道肃政亷访司
　　冀宁路【上】金为太原府元太祖十一年立太原路总管府大徳九年以地震改冀宁路设録事司领县十州十四州领九县阳曲【中倚郭】文水【中】平晋【下】祁【下旧隶晋州后州废隶太原路】榆次【下至元二年隶太原路】太谷【下】清源【下】夀阳【下】交城【下】徐沟【下】　汾州【中】金置汾阳军元初立汾州元帅府割灵石县隶平阳路之霍州仍析置小灵石县后废府至元二年复行州事省小灵石入介休三年并温泉入孝义领四县西河【中】孝义【下至元三年割温泉县之半置巡检司隶本县】平遥【下元初属太原府至元二年来属】介休【下元初置隶太原府至元二年来属仍省小灵石县入焉】　石州【下】元中统二年省离石县入本州三年复立至元三年省温泉入孝义以临泉为临州旧置司候司后与孟门方山俱省入离石领二县离石【下倚郭】宁乡【下太宗九年隶太原府定宗三年隶石州宪宗九年又隶太原府至元三年复来属】　忻州【下】金隶太原府元因之领二县秀容【下倚郭至元二年省入忻州四年复置　案山西通志秀容县元初改九原谨附识】定襄【下】　平定州【下】元至元二年省倚郭平定乐平二县入本州七年复立乐平【案山西旧志云元初开元帅府统臯和辽仪威孟邢晋等处至元二年辽仪和入平阳威入广平孟隶太原邢入顺徳元史不载谨附识】领一县乐平【下倚郭至元二年省县为乡入本州立巡检司七年复立】　临州【下】金临水县【案金史地理志作临泉县葢误谨附识】隶石州元中统二年改临泉县直隶太原府三年升临州　保徳州【下】本岚州地宋始置州旧有倚郭县元宪宗七年废县至元二年省隩州芭州入本州三年又并岢岚军入焉四年割岢岚隶管州隩州仍来属　崞州【下】本崞县元太宗十四年升崞州管州【下】金为静乐郡又改为管州元太祖十六年以岚州之岢岚宁化楼烦并入本州至元二十二年割岢岚隶岚州而宁化楼烦仍入本州【案金史地理志管州领静乐一县当是元时省入州谨附识】　代州【下】唐置代州总管府金改都督府元中统四年并鴈门县入州　台州【下】金升代州之五台县为台州隶太原路元因之　兴州【下】金升岚州之合河县为兴州隶太原路元因之　坚州【下】金升代州之繁畤县为坚州隶太原路元因之　岚州【下】唐宋并为岚州金升镇西节度元至元二年省入管州五年复立盂州【下】本盂县金升为州元因之
　　晋宁路【上】金为平阳府元初为平阳路大徳九年以地震改晋宁路设録事司领县六府一州九府领六县州领四十县临汾【中郭】襄陵【中】洪洞【中】浮山【下　案金史地理志浮山县宣宗兴定四年更名忠孝当是元时复旧名谨附识】汾西【下】岳阳【下本冀氏县属平阳府至元三年省入岳阳县四年以县当东西驿路之要复置并岳阳和川二县入焉后复改为岳阳县　案冀氏元史误作猗氏今改正】　河中府元宪宗在潜邸置河解万户府领河解二州河中府领録事司及河东临晋虞乡猗氏万泉河津荥河七县至元三年省虞乡入临晋省万泉入猗氏并録事司入河东罢万戸府而河中府仍领解州八年割解州直隶平阳路河中止领五县十五年复置万泉县来属领六县河东【下府治所】万泉【下】猗氏【下】荥河【下金隶荥州元初废荥州复为荥河县】临晋【下】河津【下】　绛州【中】本绛州金改晋安府元初为绛州行元帅府河解二州诸县皆隶焉后罢元帅府仍为绛州隶平阳路领七县正平【下郭至元二年省録事司入焉】太平【中】曲沃【下】翼城【下金为翼州元初复为翼城县隶绛州】稷山【下】绛【下至元二年省垣曲县入焉十六年复立垣曲县绛县如故】垣曲【下】　潞州【下】旧潞州元初为隆徳府行都元帅府事太宗三年复为潞州隶平阳路至元三年以涉县割入真定府以録事司并入上党县领七县上党【下】壶闗【下】长子【下】潞城【下】屯留【下至元三年省入襄垣十五年复置】襄垣【下】黎城【下至元二年并涉县偏城等十三村入焉】　泽州【下】本泽州金为平阳府【案金史地理志泽州宣宗元光二年升为节镇军曰忠昌元志误谨附识】元初置司候司及领晋城髙平阳城沁水端氏陵川六县至元三年省司司陵川县入晋城省端氏入沁氷后复置陵川领五县晋城【下】髙平【下】阳城【下】沁水【下】陵川【下至元三年省入晋城后复置】　解州【下】五代汉隐帝干祐中于解县置解州金升寳昌军元至元四年并司司入解县领六县解【下】安邑【下】闻喜【下】夏【下】平陆【下　案山西通志元至元间并平陆县入芮城成宗元贞初复分置元史未详谨附识】芮城【下】　霍州【下】金为霍州元因之领三县霍邑【下郭】赵城【旧属平阳府】灵石【下旧属汾州】　隰州【下】元以州隶晋宁路领五县隰川【中州治所至元三年省大宁仵城温泉三县入焉　案史志缺仵城二字据金史地理志隰州有仵城县折隰川置元志无之当在所省三县之内谨附识】大宁【下至元三年省入隰川二十三年复置】石楼【下】永和【下】蒲【下】　沁州【下】金为沁州元因之领三县铜鞮【下州治所至元三年省録事司武乡县入焉案金史地理志沁源县元光二年十一月升为谷州当是元初复为县谨附识】沁源【下至元十年省绵上县入焉】武乡【下至元三年省入铜鞮后复立】　辽州【下】元隶晋宁路领三县辽山【下倚郭】榆社【下至元三年省入辽山六年复立】和顺【下至元三年省仪城县入焉】　吉州【下】元初领司司吉乡乡宁二县中统二年并司候司入吉乡县至元二年省吉乡三年又省乡宁并入州后复置乡宁领一县乡宁【下】
　　岭北等处行中书省统和宁路总管府
　　和宁路【上】始名和林以西有哈喇和林河因以名城太祖十五年定河北诸郡建都于此初立元昌路后改转运和林使司前后五朝都焉中统元年迁都大兴和林置宣慰司都元帅府后分都元帅府于金山之南和林止设宣慰司至元二十七年立和林等处都元帅府大徳十一年立和林等处行中书省罢和林宣慰司都元帅府置和林总管府武宗至大二年改行中书省为行尚书省四年罢尚书省复为行中书省皇庆元年改岭北等处行中书省改和林路总管府为和宁路总管府【本省立站图尔根摩琳纳琳等一百一十九处】














　　钦定续通典卷一百三十四
　　钦定四库全书
　　钦定续通典卷一百三十五
　　州郡
　　元
　　辽阳等处行中书省为路七府一属州十二属县十存其名而无城邑者不在此数【本省计站一百二十处】
　　辽阳路【上】金辽阳府领辽阳鹤野二县【按金史地理志辽阳府领辽阳鹤野宜丰石城凡四县元志云二县其宜丰石城不知何时并省谨附识】后复改为东京宜丰澄复盖沈贵徳州广宁府来逺军并属焉元初废贵徳澄复州来逺军以广寜府博索府懿州盖州作四路直隶省至元六年置东京总管府降广宁为散府隶之十五年割广宁仍自行路事直省十七年又以博索府懿州盖州来属二十四年始立行省二十五年改东京为辽阳路后废博索府为巡检司领县一州二辽阳【下倚郭至元六年以鹤野县警巡院入焉】　盖州【下】初为盖州路至元六年并为东京支郡并熊岳阳池【案阳池金史地理志作汤池谨附识】二县入建安县八年又并建安县入本州　懿州【下】初为懿州路至元六年为东京支郡所领豪州及同昌灵山二县省入顺安县后入本州【案金史地理志泰和四年以同昌隶义州不知何时复来属谨附识】
　　广宁府路【下】金为广宁府元封布尔古特为广宁王旧立广宁行帅府事后以地逺迁治临潢立总管府至元六年以户口单寡降为东京路总管府属郡十五年复分为路行总管府事领县二闾阳【下初立千户所至元十五年以户口繁伙复立行千户所后复为□阳县】望平【至元六年省钟秀县入焉十五年为望平军民千户所后复为县】肇州【按哈喇巴图尔传至元三十年世祖谓哈喇巴图尔曰纳延故地曰阿巴拉呼者产鱼吾今立城而以元苏尔罕哈努森竒尔济苏三部人居之名其城曰肇州汝往为宣慰使既至定市里安民居得鱼九尾皆千斤来献又成宗纪元贞元年立肇州屯田万户府以辽阳行省左丞阿萨尔领其事而大元一统志与经世大典皆不载此州不知其所属所领之详今以广宁为纳延分地故附注于广寜府之下纳延布尔古特之孙也】
　　山北辽东道肃政亷访司
　　大宁路【上】金北京路大定府元初为北京路总管府领兴中府及义瑞兴高锦利惠川建和十州中统三年割兴州及松山县属上都路至元五年并和州入利州为永和乡七年兴中府降为州仍隶北京改北京为大宁二十五年改为武平路后复为大宁初置警巡院至元二年改置録事司领县七州九大定【下中统二年省长兴入焉】龙山【下初属大定府至元四年属利州后复来属】富庶【下至元三年省入兴中府后复置】和众【下】金源【下】惠和【下】武平【下】　义州【下】　兴中州【下】元初因旧为兴中府后省至元七年又降府为州　瑞州【下】高州【下】　锦州【下】　利州【下】　惠州【下】　川州【下】　建州【下】
　　东寜路本高句骊平壤城元至元六年李延龄等以府州县镇六十城来归八年为东寜府十三年升东宁路总管府设録事司割静州义州麟州威逺镇隶博索府余城堙废不设司存今姑存旧名土山县　中和县鐡化镇　都防府【自唐之季地入高丽置府州县镇六十余城此为都防府虽仍唐旧名而无都防府之实至元六年李延龄等以其地来归后城治废毁仅存其名】　定逺府　郭州抚州　黄州【领安岳三和龙冈咸从江西五县长命一镇】　灵州　慈州嘉州　顺州　殷州　宿州　徳州【领江东永清通海顺化四县宁】
　　【逺柔逺安戎三镇】　昌州　铁州【领□戎一镇】　泰州　价州　朔州　宣州【领宁朔蓆岛二镇】　成州【领树徳一镇】　熙州　孟州【领三登一县椒岛椵岛寜得三镇】　延州【领阳岩一镇】　云州
　　沈阳路金为沈州昭徳军又更显徳军后皆燬于兵火元初平辽东高丽国麟州神骑都领洪福源率西京都防龟州四十余城来降各立镇守司设官以抚其民后高丽复叛洪福源引众来归授高丽军民万户徙降民散居辽阳沈州初创城郭置司存侨治辽阳故城中统二年改为安抚高丽军民总管府及高丽举国内附四年又以质子淳为安抚高丽军民总管分领二千余户理沈州成宗元贞二年并两司为沈州等路安抚高丽军民总管府仍治辽阳故城
　　开元路金之旧土也号上京防宁府金末其将富森鄂诺据辽东元师伐之生禽鄂诺师至开元率宾东土悉平开元之名始见于此初立开元南京二万户府治黄龙府至元四年更辽东路总管府二十三年改为开元路领咸平府后割咸平为散府俱隶辽东道宣慰司咸平府金领平郭安东新兴庆云清安归仁六县【按金史地理志咸平府领平郭铜山新兴庆云清安荣安归仁玉山凡八县与元志异谨附识】元初因之海兰府硕达勒达等路元初设军民万户府五抚镇北边一曰屯一曰和啰噶一曰鄂多里一曰托果琳一曰布固江各有司存分领混同江南北之地
　　河南江北等处行中书省为路十二府七州一属州三十四属县一百八十二【本省陆站一百六处水站九十处】
　　河南江北道肃政亷访司
　　汴梁路【上】金为南京旧领归徳府延许裕唐陈亳邓汝颍徐邳嵩宿申郑钧雎蔡息卢氏行襄樊二十州元至元八年令归徳自为一府割亳徐邳宿四川隶之升申州为南阳府割裕唐汝邓嵩卢氏行襄樊隶之九年废延州以所领延津阳武二县属南京路统蔡息郑钧许陈雎颍八州开封祥符倚郭而属邑十有五旧有警巡院十四年改録事司二十五年改为汴梁路三十年升蔡州为汝宁府属行省割息颍二州以隶焉领县十七州五州领二十一县开封【下倚郭】祥符【下倚郭】中牟【下】原武【下旧以此县隶延州元初隶开封府后复为延州县如旧至元九年州废来属　按金史地理志原武县属郑州本志后郑州注亦云元初领管城荥阳汜水河阴原武新郑密荥泽八县及司司后割新郑密属钧州荥泽原武隶开封府则原武宝自郑州来隶志云旧以此县隶延州盖误谨附识】鄢陵【中】荥泽【下旧隶郑州至元二年来属】封丘【中金世宗大定中河水湮没迁治新城元初新城又为河水所坏乃因故城遗址稍加完葺而迁治焉】扶沟【下】阳武【下旧隶延州至元九年州废来属】【中元初河决城之北靣为水所圯遂为大河之道乃于故城北二里河水北岸筑新城置县继又修故城　号南县】延津【下旧为延州隶河南路至元九年州废以县来属】兰阳【下　按金史地理志载曹州东明县因避河患徙治后以故县为兰阳仪封是兰阳原隶曹州应系元初改属谨附识】通许【下】尉氏【下】太康【下】洧川【下】陈留【下】　郑州【下】元初领管城荥阳汜水河阴原武新郑密荥泽八县及司候司后割新郑密属钧州荥泽原武隶开封府并司候司入管城领四县管城【下倚郭】荥阳【下】泛水【下】河阴【下】　许州【下】金为昌武军元初复为许州领五县长社【下】长葛【下】郾城【下】襄城【下】临颍【下】　陈州【下】元初领宛丘南顿项城商水西华清水六县至元二年南顿项城清水皆废后复置南顿项城领五县宛丘　西华　商水【至元二年省南顿项城入焉后复置】南顿　项城　钧州【下】元至元二年割郑州密县来属领三县阳翟【下】新郑【下】密【下】　雎州【下】领四县襄邑【下倚郭】考城【下】仪封【下　按金史地理志载曹州东明县因避河患徙治后以故县为兰阳仪封是仪封原隶曹州应系元初改属谨附识】柘城【下】
　　河南府路金为中京金昌府元初为河南府旧领洛阳宜阳永宁登封巩偃师孟津新安黾池九县后割黾池隶陜州设録事司领县八州一州领四县洛阳　宜阳【下】永宁【下　按金史地理志永宁县属嵩州当是元初改属又下嵩州注云元初以福昌隶河南而此无福昌县疑有讹误谨附识】登封【下】巩【下】孟津【下】新安　偃师【下】陜州【下】领四县陜【下】灵寳【下至元三年省入陜县八年废虢州为虢畧隶陜州并虢畧治灵宝以虢畧为巡检司并朱阳县入焉】阌乡【下至元二年省湖城县入焉】黾池【下金升为韶州置黾池司候司元至元三年省司候司八年省韶州复为县隶河南府路后割以来属】
　　南阳府旧南阳县金升为申州元至元八年升为南阳府以唐邓裕嵩汝五州隶焉二十五年改属汴梁路后直隶行省领县二州五州领十一县南阳【下倚郭】镇平【下按王鸿绪明史槀镇平县本汉安众县后废为穰县北乡地元置县谨附识】　邓州【下】金属南京开封府旧领穰县南阳内乡淅川顺阳五县【按金史地理志无淅川顺阳二县惟穰县有顺阳镇内乡县有淅水疑金末分二县地置县谨附识】元初以淅川顺阳省入内乡旧设録事司至元二年并入穰县领三县穰【下倚郭】内乡【下至元二年以顺阳来属】新野【下　按明史槀新野汉县唐省入穰县元复置谨附识】　唐州【下】旧唐州金改裕州【按金史地理志云唐州中刺史无改为裕州之文元志疑误谨附识】元初复为唐州至元三年废湖阳比阳桐栢三县领一县泌阳【倚郭】　嵩州【下】金领伊阳福昌二县【按金史地理志嵩州领伊阳永寜福昌等县永寜县注云宋隶河南府海陵正隆六年以前寄治于府后即镇为县本志以永宁属河南于此云领伊阳福昌二县疑有讹误谨附识】元初以福昌隶河南至元三年省伊阳入州领一县卢氏【下至元二年隶南京路八年属南阳府十一年来属】　汝州【下】元至元三年废郏城寳丰二县入梁县后复置郏县领三县梁【下】鲁山【下】郏【下】　裕州【下】唐初置北澧州又改鲁州后废为县属唐州金升为裕州旧领方城舞阳叶县元初即叶县行随州事就置昆阳县为属邑至元三年罢州并昆阳舞阳二县入叶县后复置舞阳领三县方城【下倚郭】叶【下】舞阳【下】汝宁府唐蔡州上蔡西平确山遂平平舆为属邑元至元七年省遂平平舆入汝阳隶汴梁路三十年河南江北行省平章巴延言蔡州去汴梁地逺凡事稽误宜升散府遂升汝宁府直隶行省以息颍信阳光四州隶焉复置遂平县领县五州四州领十县汝阳【下元初废后置蔡州治此仍复置县】上蔡【下】西平【下】确山【下】遂平【下元初省入汝阳后复置】　頴州【下】金领汝阴泰和沈邱颍上四县元至元二年省四县及録事司入州后复领三县太和【下　案明史槀太和县宋以汝阴县之百尺镇地置万夀县寻改曰泰和洪武初改泰为太元志作太字当系传写之讹谨附识】沈邱【下】颍上【下】　息州【下】金领新息新蔡真阳褒信四县元中统三年以李璮叛废州四年复置至元三年以四县并入州后复领二县新蔡【下】真阳【下】　光州【下】宋光山军元至元十二年归附属蕲黄宣慰司二十二年同蕲黄等州直隶行省三十年隶汝宁府领三县定城　固始【下宋末兵乱徙治无常元至元十一年复旧治】光山【下兵乱地荒至元十二年复立旧治】　信阳州【下】宋信阳军元至元十四年改立信阳府领罗山信阳二县十五年改为信阳州二十年以罗山县当驿置要冲徙州治此而移县治于西南号曰罗山新县领二县罗山【倚郭】信阳
　　归徳府宋南京应天府金为归徳府金亡宋复取之旧领宋城宁陵下邑虞城谷熟砀山六县元初与亳之酂县同时归附置京东行省未几罢至元元年以虞城砀山二县在枯黄河北割属济宁府又并谷熟入雎阳酂县入永州降永州为永城县与宁陵下邑隶本府八年以宿亳徐邳并隶焉设知府治中府判各一员直隶行省领县四州四州领八县雎阳【下倚郭唐曰来城亦曰雎阳金曰雎阳宋曰宋城元仍曰雎阳】永城【下】下邑【下】宁陵【下】　徐州【下】宋武宁军金属山东西路金亡宋复之元初归附至元二年降为下州旧领彭城萧永固三县【按金史地理志无永固县据方舆纪要萧县有永固废县注云元置后废为镇谨附识】及録事司至是永固并入萧县彭城并録事司并入州领一县萧【下至元二年并入徐州十二年复立】　宿州【中】宋保静军金置防御使金亡宋复之元初隶归徳府领临涣蕲灵壁符离四县并司候司至元二年以四县一司并入州四年以灵壁入泗州十七年复来属领一县灵壁【下】　邳州【下】宋置淮阳军金复为邳州金亡宋暂有之元初以民少并三县入州至元八年以州属归徳府十二年复置雎宁宿迁两县属淮安十五年还来属领三县下邳【下州治所】宿迁【下】雎宁【下　按金史地理志邳州有兰陵县无雎宁县考明史槀云雎寜县金析宿迁之古城置谨附识】　亳州【下】宋集庆军金复为亳州金亡宋复之元初领县六谯酂鹿邑城父卫真谷熟后以民户少并城父入谯卫真入鹿邑谷熟入雎阳酂入永城其雎阳永城去隶归徳后复置城父领三县谯【下】鹿【邑下】城父【下】
　　襄阳路宋为襄阳府元至元十年兵破樊城襄阳守臣吕文焕降立河南等路行中书省更襄阳府为散府未几罢省十一年改襄阳府为总管府又立荆湖等路行枢密院十二年立荆湖行中书省后复罢十九年割均房二州光化枣阳二县来属设録事司领县六州二州领四县襄阳【下倚郭】南漳【下】宜城【下】谷城【下】光化【至元十三年南伐明年设官置县属南阳十九年来属】枣阳【至元十四年属南阳十九年来属】　均州【下】宋为武当军元至元十二年江陵归附割隶湖北道宣慰司十九年还属襄阳领二县武当【下兵乱迁治无常至元十四年复置】郧【下兵后侨治无常至元十四年复置】　房州【下】宋置保宁军恭帝徳祐中知州黄思贤纳土命千户镇守仍令思贤领州事元至元十九年隶襄阳路领二县房陵【下】竹山【下】
　　蕲州路【下】宋为防御州元至元十二年立淮西宣抚司十四年改总管府设録事司领县五蕲春【中倚郭】蕲水【中】广济【中宋理宗嘉熙兵乱徙治大江中洲归附后复旧治】黄梅【中嘉熙兵乱侨治中洲后复旧】罗田【下兵乱县废归附后始立】
　　黄州路【下】宋为团练军州元至元十二年归附十四年立总管府十八年又为黄蕲州宣慰司治所二十三年罢宣慰司直隶行省设録事司领县三黄冈【中州治所】黄陂【下兵乱侨治郑州青山矶归附还旧治】麻城【下兵乱徙治什子山归附还旧治】
　　淮西江北道肃政亷访司
　　庐州路【上】宋为淮西路元至元十三年设淮西总管府明年于本路立总管府隶淮西道二十八年以六安军为县来属后升六安县为州设録事司领县三州三州领八县合肥【上倚郭】梁【中】舒城【中】　和州【中】宋隶淮南西道元至元十三年置镇守万户府明年改立安抚司又明年升和州路二十八年降为州隶庐州路旧设録事司后并入州领三县厯阳【上倚郭】含山【中】乌江【中】　无为州【中】宋以光州城口镇置无为军元至元十四年升为路二十八年降为州罢镇巢州为县以属焉【按明史槀巢县宋镇巢军元改为州寻降为县元志未晰谨附识】领三县无为【上倚郭】庐江【中】巢【下】六安州【下】宋六安军元至元十二年归附二十八年
　　降为县隶庐州路后升为州领二县六安【中】英山【中】安丰路【下】宋为夀春府又以安丰县为安丰军继迁安丰军于夀春府元至元十四年改安丰路总管府十五年定为散府领夀春安丰霍丘三县二十八年复升为路以临濠府为濠州与下蔡防城俱来属设录事司领县五州一州领三县夀春【中倚郭】安丰【下】霍丘【下】下蔡【下至元十三年隶夀春府二十八年罢府与防城皆来属】防城【下】　濠州【下】宋为团练州初隶淮南路后隶淮南西路元至元十三年归附设濠州安抚司十五年定为临濠府二十八年复为濠州革懐逺为下县来属领三县钟离【下倚郭】定逺【下】怀逺【下宋为怀逺军领荆山一县元至元二十八年以军为县隶濠州省荆山入焉】
　　安庆路【下】宋为安庆府元至元十三年立安抚司十四年改安庆路总管府属蕲黄宣慰司二十三年罢宣慰司直隶行省设録事司领县六怀宁【中】宿松【中】望江【下】太湖【中】桐城【中】灊山【英宗至治三年初立　按续舆地考灊山县本怀宁县之清朝玉照二乡地宋为四寨元至元中立野人原寨至治三年始立县谨附识】
　　淮东道宣慰使司
　　江北淮东道肃政亷访司
　　州路【上】宋为淮东路元至元十三年初建大都督府置江淮等处行中书省十四年改为扬州路总管府十五年置淮东道宣慰司本路属焉十九年省宣慰司以本路总管府直行省二十一年行省移杭州复立淮东道宣慰司止统本路属淮安二郡而本路领高邮府及真滁通泰崇明五州二十二年行省复迁宣慰司遂废所属如故后改立河南江北等处行中书省移治汴梁路复立淮东道宣慰司割出高邮府为散府直隶宣慰司设録事司领县二州五州领九县江都【上倚郭】泰兴【上】　真州【中】宋置建安军又升为真州元至元十三年初立真州安抚司十四年改真州路总管府二十一年复为州隶扬州路领二县扬子【上倚郭至元二十年省録事司入焉】六合【下】　滁州【下】元至元十五年改滁州路总管府二十年仍为州隶扬州路领三县清流【中至元十四年省録事司入焉】来安【下】全椒【中】　泰州【上】元至元十四年立泰州路总管府二十一年改为州隶扬州路领二县海陵【上倚郭】如臯【上】通州【中】宋静海郡元至元十五年改通州路总管府二十一年复为州隶扬州路领二县静海【上倚郭】海门【中】崇明州【下】本通州海滨之沙洲宋建炎间有升州句容县姚刘姓者因避兵于沙上其后稍有人居焉遂称姚刘沙宁宗嘉定间置盐塲属淮东制司元至元十四年升为崇明州
　　淮安路【上】宋为淮安州元至元十三年行淮东安抚司十四年改立总管府领山阳盐城淮安淮阴新城清河桃园七县设録事司二十年升为淮安府路并淮安新城淮阴三县入山阳兼领临淮府海宁泗安东四郡其盱眙天长临淮虹五河赣榆朐山沭阳各归所二十七年革临淮府以盱眙天长隶泗州领县四州三州领八县山阳【上至元十二年安东州归附以本县马罗军寨作山阳县十三年淮安路归附仍存淮安县二十年省淮安新城入焉】盐城【上】桃园【下　按明史槀金以宿迁县之桃园镇地置淮滨县后省元复置桃园县谨附识】清河【下本泗州之清河口宋立清河军至元十五年为县】　海宁州【下】唐海州宋隶淮东路元至元十五年升为海州路总管府复改为海宁府未几降为州隶淮安路初设録事司二十年与东海县并入朐山领三县朐山【中】沭阳【下】赣榆【下】　泗州【下】宋隶淮东路元至元十三年降为下州旧领临淮淮平虹灵壁睢宁五县十六年割睢宁属邳州十七年割灵壁入宿州以五河县来属二十一年并淮平入临淮二十七年废临淮府以盱眙天长二县隶焉领五县临淮【下】虹【下】五河【下初隶临淮府十七年来属　按宋史地理志度宗咸淳七年于泗州五河口置淮安军领五河县当是元初废军为县谨附识】旴【上宋昭信军元至元十三年行招信军安抚司事领旴天长招信五河四县明年升昭信路总管府十五年改为临淮府十七年以五河县在淮之北改属泗州二十年并招信入旴二十七年废临淮府为旴县】天长【中】　安东州【下】
　　高邮府唐县宋升为军元至元十四年升为高邮路总管府领録事司及高邮兴化二县二十年废安宜府为寳应县来属又并録事司改高邮路为府属扬州路今隶宣慰司领县三高邮【上】兴化【中】寳应【上旧为实应军至元十六年为安宜府二十年废府为县来属本府】
　　荆湖北道宣慰司
　　山南江北道肃政亷访司
　　中兴路【上】宋为荆南府元至元十三年改上路总管府设録事司文宗天厯二年以潜藩改为中兴路领县七江陵【上】公安【中】石首【中】松滋【中】枝江【下】潜江【中】监利【中宋末兵乱民散收附后始复旧】
　　峡州路【下】本峡州宋隶荆湖北路后徙治江南元至元十三年归附十七年升为峡州路领县四夷陵【中宋末随州迁治不常归附后复归江北旧治】宜都【下】长阳【下】逺安【下】
　　安陆府唐郢州宋隶京西路元至元十三年归附十五年升为安陆府领县二长夀【中】京山【中兵乱移治汉滨至元十二年还旧治】
　　沔阳府本复州宋理宗端平间移州治于沔阳镇元至元十三年归附改为复州路十五年升为沔阳府领县二玉沙【中倚郭】景陵【中兵乱徙治无常归附后还旧治】
　　荆门州【下】唐为县宋升为军理宗端平间移治当阳县元至元十三年归附十四年升为府十五年迁府治于古城降为州领县二长林【上】当阳【中】
　　徳安府唐安州宋为徳安府咸淳间徙治汉阳元至元十三年还旧治隶湖北道宣慰司十八年罢宣慰司直隶鄂州行省为散府后割以来属领县四州一州领二县安陆【下】孝感【下】应城【中】云梦【下】　随州【下】宋为崇信军又为枣阳军后因兵乱迁徙无常元至元十二年归附十三年即黄仙洞为州治领二县随【下】应山【下】






　　钦定续通典卷一百三十五
<史部,政书类,通制之属,钦定续通典>
　　钦定四库全书
　　钦定续通典卷一百三十六
　　州郡
　　元
　　陜西诸道行御史台
　　陜西等处行中书省为路四府五州二十七属州十二属县八十八【本省陆站八十处水站一处】
　　奉元路【上】宋分陜西秦鳯熈河泾原环庆鄜延为六路金并陜西为四路元中统三年立陜西四川行省治京兆至元初并云阳县入泾阳栎阳县入临潼终南县入盩厔十六年改京兆为安西路总管府二十三年四川置行省改此省为陜西等处行中书省大徳元年移云南行台于此为陜西行台皇庆元年改安西为奉元路设録事司领县十一州五州领十五县咸宁【下】长安【下】咸阳【下　按续舆地考咸阳县元省入兴平寻复置谨附识】兴平【下】临潼【下】蓝田【下】泾阳【下至元二年并入髙陵县三年复立】髙陵【下】鄠【下】盩厔【下】郿【下旧为郿州添置柿林县至元元年省郿州为郿县废柿林】　同州【下】唐为同州宋为定国军金因之元仍为同州【按同州志云至元六年省冯翊县入同州谨附识】领五县朝邑【下】白水【下】郃阳【下　按金史地理志贞祐四年以郃阳隷祯州明一统志云郃阳县元初隶祯州后仍旧谨附识】澄城【下】韩城【下唐宋为郃城县金曰祯州元至元元年州废二年再立六年州又废止设县】　华州【下】旧华州金金安军元复为华州【按陜西通志云元省郑县入州谨附识】领三县华隂【下】蒲城【下　按华隂县志蒲城县元中统初省至元二年复置谨附识】渭南【下　按渭南志元省下邽县入渭南谨附识】耀州【下】宋为感义军又改感徳军又为耀州如故金因之元至元元年并华原县入州又并美原入富平领三县三原【下】富平【下】同官【下】　干州【下】至元元年并奉天县入州五年复置奉天省好畤入焉又割永夀来属后又改奉天为醴泉领三县醴泉【下】武功【下　按续舆地考武功县金改为武亭县元复旧谨附识】永夀【下宋金属邠州元至元十五年徙县治于麻亭】　商州【下】领一县洛南【下】
　　延安路【下】宋为延安府金为鄜延路元改延安路领县八州三州领八县肤施【下】甘泉【下　按元一统志云至元二年并临真县入甘泉谨附识】宜川【下元初置司候司至元六年省入宜川　按元一统志云至元六年并丹州入宜川县陜西通志云元省门山县入宜川谨附识】延长【下】延川【下】安定【下本宋旧堡元初升为安定县至元元年析置丹头县四年并丹头入本县】安塞【下本金旧堡元初升为县　按安塞县志云元省敷政县入安塞谨附识】保安【下金为保安州元至元六年降为县】　鄜州【下】旧领洛交洛川鄜城直罗四县至元四年并鄜城入洛川又并洛交直罗入州六年废坊州以中部宜君二县来属领三县洛川【下】中部【下】宜君【下】　绥徳州【下】唐绥州宋为绥徳军金为州领八县元初并嗣武入米脂绥平入怀宁至元四年并定戎入米脂怀宁入青涧又并义合绥徳入本州领二县青涧【下】米脂【下】　葭州【下】宋为晋宁军金改为葭州元至元六年并通秦弥川葭芦入州并太和入神木建宁入府谷领三县神木【下元初创立云州于古麟州之神木寨至元六年废州为县】吴堡【下　按元一统志云吴堡县元至元元年省二年复置谨附识】府谷【下后唐为府州元初建州治至元六年废为县】
　　兴元路【下】宋为兴元府元立兴元路总管府久之以鳯金洋三州隶焉宋时领南郑西县褒城亷水城固五县后废亷水入南郑元初割出西县属沔州以洋州西乡县来属领县四州三南郑【下】城固【下】褒城【下】西乡【下按续舆地考云西乡县宋端平中废元复置谨附识】　鳯州【下】宋为团练州元至元五年以在郭梁泉县并入州隶兴元路　洋州【下】至元二年省兴道真符二县入州　金州【下】宋为金房开达四州路元为散州【按续舆地考云平利洵阳汉隂石泉元并省入金州谨附识】陜西汉中道肃政亷访司
　　鳯翔府元初割平凉府秦陇徳顺西宁镇宁州隶巩昌路废恒州以所领盩厔县隶安西府路寻立鳯翔路总管府至元九年更为散府领县五鳯翔【下】扶风【下】岐山【下】寳鸡【下　按明一统志云元省虢县入寳鸡谨附识】麟游【下　按明一统志云元废普润县入麟游谨附识】
　　邠州【下】领县二新平【下】淳化【下至元七年并三水入本县】
　　泾州【下】宋为彰化军旧领保定长武灵台良原四县金改保定县为泾川元初以隶都元帅府立总司辖邠州后属巩昌都总帅府或隶平凉府陜西省所隶不一今直隶省领县二泾川【下泾州治此即保定】灵台【下至元七年并归泾川十一年复立以良原并入而长武仍并于泾川】
　　开成州【下】本原州金为镇戎州元初仍为原州至元十年皇子安西王分治秦蜀遂立开成府仍视上都号为上路至治三年降为州领县一州一开成　广安州【本镇戎地金升为县隶镇戎州经乱荒废元至元十年安西王封守西土既立开成路遂改为广安县募民居止未几戸口繁伙十五年升为州仍隶本路】
　　庄浪州【下沿革阙大徳八年二月降庄浪路为州】
　　巩昌等处总帅府
　　巩昌府宋巩州金为巩昌府元初改巩昌路便宜都总帅府统巩昌平凉临洮庆阳隆庆五府及秦陇防环金徳顺徽金洋安西河洮岷利巴沔龙大安褒泾邠宁定西镇原阶成西和兰二十七州又于成州行金洋州事至元五年割安西州属图沙玛路总管府六年以河州属吐蕃宣慰司都元帅府七年并洮州入安西州八年割岷州属图沙玛路十三年立巩昌路总管府十四年复行便宜都总帅府事其年割隆庆府利巴大安褒沔龙等州隶广元路二十一年又以泾邠二州隶陜西汉中道宣慰司而帅府所统者巩昌平凉临洮庆阳府凡四秦陇宁定西镇原阶成西和兰防环金徳顺徽金洋州凡十有五设録事司领县五陇西【下】宁逺【下　按金史地理志巩州安西县有寜逺寨当是元时升为县谨附识】伏羌【下本旧寨至元十三年升县】通渭【下】鄣【下宋名盐川寨金为镇元至元十七年置今县】
　　平凉府元初并潘原县入平凉化平入华亭隶巩昌帅府领县三平凉【下】崇信【下】华亭【下】
　　临洮府至元十三年复以渭源堡升为县领县二狄道【下】渭源【下】
　　庆阳府金为庆源路元初改为庆阳散府至元七年并安化彭原入焉领县一合水【下】
　　秦州【中】旧领六县元至元七年并鸡川陇城入秦安冶坊入清水领县三成纪【中】清水【中】秦安【下】
　　陇州【中】宋金置防御使旧领四县元至元七年省吴山陇安入汧源十三年罢防御使为散郡领县二汧源【中按仁宗本纪云延祐四年并汧源县入陇州谨附识】汧阳【下】
　　宁州【下】至元七年并襄乐安定定平入州领县一真宁【下】
　　定西州【下】宋置定西城金改定西县复升为州仍置安西县倚郭通西二塞并置县来属元至元三年并三县入本州【按四川通志云元因地震改为安定州谨附识】
　　镇原州【下】本原州元改镇原州以镇戎州之东山三川二县来属至元七年例并州县遂以临泾彭阳及东山三川四县入本州
　　西和州【下】旧领县三大潭祐川军兴久废惟有长道一县元至元七年亦并入本州
　　环州【下】金隶庆阳府元初为散郡旧领通逺一县至元七年并入本州
　　金州【下】本兰州龛谷寨金升寨为县以龛谷为金州治所元至元七年并县入州
　　静宁州【下】宋徳顺军金升为州元初并治平永洛【按永洛宋金史志并作水洛元志葢误谨附识】入陇干后复省陇干改为静宁州领县一隆徳【下】
　　兰州【下】元初领阿千一县及司司至元七年并司县入本州
　　防州【下】宋置敷文县金置保川县陷于河西侨治州西南百里防川城名新防州元初弃新防州迁于所隶西宁县至元七年并县入州
　　徽州【下】元兵入蜀鳯州二县首降以鳯州仍治梁泉别置南鳯州治于河池后又升永宁乡为县与两当同为属邑至元元年改为徽州七年并河池永宁二县入州领县一两当【下】
　　阶州【下】旧领福津将利二县至元七年并入本州成州【下】旧领同谷栗亭二县元初以田世显挈成都府归附令迁于栗亭行栗亭管民司事不隶成州割天水县来属至元七年并同谷天水二县入州
　　金洋州本隶兴元路元初有雷李二将挈民户归附令迁至成州自行金洋州事
　　土蕃等处宣慰司都元帅府【至元九年于土蕃西界立寜河站】
　　河州路【下】领县三定羌【下】宁河【下】安乡【下】
　　雅州【下宪宗攻破雅州石泉守将赵顺以城降】领县五石山【下】泸山【下】百丈【下】荣经【下】严道【下】
　　黎州【下】领县一汉源【下】
　　洮州【下】领县一可当【下】
　　贵徳州【下】
　　茂州【下】领县二文山【下】汶川【下】
　　图沙玛路
　　岷州【下】
　　铁州【下】
　　碉门鱼通黎雅长河西宁等处宣抚司【至元二年授雅州碉门安抚使髙保四虎符髙保四言碉门旧有城邑中统初为宋人所废众依山为栅去碉门半欲复戍故城便于守佃敕秦蜀行省彼中缓急卿等相度须得其宜城如可复当助成之三年谕四川行枢家院遣人于碉门岩州西南沿边丁寜告谕官吏军民有愿来归者方便接纳用意存恤百姓贫者赈之愿徙近襄城邑者以屋给之】礼店文州防古汉军民元帅府【自河州以下至此多阙其余如朶甘斯乌斯藏积石州之类尚多载籍疎略莫能详録也】
　　四川等处行中书省为路九府三属府二属州三十六军一属县八十一蛮夷种落不在其数【本省陆站四十八处水站八十四处盐十二处俱盐井所出井凡九十五眼在成都夔府重庆叙南嘉定顺庆广元潼川绍庆等路所管州县万山之间】
　　西蜀四川道亷访司
　　成都路【上】宋为益州路又为成都府路元初抚定立总管府设録事司至元十三年领成都嘉定崇庆三府眉卭隆黎雅威茂简汉彭绵十一州后嘉定自为一路以眉黎卭隶之二十年又割黎雅属吐蕃招讨司降崇庆为州隆州并入仁夀县隶本府领县九州七州领十一县成都【下唐宋为成都府治所元至元十三年以本县元管大城内西北隅并入録事司】华阳【下】新都【下】郫【下】温江【下】双流【下　按四川通志元省广都县入双流谨附识】新繁【下】仁夀【下唐为陵州宋为隆州元至元二十年以州地荒民散并为仁夀县隶成都府路】金堂【下宋属怀安军元初升为怀州而县属如故至元二十年并州入金堂县隶成都府路】　彭州【下　按四川通志元至元十三年省九陇县入州谨附识】领二县蒙阳【下】崇宁【下】汉州【下】唐为徳阳郡又为汉州自唐至宋苦于兵革民不聊生元中统元年复立汉州【按四川通志元省雒县入州谨附识】领三县什邡【下】徳阳【下至元八年升为徳州十三年仍为县隶成都路十八年复来属】绵竹【下至元十三年以户少并入州后复置】　安州【下】唐置石泉县宋升为军元中统五年升为安州领一县石泉【下】　灌州【下】宋为永康军后废为灌口寨元初复立灌州至元十三年以导江青城二县户少省入州　崇庆州【下】宋为崇庆军元至元十二年立总管府二十年改为崇庆州并江原县入州领二县晋原【下】新津【下】　威州【下】唐维州宋改威州领保宁通化二县元至元十九年并保宁入州领一县通化【下】　简州【下】至元二十年并附郭阳安县入州二十二年并成都府所属灵泉县来隶而本州有平泉以地荒竟废之
　　嘉定府路【下】宋为嘉定府元至元十三年立总管府设録事司旧领龙游夹江峨眉犍为洪雅五县二十年并洪雅入夹江领县四州二州领三县龙游【下】夹江【下】峨眉【下】犍为【下】　眉州【下】至元十四年隶嘉定路领二县彭山【下】青神【下】　卭州至元十四年立安抚司兼行州事二十一年并临卭依政蒲江三县入州领一县大邑【下】
　　广元路【下】宋为利州路端平后地荒民散元宪宗三年立利州治设都元帅府至元十四年罢帅府改为广元路领县二府一州四府领三县州领七县绵谷【下】昭化【下元初并葮萌入焉】　保宁府【下】唐隆州又改阆州又为阆中郡后唐为保宁军元初立东川路元帅府至元十三年升保宁府二十年罢元帅府改保宁路初领新得小宁二州后并入阆中县又并奉国入苍溪县新井新政西水总入南部县仍改为府隶广元路领三县阆中【下倚郭】苍溪【下】南部【下】　劒州【下】宋为普安军又为隆庆府元至元二十年改劒州领二县普安【下至元二十年并普城劒门入焉】梓潼【下】　龙州【下】本龙州元宪宗时宋守将王知府以城降至元二十二年并江油清川二县入焉　巴州【下】宋领化城难江恩阳曽口上通江下通江六县元至元二十年并难江恩阳二县入化城上下通江二县入曽口【按四川通志至正四年复置通江县谨附识】领二县化城【下】曽口【下】　沔州【下】至元十四年隶广元路二十年废褒州止设铎水县迁沔州而治焉领三县铎水【下倚郭】大安【下本大安州至元二十年降为县以来属　按元一统志并三泉县入大安县谨附识】略阳【下至元二十年并长举及西县入焉】顺庆路【下】宋为顺庆府元中统元年立征南都元帅府至元四年置东川路统军司后改东川府十五年复为顺庆二十年升为路设録事司领县二府一州二府领二县州领五县南充【下至元二十年并汉初入焉】西充【下至元二十年并流溪旧县入焉】　广安府宋为广安军又改宁西军元至元十五年废宁西军二十年升为广安府旧领渠江岳池和溪新明四县后并和溪新明入岳池领二县渠江【下倚郭】岳池【下】　州【下】元初立宣抚都元帅府后罢至元二十年立州路总管府后复为州领三县相如【至元二十年以金城寨入焉】营山【下至元二十年并良山入焉】仪陇【下至元二十年并池伏虞入焉】渠州【下】宋属潼川府元至元十一年立渠州安抚司二十年罢安抚司以渠州为散郡领二县流江【下】大竹【下至元二十年并邻山邻水入焉】
　　潼川府宋为静戎军又改安静军又升潼川府兵后地荒元初复立府治至元二十年并涪城及録事司入郪县通泉入射洪东闗入盐亭铜山入中江领县四州二郪【下倚郭】中江【下】射洪【下】盐亭【下】　遂宁州【下】宋为遂宁府元至元十九年并遂宁青石二县入小溪长江入溪后复改为州领二县小溪【下】溪【下】　绵州【下】元初隶成都路至元二十年并魏城入本州改隶潼川府领二县彰明【下】罗江【下】
　　永宁路【下阙】领州一　筠连州【下阙至元十七年枢宻院言四川行省参政行诸蛮夷部宣慰司济逊言先是奉防以高州筠连州腾川县隶安抚郭汉杰立站今汉杰已并蛮洞五十六有防济逊所陈卿等与中书议臣等以为宜遣使行视之帝曰此五十六洞如旧隶高州筠达则与郭汉杰立站否则还之济逊】领一县腾川【下】
　　四川南道宣慰司【至元十六年立】
　　重庆路【上】宋为重庆府元至元十六年立重庆路总管府二十一年升为上路割忠涪二州为属郡二十二年又割卢合来属省壁山入巴县废南平军入南川县为属邑置録事司领县三州四州领十县巴【下倚郭】江津【下至元十六年赐四川行省参政济逊田民百八十戸于江津县】南川【下　按四川通志元至元十一年废南平军及隆化县改置南川县谨附识】　泸州【下】宋为泸川军元至元二十年并泸川县入焉二十二年隶重庆路领三县江安【下】纳溪【下】合江【下】　忠州【下】唐为忠州宋为咸淳府元仍为忠州领三县临江【下】南賔【下】丰都【下　按四川通志元至元中并垫江县入丰都谨附识】　合州【下】元至元十五年宋安抚使王立以城降二十年为散郡并録事司赤水入石照县二十二年改为州【按四川通志元并昌州及所领永川昌元大足入合州谨附识】隶重庆路领三县铜梁【下元初并巴川入焉】定逺【下本宋地名女菁平元至元四年便宜都总帅部兵剏为武胜军后为定逺州二十四年降为县】石照【下】　涪州【下】至元二十年并涪陵乐温二县入焉领一县武龙【下】
　　绍庆府【下】宋为绍庆府元至元二十年仍置府领二县彭水【下】黔江【下】
　　怀徳府领州四【阙】　来宁州【下】　柔逺州【下】　酉阳州【下】　服州【下】
　　夔州路【下】宋为帅府元至元十五年立夔州路总管府以施云安万大宁四州隶焉二十二年又以开达梁山三州来属设録事司领县二州七州领五县奉节【下】巫山【下】　施州【下】旧领清江建始二县至元二十二年并清江入州领县一建始【下】　达州【下】至元十五年隶四川东道宣慰司二十二年改隶夔州路领二县通川【下】新宁【下】　梁山州【下】宋为梁山军元至元二十年升为州领一县梁山【下】　万州【下】宋为浦州元至元二十年以南浦为万州领一县武宁　云阳州【下】宋置安义县元至元十五年立云安军二十年升云阳州并云阳县入焉　大宁州【下】旧大昌县宋置监元至元二十年升为州并大昌县入焉　开州【下】
　　叙南等处蛮夷宣抚司
　　叙州路本戎州宋为上州属东川路后易名叙州咸淳中城登髙山为治所元至元十二年郭汉杰挈城归附十三年立安抚司未几毁山城复徙治三江口罢安抚司立叙州十八年复升为路隶诸部蛮夷宣抚司领县四州二宜賔【下】庆符【下】南溪【下】宣化【下】　富顺州【下】宋富义监后改富顺县元至元十二年改立富顺监安抚司二十年罢安抚司升富顺州　髙州【下】唐开拓边地于本部置髙州宋设长宁军十州族姓俱效顺元至元十五年云南行省遣官招谕内附十七年知州郭安复行州事蛮人散居村囤无县邑乡镇
　　马湖路【下】汉唐以下名马湖部宋时蛮主屯湖内元至元十三年内附立总管府迁于夷部溪口濒马湖之南岸创府治其民散居山箐无县邑乡镇领军一州一长宁军宋长宁军立安宁县元至元十二年郡守黄
　　立挈城効顺二十二年设録事司后与安宁县俱省入本军　戎州【下】本夜郎国西南蛮种唐时置晏州元至元十三年济逊为蛮夷部宣抚司遣官招谕十七年本部官得兰纽来见授以大坝都总管二十二年升为戎州
　　附蛮夷种落
　　上罗计长官司领蛮地罗计罗星【古夜郎境为西南种族前代置之化外宋设长宁军十州族姓俱效顺各命之官其后分姓他居遂有上下罗计之分元至元十三年蛮夷部宣抚济逊引本部夷酋得頼阿当归顺十五年授为得頼阿当千户十八年黎州同知李竒以武略将军来充罗星长官二十二年夷人叛诱訹上罗星夷行枢宻院讨平之其民人散居村箐无县邑乡镇】
　　下罗计长官司领蛮地【近乌蛮与叙州长寜军相接均为西南夷族与上罗计同至元十二年长寜知军率先内附十三年济逊引本部夷酉得顔个诣行枢宻院降奏充下罗计蛮夷千户二十二年诸蛮皆叛惟本部无异志】
　　四十六囤蛮夷千户所领豕蛾夷【地在梦符向南抵定州古夜郎之属唐羁縻定州之支江县也元至元十三年収附于庆符县侨置千户所领四十六囤　黄水口上下落骨　山落牟许满吴　麽落财　麽落贤　腾息奴　屯莫面　落搔　麽落梅　麽得幸　上落松　麽得防　麽得恶落魂　落昧下村　落岛　麽得享　落燕　落得卢　麽□了　麽腾斛　许宿　麽九色　落搔屯右麽得晏　落能　山落寡　水落寡　落得擂　麽得具　麽得渊　腾曰彯　落昧上村　頼扇　许焰腾郎　周头　卖落炎　落女　爱答洛　爱答速麽得奸　阿郎头　下得辛　上得辛　爱得娄】
　　【落鸥】
　　秦加大散等洞以下各设蛮夷官【秦加大散等洞　斜崖冒朱等洞　陇堤纣皮等洞　石耶洞　散毛洞　彭家洞　黑土石等处　市备洞　乐化兀都剌布白享罗等处　洪望册徳等族　大江九姓罗氏　水西　鹿朝】
　　阿永蛮部【至元二十一年酋长阿泥入觐自言阿永隣境乌防等蛮悉隶皇大子位愿依例附属诏从其请以阿永蛮隶宫府】有师壁洞安宣抚司　永顺等处军民安抚司　阿者洞以下各设蛮夷官【阿者洞　谢甲洞上安下坝　阿渠洞下役洞　驴虚洞　钱满等处　水洞下曲等寨必藏等处　酌宜等处　雍邦等寨　崖笋等寨　冒】
　　【朱洞　麻峡柘歌等寨　新附嵬罗金井　沙溪等处　宙窄洞　新容米洞】
　　甘肃等处行中书省为路七州二属州五【本省马站六处】河西陇北道肃政亷访司
　　甘州路【上】唐为甘州又为张掖郡宋初为西夏所据改镇夷郡又立宣化府元初仍称甘州至元元年置甘肃路总管府八年改甘州路总管府十八年立行中书省以控制河西诸郡
　　永昌路【下】宋初为西凉府真宗景徳中陷入西夏元初仍为西凉府至元十五年以永昌王宫殿所在立永昌路降西凉府为州隶焉领州一　西凉州【下】
　　肃州路【下】唐为肃州又为酒泉郡宋初为西夏所据元太祖二十一年西征攻肃州下之至元七年置肃州路总管府
　　沙州路【下】唐为沙州又为炖煌郡宋仍为沙州仁宗景祐初西夏陷沙肃三州尽得河西故地金因之元太祖二十二年破其城以隶八都大王至元十四年复立州十七年升为沙州路总管府州隶焉【沙州去肃州千五百里内附贫民欲乞粮沙州必须白之肃州然后给与朝廷以其不便故升沙州为路】领州一　州【下】唐改为晋昌郡复为州宋初陷于西夏夏亡州废元至元十四年复立二十八年徙居民于肃州但名存而已
　　额齐讷路【下】汉西海郡居延故城夏国尝立威福军元太祖二十一年内附至元二十三年立总管府
　　宁夏府路【下】唐末有拓跋思恭者镇夏州世有银夏绥宥静五州之地宋真宗天禧间传至其孙徳明城怀逺镇为兴州以居之后升兴庆府又改中兴府元至元二十五年置宁夏路总管府【至元八年立西夏中兴等路行中书省元贞元年革宁夏路行中书省并其事于甘肃行省】领州三　灵州【下】唐灵武郡宋初陷于夏国改为翔庆军　鸣沙州【下】隋鸣沙县宋没于夏国仍旧名元初立鸣沙州　应理州【下】与兰州接境东阻大河西据沙山考之图志乃唐灵武郡城其州地未详建立之始元初仍立州
　　山丹州【下】唐为删丹县宋初为夏国所有置甘肃军元初为阿济格大王分地至元六年行山丹城事删讹为山二十二年升为州隶甘肃行省
　　西宁州【下】唐置鄯州理湟水县肃宗上元间没于土蕃号青唐城宋改为西宁州元初为章吉驸马分地至元二十三年立西宁州
　　乌拉海路【太祖四年由黒水城北乌拉海西闗口入河西获西夏将高令公克乌拉海城】













　　钦定续通典卷一百三十六
　　钦定四库全书
　　钦定续通典卷一百三十七
　　州郡
　　元
　　云南诸路行中书省为路三十七府二属府三属州五十四属县四十七其余甸寨军民等府不在此数【马站七十四处水站四处　案云南至元始版□州郡沿革悉照元志详注比他处特繁縁宋志所不载故也】云南诸路道肃政亷访司【大徳三年罢云南行御史台立肃政亷访司】中庆路【上】唐姚州閤罗鳯叛取姚州其子鳯伽异増筑城曰柘东六世孙劵丰祐改曰善阐歴五代迄宗羇縻而已【案明史稾云南府本滇国地汉置益州郡隋为昆州后废唐复置寻为南诏防氏所据五代时大理段氏为善阐府谨附识】元世祖征大理凡收府八善阐其一也郡四部三十有七其地东至普安路之横山西至缅地之江头城凡三千九百里而逺南至临安路之鹿沧江北至罗罗斯之大渡河凡四千里而近宪宗五年立万户府至元七年改为路【八年分大理国三十七部为南北中三路路设逹噜噶齐并总管】十三年立云南行中书省初置郡县遂改善阐为中庆路设録事司领县三州四州领八县昆明【中倚郭唐置元宪宗四年分其地立千戸二至元十二年改善州领昆明县二十一年州革县如故　案明史槀昆明本汉滇池县地谨附识】富民【下至元四年立黎灢千戸十二年即黎灢立县案明史稾富民本唐西寜州地谨附识】宜良【下唐匡州即其地蛮酋罗氏于此立城居之名曰罗裒龙元宪宗六年立太池千户嵩明万户至元十三年升宜良州治太池县二十一年州罢为县后废太池来属】　嵩明州【下】州在中庆东北治沙札卧城乌蛮车氏所筑白蛮名为嵩明昔汉人居之后乌白蛮强盛汉人徙去盟誓于此因号嵩盟汉人尝立长州筑金城阿葛二城防氏兴改长州为嵩盟部【案明史稾云唐时南诏置长城郡宋时大理改嵩盟郡谨附识】段氏因之元宪宗六年立嵩明万户至元十二年复改长州十五年升嵩明府二十二年降为州领二县杨林【下在州东南治杨林城乃杂蛮枳氏车氏斗氏麽氏四种所居之地城东门内有石如羊形故又作羊唐有羊林部落即此地元宪宗七年立羊林千戸至元十二年改为县】卲甸【下在州西治白邑村无城郭车蛮斗蛮旧城名为束甸以束为卲宪宗七年立卲甸千戸至元十二年改为县】　晋寜州【下】唐晋寜县防氏段氏皆为阳城堡部元宪宗七年立阳城堡万戸至元十二年改晋寜州领二县　呈贡【下西临滇泽之滨在路之南州之北其间相去六十里有故城曰呈贡世为些莫强宗部蛮所居元宪宗六年立呈贡千戸至元十二年割诏营切龙呈贡雌甸塔罗和罗忽六城及乌纳山立呈贡一县】归化【下在州东北呈贡县南西滨滇泽地名大呉龙昔呉氏所居后为些莫徒蛮所有世善阐宪宗六年分呈贡千户至元十二年割大呉龙安江安立归化县】昆阳州【下】在滇池南僰獹杂蛮所居有城曰巨桥【案明史稾昆阳州注云唐置河东等州没于南诏大理筑巨桥城谨附识】今为州治閤罗鳯叛唐令曲嚩蛮居之段氏兴善阐元宪宗并罗畐等十二城立巨桥万户至元十三年改昆阳州领二县三泊【下至元十三年于那龙城立县】易门【下在州之西治市坪村世为乌蛮所居氏时髙智升治善阐奄而有之至元四年立洟门千户十二年改为县】　安寜州【下】唐初置安寜县昆州【案明史槀本滇国螳螂川地汉益州连然县谨附识】閤罗鳯叛唐后乌白蛮迁居氏终善阐酋孙氏为安寜城主及袁氏髙氏互有其地元宪宗七年阳城万戸至元三年立安寜千户十二年改安寜州领二县禄丰【下在州西治白村其地瘴热非大酋所居惟乌杂蛮居之迁徙不常至元十三年割安寜千户之碌琫化泥骥琮笼三处立禄丰县因江中有石如甑俗名碌琫译谓碌为石琫为甑讹为今名】罗次【下在州北治压磨吕白村本乌蛮罗部地险俗悍至元十二年因罗部立罗次州中庆路二十四年改州为县二十七年安寜州】
　　威楚开南等路【下】为杂蛮耕牧之地蛮名俄碌歴代无郡邑后爨酋威楚筑城俄碌睒居之唐时防诏閤罗鳯合六诏为一侵俄碌取和子城今镇南州是也后閤罗鳯叛于本境立郡县诸爨尽附氏立二都督六节度银生节度即今路也及氏兴银生姚州又名当筯验及髙升泰执大理国柄封其侄子明量于威楚筑外城号徳江城传至其裔长夀元宪宗三年征大理平之六年立威楚万戸至元八年改威楚路置总管府领县二州四州领一县威楚【下倚郭至元十五年升威州仍立富民浄乐二县二十一年降州为威楚县革二县为郷来属】定逺【下在路北地名目直睒杂蛮居之诸葛亮征南中经此睒后号为牟州唐防氏遣爨蛮酋擡蕚镇牟州筑城曰耐笼至髙氏専大理国政命云南些英徒酋夷羡徙民二百戸于黄蓬穽其台蕚故城髙氏元宪宗四年立牟州千户黄蓬穽为百戸至元十二年改为定逺州黄蓬穽为南寜县后革县为乡改州为县本路】　镇南州【下】州在路北昔朴落蛮所居川名欠舎中有城曰鸡和至唐时防氏并六诏征东蛮取和子鸡和二城置石鼓县又于沙却置俗富郡沙却即今州治至段氏封髙明量为楚公欠舎沙却皆之元宪宗三年其酋内附七年立欠千戸石鼔百户至元二十二年改欠舎千户为镇南州立定边石鼔二县二十四年革二县为乡仍本州　南安州【下】州在路东南昔黑爨蛮祖瓦晟呉居之不他部至髙氏封威楚方焉元宪宗立摩刍千戸威楚万戸至元十二年改千戸为南安州本路领一县广通【下县在州之北旧名路睒杂蛮居之南诏閤罗鳯曽立路睒县至段氏封髙明量于威楚其后宜州酋些莫徒裔易裒等附之至髙长夀遂处于路瞍易裒去旧堡二十里山上筑城白龙戏新栅宪宗七年长夀内附立路睒千户至元十二年改为广通县南安州】　开南州【下】州在路西南其川分十二甸昔朴和泥二蛮所居也至防氏兴立银生府后为金齿白蛮所陷移府治于威楚开南遂为生蛮所据自南诏至段氏皆为徼外荒僻之地元中统三年平之以所部威楚万户至元十二年改为开南州　威逺州【下】州在开南州西南其川有六昔朴和泥二蛮所居至防氏兴开威楚为郡而州境始通其后金齿白蛮酋阿只步等夺其地元中统三年征之悉降至元十二年立开南州及威逺州威楚路
　　武定路军民府【下】唐姚州在滇北昔獹鹿等蛮居之至段氏使乌蛮阿治纳洟胒共龙城于共甸又筑城名曰易龙其裔孙法瓦浸盛以其逺祖罗婺为部名元宪宗四年内附七年立为万户威楚至元八年并仁徳于矢入本部为北路十二年割出二部改本路为武定领州二州领四县　和曲州【下】州在路西南蛮名叵簉甸僰诸种蛮所居元宪宗六年改叵簉甸曰和曲至元二十六年升为州领二县南甸【下路治本县蛮曰瀼甸又称洟陬笼至元二十六年改为县】元谋【下旧名环州元治五甸至元十六年改为县】　禄劝州【下】州在路东北甸名洪农碌劵杂蛮居之至元二十六年立禄劝州领二县易笼【下易笼者城名在州北地名倍县境有二水蛮语谓洟为水笼为城因此为名昔罗婺部大酋居之为羣酋会集之所至元二十六年立县】石旧【下县在州东有四甸曰掌鸠曰法块曰抹捻曰曲蔽掌鸠甸有溪绕其三面凡数十渡故名今讹名石旧至元二十六年立县】鹤庆路军民府【下】府治在丽江路东南大理路东北蛮名其地曰鹤川样共昔越析诏汉唐未建城邑唐元宗开元末閤罗鳯合六诏为一称南诏徒治羊苴城地近龙尾鹤柘今府即其地也文宗太和中防劝封祐于样共立谋统郡氏后经数姓如故元宪宗三年内附为鹤州七年立二千戸仍称谋统大理上万户至元十一年罢谋统千戸复为鹤州二十年为燕王分地行省二十三年升为鹤庆府领一县剑川【下县治在剑川湖西亦名罗鲁城旧案唐史南诏有六节度剑川其二也初防氏未合六诏时有浪穹诏与南诏战不胜遂保剑川更称浪剑徳宗贞元中南诏撃破之夺剑共诸川地其酋徒居剑睒西北四百里号剑羌蒙氏终至段氏改剑川为义督睑元宪宗四年内附七年立义督千户至元十一年罢千戸立剑川县】
　　云逺路军民总管府元贞二年置
　　彻里军民总管府大徳中置【大徳中云南省言大彻里地与八百媳妇犬牙相错势均力敌今大彻里胡念已降小彻里复控扼地利每多相杀掠胡念日与相拒不得离遣其弟胡伦入朝指画地形乞别立彻里军民宣抚司择通习蛮夷情状者为之帅招其来附以为进取之地乃立彻里军民总管府】广南西路宣抚司【阙】
　　丽江路军民宣抚司汉越巂郡西徼地昔麽蛮些蛮居之遂为越析诏二部皆乌蛮种居铁桥唐徳宗贞元中其地归南诏元宪宗三年征大理从金沙济江麽些负固不服四年春平之立察罕章管民官至元八年立宣慰司十三年改为丽江路立军民总管府二十二年府罢于通安巨津之间立宣抚司领府一州七州领一县北胜府在丽江之东唐南诏时铁桥西北有施蛮者
　　贞元中为异牟寻所破迁其种居之号剑羌名其地曰成偈睒【案明史稾云唐时南诏始开其地名北方睒及麽些诸蛮居之号成偈睒互有异同谨附识】又改名善巨郡防氏终段氏时髙智升使其孙髙大恵镇此郡【案明史稾云段氏改成纪镇谨附识】后大理元宪宗三年其酋髙俊内附至元十五年立为施州十七年改为北胜州二十年升为府　顺州在丽江之东俗名牛睒昔顺蛮种居剑川共唐贞元间南诏异牟寻破之徙居铁桥大婆小婆三探览等川其酋成斗族渐盛自为一部迁于牛睒至十三世孙自瞠犹大理元宪宗三年内附至元十五年改牛睒为顺州　蒗蕖州治罗共睒在丽江之东北胜永寜南北之间罗落麽些三种蛮世居之至元九年内附十六年改罗共睒为蒗蕖州　永寜州昔名楼头睒接吐蕃东徼地名答蓝麽些蛮祖泥月乌逐出吐蕃遂居此睒世属大理元宪宗三年其三十一世孙和字内附至元十六年改为州　通安州治在丽江之东雪山之下昔名三睒仆繲蛮所居其后麽些蛮叶古乍夺而有之世大理元宪宗三年其二十三世孙麦良内附中统四年以麦良为察罕章管民官至元九年其子麦兀袭父职十四年改三睒为通安州　兰州在兰沧水之东汉明帝永平中始通博南山道渡兰沧水置博南县唐为卢鹿蛮部至段氏时置兰溪郡大理元宪宗四年内附察罕章管民官至元十二年改兰州　宝山州在雪山之东【案明史稾宝山州本汉邪龙县地谨附识】昔麽些蛮居之其先自楼头徙居此二十余世元世祖征大理自卞头济江由罗邦至罗寺围大匮等塞其酋内附名其寨曰察罕呼鲁罕至元十四年以大匮七处立宝山县十六年升为州　巨津州昔名罗波九睒北接三川铁桥西邻吐蕃麽些大酋世居之元宪宗三年内附至元十四年于九睒立巨津州葢以铁桥自昔为南诏吐蕃交会之大津渡故名领一县临西【下县在州之西北旧名罗裒间居民皆麽些二种蛮至元十四年立大理州县于罗裒间立临西县以西临吐蕃境故也】
　　东川路【下】至元二十八年立
　　茫部路军民总管府【下】领州二　益良州【下】　强州【下】孟杰路【自东川路以下阙元泰定帝泰定三年八百媳妇蛮请官守置木安孟杰二府之地】普安路【下】治在盘町山阳巴盘江东古夜郎地秦为黔中地两汉牂牁郡蜀兴古郡隋立牂州唐置西平州后改兴古郡为盘州氏叛唐其地为南诏东鄙东爨乌蛮七部落居之其后爨酋阿宋逐诸蛮据其地号于矢部世为酋长元宪宗七年其酋内附命为于矢万户至元十三年改普安路总管府明年更立招讨司十六年改为宣抚司二十二年罢司为路
　　曲靖等路宣慰司军民万戸府曲靖二州在汉为夜郎味县地蜀分置兴古郡隋初为恭州协州唐置南寜州东西爨分乌白蛮二种自曲靖州西南昆川距龙和城通谓之西爨白蛮自弥鹿升麻二川南至步头通谓之东爨乌蛮太宗贞观中以西爨归王为南寜都督袭杀东爨首领葢聘南诏閤罗鳯以兵胁西爨徙之至龙和皆残于兵东爨乌蛮复振徙居西爨故地世与南诏为婚居故曲靖州元宗天宝末征南诏进次曲靖州大败其地遂没于蛮元宪宗六年立磨弥部万戸至元八年改为中路十三年改曲靖路总管府二十年以皇太子二十五年升宣抚司领县一州五州领六县南寜【下倚郭唐以西爨归王为南寜州都督治石城及閤罗鳯叛州废防氏改石城郡至段氏乌蛮磨弥部酋据五城元宪宗三年内附六年立千户磨弥部万戸至元十三年升南寜州二十二年革为县】　陆凉州【下】即汉牂牁郡之平夷县【案明史稾云晋于汉之平夷县置平夷郡唐属盘州谨附识】南诏叛后落温部蛮世居之元宪宗三年内附立落温千户属落万户至元十三年改为陆凉州领二县芳华【下】河纳【下治蔡村】　越州【下】在路之南其州名鲁望普麽部蛮世居之元宪宗四年内附六年立千戸末迷万戸至元十二年改越州曲靖路　罗雄州【下】与溪洞蛮獠接壤歴代未尝置郡其地为塔敝纳夷甸俗传盘瓠六男其一曰防由邱后裔有罗雄者居此甸至其孙普恐名其部曰罗雄元宪宗四年内附七年普麽千戸至元十三年割夜苴部为罗雄州曲靖路　马龙州【下】地名曰撒匡昔僰刺居之盘瓠裔纳垢逐旧蛮而有其地至罗苴内附于本部立千戸元至元十三年改为州即旧马龙城也领一县通泉【下在州西南与嵩明州杨林县接壤纳垢之孙易陬分居其地元初为易龙百户马龙千戸至元十三年改名通泉县马龙州】　霑益州【下】在本路之东北据南盘江北盘江之间唐初置州【案明史稾云霑益州汉宛温县地属牂牁郡唐初置西平州改盘州谨附识】天宝末没于蛮为僰刺二种所居后唐弥部夺之元初其孙普垢内附宪宗七年以本部曲靖磨弥万户府至元十三年改霑益州领三县交水【下治易陬龙城其先磨弥部酋防提居之后大理国髙防军逐其子孙据之宪宗五年内附至元十三年即其城立县】石梁【下系磨弥部又名伍勒郎其酋世为巫居石梁原山至元十三年为县】罗山【下亦名落防山乃磨弥部东境】
　　澂江路【下】治在滇池东南唐属牂州黔州都督府开元中降为羁縻州其地曰罗伽甸初麽些蛮居之后为僰蛮所夺南诏防氏为河阳郡至段氏麽些蛮之裔复居此甸号罗伽部元宪宗四年内附六年以罗伽部为万戸至元三年改万戸为中路十六年升为澂江路领县三州二州领三县河阳【下内附后为千戸至元十六年为河阳州二十六年降为县】江川【下在澂江路南星云湖之北防氏叛唐使白蛮居之至氏些麽徒蛮之裔居此城更名步防部其后弄景内附即本部为千户元至元十三年改千戸为江川州二十年降为县】阳宗【下在本路西北明湖之南昔麽些蛮居之号曰强宗部其酋卢舍内附立本部千戸至元十三年改为县】　新兴州【下】汉新兴县唐初牂州后南诏叛降为羁縻州【案明史稾云汉青蛉弄栋二县地梁没于西爨唐羁縻求州谨附识】氏为温富州段氏时麽些蛮分居其地内附后立为千戸元至元十三年改新兴州【案明史稾云元置部傍千户所改休纳县又置新兴州寻省县入州谨附识】澂江路领二县普【下在州西北昔有强宗部蛮之裔长曰部傍据普具龙城次曰普据普札龙城二城之西有白城汉人所筑二酋屡争其地莫能定后普孙苴内附立本部为千戸至元十三年改千戸为普县治普札龙城新兴州】研和【下麽些徒蛮步雄居之其孙龙钟内附立百戸至元十三年改为县】路南州【下】州在本路之东木名路甸有城曰撒吕黑
　　爨之裔落防所筑子孙世居之因名落防部元宪宗朝内附即本部立万戸至元七年并落蒙罗伽末迷三万戸为中路十三年分中路为二路改罗伽为澂江路【案前澂江路注云宪宗六年以罗伽部为万户至元三年改万户为中路十六年升为澂江路与此处年分不合考云南通志至元十三年赛音谔徳齐以改定云南诸路名号来上凡为路三十七澂江之升当在此时前作十六年葢误谨附识】落蒙为路南州澂江路领一县邑市【下至元十三年即邑市弥歪二城立邑市县弥沙等五城立弥沙县二十四年并弥沙入本县路南州】
　　普定路本普里部归附后改普定府大徳七年改为路仁徳府昔僰刺蛮居之其部曰仲札溢源后乌蛮之裔新丁夺而有之至四世孙因其祖名新丁以为部号语讹为仁地【案明史稾云南诏为寻甸部谨附识】元宪宗五年内附明年立本部为仁地万户至元初复叛四年降之仍为万戸十三年改万戸为仁徳府领县二为美【下县治在府北地夕溢浦适侣瞍甸即仁地故部至元二十四年置县】归厚【下县治在府西地名易浪湳龙旧仁地部至元二十四年分立二县曰倘俸曰为美二十五年改倘俸曰归厚】
　　罗罗庆等处宣慰司都元帅府
　　建昌路【下】本古越巂地唐初设中都府【案唐书地理志作中都督府元志葢误】治越巂肃宗至徳中没于吐蕃贞元中复之懿宗时防诏立城曰建昌府以乌白二蛮实之其后诸酋争强不能相下分地为四推段兴为长其裔浸强遂并诸酋自为府主大理不能制传至阿宗娶落兰部建蔕女沙智元宪宗朝建蔕内附以其壻阿宗守建昌至元十二年析其地置总管府五州二十三建昌其一路也设罗罗宣慰司以总之本路领县一州九州领县一中【县治在住头囘甸葢越巂之东境也所居乌蛮自别为沙麻部以酋长所立处为中州至元十年内附十四年仍为中州二十二年降为县建昌路】　建安州【下】即总府所治建蔕既平分建昌府为万戸二又置千戸二至元十五年割建乡城十四村又建蔕四村立宝安州十七年改本千戸为建安州二十六年革宝安州以其乡村来属　永寜州【下】在建昌之东郭唐时南诏立建昌郡领建安永寜二州元至元九年西平王平建蔕十六年分建昌为二州在城曰建安东郭曰永宁俱建昌路　泸州【下】州在路西昔名沙城睑即诸葛武侯擒孟获之地段氏立城名洟笼建昌元宪宗时建蔕内附复叛至元九年平之十五年改洟笼为泸州　礼州【下】州在路西北所治日笼麽城南诏末诸蛮相侵夺至段氏兴并有其地裔孙阿宗内附复叛元至元九年平之设千戸十五年改为礼州领一县泸沽【县在州北昔罗落蛮所居至防氏霸诸部以乌蛮酋守此城后渐盛自号曰落兰部或称罗落其裔蒲徳遣其侄建蔕内附建蔕继叛杀蒲徳自为酋长并有诸部至元九年平之设千戸十三年升万户十五年改县】　里州【下】唐巂州都督防诏时落兰部小酋阿都之裔居此因名阿都部元宪宗时其酋纳空随建蔕内附中统三年叛至元十年其子耶吻效顺乌十八年设千户二十二年同乌蛮叛奔罗罗斯二十三年升军民总管府二十六年府罢为州建昌路阔州【下】州治密纳甸昔仲由防之裔孙名科居此因
　　以名为部号后讹为阔至三十七世孙僰罗内附至元九年设千户二十六年改为州　卭部州【下】州在路东北大渡河之南越巂之东北唐立卭部县后没于蛮至宋嵗贡名马土物封其酋为卭都玉今其地称为卭部川治乌弄城昔麽些蛮居之后仲由防之裔夺其地元宪宗时内附中统五年立卭部川安抚招讨使成都元帅府至元十年割属罗罗斯宣慰司二十一年改为州　隆州【下】州在路之西南与汉卭部县接境【案汉书地理志越巂郡有卭都县元志作卭部葢误】唐防川县之西北防氏改防川为会同逻立五睑本州为边府睑其后睑主杨大兰于睑北垲上立城分派而居名曰大隆城即今州治也元至元十三年内附十四年设千戸十七年改隆州　姜州【下】姜者蛮名也乌蛮仲牟由之裔阿坛绛始居閟畔部其孙阿罗仕大理国主髙泰是时会川有城曰龙纳罗落蛮世居焉阿罗髙氏之势攻防之遂以祖名曰绛部元宪宗时随閟畔内附因焉至元八年为落兰部酋建蔕所破九年平之遂会川后属建昌十五年改为姜州二十七年复属閟畔部后又属建昌
　　徳昌路军民府【下】汉卭都县地唐没于南诏路在建昌西南所居蛮号屈部元至元九年内附十二年立定昌路以本部为昌州二十三年罢定昌路并入徳昌路治本州葛鲁城领州四　昌州【下】路治本州初乌蛮阿屈之裔寖强用祖名为屈部其孙乌则至元九年内附十二年改本部为州兼领普济威龙定昌路二十三年罢定昌路并徳昌　徳州【下】在路之北其地今名吾越甸城曰亦苴龙所居蛮苴郎以逺祖名部曰赪綖宪宗时内附至元十二年立千户十三年改为徳州徳平路二十三年改徳昌　威龙州【下】州在路西南本名巴翠部领小部三一曰沙娲普宗二曰鸟鸡泥祖三曰娲诺龙菖蒲皆獹鲁蛮种也至元十五年合三部立威龙州徳昌　普济州【下】州在路西北本名玗甸昔为荒僻之地獹鲁蛮世居之后属屈部至元九年随屈部内附十五年于玗甸立定昌路【案前徳昌路注云至元十二年立定昌路此处作十五年疑误】二十三年路革改徳昌
　　会川路【下】路在逮昌南唐移卭部于此其地当征蛮之要冲诸酋聴会之所故名天宝末没于南诏立会川都督府又号清寜郡至段氏仍为会川府元至元九年内附十四年立会川路治武安州领州五　武安州【下】蛮称龙泥城至元十四年立管民千戸十七年改为武安州　黎溪州【下】蛮云黎彄讹为今名初乌蛮与汉人杂处及南诏閤罗鳯叛徙白蛮守之防氏终罗罗逐去白蛮段氏兴令罗罗蛮乞夷据其地至元九年其裔阿夷内附改其部为黎溪州　永昌州【下】在路北治故归依城即古会川也唐天宝末没于南诏置会川都督至防氏改会同府置五睑徙张王李赵杨周髙段何蘓龚尹十二姓于此以赵氏为府主居今州城赵氏弱王氏据之及段氏与髙氏专政逐王氏以其子髙政治会川元宪宗三年征大理髙氏逃去九年故酋王氏孙阿龙率众内附至元八年以其男阿禾领会川十四年改管民千户十七年立永昌州防川路　防理州【下】州在防川路东南唐时南诏属会川节度地名昔陀有蛮名阿坛绛亦仲由防之遗种其裔罗于则得昔陀地居之取祖名曰绛部后强盛尽有四州之地号防歪元宪宗八年其孙亦芦内附閟畔万户至元四年属落兰部十三年改会川十五年置会理州仍防川路二十七年复属閟畔部　麻龙州【下】麻龙者城名也地名棹罗能乌蛮防次次之裔祖居閟畔东川后普恐迁苖卧龙其孙阿麻内附至元五年为建蔕所并十二年属防川十四年立管民千戸会川路十七年立为州二十七年割属閟畔部
　　栢兴府汉为定笮县越巂郡唐立昆明县天宝末没于吐蕃后复属南诏改香城郡元至元十年其盐井摩沙酋罗罗将鹿茹库内附十四年立盐井管民千户十七年改为闰盐州以鹿部为普乐州俱徳平路二十七年并普乐闰盐二州为闰盐县立栢兴府罗罗宣慰司领县二闰盐【下倚郭以县境有盐井故名】金【下县在府北汉越巂郡北境与吐蕃接元至元十五年立为金州后降为县以县境斛僰和山出金故名】
　　临安广西元江等处宣慰司兼管军万戸府
　　临安路【下】唐牂州【按明史槀云古句町国汉句町县属牂牁郡唐羁縻牂州地谨附识】天宝末没于南诏防氏立都督府二其一曰通海郡段氏改为秀山郡阿僰部蛮居之元宪宗六年内附以本部为万户至元八年改为南路十三年又改为临安路领县二千户一州三州领二县河西【下县在湖之南又名其地曰休腊昔庄蹻王其地唐初于姚州之南置西宗州领三县河西其一也天宝后没于蛮为步雄部后阿僰蛮易渠夺而居之元宪宗六年内附七年即阿蛮部立万户休腊之至元十三年始为河西州临安路二十六年降为县】防自【下县界南隣交趾西近建水州县境有山名自则汉语讹为防自上有故城白蛮所筑即今县治下临巴甸南诏时以赵氏镇守至段氏阿僰蛮居之元宪宗六年内附继叛七年平之立千戸阿僰万户至元十三年改阿僰万户为临安路以本千户为县】　舍资千户【防自县之东阿僰蛮所居地昔名褒古又曰部嫋踵甸传至裔孙舍资因以为名内附后防自千户至元十三年改防自为县其地近交趾遂以舍资为安南道防送军千戸临安路】建水州【下】在本路之南治故建水城唐元和间防氏所筑又称步头亦云巴甸每夏秋溪水涨溢如海蛮谓海为恵大为故名恵汉语曰建水歴赵杨李段数姓皆仍旧名些麽徒蛮所居内附后元立千户阿僰万戸至元十三年改建水州临安路　石平州【下　按云南通志石平州平当作坪谨附识】在路之西南阿僰蛮据之得石坪聚为居邑名曰石坪至元七年改邑为州临安路　寜州【下】在本路之东唐置黎州【案明史稾云唐分南寜州地置西寜州于此后改黎州谨附识】天宝末没于蛮地号浪旷蛮语谓旱龙也步雄部蛮些麽徒据之后属爨蛮酋阿防以浪旷割与寜酋豆圭元宪宗四年寜酋内附至元十三年改为寜州临安路旧领三县通海嶍峨西沙西沙在州东寜部蛮世居之其裔孙西沙筑城于此因名西沙笼宪宗四年其酋普提内附就居此城为万戸至元十三年立为西沙县二十六年以寜州至治二年并入州领二县通海【下倚郭元初立通海千户善□万户至元十三年改通海县寜海府二十七年府革直临安路今割寜州】嶍峨【下县在河西县之西旧属滇国昔嶍猊蛮居之后阿僰酋逐嶍猊据其地至其孙阿次内附以其部立千戸至元十三年改为州领卭洲平甸二县二十六年降为县并二县为乡临安路今割寜州】
　　广西路【下】东爨乌蛮弥鹿等部所居唐为羁縻州黔州都督府后师宗弥勒二部寖盛氏段氏莫能制元宪宗七年二部内附落防万戸至元十二年籍二部为军立广西路十八年复为民领州二　师宗州【下】在路之东南昔爨蛮逐獠僰等居之其后师宗据匿弄甸故名师宗部至元十二年立为千户十八年复为民二十七年改为州　弥勒州【下】在路南昔些麽徒蛮之裔弥勒得郭甸巴甸部笼而居之故名其部曰弥勒至元十二年为千户十八年复为民二十七年改为州元江路【下】古西南夷地阿僰诸部蛮自昔据之【案明史稾云元江唐时南诏属银生节度白蛮十姓戌之后和泥据之居罗槃甸宋时为麽些徒蛮阿僰诸部所有谨附识】元宪宗四年内附七年复叛率诸部筑城以拒命至元十三年遥立元江府以羁縻之二十五年命云南王讨平之割罗槃马笼步日思麽罗丑罗陀步腾步竭台威台阳设栖你陀十二部于威逺立元江路步日部【在本路之西防氏立比甸徙白蛮镇之名步日睑】马笼部【因马笼山立寨在本路之北所居蛮阿僰元初立为千户属寜州万户至元十三年改元江万戸二十五年属元江路】
　　大理金齿等处宣慰司都元帅府
　　大理路军民总管府【上】本汉楪榆县地【案汉书楪榆作叶榆谨附识】唐于昆明之防栋州【案汉书梇栋作弄栋谨附识】置姚州都督府治楪榆洱河蛮【案明史稾云汉为益州永昌二郡地蜀汉属云南郡晋属寜州唐羁縻匡州地谨附识】后防诏皮罗閤逐河蛮取大和城至閤罗鳯号大防国云南先有六诏至是请于朝求合为一从之在其南故称南诏徙治太和城至异牟寻又迁于喜郡史城又徙居羊苴乖城即今府治改号大礼国其后郑赵杨三姓互相簒夺至石晋时段思平更号大理国元宪宗三年收附六年立上下二万户至元七年并二万戸为大理路设録事司领县一府二州五府领一县州领二县太和【倚郭宪宗七年于城内外立上中下三千户至元二十六年即中千戸立录事司上下二千户立县　案明史稾云本汉叶榆隋时洱河蛮居此置太和城元收大理国地置理州及河东县寻省州改县曰太和谨附识】　永昌府唐时蒙氏据其地歴段氏髙氏皆为永昌府【案明史稾古哀牢国地汉置不韦县属益州郡东汉属永昌郡唐属姚州后入于蛮谨附识】元宪宗七年分永昌之永平立千戸至元十一年立永昌州十五年升为府大理路领一县永平【下县在府东鹿沧江之东即汉博平县唐氏改胜乡郡属永昌元至元十一年改永平县　案后汉书永昌郡有博南县永平中置疑博平县系博南县之讹谨附识】　腾冲府在永昌之西即越睒地唐置羁縻郡防氏九世孙异牟寻取越睒逐诸蛮有其地为软化府其后白蛮徙居之改腾冲府元宪宗三年酋髙救内附至元十一年改藤越州又立藤越县十四年改腾冲府二十五年罢州县府如故　邓川州【下】在本路北蛮有六诏邆睒其一也唐置邆川州治大厘蒙氏袭而夺之后改徳原城大理段氏因之元宪宗三年内附七年立徳原千户大理上万户至元十一年改徳原城为邓川州领一县浪穹【下本名弥茨乃浪穹诏所居之地唐初其王铎罗望与南诏战不胜保剑川更称浪剑贞元中南诏破之以浪穹施浪邆睒总三浪为浪穹州元宪宗七年内附立浪穹千户大理上万户至元十一年降为县邓川州】　化州【下】本防舎城唐置阳州天宝间鳯伽异为州刺史段氏为开南县元宪宗七年以防立千戸属大理上万戸至元十一年立防化州十四年升为路二十年降为州复大理路　赵州【下】昔为罗落蛮所居地防氏立国有十睑赵州睑其一也蛮为睑若州皮罗閤置赵郡閤罗鳯改为州段氏改天水郡元宪宗七年立赵睑千户大理下万戸至元十一年改为州又于白崖睑立建寜县本州即古勃弄地二十五年县革入州大理路姚州【下】唐于弄栋川置姚州都督府天宝间閤罗鳯叛取姚州附吐蕃终段氏为姚州【案明史稾云南诏置弄栋府大理段氏改曰姚府谨附识】元宪宗三年内附七年立统矢千户大姚堡千戸至元十一年罢统矢立姚州大理路领一县大姚【下唐置西濮州后更名髳州南接姚州统县四一曰青蛉即此地夷名大姚堡与弄栋川相接元宪宗七年立千户大理下万户至元十一年罢千户立大姚县姚州】　云南州【下】唐以汉云南县置郡防氏至段氏并为云南州元宪宗七年立千戸【案云南通志唐初置云南州贞观中改匡州又于州东南置镜州防氏为云南睑改品甸县宋段氏复为云南州元立品甸千戸史志未详谨附识】大理下万戸至元十一年立云南州防怜路军民府【至元二十七年从云南行省请以防怜甸为防怜路军民总管府防莱甸为防莱路军民总管府其余阙】
　　防莱路军民府【阙】
　　金齿等处宣抚司其地在大理西南兰沧江界其东与缅地接其西土蛮凡八种曰金齿曰白夷曰僰曰峨昌曰骠曰繲曰渠罗曰比苏元宪宗四年平定大理继征白夷等蛮中统初金齿白夷诸酋各遣子弟朝贡二年立安抚司以统之至元八年分金齿白夷为东西两路安抚司十二年改西路为建宁路东路为镇康路十五年改安抚为宣抚立六路总管府二十三年罢两路宣抚司并入大理金齿等处宣抚司
　　柔逺路在大理之西永昌之南其地曰潞江曰普坪睑曰申睑僰寨曰乌摩坪僰蛮即通典所谓黒爨也中统初僰酋阿八思入朝至元十三年与茫施镇康镇西平缅麓川俱立为路宣抚司
　　茫施路在柔逺路之南泸江之西其地曰怒谋曰大枯睒曰小枯睒即唐史所谓茫施蛮也中统内附至元十三年立为路宣抚司
　　镇康路在柔逺路之南兰江之西其地曰石睒亦黒僰所居中统初内附至元十三年立为路宣抚司镇西路在柔逺路正西东隔麓川其地曰于赖睒曰渠澜睒白夷蛮居之中统初内附至元十三年立为路宣抚司
　　平缅路北近柔逺路其地曰骠睒曰罗必四庄曰小沙摩弄曰骠睒头白夷居之中统初内附至元十三年立为路宣抚司
　　麓川路在茫施路东其地曰大布茫曰睒头附赛曰睒中弹吉曰睒尾福禄培皆白夷所居中统初内附至元十三年立为路宣抚司
　　南睒在镇西路西北其地有阿赛睒午镇睒白夷峨昌所居元初内附至元十五年宣抚司
　　附各甸寨军民府
　　乌撒乌防宣慰司在本部巴的甸乌撒者蛮名也其部在中庆东北七百五十里旧名巴凡兀姑今曰巴的甸自昔乌杂蛮居之今所辖部六曰乌撒部阿头部易溪部易娘部乌蒙部□畔部其东西又有茫布阿晟二部后乌蛮之裔折怒始强大尽得其地因取远祖乌撒为部名元宪宗征大理累招不降至元十年始附十三年立乌撒路十五年为军民总管府二十一年改军民宣抚司二十四年升乌撒乌防宣慰司
　　木连路军民府【以下阙】
　　防光路军民府
　　木邦路军民府【案续舆地攷云旧名孟都一名孟邦元至元二十六年立木邦路军民总管府谨附识】
　　孟定路军民府【案续舆地攷云旧名景麻元至元二十六年改孟定路军民总管府谨附识】谋粘路军民府【案方舆纪要孟定府有废谋粘路元至元中置谨附识】
　　南甸军民府【案续舆地攷云旧名南宋元至元中立军民总管府谨附识】
　　六难路甸军民府
　　陋麻和管民官
　　云龙甸军民府【案续舆地攷云旧云龙甸元至元末立军民总管府谨附识】
　　缥甸军民府
　　二十四寨逹噜噶齐
　　孟隆路军民府
　　木朶路军民总管府【至元三十年以金齿木朶甸户口増置立下路总管府其为长者给两珠虎符】
　　金齿孟定各甸军民官
　　孟爱等甸军民府【至元二十一年金齿新附孟爱甸酋长遣其子来朝即其地立军民总管府】
　　防兀路
　　通西军民总管府【大徳元年蒙阳甸酋领缅吉纳欵遣其弟阿不剌等赴阙进方物且请嵗贡银千两及置郡县驿传逐立通西军民府】
　　木来军民府【至元二十九年云南省言新附金齿适当防古图鲁黙色出征军马之冲资其刍粮拟立为木来路中书省奏置散府以巴拜为逹噜噶齐用其土人马列知府事】
　　钦定续通典卷一百三十七
<史部,政书类,通制之属,钦定续通典>
　　钦定四库全书
　　钦定续通典卷一百三十八
　　州郡
　　元
　　江浙等处行中书省为路三十府一州二属州二十六属县一百四十三【本省陆站一百八十处水站八十二处】
　　江南浙西道肃政亷访司
　　杭州路【上】宋为临安府元至元十三年平江南立两浙都督府又改为安抚司十五年改为杭州路总管府二十一年自州迁江淮行省来治于杭改曰江浙行省置左右録事司【按元世祖本纪至元二十八年改江淮行省为江浙等处行中书省治杭州与志互异谨附识】领县八州一钱塘【上】仁和【上与钱塘分治城下】余杭【中】临安【中】新城【中】富阳【中】于潜【中】昌化【中】　海宁州【中】元元贞元年升盐官县为盐官州天厯二年改海宁州湖州路【上】唐为湖州宋改安吉州元至元十三年升湖州路设録事司领县五州一乌程【上】归安【上与乌程皆为倚郭】安吉【中】德清【中】武康【中】　长兴州【中】元贞元年升长兴县为州
　　嘉兴路【上】宋为嘉禾郡又升嘉兴府元改为路设録事司领县一州二嘉兴【上倚郭】　海盐州【中】元贞元年升海盐县为州　崇徳州【中】元贞元年升崇德县为州平江路【上】宋为平江府元至元十三年升平江路设録事司领县二州四吴【上】长洲【上与呉县并为倚郭】　昆山州【中】元贞元年升昆山县为州　常熟州【中】元贞元年升常熟县为州　呉江州【中】元贞元年升呉江县为州　嘉定州【中】元贞元年升嘉定县为州
　　常州路【上】本常州至元十四年升为路设録事司领县二州二晋陵【中倚郭】武进【中倚郭】　宜兴州【中】宋宜兴县元
　　至元十五年升宜兴府二十年仍为县二十一年复升为府仍置宜兴县以之元贞元年府县俱废止立宜兴州　无锡州【中】元贞元年升无锡县为州
　　镇江路【下】宋为镇江府元至元十三年升为镇江路设録事司领县三丹徒【中倚郭】丹阳【中】金坛【中】
　　建德路【上】宋为建德府元至元十三年改建德府安抚司十四年改建德路设録事司领县六建德【中倚郭】淳安【中】遂安【下】桐庐【中】分水【中】寿昌【中】
　　松江府宋为华亭县属秀州元至元十四年升为华亭府十五年改松江府仍置华亭县以之领县二华亭【上倚郭】上海【上本华亭县地至元二十七年以戸口繁多置上海县属松江府】
　　江隂州【上】宋为江隂军元至元十二年依旧置军行安抚司事十四年升为江隂路总管府后降为江隂州【按宋史地理志江隂军领江隂一县当是元时省并谨附识】
　　浙东道宣慰司都元帅府【元治婺州大德六年移治庆元】
　　庆元路【上】宋为庆元府元至元十三年改置宣慰司十四年改为庆元路总管府设録事司领县四州二鄞【上倚郭】象山【中】慈溪【中】定海【中】　奉化州【下】元贞元年升奉化县为州　昌国州【下】至元十四年升昌国县为州仍置昌国县以之后止立昌国州
　　衢州路【上】宋为衢州元至元十三年改衢州路总管府设録事司领县五西安【中倚郭】龙游【上】江山【下　按宋史地理志礼贤县注云本江山县南渡后改续舆地考云元复礼贤为江山县谨附识】常山【下宋改信安今复旧名】开化【中】
　　浙东海右道肃政亷访司
　　婺州路【上】宋为婺州保宁军元至元十三年改婺州路设録事司领县六州一金华【上倚郭】东阳【上】义乌【上】永康【中】武义【中】浦江【中】　兰溪州【下】元贞元年升兰溪县为州
　　绍兴路【上】宋为绍兴府元至元十三年改绍兴路设録事司领县六州二山隂【上】会稽【中与山隂俱倚郭】上虞【上】萧山【中】嵊【上】新昌【中】　余姚州【下】元贞元年升余姚县为州诸暨州【下】元贞元年升诸暨县为州【按浙江通志云至正十九年改】
　　【诸暨州为诸全州二十六年仍为诸暨县谨附识】
　　温州路【上】宋为瑞安府元至元十三年置温州路设録事司领县二州二永嘉【上倚郭】乐清【下】　瑞安州【下】元贞元年升瑞安县为州　平阳州【下】元贞元年升平阳县为州
　　台州路【上】宋为台州元至元十三年置安抚司十四年改台州路总管府设録事司领县四州一临海【上倚郭】仙居【上】宁海【上】天台【中】　黄岩州【下】元贞元年升黄岩县为州
　　处州路【上】宋为处州元至元十三年立处州路总管府设録事司领县七丽水【中倚郭】龙泉【中】松阳【中】遂昌【中】青田【中】缙云【中】庆元【中】
　　江东建康道肃政亷访司
　　宁国路【上】宋为宁国府元至元十四年升宁国路总管府设録事司领县六宣城【上倚郭】南陵【中】泾【中】宁国【中】旌徳【中】太平【中】
　　徽州路【上】宋为徽州元至元十四年升徽州路设録事司领县五州一歙【上倚郭】休宁【中】祈门【中】黟【下】绩溪【中】婺源州【下】元贞元年升婺源县为州
　　饶州路【上】宋饶州元至元十四年升饶州路总管府设録事司领县三州三鄱阳【上倚郭】德兴【上】安仁【中】　余干州【中】元贞元年升余干县为州　浮梁州【中】元贞元年升浮梁县为州　乐平州【中】元贞元年升乐平县为州江南诸道行御史台
　　集庆路【上】宋为建康府元至元十二年归附十四年升建康路初立行御史台于州既而徙杭州又徙江州又还杭州二十三年自杭州徙治建康天厯二年以文宗潜邸改建康路为集庆路设録事司领县三州二上元【中倚郭】江宁【中倚郭】句容【中】　溧水州【中】元贞元年升溧水县为州　溧阳州【中】至元十六年升溧阳县为溧阳路二十七年复降为县后复升为州
　　太平路【下】宋为太平州元至元十四年升为太平路设録事司领县三当涂【中倚郭】芜湖【中】繁昌【下】
　　池州路【下】宋为池州元至元十四年升为路设録事司领县六贵池【下倚郭即秋浦县呉改为贵池】青阳【下】建德【下】铜陵【下】石埭【中】东流【下】
　　信州路【上】宋为信州元至元十四年升为路设録事司领县五上饶【上倚郭】玉山【中】弋阳【中】贵溪【中】永丰【中】广德路【下】宋为广德军元至元十四年升为路设録事司领县二广德【中倚郭】建平【中】
　　铅山州【中】宋铅山县元至元二十九年割上饶之乾元永乐二乡弋阳之新政善政二乡来属升为铅山州直行省
　　福建道宣慰使司都元帅府【大德元年立】
　　福建闽海道肃政亷访司
　　福建路【上】宋为福建路元至元十五年为福州路十八年迁泉州行省于本州十九年复还泉州二十年仍迁本州二十二年并入杭州设録事司领县九州二州领二县闽【中倚郭】侯官【中倚郭】怀安【中】古田【上】闽清【中】长乐【中】连江【中】罗源【中】永福【中】　福清州【下】元贞元年升福清县为州　福宁州【上】元升长溪县为福宁州领二县【按福建通志升州在至元二十三年谨附识】宁德【中】福安【中】
　　建宁路【下】宋为建宁军元至元二十六年升为路设録事司领县七建安【中】瓯宁【中与建安俱倚郭】浦城【中】建阳【中按宋史地理志嘉禾县注云本建阳县理宗景定元年改当是元初复旧名建阳谨附识】崇安【中】松溪【下】政和【下】
　　泉州路【上】宋为平海军元至元十四年立行宣慰司兼行征南元帅府事十五年改宣慰司为行中书省升泉州路总管府十八年迁行省于福州路十九年复还泉州二十年仍迁福州路【按福建通志云大德二年改为泉宁府谨附识】设録事司领县七晋江【中倚郭】南安【中】恵安【下】同安【下】永春【下】安溪【下】德化【下】
　　兴化路【下】宋置太平军又改兴化军元至元十四年升兴化路设録事司领县三莆田【中宋置兴化军迁治莆田元至元十三年割左右二厢属録事司县如故】仙游【下】兴化【下军治元在此后移于莆田此县为属邑】
　　邵武路【下】宋邵武军元至元十三年为邵武路设録事司领县四邵武【中倚郭】光泽【中】泰宁【中】建宁【中】
　　延平路【下】宋为南剑州元至元十五年升南剑路后改延平路【按福建通志云大德六年改为延平路谨附识】设録事司领县五南平【中倚郭　按宋史地理志无南平县据福建通志云元大德间改剑浦县为南平县谨附识】尤溪【中】沙【中】顺昌【中】将乐【中】
　　汀州路【下】宋为汀州福建路元至元十五年升为汀州路设録事司领县六长汀【中倚郭】宁化【中】清流【下　按福建通志云宋哲宗元符元年置清流县理宗绍定中废元复置谨附识】连城【下　按福建通志云元改莲城为连城谨附识】上杭【下】武平【下】
　　漳州路【下】宋为漳州元至元十六年升漳州路设録事司领县五龙溪【下倚郭】漳浦【下】龙岩【下】长泰【下】南靖【下本南胜改今名　按福建通志云至治中析龙溪漳浦龙岩三县地置南胜县顺帝至正十六年改为南靖谨附识】江西等处行中书省为路一十八州九属州一十三属县七十八【本省马站八十五处水站六十九处】
　　江西湖东道肃政亷访司
　　龙兴路【上】宋为龙兴府元至元十三年设行都元帅府及安抚司仍领南昌新建丰城进贤奉新靖安分宁武宁八县置録事司十四年改元帅府为江西道宣慰司本路为总管府立行中书省十五年立江西湖东道提刑按察司移省于赣州十六年复还隆兴十七年并入福建行省止立宣慰司十九年复立罢宣慰司皇太子位二十一年改龙兴府为龙兴路领县六州二南昌【上倚郭至元二十年割録事司所领城外二厢东南两闗来属】新建【上倚郭】进贤【中】奉新【中】靖安【中】武宁【中至元二十三年置宁州县为倚郭大德八年于分宁置宁州武宁直本路】富州【上】本丰城县宋属隆兴府元至元十九年皇
　　太子位二十三年升为富州　宁州【中】本分宁县至元二十三年于武宁县置宁州武宁为倚郭县大德八年割武宁直本路遂徙州治于分宁
　　吉安路【上】宋为吉州元至元十四年升吉州路总管府置録事司元贞元年改吉州为吉安路领县五州四庐陵【上倚郭】永丰【上】万安【中】龙泉【中】永宁【下至顺间分永新州立　按名胜志云永宁县本永新州之胜业乡元至顺初守土官以乡去州城道险而遥民罢征役乞别置县从之谨附识】吉水州【中】元贞元年升吉水县为州　安福州【中】元
　　贞元年升安福县为州　太和州【下】元贞元年升太和县为州　永新州【下】元贞元年升永新县为州
　　瑞州路【上】宋为瑞州元至元十四年升瑞州路设録事司领县二州一高安【上倚郭】上高【中】　新昌州【下】元贞元年升新昌县为州
　　袁州路【上】宋为袁州元至元十三年置安抚司十四年改总管府设録事司湖南行省十九年升路江西行省领县三州一宜春【上倚郭】分宜【上】万载【中】　萍乡州【中】元贞元年升萍乡县为州
　　临江路【上】宋临江军江南西道元至元十三年江西行都元帅府十四年改临江路总管府设録事司领县一州二清江【上宋即县治置临江军元至元十四年升军为路而县为倚郭】　新淦州【中】元贞元年升新淦县为州　新喻州【中】元贞元年升新喻县为州
　　抚州路【上】宋为抚州元至元十四年升抚州路总管府设録事司领县五临川【上】崇仁【上】金溪【上】宜黄【中】乐安【中】
　　江州路【上】宋为定海军元至元十二年置江东西宣抚司十三年改为江西大都督府州行省十四年罢都督府升江州路龙兴行都元帅府后置行中书省江州直焉十六年黄蕲等路宣慰司二十二年复行省设録事司领县五德化【中唐浔阳县】瑞昌【中】彭泽【中】湖口【中】德安【中】
　　南康路【下】宋为南康军元至元十四年升南康路江淮行省二十二年割属江西设録事司领县二州一星子【下南康治所】都昌【上】　建昌州【下】元贞元年升建昌县为州
　　赣州路【上】宋为赣州元至元十四年升赣州路总管府十五年设録事司江西省领县五州二州领三县赣【上州治所】兴国【中】信丰【下】雩都【下】石城【下】　宁都州【下】大德元年升宁都县为州【按寰宇通志云元升宁都为州以石城属之】领二县龙南【下至元二十四年并入信丰县至大三年复置】安逺【下至元二十四年省入会昌县至大三年复置】会昌州【下】大德元年升会昌县为州领一县瑞金【下旧】
　　【属防州大德元年来属】
　　建昌路【下】宋为建昌军元至元十四年改建昌路总管府置録事司领县三南城【上】新城【中】广昌【中】
　　南安路【下】宋为南安军元至元十四年改南安路总管府割大庾县在城四坊设録事司十六年废録事司领县三大庾【中倚郭】南康【中】上犹【下南康为上犹宋改南安元至元十六年改永清后复为上犹　按江西通志云元至元五年改永清六年复旧名与元志异谨附识】
　　南丰州【下】至元十九年升南丰县为州直行省广东宣慰使司都元帅府
　　海北广东道肃政亷访司
　　广州路【上】宋为广州升帅府元至元十三年内附十五年立广东道宣慰司立总管府并録事司领县七南海【中】番禺【下与南海俱倚郭】东莞【中】増城【中】香山【下】新防【下】清逺
　　韶州路【下】宋为韶州元至元十三年内附十五年立总管府设録事司领县四曲江【中元初分县城西厢地及城外三厢属録事司】乐昌【下】仁化【下】乳源【下】
　　惠州路【下】宋为惠州元至元十六年改惠州路总管府领县四归善【下倚郭】博罗【下】海丰【下】河源【下】
　　南雄路【下】宋为南雄州元至元十五年改南雄路总管府领县二保昌【下本浈昌宋改今名】始兴【下】
　　潮州路【下】宋为潮州元至元十五年归附十六年改为总管府二十二年设録事司领县三海阳【下倚郭】潮阳【下】揭阳【下】
　　德庆路【下】宋为德庆府元至元十四年广西宣慰司以兵取之改广西道十七年立德庆路总管府后仍属广东道领县二端溪【下】泷水【下】
　　肇庆路【下】宋为肇庆府元至元十六年广南西道宣慰司定之因广西十七年改为下路总管府仍属广东领县二髙要【中倚郭】四防【中】
　　英德州【下】宋为英德府元至元十三年归附十五年立英德路总管府二十三年降为防州【按广东通志云英德路至元十五年置领贞阳浛光二县二十三年降为州广东元帅府废二县谨附识】大徳五年复为路至大元年复降为州领县一翁源【大徳五年置　按广东通志翁源县旧属韶州至元十五年省入曲江大徳五年复置来属延祐六年又并入曲江谨附识】
　　梅州【下】宋为梅州元至元十三年归附十六年置总管府二十三年改为防州领县一程乡
　　南恩州【下】宋为南恩州元至元十三年置南恩路总管府十九年降为防州领县二阳江【下】阳春【下】
　　封州【下】宋为封州元至元十三年归附西道十六年立封州路总管府后又降为防州仍属东道领县二封川【下】开建【下】
　　新州【下】宋为新州元至元十六年置新州路总管府十九年降为防州领县一新兴【下】
　　桂阳州【下】至元十九年升桂阳县为防州割连州阳山县来属初湖南道宣慰司后广东道领县一阳山【下】
　　连州【下】宋为连州元至元十三年置安抚司直行中书省十七年废安抚司升为连州路总管府湖南道宣慰司十九年降为防州广东道领县一连山【下】循州【下】宋为循州博罗郡元至元十三年立总管府二十三年降为防州领县三龙川【下】兴宁【下】长乐【下　按广东通志云元贞元年以长乐县属惠州路泰定元年还属谨附识】









　　钦定续通典卷一百三十八
　　钦定四库全书
　　钦定续通典卷一百三十九
　　州郡
　　元
　　湖广等处行中书省为路三十州三十府三安抚司十五军三属府三属州十七属县一百五十管畨民总管一【本省陆站一百处水站七十三处】
　　江南湖北道肃政亷访司
　　武昌路【上】宋为荆湖北路元至元十一年权州事张晏然以成降自是湖北州郡悉下是年立荆湖等路行中书省并本道安抚司十三年设録事司十四年立湖北宣慰司改安抚司为鄂州路总管府并鄂州行省入潭州行省十八年迁潭州行省于鄂州移宣慰司于潭州十九年随省处例罢宣慰司本路行省大德五年以鄂州首来归附又世祖亲征之地改武昌路领县七江夏【中倚郭】咸宁【下】嘉鱼【下】蒲圻【中】崇阳【中】通城【中】武昌【下宋升夀昌军以其为江西冲要地也元因之至元十四年升防府治本县后革府以县属本路】
　　岳州路【上】宋为岳阳军元至元十二年归附十三年立岳州路总管府设録事司领县三州一巴陵【上倚郭】临湘【中】华容【中】　平江州【下】元贞元年升平江县为州常德路【上】宋常德府元至元十二年置常德府安抚司十四年改为总管府设録事司领县一州二州领一县武陵【上】　桃源州【中】元贞元年升桃源县为州　龙阳州【下】元贞元年升龙阳县为州领一县沅江【下本属朗州后来属】澧州路【上】宋为澧州元至元十二年立安抚司十四年改澧州路总管府设录事司领县三州二澧阳【上倚郭】石门【上】安乡【下】　慈利州【中】元贞元年升慈利县为州柿溪州
　　辰州路【下】宋为辰州元改辰州路领县四沅陵【中】辰溪【下】卢溪【下】叙浦【下】
　　沅州路【下】宋为镇逺州【按宋史地理志无以沅州为镇逺州之文疑宋志或有讹脱谨附识】元至元十二年立沅州安抚司十四年改沅州路总管府领县三卢阳【下】黔阳【下】麻阳【下】
　　兴国路【下】宋为兴国军元至元十四年升兴国路总管府旧江西三十年自江西割湖广设録事司领县三永兴【下倚郭】大冶【下】通山【下】
　　汉阳府宋为汉阳军咸淳十年郡守孟琦以城来归元至元十四年升汉阳府领县二汉阳【至元二十二年升中县】汉川【下】
　　归州【下】宋为归州德祐初归附元至元十二年立安抚司十四年改归州路总管府十六年降为州领县三秭归【下倚郭】巴东【下】兴山
　　靖州路【下】宋为靖州元至元十二年立安抚司明年改靖州路总管府领县三永平【下】会同【下】通道【下】
　　湖南道宣慰司
　　岭北湖南道肃政亷访司
　　天临路【上】宋为潭州元至元十三年立安抚司十四年立行省改潭州路总管府十八年迁行省于鄂州徙湖南道宣慰司治潭州天厯二年以潜邸所幸改天临路设录事司领县五州七长沙【上倚郭】善化【倚郭】衡山【上】宁乡【上】安化【下】　醴陵州【中】元贞元年升醴陵县为州浏阳州【中】元贞元年升浏阳县为州　攸州【中】元贞元年升攸县为州　湘乡州【下】元贞元年升湘乡县为州湘潭州【中】元贞元年升湘潭县为州　益阳州【中】元
　　贞元年升安化县为益阳州　湘隂州【下】元贞元年升湘阴县为州
　　衡州路【上】宋为衡州元至元十三年置安抚司十四年改衡州路总管府十五年置湖南宣慰司以衡州为治所十八年移司于潭衡州焉设录事司领县三衡阳【上倚郭】安仁【下】櫺
　　道州路【下】宋为道州元至元十三年置安抚司十四年改道州路为总管府设录事司领县四营道【中倚郭】宁逺【中】江华【中】永明【中】
　　永州路【下】宋为永州元至元十三年置安抚司十四年改永州路总管府设录事司领县三零陵【上倚郭】东安【上】祈阳【中】
　　郴州路【下】宋为郴州元至元十三年置安抚司十四年改郴州路总管府设事事司领县六郴阳【中倚郭旧为敦化县至元十三年改今名】宜章【中】永兴【中】兴宁【下】桂阳【下】桂东【下】
　　全州路【下】宋为全州元至元十三年置安抚司十四年改全州路总管府设录事司领县二清湘【上倚郭】灌阳【下】宝庆路【下】宋为宝庆府元至元十二年立安抚司十四年改宝庆路总管府设录事司领县二邵阳【上倚郭】新化【中】
　　武冈路【下】宋为武岗军元至元十三年置安抚司十四年升武冈路总管府设录事司领县三武冈【上倚郭】新宁【下】绥宁【下】
　　桂阳路【下】宋为桂阳军元至元十二年置安抚司十四年升桂阳路总管府设录事司领县三平阳【上】临武【中】蓝山【下】
　　茶陵州【下】宋为茶陵军复为县元至元十九年升为州耒阳州【下】至元十九年升耒阳县为州
　　常宁州【下】至元十九年升常宁县为州
　　广西两江道宣慰使司都元帅府
　　岭南广西道肃政亷访司
　　静江路【上】宋为静江军元至元十三年立广西道宣抚司十四年改宣慰司十五年为静江路总管府元贞元年并左右两江宣慰司都元帅府为广西两江道宣慰司都元帅府仍分司邕州设录事司领县十临桂【上倚郭】兴安【下】灵川【下】理定【下】义宁【下】修仁【下】荔浦【下】阳朔【下】永福【下】古【下】
　　南宁路【下】宋为邕州元至元十三年立安抚司十六年改为邕州路总管府兼左右两江溪洞镇抚泰定元年改为南宁路设录事司领县二宣化【下】武縁【下】
　　梧州路【下】宋为梧州元至元十四年置安抚司十六年改梧州路总管府领县一苍梧【下】
　　浔州路【下】宋为浔州元至元十三年置安抚司十六年改浔州路总管府领县二桂平【下】平南【下】
　　栁州路【下】宋为栁州元至元十三年置安抚司十六年改栁州路总管府领县三栁城【下倚郭】马平【下】洛容【下】庆逺南丹溪洞等处军民安抚司宋为庆逺府元至元十三年置安抚司十六年改庆逺路总管府大德元年立庆逺南丹溪洞等处军民安抚司领县五宜山【下】忻城【下】天河【下】思恩【下】河池【下】
　　平乐府宋为昭州元改为平乐府领县四平乐【下倚郭】防城【下】立山【下】龙平【下】
　　郁林州【下】宋为郁林州元至元十四年仍行州事领县三南流【下】兴业【下】博白【下】
　　容州【下】宋为容州宁逺军元至元十三年改安抚司十六年改容州路总管府领县三普宁【下】北流【下】陆川【下】象州【下】宋为象州元至元十三年立安抚司十五年改象州路总管府领县三阳夀【下】来宾【下】武仙【下】
　　宾州【下】宋为宾州元至元十三年置安抚司十六年改下路总管府领县三岭方【下倚郭】上林【下】迁江【下】
　　横州【下】宋为横州元至元十四年立安抚司十六年改总管府领县二宁浦【下倚郭】永淳【下】
　　融州【下】宋为融州清逺军元至元十四年置安抚司十六年改融州路总管府二十二年改散州领县二融水【下】懐逺【下】
　　藤州【下】宋为藤州元至元十三年仍行州事领县二镡津【下】岑溪【下】
　　贺州【下】宋为贺州元至元十三年仍行州事领县四临贺【下倚郭】富川【下】桂岭【下】怀集【下宋属广州至元十五年以本州】
　　贵州【下】宋为贵州元至元十四年领郁林县大德九年省县止行州事
　　思明路
　　大平路
　　田州路军民总管府
　　来安路军民总管府
　　镇安路【以上并阙　案以上五路元志注并阙今考明史地理志思明府志云元为思明路上思州忠州上下石西州西平州禄州思明州江州思陵州慿祥州注并云元属思明路太平府注云元为太平路永康州太平州思城州全茗州镇逺州龙英州结安州结伦州都结州茗盈州左州养利州注并云元属太平路田州注云元为田州路归徳州思恩军民府泗城州果化州向武州都康州注并云元属田州路镇安府注云元为镇安路上映州注云元属镇安路又田州注云西有废来安路谨附识】
　　海北海南道宣慰司
　　海北海南道肃政亷访司【至元三十年立】
　　雷州路【下】宋为雷州元至元十五年归附置安抚司十七年为海北海南道宣慰司治所改安抚司为总管府宣慰司领县三海康【中】徐闻【下】遂溪【下】
　　化州路【下】宋为化州元至元十五年立安抚司十七年改总管府领县三石龙【下】呉川【下】石城【下】
　　高州路【下】宋为高州元至元十五年置安抚司十七年改总管府领县三电白【下】茂名【下】信宜【下】
　　钦州路【下】宋为钦州元至元十五年置安抚司十七年改总管府领县二安逺【下】灵山【下】
　　亷州路【下】宋为亷州元至元十七年设总管府领县二合浦【下倚郭】石康【下】
　　干宁军民安抚司宋为琼州置琼管安抚都监元至元十五年海北海南道宣慰司天厯二年以潜邸所幸改干宁军民安抚司领县七琼山【下倚郭】澄迈【下】临高【下】文昌【下】乐防【下】防同【下　按明史地理志云元至元二十九年置谨附识】定安【下　按明史地理志元至元二十九年置天厯二年升为南建州谨附识】
　　南宁军至元十五年海北海南道宣慰司领县三宜伦【下】昌化【下】感恩【下】
　　万安军至元十五年海北海南道宣慰司领县二万安【下倚郭】陵水【下】
　　吉阳军至元收附后海北海南道宣慰司领县一宁逺【下】
　　附西南诸畨
　　八畨顺元蛮夷官【罗畨遏蛮军安抚司　程畨武胜军安抚司　金石畨太平军安抚司卧龙畨南宁州安抚司　小龙畨静蛮军安抚司　大龙畨应天府安抚司　木犵狫蛮夷军民长官　韦畨蛮夷长官　洪畨永盛军安抚司　方畨河中府安抚司　卢畨静海军安抚司　卢畨蛮夷军民长官定逺府领桑章龙必化小罗四州　下思同州领朝宗上轿新安麻峡瓮蓬小罗章龙乌山华山都云博罗十一县】
　　管番民总管自小程番以下各设蛮夷军民长官【小程番中嶆百纳等处底窝紫红等处瓮眼纳八等处独塔等处客当刻地等处　天台等处　　梯下　党兀等处勇都硃硃古等处　大小化等处　洛甲洛屯等处　低当低界等处　独石寨　百眼佐等处　罗来】
　　【州　那厯州　重州　阿孟州　上龙州　峡江州罗頼州　桑州　白州　北岛州　罗那州　龙里等寨　六寨等处　帖犵狫等处　本当三寨等处　山齐等处　羡塘带夹等处　都云桑林独立等处　六洞柔逹等处　竹古弄等处　中都云棺水等处　金竹府　都云军民府　万平等处　南寜　丹竹等处陈防　李稍李殿等处　阳安等处　八千蛮　恭焦溪等处　都镇　平溪等处　平月　李崖等处】
　　【阳并等处　卢山等处　西军民府】
　　顺元等路军民安抚司【雍真西葛蛮等处　葛蛮雍真等处　曽竹等处　龙平寨骨龙等处　防寨等处　茶山百纳等处　纳埧紫江等处　磨坡雷波等处　漕泥等处　青山逺地等】
　　【处　木窝普冲普得等处　武当等处　养龙坑宿征等处　骨龙龙里清江水楼雍眼等处　高桥青塘鸭水等处　落邦札佐等处　平迟安德等处　六广等处　贵州等处　施溪様头　朶泥等处　水东　市北洞】
　　思州军民安抚司【镇逺府　楠木洞　古州八万洞偏桥中寨　野鸡平　德胜寨偏桥四甲等处　思印江等处　石千等处　晓爱泸洞赤溪等处　卑带洞大小田等处　黄道溪　省溪埧等处　金容金逺等处　台蓬若洞住溪等处　洪安等处　葛章葛商等处　平头着可通达等处　溶江芝子平等处　亮寨　沿河　龙泉平　祐溪　水特姜　杨溪公俄等处　麻勇洞　恩勒洞　大万山苏葛辨等处　五寨铜人等处　铜人大小江等处　德明洞　乌罗龙干等处　西山大洞等处　秃罗　浦口　高丹　福州　永州　乃州　銮州　程州　三旺州　地州　忠州　天州　文州　合鳯州　芝山州　安习州　罗等团　荔枝　安化上中下蛮曹滴等洞　洛卜寨　麦着士材　衙廸洞　防溪施容等处　感化州等处　契锄洞　腊惹洞　劳岩洞　驴迟洞　来化州　客团等处　中古州乐墩洞上里坪　洪州泊李等洞　张家洞】
　　沿边溪洞宣慰使司
　　播州军民安抚使【黄平府　平溪上塘罗骆家等处水车等处　石粉罗家永安等处六洞柔逺等处　锡乐平等处　白泥等处　南平綦江等处　珍川思寜等处　水烟等处　溱洞涪洞等处　洞天观等处　葛浪洞等处　寨埧垭黎焦溪等处　小姑单张　倒柞等处　乌江等处　旧州草堂等处　恭溪杳洞　水囤等处　平伐月石等处　下埧　寨草　横坡　平地寨　寨劳　寨勇　上塘塞坦　防奔　平莫　林种宻秀　沿河祐溪等处】
　　新添葛蛮安抚司【南渭州　落葛谷鹅罗椿等处　昔不梁骆杯密约等处　干溪吴地等处　哝耸古平等处　瓮城都桑等处　都镇马乃等处　平普乐重墺等处　落同当等处　平族等处独禄　三陂地蓬等处　小葛龙洛邦到骆豆虎等处罗月和　麦仿大小田陂带等处　都云洞　洪安□剂等处　谷霞寨　剌客寨　吾狂寨　割利寨必郎寨　谷底寨　都谷郎寨　犵狫寨　平伐等处安剌速　思楼寨　落暮寨　梅求望怀寨　甘长桑州郎寨　永县寨　平里县寨　锁州寨　思母双隆　各丹　归仁　雍郎客都等处　木当　栖求等处仲家蛮　雍门犵狫等处　乐赖防囊吉利等】
　　【处　娄木等处　华山谷津等处　青均望怀甘长不列独娘等处　光州　者者寨　安化思云等洞　北遐洞茅难思风北郡都变等处　必际县　上黎平潘乐盈等处　诚州富盈等处　赤畬洞　罗章特团等处　福水州　允州等处　钦村　硬头三寨等处顔村　水厯吾洞等处　顺东　六隆图　推寨橘叩寨　黄顶寨　金竹等处　格慢等处　客芦寨地省等寨　平魏　白崖　雍门客当乐頼防囊大化木等处　嘉州　分州　平珠　洛河洛脑等处甯溪　瓮除　麦穰　孤顶得同等处　瓮包　三陂　控州　南平　独山州　木洞　瓢洞　窖洞大青山骨记等处　百佐等处　九十九寨蛮　当桥山齐朱谷列等处　虎列谷当等处　真滁杜珂等处杨坪杨安等处　棣甫都城等处　杨友□　百也客等处　阿落等寨　防楚　公洞龙木　三寨猫犵剌等处　黒土石　洛宾洛咸　益轮沿邉蛮　割和寨王都谷浪寨　王大寨　只蛙寨　黄平下寨林拱章秀拱江等处　宻秀丹张　林种拱帮　西罗剖盆　杉木筲　各郎西　恭溪望成崖岭等处　孤把　焦溪笃住等处　草堂等处　上桑直　下桑直米坪　令其平尾等处保靖州　特团等处】
　　征东等处行中书省领府二司一劝课使五【大徳三年立征东行省未几罢至治元年复立】
　　沈阳等路高丽军民总管府
　　征东招讨司
　　各道劝课司【庆尚州道　东界交州道　全罗州道　忠清州道　西海道】
　　耽罗军民总管府【大德五年立】








　　钦定续通典卷一百三十九
<史部,政书类,通制之属,钦定续通典>
　　钦定四库全书
　　钦定续通典卷一百四十
　　州郡
　　明
　　明太祖奋起淮右首定金陵西克湖湘东兼吴防然后遣将北伐并山东収河南进取幽燕分军四出芟除秦晋讫于岭表最后削平巴蜀収复滇南禹迹所奄尽入版图洪武初建都江表革元中书省以京畿应天诸府直京师后乃尽革行中书省置十三布政使司分领天下府州县及羁縻诸司又置十五都指挥使司以领卫所番汉诸军其边境海疆则増置行都指挥使司而于京师建五军都督府俾外都指挥使司各以其方附焉成祖定都北京乃以北平为直又増设贵州交趾二布政使司仁宣之际南交屡叛旋复弃之外徼终明之世为直者二曰京师曰南京为布政使司者十三曰山东曰山西曰河南曰陜西曰四川曰湖广曰浙江曰江西曰福建曰广东曰广西曰云南曰贵州其分统之府百有四十州百九十有三县千一百三十有八羁縻之府十有九州四十有七县六东起辽海西至嘉峪南至琼崖北抵云朔东西万余里南北万里其声教所讫嵗时纳贽而非命吏置籍候尉羁属者不在此数京师元直中书省明太祖洪武元年四月分属河南山东两行中书省二年三月置北平等处行中书省九年六月改行中书省为承宣布政使司成祖永乐元年正月建北京于顺天府称为行在十九年迁都北京罢布政使司为直英宗正统六年八月罢称行在定为京师统府八直州二属州十七县一百一十六顺天府元大都路直中书省明洪武元年八月改为北平府十月属山东行省二年三月改属北平三年四月建燕王府永乐元年正月升为北京改府为顺天府领州五县二十二大兴【倚】宛平【倚】良乡　固安【元固安州明洪武元年十二月降为县】永清　东安【元东安州明洪武元年十二月降为县】香河【元属漷州明洪武十年二月省入州十三年二月复置改属府】　通州【洪武初以州治潞县省入】领县四三河　武清【元属漷州明洪武十二年宋属】漷【元漷州明洪武十四年二月降为县来属】宝坻【元直大都路明洪武十年二月来属】　霸州【洪武初以州治益津县省入】领县三文安　大城　保定【洪武七年九月省入霸州十三年十一月复置】　涿州【洪武初以州治范阳县省入】领县一房山　昌平州【元昌平县直大都路明武宗正徳元年七月升为州旋罢八年复升为州】领县三顺义【元顺州明洪武九年十二月改为顺义际属府正徳元年七月来属】懐柔【洪武元年十二月分密云昌平二县地置属府正徳元年七月来属】密云【元檀州后置县为州治明洪武元年十一月省县入州十二月复置县省州入焉属府正徳元年七月来属】　蓟州【洪武初以州治渔阳县省入】领县四玉田　丰润　遵化　平谷【洪武十年二月省入三河县十三年十一月复置】
　　保定府元保定路直中书省明洪武元年九月为府十月属河南分省二年三月来属领州三县十七清苑【倚】满城【洪武十年五月省入庆都县十三年十一月复置】安肃【元安肃州明洪武二年七月降为县西有遂州元属保定路明洪武初降为县八年二月省】定兴【元属易州明洪武六年五月改属府】新城【元属雄州明洪武初属北平府六年五月改属】雄【元雄州明洪武二年七月省州治归信县入焉七年四月降为县】容城【元属雄州明洪武七年四月省入州十三年十一月复置来属】唐　庆都　博野【元直保定路明洪武元年改属祁州六年五月还属】蠡【元蠡州属真定路明洪武二年七月来属八年正月降为县】完【元完州明洪武二年七月降为县】　祁州【洪武二年七月以州治蒲隂县省入】领县二深泽　束鹿　安州【洪武二年七月以州治葛城县省入七年降为县十三年十一月复升为州】领县二髙阳【元属安州明洪武六年五月改属府寻属蠡州八年正月省入蠡县十三年十一月复置还属】新安【元直保定路明洪武七年七月省人安州十三年十一月复置来属】　易州【洪武初以州治易县省入】领县一涞水河间府元河间路直中书省明洪武元年十月为府属河南分省二年三月来属领州二县十六河间【倚】献【元献州明洪武初省州治乐夀县入焉八年四月降为县】阜城【元属景州明洪武七年改属府】肃宁任丘【元属莫州明洪武七年改属府北有莫州元治莫亭县属河间路洪武七年七月州县俱省】
　　交河【元属献州明洪武八年四月改属府十年五月省入献县十三年十一月复置】青【元清州明洪武初以州治防川县省入八年四月降为县寻改清为青】兴济【元属清州明洪武初省十三年复置属府】静海【元曰靖海属清州明洪武初更名八年四月改属北平府十年五月来属】宁津　景州【洪武初以州治蓚县省入】领县三吴桥　东光【洪武七年七月省入阜城县十三年十一月复置】故城　沧州【洪武初以州治清池县省入】领县三南皮　盐山庆云【洪武六年六月析山东乐安州北地置来属】
　　真定府元真定路直中书省明洪武元年十月为府属河南分省二年正月属山东三月来属领州五县二十七真定【倚】井陉【元属广平路威州明洪武二年来属】获鹿　元氏　灵夀　藁城　栾城　无极【元属中山府明洪武初废四年七月复置属定州七年四月改属府】平山　阜平　行唐【元属保定路明洪武二年属定州正统十三年十月直真定府】　定州【元中山府明洪武二年正月改曰定州三年以州治安喜县省入】领县二新乐　曲阳【元属保定路明洪武二年来属】　冀州【洪武二年以州治信都县省入】领县四南宫　新河　枣强　武邑　晋州【洪武二年以州治皷城县省入】领县三安平　饶阳　武强　赵州【洪武元年以州治平棘县省入】领县六柏乡　隆平【洪武六年九月省入柏乡县十三年十一月复置】髙邑临城　赞皇　宁晋　深州【洪武二年以州治静安县省入】领县一衡水
　　顺徳府元顺徳路直中书省明洪武元年为府十月属河南分省二年三月来属领县九邢台【倚】沙河　南和　任　内丘　唐山　平乡　钜鹿　广宗【洪武十年六月省入平乡钜鹿二县十三年十一月复置】
　　广平府元广平路直中书省明洪武元年为府十月属河南分省二年三月来属领县九永年【倚】曲周　肥乡　鸡泽　广平　成安【元属磁州明洪武初废四年六月复置来属】威【元威州顺帝至正时省州治洺水县入州明洪武二年四月降为县】邯郸【元属磁州明洪武元年来属】清河【元属大名路明洪武六年九月来属】
　　大名府元大名路直中书省明洪武元年为府十月属河南分省二年三月来属领州一县十元城【倚】大名【元与元城县同为大名府治明洪武十年五月省入魏县十五年二月复置】魏　南乐　清丰【元属开州明洪武七年三月改属府】内黄【元属滑州明洪武七年三月改属府】濬【元溶州明洪武二年四月降为县】滑【元滑州明洪武二年四月省州治白马县入焉七年三月降为县】　开州【洪武二年四月以州治濮阳县省入】领县二长垣　东明【洪武十年五月省入州及长垣县孝宗治三年九月复置属府神宗万厯时仍属州】
　　永平府元永平路直中书省明洪武二年改为平滦府四年三月为永平府领州一县五卢龙【倚】迁安　抚宁　昌黎　滦州【洪武二年九月以州治义丰县省入】领县一乐亭延庆州元龙庆州属大都路明洪武初属永平府三年三月属北平府寻废永乐十二年三月置隆庆州属北京行部十八年十一月直京师穆宗隆庆元年改曰延庆州领县一永宁【本永宁卫洪武十二年九月置永乐十二年三月置县于卫城】保安州元属上都路顺宁府明洪武初废永乐二年闰九月置保安卫十三年正月复置州于卫城属北京行部十八年十一月直京师
　　万全都指挥使司元顺宁府属上都路明洪武四年三月府废宣宗宣徳五年六月置司于此领卫十五【蔚州延庆左永宁保安等卫俱设于本州县】守御千户所三【广昌美峪二所亦设于本处】堡五宣府左卫【元宣徳县为顺宁府治明洪武四年县废二十六年二月置卫属山西行都司二十八年四月改为宣府防卫属谷王府三十五年十一月罢宣府护卫复置徙治保定永乐元年二月直后军都督府宣徳五年六月还故治改属】宣府右卫【洪武二十六年二月置与左卫同城属山西行都司二十八年四月改为宣府护卫属谷王府三十五年十一月罢宣府护卫复置徙治定州永乐元年二月直后军都督府宣徳五年六月还故治改属】宣府前卫【洪武二十六年置治宣府城属山西行都司永乐元年二月直后军都督府宣徳五年六月改属】万全左卫【元宣平县属顺宁府明洪武四年县废二十六年二月置卫属山西行都司三十五年徙治山西蔚州永乐元年二月徙通州直后军都督府寻还故治宣徳五年改属】万全右卫【洪武二十六年二月置与左卫同城属山西行都司三十五年徙治山西蔚州永乐元年二月徙治通州直后军都督府二年徙治徳胜堡宣徳五年改属】懐安卫【元懐安县属兴和路明洪武三年属兴和府旋改属山西大同府寻废二十六年二月置卫属山西行都司永乐元年二月直后军都督府宣徳五年六月改属】保安右卫【永乐十五年置于顺圣川直后军都督府十七年移治西沙城二十年徙懐安城内宣徳五年六月改属】懐来卫【元懐来县属龙庆州明洪武二年属永平府三年三月属北平府寻废三十年正月置懐来守御千户所永乐十五年改为懐来左卫明年曰懐来卫直后军都督府宣徳五年六月改属】延庆右卫【本隆庆右卫永乐二年置于居庸闗北口直后军都督府宣徳五年六月来属徙治懐来城隆庆元年更名】开平卫【本独石堡宣徳五年筑六月自闲平故城移卫置于此】龙门卫【宣徳六年七月置于故龙门县】兴和守御千户所【永乐二十年自兴和旧城徙宣府城内宣徳五年六月改属】龙门守御千户所【宣徳六年七月置于李家庄】长安岭堡【永乐九年置治二年置守御千户所于此】雕鹗堡　赤城堡【并宣徳五年六月置又有镇宁堡治十一年置】云州堡【元云州属上都路明洪武三年七月属北平府五年七月废宣徳五年六月置堡景帝景泰五年置新军千户所于此又有镇安堡宪宗成化八年置】马营堡【宣徳七年置】
　　北平行都指挥使司本大宁都指挥使司洪武二十年九月置【治大宁卫】二十一年七月更名领卫二十二永乐元年三月复故名侨治保定府而其地遂虚景帝景泰四年泰宁等三卫乞居大宁废城不许英宗天顺后遂入于三卫大宁卫【元大宁路治大定县属辽阳行省明洪武十三年为府属北平布政司寻废二十年八月置卫九月分置左右中三卫寻又置前后二卫二十八年四月改左右后三卫为营州左右中三护卫永乐元年二月省又徙中前二卫于京师直后军都督府东北有恵和县又有武平县东有和众县元俱属大宁路明洪武中皆废】新城卫【洪武二十年九月置永乐元年废】富峪卫【本富峪守御千户所洪武二十二年二月置二十四年五月改为卫永乐元年二月徙置京师直后军都督府】防州卫【洪武二十年九月置永乐元年废】木榆卫【洪武二十年九月置永乐元年废】全宁卫【元全宁路直中书省明洪武中废二十二年四月置卫永乐元年废】营州左屯卫【洪武二十六年二月置永乐元年三月徙治顺义县属大宁都司】营州右屯卫【元建州属大宁路明洪武中州废二十六年二月置卫永乐元年三月徙治蓟州属大宁都司】营州中屯卫【元龙山县属大宁路明洪武中县废二十六年二月置卫永乐元年三月徙治平谷县西属大宁都司】营州前屯卫【元兴州属上都路明洪武三年七月属北平府五年七月废二十六年置卫永乐元年徙治香河县属大宁都司西南有兴安县元属兴州顺帝至元五年四月废】营州后屯卫【洪武二十五年八月置永乐元年三月徙治三河县属大宁都司】兴州左屯卫【洪武中置永乐元年二月徙治玉田县直后军都督府】兴州右屯卫【洪武中置永乐元年二月徙治迁安县直后军都督府】兴州中屯卫【洪武中置永乐元年二月徙治良乡县直后军都督府】兴州前屯卫【洪武中置永乐元年二月徙治丰润县直后军都督府】兴州后屯卫【洪武中置永乐元年二月徙治三河县直后军都督府】开平卫【元上都路直中书省明洪武二年为府属北平行省寻废府置卫永乐元年二月徙卫治京师直后军都督府四年二月还旧治宣徳五年迁治独石堡改属万全都司后废西北有宁昌路东北有应昌路北有泰宁路又有徳宁路元俱直中书省西有桓州元属上都路明洪武中皆废】开平左屯卫【洪武二十九年八月置于七合营永乐元年废】开平右屯卫【洪武二十九年置于军台永乐元年废】开平中屯卫【洪武二十九年置于沙峪永乐元年二月徙治真定府直后军都督府寻徙治滦州西石城废县】开平前屯卫【洪武二十九年八月置于偏岭永乐元年废】开平后屯卫【洪武二十九年八月置于石塔永乐元年废】兴和守御千户所【元隆兴路直中书省后改名兴和路明洪武三年为府属北平布政司四年府废三十年正月置所永乐元年二月直后军都督府二十年为阿噜台所攻徙治宣府卫城而所地遂虚西有集宁路元直中书省西北有宝昌州元属兴和路又有髙原县元为兴和路治明洪武中俱废】寛河守御千户所【洪武二十二年二月置永乐元年二月徙治遵化县仍属大宁都司又侨置寛河卫于京师直后军都督府】宜兴守御千户所【元宜兴县属兴州寻升为宜兴州明洪武二年兼置卫属永平府三年三月属北平府六月改卫为守御千户所五年七月州废存所永乐元年所废】
　　南京元以江北地属河南江北等处行中书省江南地属江浙等处行中书省明太祖丙申年七月置江南行中书省洪武元年八月建南京罢行中书省以应天等府直中书省卫所直大都督府十一年正月改南京为京师十三年正月罢中书省以所领直六部寻改大都督府为五军都督府以所领直中军都督府永乐元年正月仍称南京统府十四直州四属州十七县九十有七
　　应天府元集庆路属江浙行省明太祖丙申年三月曰应天府洪武元年八月建都曰南京十一年曰京师永乐元年仍曰南京领县八上元【倚】江宁【倚】句容　溧阳【元溧阳州明洪武二年降为县】溧水【元溧水州明洪武二年降为县】髙淳【治四年以溧水县高淳镇置】江浦【本六合县浦子口廵检司洪武九年六月改为县析和滁二州及江宁县地益之】六合【元属真州明洪武二年直州府二十二年二月来属】
　　凤阳府元濠州属安丰路明太祖吴元年升为临濠府洪武二年九月建中都置留守司于此六年九月曰中立府七年八月曰凤阳府领州五县十三凤阳【倚洪武七年八月析临淮县地置为府治十一年又割虹县地益之】临淮【元曰钟离为濠州治明洪武二年九月改曰中立三年十一月改曰临淮七年为府属】懐逺　定逺　五河【元属泗州明洪武四年二月来属】虹【元属泗州明洪武七年来属】　夀州【元安丰路属河南江北行省明太祖丙午年曰夀春府吴元年曰夀州属临濠府洪武二年九月直中书省四年二月还属后以州治夀春县省入北有下蔡县南有安丰县俱洪武中省】领县三霍丘　蒙城　泗州【元属淮安路明太祖吴元年属临濠府洪武二年九月直中书省四年二月还属府后以州治临淮县省入】领县二盱眙　天长　宿州【元属归徳府明洪武四年二月来属】领县一灵璧　颍州【元属汝宁府明洪武四年二月来属】领县二颍上　太和　亳州【元属归徳府明洪武初以州治谯县省入寻降为县属归徳州六年属颍州治九年十月复升为州东南有城父县洪武中废】
　　淮安府元淮安路属淮东道宣慰司明太祖丙午年四月为府领州二县九山阳【倚】清河　盐城　安东【元安东州明洪武二年正月降为县】桃源【元曰桃园明洪武初更名】沭阳【元属海宁州明洪武初改属】海州【元曰海宁州明洪武初复曰海州以州治朐山县省入】领县一赣榆　邳州【元属归徳府明洪武初以川治下邳县省入四年二月改属中都十五年来属】领县二宿迁睢宁
　　扬州府元州路属淮东道宣慰司明太祖丁酉年十月曰淮海府辛丑年十二月曰维府丙午年正月曰州府领州三县七江都【倚元末废明太祖辛丑年复置】仪真【元真川治子县明洪武二年州废改县曰仪真】泰兴　髙邮州【元髙邮府属淮东道宣慰司明洪武元年闰七月降为州以州治髙邮县省入】领县二宝应　兴化　泰州【洪武初以州治海陵县省入】领县一如臯　通州【洪武初以州治静海县省入】领县一海门
　　苏州府元平江路属江浙行省明太祖吴元年九月曰苏州府领州一县七吴【倚】长洲【倚】吴江【元吴江州明洪武二年降为县】昆山【元昆山州明洪武二年降为县】常熟【元常熟州明洪武二年降为县泰昌改元避讳曰尝熟】嘉定【元嘉定州明洪武二年降为县】　太仓州【本太仓卫明太祖吴元年四月置治十年正月置州于卫城析昆山常熟嘉定三县地益之】领县一崇明【元崇明州属州路明洪武二年降为县八年改属苏州府治十年正月来属】
　　松江府元直江浙行省明太祖吴元年正月因之领县三华亭【倚】上海　青浦【世宗嘉靖二十一年四月以今县东北之新泾巡检司置析华亭上海二县地益之三十二年废为青龙镇仍置新泾巡检司万厯元年复于唐行镇置县】常州府元常州路属江浙行省明太祖丁酉年三月曰长春府旋改曰常州府泰昌改元避讳曰尝州府领县五武进【倚东为晋陵县元时同治郭内明太祖丁酉年三月改武进县曰永定晋陵县曰京临寻以京临省入永定壬寅年八月仍改永定曰武进】无锡【元无锡州明洪武二年四月降为县】宜兴【元宜兴州明太祖戊戌年十月曰建寜州寻复曰宜兴州洪武二年降为县】江阴【元江隂州直江浙行省明太祖甲辰年曰连洋州寻复曰江隂州吴元年四月降为县来属】靖江【成化八年九月以江阴县马防沙置】
　　镇江府元镇江路属江浙行省明太祖丙申年三月曰江淮府十二月曰镇江府领县三丹徒【倚】丹阳　金坛庐州府元庐州路属河南江北行省明太祖甲辰年七月为府置江淮中书行省于此寻罢领州二县六合肥【倚东北有梁县明洪武初省】舒城　庐江【元属无为州明洪武初改属府】　无为州【明洪武中以州治无为县省入】领县一巢　六安州【明洪武四年二月属中都临濠府以州治六安县省入十年改属】领县二英山　霍山【本六安州故埠镇巡检司明治二年改为县】
　　安庆府元安庆路属河南江北行省明太祖辛丑年八月曰宁江府壬寅年四月曰安庆府领县六懐宁【倚】桐城　潜山【元末废明洪武初复置】太湖　宿松　望江
　　太平府元太平路属江浙行省江东道明太祖乙未年六月为府领县三当涂【倚】芜湖　繁昌
　　池州府元池州路属江浙行省江东道明太祖辛丑年八月曰九华府寻曰池州府领县六贵池【倚】青阳　铜陵　石埭　建徳　东流
　　宁国府元宁国路属江浙行省明太祖丁酉年四月曰宁国府辛丑年四月曰宣城府丙午年正月曰宣州府吴元年四月仍曰宁国府领县六宣城【倚】南陵　泾宁国　旌徳　太平
　　徽州府元徽州路属江浙行省明太祖丁酉年七月曰兴安府吴元年曰徽州府领县六歙【倚】休宁　婺源【元婺源州明洪武二年正月降为县】祁门　黟　绩溪
　　徐州元属归徳府明洪武四年二月属中都路临濠府十四年十一月直京师领县四萧　沛【元属济宁路明太祖吴元年来属】丰【元属济宁路明太祖吴元年来属】砀山【元属济宁路明太祖吴元年来属】滁州元属州路明洪武初以州治清流县省入七年属凤阳府二十二年二月直京师领县二全椒【洪武初省十三年十一月复置】来安【洪武初省十三年十一月复置】
　　和州元治厯阳县属庐州路明洪武初省州入县二年九月复改县为州仍属庐州府七年属凤阳府寻直京师【东北有乌江县洪武初省】领县一含山【洪武初省十三年十一月复置】
　　广徳州元广徳路属江浙行省明太祖丙申年六月曰广兴府洪武四年九月曰广徳州十四年四月以州治广徳县省入直京师领县一建平





　　钦定续通典卷一百四十
　　钦定四库全书
　　钦定续通典卷一百四十一
　　州郡
　　明【山东　山西】
　　山东元直中书省又分置山东东西道宣慰使司【治益都路】属焉明洪武元年四月置山东等处行中书省【治济南府】三年十二月置青州都卫【治青州府】八年十月改都卫为山东都指挥使司九年六月改行中书省为承宣布政使司领府六属州十五县八十九
　　济南府元济南路属山东东西道宣慰司明太祖吴元年为府领州四县二十六厯城【倚】章丘　邹平　淄川【元般阳路治此属山东东西道宣慰司明太祖吴元年改路为淄川州县仍为附郭二年七月州废来属】长山【元属般阳路明洪武二年七月来属】新城【元属般阳路明洪武二年七月来属七年十二月省入长山髙苑二县后复置】齐河【元属徳州明洪武二年七月改属府】齐东【元属河间路明洪武初来属】济阳　禹城【元属曹州明洪武二十年来属】临邑【元属河间路明洪武初来属】长清【元属防安州明洪武二年七月改属府】肥城【元属济寜路明洪武二年七月来属】青城【元属河间路明洪武二年省人邹平齐东二县十三年十一月复置来属】陵【元徳州治安徳县直中书省明洪武元年省安徳县八州七年七月移州于故陵县十三年十一月复置陵县】　防安州【元直中书省明洪武初来属以州治奉符县省入】领县二新防　莱芜【明洪武初改属济南府二年仍来属】　徳州【元属河间路陵州明洪武元年降为陵县属济寜府二年七月改属徳州七年七月省陵县移徳州治焉】领县二徳平　平原　武定州【元棣州治厌次县属济南路明洪武初州县俱废六年六月复置州改名乐安宣徳元年八月改为武定州】领县四阳信【元属棣州】海丰【明洪武六年六月析乐安州南地置属濵州后来属北有无棣县元属棣州明洪武初省】乐陵【旧属沧州明洪武元年改属济寜府二年来属】商河　濵州【明洪武初以州治渤海县省入】领县三利津　霑化　蒲台【元属般阳路明洪武七年二月来属】
　　兖州府元兖州属济南路明洪武十八年升为兖州府领州四县二十三滋阳【倚元曰滋阳明洪武初省入州十八年复置成化间改为滋阳】曲阜　寜阳　邹【元属滕州明洪武二年七月改属】泗水　滕【元滕州治滕县属益都路明洪武二年七月州废县属济寜府十八年来属】峄【元峄州属益都路明洪武二年降为县属济寜府后来属】金乡【元属济寜路明洪武十八年来属】鱼台【元属济州明洪武元年属徐州二年七月属济寜府十八年来属】单【元单州属济寜路明洪武元年省州治单父县入州二年七月仍降州为县属济寜府十八年来属】城武【元属曹州明洪武四年属济寜府十八年来属】　济寜州【元任城县为济州治至正八年罢济州徙济寜路治此明太祖吴元年为济寜府十八年降为州以州治任城县省入】领县三嘉祥【元属单州明洪武二年来属】钜野【元为济寜路治至正八年徙路治任城县以县属焉】郓城　东平州【元东平路直中书省明太祖吴元年为府七年十一月降为州属济寜府以州治须城县省入十八年改属】领县五汶上　东阿【明洪武八年徙治故谷城县】平隂　阳谷　夀张【明洪武三年省入须城阳谷二县十三年十一月复置属济寜府后来属】　曹州【正统十年十二月以曹县之黄河北旧土城置】领县二曹【元曹州治济隂县直中书省明洪武元年省济隂县入州四年降为县属济寜府正统十年十二月置州以县属焉东南有楚丘县元属曹州明洪武初省】定陶【元属曹州明洪武元年属济寜府十年五月省入城武县十三年十一月复置仍属济寜府正统十年十二月来属】　沂州【元属益都路后省州治临沂县入州明洪武元年属济寜府五年属济南府七年十二月属青州府十八年来属】领县二郯城【明洪武初置】费
　　东昌府元东昌路直中书省明洪武初为府领州三县十五聊城【倚】堂邑　博平【明洪武三年三月省寻复置】茌平　莘清平【元属徳州明洪武元年属恩州二年七月属髙唐州三年三月省寻复置改属】冠【元冠州直】
　　【中书省明洪武三年降为县来属】　临青州【元临清县属濮州明洪武二年七月改属治二年升为州】领县二丘【元直东昌路明治二年改属】馆陶【元属濮州明洪武二年七月属东昌府三年三月省寻复置仍属东昌府治二年改属】　髙唐州【元直中书省明洪武初以州治髙唐县省入来属】领县三恩【元恩州直中书省明洪武二年降为县来属】夏津【明洪武三年三月省寻复置】武城　濮州【元直中书省明洪武二年以州治鄄城县省入来属】领县三范【明洪武三年三月省寻复置】观城【明洪武三年三月省寻复置】朝城【明洪武三年三月省寻复置】
　　青州府元益都路属山东东西道宣慰司明太祖吴元年为青州府领州一县十三益都【倚】临淄　博兴【元博兴州明洪武二年降为县】髙苑　乐安　夀光　昌乐【元属潍州寻省后复置仍属潍州明洪武初改属】临朐　安丘【元属宻州明洪武二年七月州废属府】诸城【元为宻州治属益都路明洪武二年七月州废属府】防城【元属莒州明洪武二年七月改属府】　莒州【元属益都路明洪武初以州治莒县省入】领县二沂水　日照
　　莱州府元莱州属般阳路明洪武元年升为府六年降为州九年五月复升为府领州二县五掖【倚】　平度州【元胶水县明洪武二十二年正月改置】领县二潍【元潍州属益都路明洪武元年以州治北海县省入九年属莱州府十年五月降为县二十二年正月改属州】昌邑【元属潍州明洪武十年五月省入潍县二十二年正月复置来属】　胶州【元属益都路明洪武初以州治胶西县省入九年来属】领县二髙宻【元属胶州明洪武元年属青州府九年五月属莱州府寻复属州】即墨【元属胶州明洪武初属青州府九年五月属莱州府十年五月仍属州】
　　登州府元登州属般阳路明洪武元年属莱州府六年直山东行省九年五月升为府领州一县七蓬莱【倚明洪武初废九年五月复置】黄　福山　栖霞　招逺【元属莱州明洪武九年五月来属】莱阳【元属莱州明洪武九年五月来属】　寜海州【元直山东东西道宣慰司明洪武初以州治牟平县省入属莱州府九年改属】领县一文登【元属寜海州明洪武初改属莱州府九年五月属登州府后仍属州】
　　辽东都指挥使司元置辽阳等处行中书省【治辽阳路】明洪武四年七月置定辽都卫六年六月置辽阳府县八年十月改都卫为辽东都指挥使司【治定辽中卫】领卫二十五州二十年府县俱罢定辽中卫【元辽阳路治辽阳县明洪武四年罢六年复置十年复罢十七年置卫】定辽左卫　定辽右卫【俱明洪武六年十一月置】定辽前卫【明洪武八年二月置】定辽后卫【本辽东卫明洪武四年二月置八年二月改】东寜卫【本东寜南京海洋草河四千户所明洪武十三年置十九年七月改置】　自在州【明永乐七年置于三万卫城寻徙　以上五卫一州同治都司城内】海州卫【本海州明洪武初置于旧澄州城九年置卫二十八年四月州废】盖州卫【元盖州属辽阳路明洪武四年废州五年六月复置九年十月置卫二十八年四月州复废】复州卫【本复州明洪武五年六月复置十四年九月置卫二十八年四月州废】金州卫【本金州明洪武五年六月复置八年四月置卫二十八年四月州废】广寜卫【元广寜府路明洪武初废二十三年五月置卫北有懿州元属辽阳路明永乐八年废东北有望平县元属广寜路西北有川州元属大寜路又东北有顺州西北有成州元俱属东寜路俱明洪武中废】广寜中卫　广寜左卫【俱明洪武二十六年正月置二十八年四月废三十五年十一月复置】广寜右卫【本治大凌河堡明洪武二十六年正月置二十八年四月废三十五年十一月复置　以上三卫俱在广寜卫城】广寜前卫　广寜后卫【俱明洪武二十六年正月置后俱废】义州卫【元义州属大寜路明洪武初州废二十年八月置卫】广寜后屯卫【明洪武二十六年正月置于旧懿州永乐八年徙治义州卫城】广寜中屯卫【元锦州属大寜路明洪武初州废二十四年九月置卫】广寜左屯卫【明洪武二十四年九月置于辽河西后徙广寜中屯卫城】广寜右屯卫【元广寜府地明洪武二十六年正月置于十三山堡二十七年迁于旧闾阳县之临海乡】广寜前屯卫【元瑞州属大寜路明洪武初属永平府七年七月州废二十六年正月置卫】寜逺卫【明宣徳五年正月分广寜前屯中屯二卫地置治汤池】沈阳中卫【元沈阳路明洪武初废三十一年闰五月置卫】沈阳左卫　沈阳右卫【俱明洪武中置建文初废寻复置后仍废】沈阳中屯卫【明洪武三十一年闰五月置建文中废寻复置属北平都司后属后军都督府寄治北直河间县】鐡岭卫【明洪武二十一年三月以古鐡岭城置二十六年四月迁于古嚚州之地即今治也东南有奉集县即古鐡岭城也接髙丽界明洪武初置县寻废又有咸平府元直辽东行省至正二年正月降为县洪武初废】三万卫【元开元路明洪武初废二十年十二月置三万卫于故城西二十一年徙卫于闻元城】辽海卫【明洪武二十三年三月置于牛家庄二十六年徙三万卫城】安乐州【明永乐七年置在三万卫城】
　　山西元置河东山西道宣慰司【治大同路】直中书省明洪武二年四月置山西等处行中书省【冶太原路】三年十二月置太原都卫【与行中书省同治】八年十月改都卫为山西都指挥使司九年六月改行中书省为承宣布政使司领府五直州三属州十六县七十九
　　太原府元冀寜路属河东山西道宣慰司明洪武元年十二月改为太原府领州五县二十阳曲【倚】太原【元曰平晋明洪武八年更名太原】榆次　太谷　祁　徐沟　清源　交城文水　夀阳　盂【元盂州明洪武二年降为县】静乐【元管州明洪武二年改为】
　　【静乐县】河曲【元省明洪武十三年十一月复置】　平定州领县一乐平忻州【明洪武初以州治秀容县省入】领县一定襄　代州【明洪武二年降为县八年二月复升为州】领县三五台【元台州明洪武二年改为五台县八年二月来属】繁峙【元坚州明洪武二年改为繁峙县八年二月来属】崞【元崞州明洪武二年降为县八年二月来属】　岢岚州【本岢岚县明洪武七年十月置八年十一月升为州】领县二岚【元岚州明洪武初降为县】兴【元兴州明洪武二年降为县八年十一月来属】保徳州【明洪武七年降为县八年十一月属岢岚州九年正月复升为州】
　　平阳府元晋寜路属河东山西道宣慰司明洪武元年改为平阳府领州六县二十八临汾【倚】襄陵　洪洞浮山　赵城【元属霍州明洪武二年改属】太平【元属绛州明洪武二年改属】岳
　　阳　曲沃【元属绛州明洪武二年改属】翼城【元属绛州明洪武二年改属】汾西蒲【元属隰州明洪武二年改属】灵石【旧属霍州万厯二十三年五月改属汾州府四十三年还属府】蒲州【元河中府明洪武二年改为蒲州以州治河东县省入】领县五临晋　荥
　　河　猗氏　万泉　河津　解州【明洪武初以州治解县省入】领县五安邑　夏　闻喜　平陆　芮城　绛州【明洪武初以州治正平县省入】领县三稷山　绛　垣曲　霍州【明洪武初以州治霍邑县省入】吉州领县一乡寜　隰州【明洪武初以州治隰川县省入】领县二大
　　寜　永和
　　汾州府元汾州属冀寜路明洪武九年直布政司万厯二十三年五月升为府领州一县七汾阳【倚元曰西河明洪武初省入州万厯二十三年五月复置更名】孝义　平遥　介休　石楼【旧属隰州万厯四十年改属】临【元临州属冀寜路明洪武二年降为县万厯二十三年五月来属】　永寜州【元石州属冀寜路明洪武初以州治离石县　省入隆庆元年更名万厯二十三年五月来属】领县一寜乡
　　潞安府元潞州属晋寜路明洪武二年直行中书省九年直布政司嘉靖八年二月升为潞安府领县八长治【倚元上党县明洪武二年省入州嘉靖八年二月复置更名】长子　屯留　襄垣　潞城　壶闗　黎城　平顺【嘉靖八年二月以潞城县青羊里置析黎城壶闗潞城三县地益之】
　　大同府元大同路属河东山西道宣慰司明洪武二年为府领州四县七大同【倚】懐仁　浑源州　应州【明洪武初以州治金城县省入】领县一山隂　朔州【明洪武初以州治鄯阳县省入西有武州元属大同路洪武初省】领县一马邑　蔚州【元属上都路之顺寜府至大元年十一月升为蔚昌府直上都路明洪武二年仍为州四年来属以州治灵仙县省入】领县三广灵　广昌【元曰飞狐明洪武初更名】灵丘
　　泽州元泽州属晋寜路明洪武初以州治晋城县省入二年直行中书省九年直布政司领县四髙平阳城　陵川　沁水
　　沁州元属晋寜路明洪武初以州治铜鞮县省入二年直行中书省九年直布政司万厯二十三年五月改属汾州府三十二年仍直布政司领县二沁源武乡
　　辽州元属晋寜路明洪武初以州治辽山县省入二年直行中书省九年直布政司领县二榆社　和顺山西行都指挥使司本大同都卫明洪武四年正月置【治白羊城】八年十月更名【寻徙治大同府】领卫二十五【宣府左右前万全左右懐安等卫改属万全都司】后领卫十四【朔州卫治州城安东中屯卫寄治应州城】大同前卫【明洪武七年二月置与行都司同城】大同后卫【明洪武二十五年八月置与行都司同城寻罢二十六年二月复置】大同中卫【明洪武二十五年八月置与行都司同城后罢】大同左卫【明洪武二十五年八月置与行都司同城后罢永乐元年九月复置七年徙治镇朔卫城】大同右卫【明洪武二十五年八月置与行都司同城后罢永乐元年九月复置七年徙治定边卫城】镇朔卫【明洪武二十六年二月置属行都司永乐元年二月徙治北直蓟州直后军都督府而卫城遂虚七年徙大同左卫来治正统十四年又徙云川卫来同治】定边卫【明洪武二十六年二月置属行都司永乐元年二月徙治北直通州直后军都督府而卫城遂虚七年徙大同右卫来治正统十四年又徙玉林卫来同治】阳和卫【元白登县属大同路明洪武初县废二十六年二月置卫宣徳元年徙高山卫来同治】天成卫【元天成县属兴和路明洪武四年五月改属大同府县寻废二十六年二月置卫后徙镇虏卫来同治】威逺卫【正统三年三月以净水坪置】平逺卫【成化十七年置与行都司同城嘉靖中徙今治西北有云内县本元云内州属大同路明洪武五年废宣徳中复置县属丰州正统十四年复废又有平地县元属大同路明洪武中废领千户所一井坪守御千户所成化二十年七月置】云川卫【明洪武二十六年二月置属行都司永乐元年二月徙治北直畿内直后军都督府宣徳元年还旧治仍属行都司正统十四年徙治旧镇朔卫城与大同左卫同治而卫城遂虚】玉林卫【明洪武二十六年二月置属行都司永乐元年二月徙治北直畿内直后军都督府宣徳元年还旧治仍属行都司正统十四年徙治旧定边卫城与大同右卫同治而卫城遂虚】镇逺卫【明洪武二十六年二月置属行都司永乐元年二月徙治北直畿内直后军都督府宣徳元年还旧治仍属行都司正统十四年徙治天成卫城与天成卫同治而卫城遂虚】高山卫【明洪武二十六年二月置属行都司永乐元年二月徙治北直畿内直后军都督府宣徳元年徙阳和卫城与阳和卫同治仍属行都司而卫城遂虚嘉靖二年九月置高山守御千户所于此属大同前卫】宣徳卫【元宣宁县属大同路明洪武中县废二十六年二月置宣徳卫后废】东胜卫【元东胜州属大同路明洪武四年正月州废置卫二十五年八月分置东胜左右中前五卫属行都司二十六年二月罢中前后三卫永乐元年二月徙左卫于北直卢龙县右卫于北直遵化县直后军都督府三月置东胜中前后三千户所于怀仁等处守御而卫城遂虚正统三年九月复置后仍废西北有丰州元属大同路明洪武中废宣徳元年复置正统中内徙复废又有浄州路元直中书省明洪武中废领千户所五实保齐千户所　五花城千户所　格尔和诺克千户所　珠千户所　翁吉喇特千户所俱明洪武四年正月置】








　　钦定续通典卷一百四十一
　　钦定四库全书
　　钦定续通典卷一百四十二
　　州郡
　　明【河南　陜西】
　　河南元以河北地直中书省河南地置河南江北行中书省【治汴梁路】明洪武元年五月置中书分省【治开封府】二年四月改分省为河南等处行中书省三年十二月置河南都卫八年十月改都卫为都指挥使司九年六月改行中书省为承宣布政使司领府八直州一属州十一县九十六
　　开封府元汴梁路属河南江北行省明洪武元年五月为开封府八月建北京十一年京罢领州四县三十祥符【倚东为开封县元时同治郭内明洪武中省】陈留　杞　通许　太康尉氏　洧川　鄢陵　扶沟　中牟　阳武　原武【东南有安城县明洪武初置正统中废】封丘　延津　兰阳　仪封【故属雎州明洪武十年五月改属南阳府后来属】新郑【故属均州穆宗降庆五年改属】　陈州【明洪武初以州治宛丘县省入】领县四商水【明洪武初废四年七月复置】西华　项城【东北有故城今治本南顿县之殄冦镇也宣徳三年迁】沈丘【故属颍州明洪武初废治十年改乳香台廵检司置来属北有南顿县洪武初废】　许州【明洪武初以州治长社县省入】领县四临颍襄城　郾城　长葛　禹州【元曰均州明洪武初以州治阳翟县省入万厯三年四月避讳改曰禹州】领县一宻　郑州【明洪武初以州治管城县省入】领县四荥阳　荥泽【元直汴梁路明洪武中改属】河隂　汜水
　　河南府元河南府路属河南江北行中书省明洪武元年为府领州一县十三洛阳【倚】偃师　巩　孟津　宜阳　永宁　新安　渑池【元属陜州明洪武中改属】登封　嵩【元嵩州属南阳府明洪武二年四月降为县来属】卢氏【元属嵩州明洪武元年四月属南阳府三年三月属陜州万厯初改属府】　陜州【元属河南府路明洪武元年四月改属南阳府以州治陜县省入】领县二灵寳　阌乡
　　归徳府元直河南江北行省明洪武元年五月降为州属开封府嘉靖二十四年六月升为府领州一县八商丘【倚元曰睢阳明洪武初省嘉靖二十四年六月复置更名】宁陵　鹿邑【元属亳州明洪武中改属】夏邑【元曰下邑明洪武初更名】永城【明洪武元年五月属开封府十一月来属】虞城【元属济宁路明洪武二年来属】　睢州【元属汴梁路明洪武初属开封府以州治襄邑县省入十年五月降为县十三年十一月复升为州嘉靖二十四年六月来属】领县二考城【元末省明洪武四年八月复置属开封府十年五月复省十三年十一月复置属州】柘城【元末省明洪武四年八月复置属开卦府十年五月省入宁陵县十三年十一月复置属州】
　　汝宁府元直河南江北行省明洪武初因之领州二县十二汝阳【倚明洪武初县废四年七月复置】真阳【元属息州明洪武四年省入汝阳县治十八年十二月仍置县】上蔡【明洪武初废四年五月复置】新蔡【元属息州后废明洪武四年五月复置改属】西平　确山【明洪武十年五月省入汝阳县十三年十一月复置成化十一年九月改属信阳州治二年八月仍属府】遂平　信阳州【元为信阳县属信阳州后废明洪武元年十月置信阳州于此属河南分省四年二月属中都临濠府七年八月改属十年五月降为县成化十一年九月复升为州】领县一罗山【元信阳州治后州县俱废明洪武元年十月置州于旧信阳县复置罗山县属焉十年五月直汝宁府成化十一年九月还属州】　光州【明洪武初以州治定城县省入四年二月改属中都临濠府十三年仍来属】领县四光山　固始　息【元息川明洪武四年二月属中都临濠府寻降为县属颍州七年仍来属】商城【成化十一年四月析固始县地置】
　　南阳府元直河南江北行省明洪武初因之领州二县十一南阳【倚】镇平【明洪武十年五月省入南阳县十三年十一月复置】唐【明洪武三年以故比阳县地置】泌阳【元为唐州治明洪武二年省入州十三年十一月州废复置县】桐栢【本唐县之桐栢镇廵检司成化十二年十二月改置县】南召【成化十三年十二月以南阳县南召堡置】邓州【元治穰县明洪武二年二月县废十三年十一月复置县十四年五月复省入州】领县三内乡　新野　淅州【成化六年析内乡县地置】　裕州【明洪武初以州治方城县省入】领县二舞阳　叶
　　懐庆府元懐庆路直中书省明洪武元年十月为府属河南分省领县六河内【倚】济源【元属孟州明洪武十年五月改属府】修武　武陟　孟【元孟州明洪武初以州治河阳县省入十年五月降为县】温【元属孟州明洪武十年五月改属府】
　　卫辉府元卫辉路直中书省明洪武元年八月为府十月属河南分省领县六汲【倚】胙城【明洪武十年五月省入汲县十三年十一月复置】新乡　获嘉【明洪武十年五月省入新乡县十三年十一月复置】淇【元淇州后废明洪武元年九月复置十二月降为县】辉【元辉州后废明洪武元年九月复置十二月降为县】彰徳府元彰徳路直中书省明洪武元年闰七月为府十月属河南分省领州一县六安阳【倚元末县废明洪武元年九月复置】临漳【元末废明洪武元年九月复置】汤隂【元末废明洪武元年九月复置】林【元林州后废明洪武元年九月复置二年四月降为县】　磁州【元治阳县属广平路后州县俱废明洪武元年十一月复置州属广平府二年四月来属】领县二武安【元末废明洪武元年十一月复置】渉【元属真定路后废明洪武元年十一月复置属真定府二年四月来属】
　　汝州元属南阳府明洪武初以州治梁县省入成化十二年九月直布政司领县四鲁山　郏　寳丰【成化十一年四月析汝州地置】伊阳【成化十二年十二月以汝州之伊□故县置析嵩及鲁山二县地益之】陜西元置陜西等处行中书省【治奉元路】又置甘肃等处行中书省【治甘州路】明洪武二年四月置陜西等处行中书省【治西安府】三年十二月置西安都卫【与行中书省同治】八年十月改都卫为陜西都指挥使司九年六月改行中书省为承宣布政使司领府八属州二十一县九十有五
　　西安府元奉元路属陜西行省明洪武二年三月改为西安府领州六县三十一长安【倚】咸宁【倚】咸阳　泾阳兴平　临潼　渭南【旧属华州嘉靖三十八年十一月改属府】蓝田　鄠盩厔　髙陵　富平【旧属耀州万厯三十六年改属府】三原【旧属耀州治】
　　【三年十一月改属府】醴泉【旧属干州嘉靖三十八年十一月改属府】　华州领县二华隂　蒲城　商州【明洪武七年五月降为县成化十三年三月仍为州】领县四商南【成化十三年三月以商县之层峯驿置】雒南【元曰洛南属商州明洪武七年五月改属华州成化十三年三月复来属天啓初改洛为雒】山阳【本商县之丰阳廵检司成化十二年十二月改为县】镇安【景泰三年以咸宁县野猪坪置属府成化十三年三月改属州】　同州领县五朝邑【旧属蒲州明洪武九年八月来属】郃阳　韩城　澄城　白水　耀州领县一同官　干州领县二武功　永寿　邠州【元直陜西行省明洪武中来属以州治新平县省入】领县三淳化　三水【成化十三年九月析淳化县地置】长武【万厯十一年三月以邠州宜禄镇置】
　　鳯翔府元属陜西行省明洪武二年三月因之领州一县七鳯翔　岐山　寳鸡　扶风　郿【元属奉元路明洪武二年来属】麟游　汧阳【旧属陇州嘉靖三十八年十一月改属府】　陇州【元属巩昌总帅府延祐四年十一月省州治汧源县入州明洪武二年来属】
　　汉中府元兴元路属陜西行省明洪武三年五月为府六月改名汉中府领州一县八南郑【倚】褒城【明洪武十年六月省入南郑县后复置】城固　洋【元洋州明洪武三年降为县十年六月省入西乡后复置】西乡鳯【元鳯州明洪武七年七月降为县】沔【元沔州属四川广元路明洪武三年改属汉中府省州治】
　　【铎水县入州七年七月降为县十年六月省入畧阳后复置成化二十一年六月属宁羌州嘉靖三十八年十一月仍属府西南有大安县洪武初废】　宁羌州【本宁羌卫明洪武三十年九月以沔县之大安地置成化二十一年六月置州属府】领县一略阳【元属沔州明洪武三年属府成化二十一年六月改属】
　　延安府元延安路属陜西行省明洪武二年五月为府领州三县十六肤施【倚】安塞　甘泉　安定　保安宜川　延川　延长　青涧【旧属绥徳州嘉靖四十一年改属府】　鄜州领县三洛川　中部　宜君　绥徳州【明洪武十年五月省入府后复置】领县一米脂　葭州【明洪武七年十一月降为县属绥徳州十三年十一月复升为州属府】领县三呉堡【元属州明洪武七年十一月改属绥徳寻省十三年十一月复置还属】神木【明洪武初省十三年十一月复置】府谷【明洪武初省十三年十一月复置】
　　庆阳府元属巩昌总帅府明洪武二年五月直行省领州一县四安化【倚元省明洪武中复置】合水　环【元环州属巩昌总帅府明洪武初降为县来属】真宁【旧属宁州万厯二十九年改属府】　宁州【元属巩昌总帅府明洪武中来属】
　　平凉府元属巩昌总帅府明洪武三年五月直行省领州三县七平凉【倚】崇信　华亭　镇原【元镇原州属巩昌总帅府明洪武初降为县来属】隆徳【旧属靖宁州嘉靖三十八年十一月改属府】　泾州【元直陜西行省明洪武三年以州治泾川县省入来属】领县一灵台　静宁州【元属巩昌总帅府明洪武中来属】领县一庄浪【元庄浪州直陜西行省明洪武三年属鳯翔府八年三月降为县来属】　固原州【本固原守御千戸所景泰三年以故原州城置成化四年升为卫治十五年置州属府南有开成州元直陜西行省治开成县明洪武二年省州以县属平凉府成化三年废县又东南有广安州元属开成州明洪武二年省西北有西安守御千戸所成化五年以旧西安州置】
　　巩昌府元属巩昌总帅府明洪武二年四月直行省领州三县十四陇西【倚】安定【元定西州属巩昌总帅府至正十二年三月改名安定州明洪武十年降为县属府】防宁【元防州属巩昌总帅府至正十二年三月改为防宁州明洪武十年降为县属府】通渭　漳　宁逺　伏羌　西和【元西和州属巩昌总帅府明洪武十年降为县属府】成【元成州属巩昌总帅府明洪武十年降为县属府】　秦州【元属巩昌总帅府明洪武二年属府省州治成纪县入州】领县三秦安　清水　礼【元礼店文州军民元帅府属吐蕃宣慰司明洪武四年十一月置礼店千戸所十一年属岷州卫十五年改属秦州卫成化九年十二月置礼县于所城属州】　阶州【元属巩昌总帅府明洪武四年降为县属府十年六月复为州】领县一文【元文州至元九年十月置属吐蕃宣慰司明洪武四年降为县属府十年六月改属州二十三年三月省成化九年十二月复置仍属州】　徽州【元属巩昌总帅府明洪武十年六月降为县属府后复升为州】领县一两当【明洪武十年六月省入徽县后复置属州】
　　临洮府元临洮府属巩昌总帅府泰定元年九月改为临洮路明洪武二年九月仍为府领州二县三狄道【倚】渭源　兰州【元属巩昌总帅府明洪武二年九月降为县来属成化十三年九月复为州】领县一金【元金州属巩昌总帅府明洪武二年九月降为县属府成化十三年改属州】　河州【元河州路属吐蕃宣慰司明洪武四年正月置河州卫属西安都卫六年正月置河州府属陜西行中书省七年七月置西安行都卫于此领河州朶甘斯乌斯藏三卫八年十月改行都卫为陜西行都指挥使司九年十二月行都指挥使司废卫属陜西都指挥使司十年分卫为左右十二年七月府废改左卫于洮州升右卫为军民指挥使司成化九年十二月置州属府改军民指挥使司为卫西北有积石州元属吐蕃宣慰司明洪武四年正月改置积石州千戸所西南有贵徳州元属吐蕃宣慰司明洪武八年正月改置归徳守御千戸所又南有宁河县东北有安乡县元俱属河州路明洪武三年废六年复置十二年复废】
　　灵州元属宁夏府路明洪武三年罢治十三年九月复置直布政司
　　兴安州元金州属兴元路万厯十一年八月更名二十三年直布政司领县六平利【元末省明洪武三年置属四川大宁州五年二月来属十年六月复省后复置】石泉【元末省明洪武三年置属四川大宁州五年二月来属嘉靖三十八年十一月改属汉中府万厯十一年还属州】洵阳【元末省明洪武三年复置五年二月来属】汉隂【元末省明洪武三年复置十年六月省入石泉县后复置属州嘉靖三十八年十一月改属汉中府万厯十一年还属州】白河【成化十二年十二月以洵阳县白河堡置属湖广郧阳府十三年九月来属】紫阳【正徳七年十一月以金州紫阳堡置初治紫阳滩之左嘉靖三十五年迁于滩右】
　　洮州卫元洮州属吐蕃宣慰司明洪武四年正月置洮州军民千戸所属河州卫十二年二月升为洮州卫军民指挥使司属陜西都司
　　岷州卫元岷州以旧祐川县地置属吐蕃宣慰司明洪武四年正月置岷州千戸所属河州卫十一年七月升为卫属陜西都司十五年四月升军民指挥使司嘉靖二十四年又置州改军民指挥使为卫四十年闰五月州废仍置军民指挥使司【东北有铁州元属吐蕃宣慰司明洪武四年正月置铁城千戸所属河州卫后废】领所一西固城守御军民千戸所【本西固城千戸所明洪武七年三月置属巩昌府十五年四月改置来属】
　　榆林卫成化六年三月以榆林川置
　　宁夏卫元宁夏府路属甘州行省明洪武三年为府五年府废二十六年七月置卫二十八年四月罢永乐元年正月复置领千戸所四灵州守御千戸所【明洪武十六年十月置治十三年九月复置灵州于所城】兴武守御千戸所【正徳元年以兴武营置】韦州守御千戸所【治十年以故韦州置】平虏千戸所【嘉靖三十年以平虏城置】宁夏前卫在宁夏城内明洪武十七年置　宁夏左屯卫　宁夏右屯卫亦俱在宁夏城内明洪武二十五年二月置后废三十五年十二月复置
　　宁夏后卫本花马池守御千戸所成化十五年置正徳元年改卫
　　宁夏中卫元应理州属宁夏府路明洪武三年州废永乐元年正月置卫【东南有鸣沙州元属宁夏府路明洪武初废】
　　靖虏卫正统二年以故防州地置属陜西都司
　　陜西行都指挥使司元甘肃等处行中书省治甘州路明洪武五年十一月置甘肃卫二十五年罢二十六年陜西行都指挥使司自庄浪徙置于此领卫十二守御千戸所四甘州左卫【倚元甘州路明洪武初废二十三年十二月置甘州左卫二十七年十一月罢二十八年六月复置】甘州右卫　甘州中卫【俱明洪武二十五年三月置】甘州前卫　甘州后卫【俱明洪武二十九年置以上四卫俱与甘州左卫同城】肃州卫【元肃州路属甘肃行省明洪武二十七年十一月置卫】山丹卫【元山丹州直甘肃行省明洪武初废二十三年九月置卫属陜西都司后来属】永昌卫【元永昌路属甘肃行省至正三年七月改永昌等处宣慰司明洪武初废十五年三月置卫属陜西都司后来属】凉州卫【元西凉州属永昌路明洪武九年十月置卫属陜西都司后来属】镇番卫【本临河卫明洪武中以小河滩城置三十年正月更名建文中罢永乐元年六月复置】庄浪卫【明洪武五年十一月以永昌地置十二年正月置陜西行都指挥使司于卫城二十六年行都司徙于甘州建文中改卫为守御千戸所寻复改所为卫属陜西都司后来属】西宁卫【元西宁州直甘肃行省明洪武初废六年正月置卫宣徳七年十一月升军民指挥使司属陜西都司后来属】碾伯守御千戸所【本碾北地明洪武十一年三月置庄浪分卫七月改置碾北卫后废而徙西宁卫右于戸所于此成化中更名】沙州卫【元沙州路属甘肃行省明洪武初废永乐元年置卫正统间废】镇夷守御千戸所【明洪武三十年以甘州卫地置建文二年罢永乐元年复置】古浪守御千戸所【正统三年六月以庄浪卫地置】髙台守御千戸所【景泰七年以甘州卫之髙台站置】















　　钦定续通典卷一百四十二
<史部,政书类,通制之属,钦定续通典>
　　钦定四库全书
　　钦定续通典一百四十三
　　州郡
　　明【四川　江西】
　　四川元置四川等处行中书省【治成都路】又置罗罗防庆等处宣慰司【治建昌路】属云南行中书省明洪武四年七月置四川等处行中书省九月置成都都卫【与行中书省同治】八年十月改都卫为四川都指挥使司领招讨司一宣慰司二安抚司五长官司二十二及诸卫所九年六月改行中书省为承宣布政使司领府十三直州六宣抚司一安抚使一属州十五县百十一长官司十六
　　成都府元成都路明洪武四年为府领州六县二十五成都【倚】华阳【倚】双流【明洪武十年五月省入华阳县十三年十一月复置】郫　温江　新繁【明洪武十年五月省入成都县十三年十一月复置】新都　彭【元彭州明洪武十年五月降为县东有故蒙阳县元属彭州明洪武十年五月省】崇宁【元属彭州明洪武四年属府十年五月省入灌县十三年十一月复置】灌【元灌州明洪武中降为县】金堂【明洪武十年五月省入新都县十三年十一月复置】仁寿　井研【明洪武六年十二月置十年五月省入仁夀县十三年十一月复置】资【明玉珍置资州明洪武初降为县】内江【明洪武中置】安【元安州明洪武中降为县】简州【明洪武六年降为县正徳八年又升为州】领县一资阳【明洪武六年十二月置属】
　　【府十年五月省入简县成化元年七月复置仍属府正德中改属州】　崇庆州【元治晋原县明洪武中省县入州西北有永康县东南有江源县明玉珍复置洪武初省】领县一新津　汉州【明玉珍复置雒县为州治明洪武四年省县入州】领县三什邡【明洪武十年五月省入绵竹县十三年十一月复置】绵竹　德阳【明洪武十年五月省入汉州十三年十一月复置】　绵州【元属潼川府明洪武三年来属十年五月降为县十三年十一月复为州】领县二罗江【明洪武六年十二月省入绵州十三年十一月复置】彰明【明洪武十年五月省入绵县十三年十一月复置】茂州【元治汶山县属陜西行省吐蕃宣慰司明洪武中省县入州十六年复置县后复省】领县
　　一汶川　威州【元以州治保宁县省入明玉珍复置县明洪武二十年五月复省县入州东有通化县洪武三年省】领县一保【明洪武六年分保宁县地置】
　　保宁府元属广元路明洪武四年直行省领州二县八阆中【倚】苍溪【明洪武十年五月省入阆中县十三年十一月复置】南部【明洪武十年五月省入闽中县十三年十一月复置】广元【元广元路治绵谷县明洪武四年改为府九年四月降为州来属以绵谷县省入十三年十一月复置绵谷县二十二年六月降州为县复省绵谷县入焉】昭化【元属广元路明洪武十年五月省入广元州十三年十一月复置属府】　劒州【元属广元路明洪武六年以州治普安县省入来属九年省十三年十一月复置】领县一梓潼　巴州【元属广元路明洪武九年四月以州治化城县省入又改州为县来属正徳九年复为州东有曽口县元属州后废】领县二通江【旧属府正徳九年改属州】南江【正徳十一年置】
　　顺庆府元顺庆路明洪武中为府领州二县八南充【倚】西充【明洪武十年五月省入南充县十三年十一月复置】　蓬州【元属顺庆路明洪武中以州治相如县省入】领县二营山【明洪武十年五月省入蓬州十三年十一月复置】仪陇【明洪武十年五月省入蓬州十三年十一月复置】　广安州【元广安府属顺庆路明洪武四年降为州来属十年五月以州治渠江县省入】领县四岳池　渠【元渠州属顺庆路至元二十六年五月省州治流江县入焉明洪武九年四月降为县】邻水【成化元年七月置】大竹【元属渠州明洪武九年来属】
　　夔州府元夔州路属四川南道宣慰司明洪武四年为府九年四月降为州属重庆府十年五月直布政司十三年十一月复为府领州一县十二奉节【倚明洪武九年四月省十三年十一月复置】巫山　大昌【明洪武十三年十一月置】大宁【元大宁州明洪武九年降为县】云阳【元云阳州明洪武六年十二月降为县】万【元万州明洪武六年十二月降为县西有武宁县明洪武四年省】开【元开州明洪武六年八月置九月降为县】梁山【元梁山州治梁山县明洪武六年十二月省州存县十年五月改属忠州后来属】新宁【元属逹州明洪武三年改属重庆府十年五月省入梁山县十三年十一月复置来属】建始【元属施州明洪武中来属】　达州【元治通川县明洪武九年四月降为县省通川县入焉正徳九年复升为州】领县二东乡【成化元年七月置】太平【正德十年析东乡县地置】
　　重庆府元重庆府属四川南道宣慰司明洪武中为府领州三县十七巴【倚】江津　壁山【成化十九年三月析巴县地置】永川【明洪武六年十二月置】荣昌【明洪武六年十二月置西北有昌宁县明玉珍置洪武七年省】大足【明玉珍置属合州明洪武四年改属府】安居【成化十七年九月析铜梁遂宁二县地置】綦江【元綦江长官司属播州明玉珍改为县明洪武中来属】南川【明洪武十年五月省入綦江县十三年十一月复置】长寿【明洪武六年九月置属涪州寻改属府】黔江【元属绍庆府明洪武五年十二月省入彭水县十一年九月置黔江守御千戸所十四年九月复置县来属】　合州【元治石照县明玉珍省县入焉】领县二铜梁　定逺　忠州【元治临江县明洪武中以县省入】领县二酆都【元曰丰都明洪武十年五月省入涪州十三年十一月复置曰酆都东南有南宾县洪武中省】垫江【明玉珍置属州】　涪州领县二武隆【元曰武龙明洪武十年五月省入彭水县十三年十一月复置曰武隆】彭水【元绍庆府治此属四川南道宣慰司明洪武四年府废改属重庆府洪武十年五月来属】
　　遵义军民府元播州宣慰司属湖广行省明洪武五年正月改属四川十五年二月改属贵州都司二十七年四月改属四川布政司万厯二十九年四月改置遵义军民府领州一县四遵义【倚元播州总管明洪武五年正月改为播州长官司万厯二十九年四月改县】桐梓【万厯二十九年四月以旧夜郎县望草地置】　真安州【元珍州思宁长官司明玉珍改真州明洪武十七年置真州长官司万厯二十九年四月改置】领县二绥阳【万厯二十九年四月以旧绥阳县地置】仁懐【万厯二十九年四月以旧怀阳县地置】
　　叙州府元叙州路属叙南等处蛮夷宣抚司至元二十三年正月降为县明洪武六年六月置府领州一县九宜宾【倚西北有宣化县明洪武中省】南溪　庆符【明洪武十年五月省入宜宾县十三年十一月复置】富顺【元富顺州明洪武中降为县】长宁【元长宁军属马湖路泰定二年十月改为州明洪武五年降为县】兴文【元戎州属马湖路明洪武四年降为县来属万厯二年二月改曰兴文】隆昌【本富顺县隆桥马驿隆庆元年置县析荣昌富顺二县及泸州地属之】　高州【元属叙南宣抚司明洪武五年降为县属府正徳十三年四月复为州】领县二筠连【元筠连州冶腾州县属永宁路寻废县存州明洪武四年降州为县属叙州府六年十二月改属绵州寻仍属叙州府十年五月省入高县十三年十一月复置仍属叙州府正徳十三年四月来属】珙【元下罗计长官司属叙南宣抚司明玉珍改为珙州明洪武四年降为县十年五月省入高县十三年十一月复置属府正徳十三年四月来属】龙安府元龙州属广元路明玉珍置龙州宣慰司明洪武六年十二月复置龙州十四年正月改松潘等处安抚司二十年正月仍改为龙州二十二年九月改龙州军民千户所二十八年十月升龙州军民指挥使司后复曰龙州宣德七年改龙州宣抚司直布政司嘉靖四十五年十二月改曰龙安府领县三平武【倚本名宁武万厯十入年四月置后更名东有青川守御千户所明洪武四年十月以旧青川县置属四川都司嘉靖四十五年十二月来属】江油【元省明玉珍复置明洪武十年五月省入梓潼县十三年十一月复置属劒州嘉靖四十五年十二月来属】石泉【元属安州明洪武中州废改属成都府嘉靖四十五年十二月来属】马湖府元马湖路属叙南宣抚司明洪武四年十二月为府领县一长官司四屏山【倚本泥溪长官司明洪武四年十二月置万厯十七年三月改县】平夷长官司【明洪武四年十二月置】蛮夷长官司【明洪武四年十二月置】沐川长官司【元置明洪武四年十二月改为州寻复】雷坡长官司【明洪武四年十二月置二十六年省】
　　镇雄府元芒部路属云南行省明洪武十五年正月为府十六年正月改属四川布政司十七年五月升为军民府嘉靖五年四月改府名万厯三十七年五月罢称军民府【北有益良州强州元俱属芒部路明洪武十七年后废又有阿头易溪易娘三蛮部元属乌撒路明洪武十五年三月属芒部府十七年又改阿头部为阿都府属四川布政司后俱废】领长官司五白水江酬长官司【正徳十六年十一月置】懐德长官司【本却佐寨】威信长官司【本母响寨】归化长官司【本□良寨】安静长官司【本落角寨四司俱嘉靖五年四月改置】
　　乌防军民府元乌路属四川行省明洪武十五年正月为府属云南布政司十六年正月改属四川布政司十七年五月升为军民府【北有归化州明洪武十五年三月置属府寻废】乌撒军民府元乌防路属四川行省明洪武十五年正月为府属云南布政司十六年正月改属四川布政司十七年五月升为军民府
　　东川军民府元东川路属云南行省明洪武十五年正月为府十七年五月升为军民府改属四川布政司二十一年六月废二十六年五月复置
　　潼川州元潼州府直四川行省明洪武九年四月降为州以州治栖县省入直布政司领县七射洪【明洪武十年五月省入盐亭县十三年十一月复置】中江【明洪武十年五月省入州十三年十一月复置】盐亭遂宁【元遂宁州明五珍省州治小溪县入焉明洪武九年四月降州为县】蓬溪【元属遂宁州明】
　　【洪武十年五月省入遂宁县十三年十一月复置】安岳【明洪武四年于县置普州九年州废】乐至【成化元年七月置属州正徳九年改属简州嘉靖元年四月还属】
　　眉州元属嘉定府路明洪武九年四月降为县仍属嘉定州十三年十一月复为州直布政司领县三彭山【明洪武十年五月省入眉县十三年十一月复置】丹棱【明洪武六年十二月置属嘉定府十年五月省入眉县十三年十一月复置来属】青神【明洪武十年五月省入嘉定州十三年十一月复置还属】卭州元属嘉定府路明洪武九年四月降为县仍属嘉定州成化十九年二月复为州直布政司领县二大邑【明洪武十年五月省入卭县十三年十一月复置属嘉定州成化十九年二月还属】蒲江【元省入州明洪武六年十二月复置属嘉定府成化十九年二月还属】
　　嘉定州元嘉定府路明洪武四年为府九年四月降为州以州治龙游县省入直布政司领县六峩眉　夹江　洪雅【元省入夹江明成化十八年五月复置】犍为　荣【本荣州明洪武六年十二月置九年四月降为县】威逺【明洪武六年十二月置属嘉定府十年五月省入荣县十三年十一月复置】
　　泸州元属重庆路明洪武六年直四川行省九年直布政司领县三纳溪　江安　合江
　　雅州元属陜西行省吐蕃宣慰司明洪武四年以州治严道县省入九年直布政司领县三名山【明洪武十年省入州十三年十一月复置东北有百丈县元属州明洪武中省】荣经【明玉珍省入严道县明洪武中复置】芦山【元曰泸山后省明洪武六年十二月复置改为芦山】
　　永宁宣抚司元永宁路明洪武七年为永宁长官司八年正月升宣抚司天启三年废地属叙州府领长官司二九姓长官司【元九姓罗氏党蛮夷长官千戸明洪武六年十二月改置天启六年改属泸州】太平长官司【元大坝军民府明洪武中废成化四年四月改置】
　　天全六畨招讨司元六番招诏使明洪武六年十二月改置直四川布政司二十一年二月改都司松潘卫元松州属云南行省明洪武初因之十二年四月兼置松州卫十三年八月罢卫末几复置卫二十年正月罢州改卫为松潘等处军民指挥使司属四川都司嘉靖四十二年罢军民司止为卫【北有潘州卫明洪武中以故潘州置二十年省入】领千户所一长官司十六安抚司五小河守御千戸所【宣徳四年正月置】占藏先结簇长官司　蜡匝簇长官司　白马路簇长官司　山洞簇长官司　阿昔洞簇长官司　北定簇长官司　麦匝簇长官司　者多簇长官司　牟力结簇长官司　班班簇长官司　祈命簇长官司　勒都簇长官司　包藏先结簇长官司【以上十三司俱明洪武十四年正月置】阿用簇长官司【宣徳十年五月置】潘斡寨长官司【正统五年七月置】别思寨长官司【宣德十年五月置】八郎安抚司【永乐十五年二月置】麻儿匝安抚司【宣徳二年三月以阿乐地置】阿角寨安抚司　芒儿者安抚司【二司俱正统五年七月置】思曩日安抚司【正统十一年七月置】
　　叠溪守御军民千户所本叠溪右千户所明洪武十一年以古翼州置属茂州卫二十五年改置直都司领长官司二叠溪长官司　郁即长官司【俱永乐元年正月置】黎州守御军民千户所本黎州长官司明洪武九年七月置十一年六月升安抚司直布政司万厯二十四年降为千户所直都司【东北有黎州属陜西行省吐蕃宣慰司元属陜西明洪武五年省州治汉源县入州永乐后废】
　　平茶洞长官司元溶江芝子平茶等处长官司明洪武八年正月置属酉阳宣抚司十七年直布政司溶溪芝蔴子坪长官司元溶江芝子平茶等处长官司明洪武八年改置属湖广思南宣慰司十七年五月直四川布政司
　　安宁宣抚司成化十三年二月置领长官司二懐逺长官司　宣化长官司【俱成化十三年二月与宣抚司同置】
　　酉阳宣慰司元酉阳州属懐徳府明玉珍改沿边溪洞军民宣慰司明洪武五年四月仍置酉阳州兼置酉阳宣慰司州寻废八年正月改宣慰为宣抚司属四川都司永乐十六年改属重庆卫天启元年升为宣慰司领长官司三石耶洞长官司【元石耶军民府明洪武八年正月改为长官司】邑梅洞长官司【元佛乡洞长官司明玉珍改邑梅沿边溪洞军民府明洪武八年正月改置】麻兎洞长官司【明洪武八年正月置】
　　石柱宣慰司元石砫军民宣抚司明玉珍改安抚司明洪武八年正月为宣抚司属重庆卫嘉靖四十二年改属夔州卫天启元年升为宣慰司
　　四川行都指挥使司元罗罗防庆等处宣慰司治建昌路属云南行省明洪武十五年罢宣慰司二十七年九月置四川行都指挥使司【冶建昌卫】领卫五所八长官司五建昌卫军民指挥使司【元建昌路属罗罗防庆宣慰司明洪武十五年正月为府属云南布政司兼置卫属云南都司十月卫府俱改属四川二十五年六月府废升卫为军民指挥使司二十七年九月来属】领守御千户所四长官司三【东有建安州永宁州又东有里州东南有润州西南有泸州隆州元俱属建昌路明洪武十五年三月俱属建昌府东有北社县元属永宁州明洪武十五年三月因之寻改为碧舍县又西有徳州元属徳昌路明洪武十五年三月属徳昌府二十七年后府州县俱废】守御礼州后千户所　守御礼州中中千户所【元礼州属建昌路明洪武十五年三月属建昌府兼置二守御所属卫二十七年后州废北有泸沽县元属礼州明洪武十五年三月因之亦二十七年后废】守御打冲河中前千户所【明洪武二十七年二月置】守御德昌千戸所【明洪武十五年置南有徳昌路元属罗罗防庆宣慰司明洪武十五年三月为府属云南布政司十月改属四川布政司二十七年后废】昌州长官司【元属徳昌路明洪武十五年三月属徳昌府永乐二年七月改置】威龙长官司【元威龙州属徳昌路明洪武十五年三月以龙为隆属徳昌府永乐二年七月改置】普济长官司【元普济州属徳昌路明洪武十五年三月属徳昌府永乐二年七月改置】宁番卫军民指挥使司【元苏州属建昌路明洪武十五年三月属建昌府二十一年十月兼置苏州卫属四川都司二十五年六月州废升卫为军民指挥使司二十六年更名属四川都司二十七年九月来属东有中县元属建昌路明洪武十五年三月改属永寜州十七年改属苏州后废】领千户所一守御冕山桥后千户所【正统七年以冕山堡置】越嶲卫军民指挥使司【明洪武二十五年七月置属四川都司二十七年九月来属】领千户所一长官司一镇西后千户所【治中置】卭部长官司【元卭部州属建昌路明洪武十五年三月属建昌府二十七年四月升军民府后仍为州属越巂卫永乐元年五月改为长官司】盐井卫军民指挥使司【元柏兴府治闰盐县属罗罗防庆宣慰司明洪武十五年三月属云南布政司二十四年二月降为州省闰盐县入焉二十六年六月州废置卫属四川都司二十七年九月来属北有金县元属柏兴府明洪武十五年三月因之十七年后废】领千户所一长官司一打冲河守御中左千户所【明洪武二十五年置】马刺长官司【永乐初置】防川卫军民指挥使司【本防川守御千戸所明洪武十五年置属建昌卫二十五年六月升军民千户所十一月升防川卫军民指挥使司属四川都司二十七年九月来属北有会川路元属罗罗防庆宣慰司明洪武十五年三月为府属云南布政司十月改属四川布政司二十六年四月府废堕其城二十七年四月复置府后复废又西有永昌州南有武安州又有黎汉州元俱属会川路明洪武十五年三月俱属防川府十月俱改为县二十四年二月复俱为州东南有姜州元属建昌路又有防理州元属防川路明洪武十五年三月俱改属东川府北有麻龙州元属防川路明洪武十五年三月改属东川府又有麻龙县明洪武十七年改属麻龙州二十七年后府州县俱废】领千户所一守御述易千户所【明洪武二十五年闰十二月置】
　　江西元置江西等处行中书省【治龙兴路】明太祖壬寅年正月因之【正月治吉安府二月还治洪都】明洪武三年十二月置江西都卫【与行中书省同治】八年十月改都卫为都指挥使司九年六月改行中书省为承宣布政使司领府十三州一县七十七
　　南昌府元龙兴路属江西行省明太祖壬寅年正月为洪都府癸卯年八月改曰南昌府领州一县七南昌【倚】新建【倚】丰城【元富州明洪武九年十二月改为丰城县】进贤　奉新　靖安武宁　宁州【元分宁县为宁州治明洪武初改县为宁县省州入焉治十六年升县为州】
　　瑞州府元瑞州路属江西行省明洪武二年为府领县三高安【倚】上高　新昌【元新昌州明洪武初降为县】
　　九江府元江州路属江西行省明太祖辛丑年为九江府领县五徳化【倚】徳安　瑞昌　湖口　彭泽
　　南康府元南康路属江西行省明太祖辛丑年八月为西宁府壬寅年四月改曰南康府领县四星子【倚】都昌建昌【元建昌州明洪武初降为县】安义【正徳十三年二月析建昌县安义等五乡置】
　　饶州府元饶州路属江浙行省明太祖辛丑年八月为鄱阳府江南行省寻曰饶州府来领县七鄱阳【倚】余干【元余干州明洪武初降为县】乐平【元乐平州明洪武初降为县】浮梁【元浮梁州明洪武初降为县】德兴　安仁　万年【正徳七年以余干县之万春乡置析鄱阳乐平及贵溪三县地监之】
　　广信府元信州路属江浙行省明太祖庚子年五月为广信府领县七上饶【倚】玉山　弋阳　贵溪　铅山【元铅山州直隶江浙行省明洪武初降为县】永丰　兴安【嘉靖三十九年八月以弋阳县之横峯寨置析上饶贵溪二县地益之】
　　建昌府元建昌路属江西行省明太祖壬寅年正月为肇庆府寻曰建昌府领县五南城【倚】南丰【元南丰州直江西行省明洪武初降为县】新城　广昌　泸溪【本南城县泸溪巡检司万厯六年十二月改为县】
　　抚州府元抚州路属江西行省明太祖壬寅年正月为临川府寻曰抚州府领县六临川【倚】崇仁　金谿　宜黄　乐安　东乡【正徳七年八月以临川县之孝冈置析金谿进贤余千安仁四县地益之】吉安府元吉安路属江西行省明太祖壬寅年为府领县九庐陵【倚】泰和【元太和州明洪武二年正月改为泰和县】吉水【元吉水州明洪武二年正月降为县】永丰　安福【元安福州明洪武二年正月降为县】龙泉　万安永新【元永新州明洪武二年正月降为县】永宁
　　临江府元临江路属江西行省明太祖癸卯年为府领县四清江【倚】新淦【元新淦州明洪武初降为县】新喻【元新喻州明洪武初降为县】峡江【木新淦县之峡江巡检司嘉靖五年四月改为县析新淦县六乡地益之】
　　袁州府元袁州路属江西行省明太祖庚子年为府领县四宜春【倚】分宜　萍乡【元萍乡州明洪武初降为县】万载
　　赣州府元赣州路属江西行省明太祖乙巳年为府领县十二赣【倚】雩都　信丰　兴国　防昌【元防昌州明洪武初降为县】安逺【元属宁都州明洪武初改属府】宁都【元宁都州明洪武初降为县】瑞金【元属防昌州明洪武初改属府】龙南【元属宁都州明洪武初改属府】石城【元元贞元年十一月属宁都州明洪武初改属府】定南【隆庆三年三月以龙南县之莲莆镇置析安逺信丰二县地益之】长宁【万厯四年三月以安逺县之马蹄冈置析防昌县地益之】
　　南安府元南安路属江西行省明太祖乙巳年为府领县四大庾【倚】南康　上犹【元永清县明洪武初更名】崇义【正徳十四年三月以上犹县之崇义里置析大庾南康二县地益之】




　　钦定续通典卷一百四十三
　　钦定四库全书
　　钦定续通典卷一百四十四
　　州郡
　　明【湖广　浙江】
　　湖广元置湖广等处行中书省【治武昌路】又分置湖南道宣慰司【治天临路】属焉又以襄阳等三路属河南江北等处行中书省又分置荆湖北道宣慰司【治中兴路】并属焉明太祖甲辰年二月平陈理置湖广等处行中书省洪武三年十二月置武昌都卫【与行中书省同治】八年十月改都卫为湖广都指挥使司九年六月改行中书省为承宣布政使司领府十五直州二属州十七县一百有八宣慰司二宣抚司四安抚司五长官司二十一蛮夷长官司五武昌府元武昌路属湖广行省明太祖甲辰年二月为府领州一县九江夏【倚】武昌　嘉鱼　蒲圻　咸宁崇阳　通城　兴国州【元兴国路属湖广行省明太祖甲辰年二月为府洪武九年四月降为州以州治永兴县省入来属】领县二大冶　通山
　　汉阳府元属湖广行省明洪武九年四月降为州属武昌府十三年五月复为府属湖广布政司寻属河南二十四年六月还属湖广领县二汉阳【倚明洪武九年四月省十三年五月复置】汉川【元属汉阳路明洪武九年四月改属武昌府十三年五月还属】
　　黄州府元黄州路属河南江北行省明太祖甲辰年为府属湖广行省九年属湖广布政司寻改属河南二十四年六月还属湖广领州一县八黄冈【倚】麻城　黄陂黄安【嘉靖四十二年以麻城县之姜家畈置析黄冈黄陂二县地益之】蕲水【元属蕲州路明】
　　【洪武九年四月属蕲州十一年十月改属府】罗田【元属蕲州路明洪武九年四月属蕲州十一年十月改属府】　蕲州【元蕲州路属河南江北行省明太祖甲辰年为府九年四月降为州以州治蕲春县省入来属】领县二广济　黄梅
　　承天府元安陆府属荆湖北道宣慰司明太祖乙巳年属湖广行省洪武九年四月降为州直湖广布政司二十四年六月改属河南未几还属嘉靖十年升州为承天府十八年建兴都留守司于此领州二县五钟祥【倚元曰长夀县元末废明洪武三年复置九年四月省入州嘉靖十年八月复置更名北有松林山兴献王陵寝在焉嘉靖十年赐名纯徳山置显陵县明末县废】京山　潜江【元属中兴路明洪武十年八月来属】　荆门州【元治长林县属荆湖北道宣慰司明洪武九年四月改为县省长林县入焉属荆州府十三年五月复为州仍属荆州府嘉靖十年八月来属】领县一当阳【元属荆门州明洪武九年改属荆州府十年五月省入荆门县十三年五月复置仍属州】　沔阳州【元沔阳府属荆湖北道宣慰司明洪武九年四月降为州以州治玉沙县省入直湖广布政司寻直河南二十四年六月还直湖广嘉靖十年十二月来属】领县一景陵
　　徳安府元属荆湖北道宣慰司明洪武元年十月属湖广行省九年四月降为州属黄州府十一月属武昌府十三年五月复为府属湖广布政司二十四年六月改属河南未几还属领州一县五安陆【倚明洪武初县省十三年五月复置】云梦　应城【明洪武九年四月属黄州府十年五月省入云梦县十三年五月复置】孝感【明洪武九年四月属黄州府十年五月省入徳安州十三年五月复置】　随州【明洪武二年正月以州治随县省入九年四月降为县属黄州府十年五月省入应山县十三年五月复升为州】领县一应山【明洪武初省十三年五月复置】
　　岳州府元岳州路属湖广行省明太祖甲辰年为府洪武九年四月降为州直布政司十四年正月复为府领州一县七巴陵【倚明洪武九年四月省十四年复置】临湘　华容　平江【元平江州明洪武三年降为县】　澧州【元澧州路属湖广行省明太祖甲辰年为府九年四月降为州以州治澧阳县省入属常徳府三十年三月来属】领县三安乡　石门　慈利【元慈利州明洪武二年降为县】
　　荆州府元中兴路属荆湖北道宣慰司明太祖甲辰年九月改为荆州府属湖广行省吴元年十月置湖广分省于此寻罢九年属湖广布政司寻改属河南二十四年还属领州二县十一江陵【倚】公安　石首　监利松滋　枝江【明洪武十年五月省入松滋县十三年五月复置】　夷陵州【元峡州路属荆湖北道宣慰司明太祖甲辰年为府九月降为州直湖广行省九年四月改州名夷陵以州治夷陵县省入来属】领县三长阳　宜都　逺安　归州【元治秭归县直湖广行省明洪武九年四月废州入秭归县属夷陵州十年二月改县名长宁十三年五月复改县为归州】领县二兴山【明洪武九年改属夷陵州后还属正统九年三月省入州治三年五月复置】巴东【元属归州明洪武九年改属夷陵州隆庆四年还属】
　　襄阳府元襄阳路属河南江北行省明太祖甲辰年为府属湖广行省九年属湖广布政司二十四年六月改属河南未几还属湖广领州一县六襄阳【倚】宜城　南漳　枣阳【明洪武十年五月省入宜城县后复置】谷城　光化【明洪武十年省入谷城县十三年五月复置】　均州【明洪武二年七月以州治武当县省入】
　　郧阳府成化十二年十二月置领县七又置湖广行都指挥使司于此郧【倚旧属均州成化十二年置郧阳府治此】房【元房州属襄阳路明洪武十年五月以州治房陵县省入又降州为县仍属襄阳府成化十二年十二月来属】竹山【元属房州明洪武十年五月省入房县十三年五月复置属襄阳府成化十二年十二月来属】竹谿【本竹山县之尹店巡检司成化十二年十二月改置县】上津【明洪武初置属襄阳府十年五月省入郧阳十三年五月复置仍属襄阳府成化十二年十二月来属】郧西【成化十二年十二月以郧县之南门堡置】保康【治十年十一月以房县之潭头坪置】
　　长沙府元天临路属湖南道宣慰司明太祖甲辰年为潭州府洪武五年六月更名长沙领州一县十一长沙【倚】善化【倚明洪武十年五月省入长沙县十三年五月复置】湘隂【元湘隂州明洪武初降为县】湘潭【元湘潭州明洪武三年三月降为县】浏阳【元浏阳州明洪武二年降为县】醴陵【元醴陵州明洪武二年降为县】宁乡　益阳【元益阳州明洪武初降为县】湘乡【元湘乡州明太祖甲辰年降为县】攸【元攸州明洪武三年三月降为县】安化　茶陵州【元直湖南道明太祖甲辰年降为县成化十八年十月复为州】
　　常徳府元常徳路属湖广行省明太祖甲辰年为府领县四武陵【倚】桃源【元桃源州明洪武二年降为县】龙阳【元龙阳州明洪武三年三月降为县】沅江【元属龙阳州明洪武三年州废来属十年五月省入龙阳县十三年五月复置】
　　衡州府元衡州路属湖南道宣慰司明太祖甲辰年为府领州一县九衡阳【倚东有新城县元末置明洪武十年五月省】衡山【元属天临路明洪武间改属】耒阳【元耒阳州直湖南道明洪武三年三月降为县】常宁【元常宁州直湖南道明洪武三年三月降为县】安仁　酃　桂阳州【元桂阳路治平阳县属湖南道宣慰司明洪武元年为府九年四月降为县省平阳县入焉十三年五月升为州】领县三临武蓝山【旧属郴州明洪武二年来属】嘉禾【崇祯十二年以桂阳州之仓禾堡置析临武县地益】
　　【之】
　　永州府元永州路属湖南道宣慰司明洪武元年为府领州一县七零陵【倚】祁阳　东安　道州【元道州路属湖南道宣慰司明洪武元年为府九年四月复降为州以州治营道县省入来属】领县四宁逺　江华永明　新田【崇祯十二年以宁逺县之新田堡置】
　　寳庆府元寳庆路属湖南道宣慰司明洪武元年为府领州一县四邵阳【倚】新化　城步【本武冈州之城步巡检司治十七年改置县析绥宁县地益之】　武冈州【元武冈路属湖南道宣慰司明洪武元年为府九年四月降为州以州治武冈县省入来属】领县一新宁
　　辰州府元辰州路属湖广行省明太祖甲辰年为府领州一县六沅陵【倚】卢溪　辰溪　溆浦　沅州【元沅州路直湖广行省明太祖甲辰年为府九年四月降为州以州治卢阳县省入来属】领县二黔阳麻阳
　　郴州元郴州路属湖南道宣慰司明洪武元年为府九年四月降为州以州治郴阳县省入直布政司领县五永兴　宜章　兴宁　桂阳　桂东
　　靖州元靖州路直湖广行省明太祖乙巳年七月为靖州军民安抚司洪武元年降为州三年升为府九年四月复降为州以州治永平县省入直布政司领县四会同　通道【明洪武十年五月省入州十三年五月复置】绥宁【元属武冈路明洪武元年属武冈府三年来属】天柱【本天柱守御千户所明洪武二十五年五月置万厯二十五年改为县析绥宁防同二县地益之崇祯十年东迁龙塘名龙塘县后还旧治复故名】
　　施州卫军民指挥使司元施州属四川行省防州路明洪武初省十四年五月复置属防州府六月兼置施州卫军民指挥使司属四川都司十二月属湖广都司后州废存卫领所一宣抚司四安抚司九长官司十三蛮夷官司五大田军民千户所【明洪武二十三年闰四月以散毛宣抚司之大水田置】施南宣抚司【元施南道宣抚司明洪武四年十二月因之后废十六年十二月复置属施州卫二十七年后复废永乐二年五月改置长官司属大田军民千户所四年三月升宣抚司仍属卫】领安抚司五东乡五路安抚司【元东乡五路军民府明洪武四年十二月改置长官司后升安抚司领长官司三蛮夷官司二】摇把峒长官司【元又把峒安抚司后废明宣徳三年五月改置】上爱茶峒长官司　下爱茶峒长官司【二长官司俱元容美洞地至大二年置懐徳府属四川南道宣慰司至顺二年正月升宣抚司至正中升军民宣慰司明太祖甲辰年六月改军民宣抚司后废宣徳三年五月改置】镇逺蛮夷官司【宣徳三年五月置】隆奉蛮夷官司【元隆奉宣抚司明洪武四年十二月改长官司后废宣徳三年五月改置官司】忠路安抚司【明玉珍忠路宣抚司明洪武四年改安抚司二十三年废永乐五年复置领长官司一】剑南长官司【宣徳三年五月置】忠孝安抚司【元置明洪武四年十二月改置长官司寻复故二十三年废永乐五年复置】金峒安抚司【元置明洪武四年十二月改长官司永乐五年复故宣徳三年五月领蛮夷官司一隆庆五年正月降为峒长】西坪蛮夷官司【宣徳三年五月置】中峒安抚司【嘉靖初置】散毛宣抚司【元至元三十年四月置散毛洞蛮夷官三十一年五月升为府属四川行省至正六年七月改散毛誓厓等处军民宣慰司明玉珍改散毛宣慰使司都元帅明洪武七年五月改散毛沿边宣慰司属四川重庆卫二十三年废永乐二年五月置散毛长官司属大田军民千户所四年三月升宣抚司属施州卫】领安抚司二龙潭安抚司【元龙潭宣抚司明玉珍改长官司明洪武八年十二月改龙潭安抚司属四川重庆卫二十三年废永乐四年四月复置来属】大旺安抚司【明玉珍大旺宣抚司明洪武八年十二月因之属四川永乐五年改置领蛮夷官司二】东流蛮夷官司【明洪武八年十二月置东流安抚司属四川后废宣徳三年五月改置来属】臈壁峒蛮夷官司【宣徳三年五月置】忠建宣抚司【元忠建军民都元帅府明玉珍因之明洪武五年正月改长官司六年升宣抚司二十七年四月改安抚司寻废永乐四年复置宣抚司属施州卫】领安抚司二忠峒安抚司【元湖南镇边宣慰司明玉珍改沿边溪洞宣抚司明洪武五年正月改沿边溪洞长官司后废永乐四年改置】髙罗安抚司【元髙罗宣抚司明玉珍改安抚司明洪武六年废永乐四年三月复置领长官司一】思南长官司【成化后置】容美宣抚司【元容美等处宣抚司属四川行省明太祖丙午年二月因之吴元年正月改黄沙靖安麻寮等处军民宣抚司明洪武五年二月改置长官司七年十一月升宣慰司后废永乐四年复置宣抚司属施州卫】领长官司五盘顺长官司【元元统二年正月置盘顺府至正十五年四月升军民安抚司明洪武五年三月改为长官司】椒山玛瑙长官司　五峯石寳长官司　石梁下峒长官司　水尽源通塔平长官司【四长官司俱明洪武七年十一月置十四年废永乐五年复置】木册长官司【元木册安抚司明玉珍改长官司明洪武四年废永乐四年三月复置属髙罗安抚司宣徳九年六月直施州卫】镇南长官司【元宣化镇南五路军民府寻改湖南镇边毛岭峒宣慰司明玉珍改镇南宣抚司明太祖丙午年二月因之寻废洪武八年二月复置属施州卫二十三年复废永乐五年改置直施州卫】唐崖长官司【元唐崖军民千户所明玉珍改安抚司明洪武七年四月改长官司后废永乐四年三月复置直施州卫】
　　永顺军民宣慰使司元至元中置永顺路后改永顺保靖南渭安抚司至大三年四月改永顺等处军民安抚司至正十一年四月升宣抚司属四川行省明洪武二年为州十二月置永顺军民安抚司六年十二月升军民宣慰使司属湖广行省寻改属都司领州三长官司六　南渭州【元属新添葛蛮安抚司后废明洪武二年复置改属】　施溶州【元防溪施溶等处长官司属思州军民安抚司后废明洪武二年改置来属】　上溪州【明洪武二年置】臈惹洞长官司　麦着黄洞长官司　驴迟洞长官司　施溶溪长官司【四长官司元俱属思州军民安抚司明洪武三年改属】白崖洞长官司【元属新添葛蛮安抚司明洪武三年改属】田家洞长官司【明洪武三年置】
　　保靖州军民宣慰使司元保靖州属新添葛蛮安抚司明太祖丙午年二月置保靖州军民安抚司洪武元年九月改宣慰司六年十二月升军民宣慰使司直湖广行省寻改属都司领长官司二五寨长官司【元置明洪武七年六月因之】筸子坪长官司【明太祖甲辰年六月置簳子坪洞元帅府后废永乐三年七月改置】
　　浙江元置江浙等处行中书省【治杭州路】又分置浙东道宣慰使司【治庆元路】属焉明太祖戊戌年十二月置中书分省【治宁越府癸夘年二月移治严州府】丙午年十二月罢分省置浙江等处行中书省【治杭州府】洪武三年十二月置杭州都卫【与行中书省同治】八年十月改都卫为浙江都指挥使司九年六月改行中书省为承宣布政使司领府十一属州一县七十五
　　杭州府元杭州路属江浙行省明太祖丙午年十一月为府领县九钱塘【倚】仁和【倚】海宁【元海宁州明洪武二年降为县】富阳余杭　临安　于潜　新城　昌化
　　严州府元建徳路属江浙行省明太祖戊戌年三月为建安府寻曰建徳府壬寅年二月改曰严州府领县六建徳【倚】桐庐　淳安　遂安　夀昌　分水
　　嘉兴府元嘉兴路属江浙行省明太祖丙午年十一月为府直京师洪武十四年十一月改浙江领县七嘉兴【倚】秀水【倚宣徳五年三月析嘉兴县地置】嘉善【本嘉兴县魏塘镇巡检司宣徳五年改为县】崇徳【元崇徳州明洪武二年降为县】桐乡【宣徳五年三月以崇徳县之凤鸣乡置】平湖【宣徳五年三月以海盐县之当涂镇置】海盐【元海盐州明洪武二年降为县】
　　湖州府元湖州路属江浙行省明太祖丙午年十一月为府直京师洪武十四年十一月改浙江领州一县六乌程【倚】归安　长兴【元长兴州明太祖丁酉年三月改名长安州壬寅年复曰长兴洪武三年降为县】徳清　武康　安吉州【旧安吉县正徳元年十一月升为州】领县一孝丰【成化二十三年析安吉县地置属府正徳二年改属州】
　　绍兴府元绍兴路属浙东道宣慰司明太祖丙午年十二月为府领县八山隂【倚】防稽【倚】萧山　诸暨【元诸暨州明太祖乙亥年正月改诸全州丙午年十二月降为诸暨县】余姚【元余姚州明洪武初降为县】上虞嵊　新昌
　　宁波府元庆元路属浙东道宣慰司明太祖吴元年十二月为明州府洪武十四年二月改宁波府领县五鄞【倚】慈谿【元曰慈溪明永乐十六年改溪为谿】奉化【元奉化州明洪武二年降为县】定海【东南有舟山中中千户所舟山中左千户所本元昌国州明洪武二年降为县二十年六月县废改置】象山台州府元台州路属浙东道宣慰司明洪武初为府领县六临海【倚】黄岩【元黄岩州明洪武三年三月降为县】天台　仙居　宁海　太平【成化五年十二月以黄岩县之太平乡置析乐清地益之】
　　金华府元婺州路属浙东道宣慰司明太祖戊戌年十二月为宁越府庚子年正月曰金华府领县八金华【倚】兰谿【元兰谿州明洪武三年三月降为县】东阳　义乌　永康　武义浦江　汤溪【成化七年正月析兰谿金华龙游遂昌四县地置】
　　衢州府元衢州路属浙东道宣慰司明太祖己亥年九月为龙游府丙午年为衢州府领县五西安【倚】龙游常山　江山　开化
　　处州府元处州路属浙东道宣慰司明太祖己亥年十一月为安南府寻曰处州府领县十丽水【倚】青田　缙云　松阳　遂昌　龙泉　庆元【明洪武三年三月省十三年十一月复置】云和【景泰二年析丽水县地置】宣平【本丽水之鲍村巡检司景泰三年改为县】景宁【景泰五年析青田县置】
　　温州府元温州路属浙东道宣慰司明洪武初为府领县五永嘉【倚】瑞安【元瑞安州明洪武二年降为县】乐清　平阳【元平阳州明洪武三年降为县】泰顺【景泰三年以瑞安县罗洋镇置析平阳县地益之】






　　钦定续通典卷一百四十四
<史部,政书类,通制之属,钦定续通典>
　　钦定四库全书
　　钦定续通典卷一百四十五
　　州郡
　　明【福建　广东　广西】
　　福建元置福建道宣慰使司【治福州路】属江浙行中书省至正十六年正月改宣慰司为行中书省明太祖吴元年十二月平陈友定洪武二年五月仍置福建等处行中书省七年二月置福州都卫【与行中书省同治】八年十月改福州都卫为福建都指挥使司九年六月改行中书省为承宣布政使司领府八直州一属县五十七
　　福州府元福州路属福建道宣慰司明太祖吴元年为府领县九闽【倚】侯官【倚西北有懐安县明洪武十二年移入郭内与闽侯官同治万厯八年九月省】长乐　福清【元福清州明洪武二年二月降为县】连江　罗源　古田　闽清　永福
　　兴化府元兴化路属福建道宣慰司明洪武元年为府领县二莆田【西北有兴化县正统十三年四月省】仙游
　　建宁府元建宁路属福建道宣慰司明洪武元年为府领县八四年正月置建宁都卫于此八年十月改为福建行都指挥使司建安【倚】瓯宁【倚】建阳　崇安　浦城松溪　政和　寿宁【景泰六年八月以政和县杨海村置析福安县地益之】
　　延平府元延平路属福建道宣慰司明洪武元年为府领县七南平【倚】将乐　沙　尤溪　顺昌　永安【本沙县之浮流巡检司正统十四年置永安千户所于此景泰三年改置县析尤溪县地益之】大田【嘉靖十五年二月以尤溪县之大田镇置析永安漳平徳化三县地益之】
　　汀州府元汀州路属福建道宣慰司明洪武元年为府领县入长汀【倚】宁化　上杭　武平　清流　连城【本曰莲城明洪武十七年后改莲曰连】归化【成化七年正月以清流县之明溪镇置析将乐沙县宁化三县地益之】永定【成化十四年以上杭县溪南里之田心地置析胜运等四里益之】
　　邵武府元邵武路属福建道宣慰司明太祖吴元年为府领县四邵武【倚】光泽　泰宁　建宁
　　泉州府元泉州路属福建道宣慰司明洪武元年为府领县七晋江【倚】南安　同安　惠安　安溪　永春徳化
　　漳州府元漳州路属福建道宣慰司明洪武元年为府领县十龙溪【倚】漳浦　龙岩　长泰　南靖　漳平【成化六年以龙岩县九龙乡置析居仁等五里地益之】平和【正徳十四年六月以南靖县之河头大洋陂置析漳浦县地益之】诏安【本南诏守御千户所治十八年置嘉靖九年十二月改为县】海澄【嘉靖四十五年十二月以龙溪县之靖海馆置析漳浦县地益之】宁洋【本龙岩县之东西洋巡检司正统十一年置嘉靖四十五年十二月改置县又析大田永安二县地益之】
　　福宁州元属福州路明洪武二年八月降为县属福州府成化九年三月升为州直布政司领县二宁徳【明洪武二年属福州府成化九年来属】福安【明洪武二年属福州府成化九年来属】
　　广东元置广东道宣慰使司【治广州路】属江西行中书省又置海北海南道宣慰使司【治雷州路】属湖广行中书省明洪武二年三月以海北海南道属广西行中书省四月改广东道为广东等处行中书省六月以海南海北道所领并属焉四年十一月置广东都卫【与行中书省同治】八年十月改都卫为广东都指挥使司九年六月改行中书省为承宣布政使司领府十直州一属州七县七十五广州府元广州路属广东道宣慰司明洪武元年为府领州一县十五南海【倚】番禺【倚】顺徳【景泰三年以南海县大良堡置析新防县地益之】东筦　新安【本东筦守御千户所明洪武十四年八月置万厯元年改为县】三水【嘉靖五年五月以南海县之龙凤冈置析髙安县地益之】増城　龙门【治六年以増城县之七星冈置析博罗县地益之】香山　新防　新宁【治十一年以新防县徳行都之土坑蓢置析文章等五都地益之】从化【冶二年以番禺县横潭村置析増城县地益之】清逺连州【元桂阳州直广东道明洪武二年三月省入连州四月连州废地属连山三年九月连山废地属阳山十四年置连川于此属府】领县二阳山【元属桂阳州明洪武二年三月桂阳州废属连州四月连州废属韶州府十四年四月改为连州徙州于桂阳州旧治复置县属焉】连山【元连州治此直广东道明洪武二年四月州废属韶州府三年九月省入阳山十三年十一月复置十四年四月属州】肇庆府元肇庆路属广东道明洪武元年为府领州一县十一髙要【倚】髙明【本髙要县髙明镇巡检司成化十一年十二月改为县析清泰等都益之】四防　新兴【元新州治直广东道明洪武二年四月州废来属】开平【本恩平县之开平屯明末改为县析新兴新防二县地益之】阳春【元属南恩州明洪武元年属新州二年四月新州废属府】阳江【元南恩州治此直广东道明洪武元年南恩州废改属新州二年四月新州废属府】恩平【本阳江县之恩平巡检司初治县东北之恩平故县后迁恩平堡成化十四年六月改堡为县析新兴新防二县地益之】广宁【嘉靖三十八年十月以四防县地置】　徳庆州【元徳庆路属广东道明洪武元年为府九年四月降为州以府治端溪县省入来属】领县二封川【元封州治此直广东道明洪武二年三月州废改属】开建【元属封州明洪武二年三月改属】
　　韶州府元韶州路属广东道宣慰司明洪武元年为府领县六曲江【倚】乐昌　英徳【元英徳州直广东道明洪武二年三月降为县来属】仁化　乳源　翁源【元属英徳州明洪武二年三月改属】
　　南雄府元南雄路属广东道宣慰司明洪武元年为府领县二保昌【倚】始兴
　　惠州府元惠州路属广东道宣慰司明洪武元年为府领州一县十归善【倚】博罗　长宁【隆庆三年正月以归善县鸿雁洲置析韶州府英徳翁源二县地益之】永安【降庆三年七月以归善县安民镇置析长乐县地益之】海丰龙川【元循州治此直广东道明洪武二年四月州废来属】长乐【元属循州明洪武二年四】
　　【月来属】兴宁【元属循州明洪武二年四月来属】　连平州【本连平县崇祯六年以和平县惠化都置析长宁河源二县及韶州府翁源县地益之寻升为州】领县二河源【旧属府崇祯六年改属州】和平【正徳十三年八月以龙川县之和平司置析河源县地益之属府崇祯六年改属州】潮州府元潮州路属广东道宣慰司明洪武二年为府领县十一海阳【倚】潮阳　揭阳　程乡【元梅州治此直广东道明洪武二年四月州废来属】饶平【成化十二年十月以海阳县三饶地置治下饶】惠来【嘉靖三年十月以潮阳县惠来都置析惠州海丰县地益之】镇平【本平逺县石窟巡检司崇祯六年改为县析程乡县地益之】大埔【嘉靖五年以饶平县大埔村置析洲清逺二都地益之】平逺【嘉靖四十一年五月以程乡县豪居都之林子营置析福建之武平上杭江西之安逺惠州府之兴寜四县地益之属江西赣州府四十二年正月还三县割地止以兴宁程乡地置县来属】普宁【嘉靖四十二年正月以潮阳县水都置析洋乌黄坑二都地益之寄治贵山都之贵屿万厯十年移治黄坑以洋乌水二都还潮阳】澄海【本海阳县之辟望巡检司嘉靖四十二年正月改为县析揭阳饶平二县地益之】
　　高州府元高州路属海北海南道宣慰司治电白明洪武元年为府七年十一月降为州九年四月复为府后治茂名领州一县五茂名【倚明洪武七年十一月省十四年五月复置】电白信宜　化州【元化州路属海北海南道明洪武元年为府七年十一月降为州以州治石龙】
　　【县省入九年四月又降为县来属十四年五月复为州】领县二吴川【元属化州路明洪武九年四月属髙州府十四年五月改属州】石城【元属化州路明洪武九年四月属髙州府十四年五月改属州】雷州府元雷州路属海北海南道宣慰司明洪武元年为府领县三海康【倚】遂溪　徐闻
　　亷州府元亷州路属海北海南道宣慰司明洪武元年为府七年十一月降为州九年四月属雷州府十四年五月复为府领州一县二合浦【倚明洪武七年十一月省十四年五月复置北有石康县成化八年省】　钦州【元钦州路属海北海南道明洪武二年为府七年十一月降为州以州治安逺县省入九年四月降为县来属十四年五月复为州】领县一灵山【元属钦州明洪武九年四月属亷州十四年五月仍属钦州】
　　琼州府元干宁军民安抚司元统二年十月改为干宁安抚司属海北海南道宣慰司明洪武元年十月改为琼州府二年降为州三年仍升为府领州三县十琼山【倚】澄迈　临高　定安【元至元二十九年六月置天厯二年十月升为南建州明洪武元年十月复为县】文昌　防同【元至元二十九年六月置】乐防　儋州【元南寜军海北海南道宣慰司明洪武元年十月改为儋州属府正统四年六月以州治宜伦县省入】领县一昌化　万州【元万安军属海北海南道明洪武元年十月改为万州属府正统四年六月以州治万安县省入】领县一陵水　崖州【元吉阳军属海北海南道宣慰司明洪武元年十月改为崖州属府正统四年六月以州治宁逺县省入】领县一感恩【旧属儋州正统五年来属】罗定州元泷水县属徳庆路明洪武元年属徳庆州万厯五年五月升为罗定州直布政司领县二东安【万厯五年十一月以泷水县东山黄姜峒置析徳庆州及高要新兴二县地益之】西宁【万厯五年十一月以泷水县西山大峒置析徳庆州及封川县地益之】
　　广西元置广西两江道宣慰使司【治静江路】属湖广行中书省至正末改宣慰使司为广西等处行中书省明洪武二年三月因之六年四月置广西都卫【与行中书省同治】八年十月改都卫为都指挥使司九年六月改行中书省为承宣布政使司领府十一州四十有八县五十长官司四
　　桂林府元静江路明洪武元年为府五年六月改为桂林府领州二县七临桂【倚】兴安　灵川　阳朔　全州【元全州路属湖广道明洪武元年为府九年四月降为州省州治清湘县入焉属湖广永州府二十七年八月来属】领县一灌阳　永宁州【元古县明洪武十四年改为古田县隆庆五年三月升为永宁州】领县二永福【旧属府隆庆五年三月改属州西南有理定县旧属静江路正统五年九月省】义宁【旧属府隆庆五年三月改属州】
　　平乐府元大徳五年十一月置明洪武元年因之领州一县七平乐【倚】防城　富川【元属贺州明洪武十年五月改属浔州府后来属】贺【元贺州直广西两江道明洪武初以州治临贺县省入属浔州府十年五月降为县来属】荔浦【旧属桂林府治四年□属】修仁【旧属桂林府治四年来属】昭平【万厯四年四月析平乐富川二县地置五年又析贺县地益之东南有龙平县元属府明洪武十八年废】　永安州【元立山县属府明洪武十八年废为立山乡属荔浦县成化十三年二月置州曰永安属桂林府治三年九月改为长官司五年复为州来属】
　　梧州府元梧州路明洪武元年为府领州一县九苍梧【倚】藤【元藤州直广西两江道明洪武二年九月省州治镡津县入焉十月来属十年五月降为县】容【元容州直广西两江道明洪武二年十月来属十年五月降为县省州治普宁县入焉】岑溪【元属藤州明洪武十年五月改属府】怀集【元属贺州明洪武初属平乐府十年五月来属】　郁林州【元直广西两江道明洪武二年九月以州治南流县省入十月来属】领县四博白　北流【元属容州明洪武十年五月来属】陆川【元属容州明洪武十年五月来属】兴业
　　浔州府元浔州路明洪武元年为府领县三桂平【倚东北有武靖州成化三年置万厯末废】平南　贵【元贵州直广西两江道明洪武二年十月降为县来属】柳州府元柳州路明洪武元年为府领州二县十马平【倚元为府属明洪武元年徙府治于此】洛容　柳城【元为府治明洪武元年徙】罗城【明洪武二年十月以罗城乡置属融州十年五月来属】懐逺【元属融州明洪武十年废十三年十一月复置县来属】融【元融州直广西两江道明洪武二年十月以州治融水县省入来属十年五月降为县】来宾【元属象州明洪武十年五月来属】　象州【元直广西两江道明洪武二年十月来属以州治阳奉县省入】领县一武宣【旧曰武仙宣徳六年更名】　宾州【元直广西两江道明洪武二年九月以州治岭方县省入十月来属】领县二迁江　上林
　　庆逺府元庆逺路明洪武元年为府二年正月改庆逺南丹军民安抚司三年六月复曰庆逺府领州四县五长官司三宜山【倚】天河　忻城　河池州【元河池县治十七年五月升为州】领县二思恩【旧属府正徳元年二月改属州】荔波【明洪武十七年九月析思恩县地置属府正统十二年改属南丹成化十一年九月又属府正徳元年来属州】　南丹州【明洪武七年七月置二十八年废寻复置】　东兰州【明洪武十二年置以西兰州省入又省安习忠文口州入焉】　那地州【元地州明洪武元年改置南有那州明洪武元年省】永顺长官司永定长官司【二司皆治五年析宜山县地置】永安长官司【治九年九月析天河县十八里地置】
　　南宁府元南宁路明洪武元年为府领州七县三宣化【倚】隆安【嘉靖十二年四月析宣化县那久地置】　横州【元直广西两江道明洪武二年九月以州治宁浦县省入属浔州府十年五月降为县来属十三年十一月复为州仍置宁浦县为州治县寻废】领县一永淳【元属横州明洪武十年五月省入横县十三年十一月复置属州】　新宁州【隆庆六年二月以宣化县定禄洞地置】　上思州【元属思明路明洪武初废二十一年正月复置属思明府治十八年来属】　归徳州【元属田州路明洪武二年属田州治十八年来属】　果化州【元属田州路明洪武二年属田州府嘉靖九年十二月来属】　忠州【元属思明路明洪武初废二十一年正月复置属思明府万厯三年九月来属】　下雷州【元下雷峒明洪武初属镇安府嘉靖四十三年来属万厯十八年升为州】
　　思恩军民府元思恩州属田州路明洪武二年属田州府后属云南广西府永乐二年八月直广西布政司正统四年十月升为府六年十一月升军民府【东有凤化县正徳六年七月置嘉靖八年十月废】领州二县二　奉议州【元直广西两江道明洪武五年省入来安府七年二月复置直行省二十八年复废寻复置直布政司嘉靖六年二月来属】上映州【元属镇安路明洪武五年废为洞万厯三十二年复置来属】　上林【元属田州路明洪武二年属田州府嘉靖七年七月来属】武縁【旧属南宁府万厯五年十月来属】
　　太平府元太平路至元二十九年闰六月置明洪武二年七月为府领州十七县三崇善【倚】陀岭　罗阳【以上三县元俱属太平路】　左州　养利州【有旧州三一在州北一在西北一在东北以上二州元属太平路】　永康州【元永康县属太平路明初因之万厯二十八年六月升为州西南有思同州旧属府万厯二十八年六月省】　上石西州【元属思明路明洪武末省永乐二年复置万厯三十八年来属】　太平州【自此以下十一州元属太平路】　思城州　安平州万承州　全茗州　镇逺州　茗盈州　龙英州　结安州　结伦州　都结州　上下冻州【元属龙州万户府明洪武初来属】　思明州【元属思明路明洪武二年属思明府万厯十六年三月来属】
　　思明府元思明路明洪武二年七月为府直行省九年直布政司领州三　下石西州【元属思明路明洪武二年属府】西平州【元属思明路明洪武三年省永乐二年复置宣徳元年与安南】　禄州【元属思明路明洪武三年省二十一年正月复置寻没于交趾永乐三年收复宣徳元年与安南】
　　镇安府元镇安路明洪武元年为府【西有镇安旧城明洪武二年徙于废冻州即今治也】
　　田州元田州路明洪武二年七月为府嘉靖七年六月降为州徙治八甲而置田宁府于府城八年十月府废州复还故治直布政司【西有来安路元属广西两江道明洪武二年七月为府领归仁州罗博州田州十七年复废北有上隆州元属田州路明洪武二年属府成化三年徙治浔州府东北更名武靖州又有恩城州元属本路明洪武初属府治五年废】
　　归顺州元属镇安路明洪武初废为洞治九年八月复置属镇安府嘉靖初直布政司
　　泗城州元属田州路明洪武七年直行中书省九年直布政司【东北有程乡明洪武二十一年以泗城州之程丑庄置属州寻属庆逺府宣徳初还属州嘉靖元年废西南有利州元属田州路明洪武七年十一月直布政司正统六年五月徙治泗城州古那甲嘉靖二年废又西有上林长官司永乐七年以州之上林洞置直布政司万厯中省入州崇祯六年分司西地入云南广南府】
　　向武州元属田州路明洪武二年七月属田州府二十八年废建文二年复置直布政司【北有富劳县元属田州路明洪武二年属田州府寻为夷獠所据建文四年复置后废东有武林县元亦属田州路明洪武二年属田州府永乐初省入富劳县】
　　都康州元属田州路明洪武二年属田州府后为夷獠所据建文元年复置直布政司
　　龙州元龙州万户府明洪武二年七月仍为州属太平府九年六月直布政司
　　江州元属思明路明洪武二十年直布政司领县一罗白【明洪武三年置属思明府后来属】
　　思陵州元属思明路明洪武三年省入思明府二十一年正月复置直布政司
　　凭祥州本凭祥县永乐二年五月以思明府之凭祥镇置属思明府成化十八年升为州直布政司
　　安隆长官司元致和元年三月置安隆州属云南行省后废为寨属泗城州明洪武三十五年十二月置安隆长官司仍属泗城州后直布政司




　　钦定续通典卷一百四十五
　　钦定四库全书
　　钦定续通典卷一百四十六
　　州郡
　　明【云南　贵州】
　　云南元置云南等处行中书省【治中庆路】明洪武十五年二月癸丑平云南置云南都指挥使司乙卯置云南等处承宣布政使司【同治云南府】领府五十八州七十五县五十五蛮部六后领府十九御夷府二州四十御夷州三县三十宣慰司八宣抚司四安抚司五长官司三十三御夷长官司二
　　云南府元中庆路明洪武十五年正月改为云南府领州四县九昆明【倚】富民　宜良　罗次【旧属安宁州治十三年八月改属府】　晋宁州领县二归化　呈贡　安宁州领县一禄丰　昆阳州领县二三泊　易门　嵩明州【明洪武十五年三月改曰嵩盟成化十八年复故西有邵甸县明洪武十五年三月属州寻废东南有杨林县成化十七年十月废】
　　曲靖府元曲靖路明洪武十五年三月为府二十七年四月升为军民府领州四县二南宁【倚东南有元越州治明洪武二十八年正月废】亦佐【元属罗雄州明永乐初改属府】　霑益州【南有交水县东南有罗山县东北有石梁县元皆属州明洪武十五年皆废】　陆凉州【西有芳华县南有河纳县元皆属州明永乐初皆废】　马龙州【西南有通泉县元属州明永乐初废南有马龙县元属州明洪武十五年废】罗平州【旧罗雄州万厯十五年四月更名】
　　寻甸府元仁徳府明洪武十六年十月辛未升为仁徳军民府丁丑改寻甸军民府成化十二年改为寻甸府【北有为羙县西有归厚县元属府明洪武十五年三月因之寻废】
　　临安府元临安路明洪武十五年正月为府领州六县五长官司九　建水州【倚元时府在州北明洪武中移府治此西有宁逺州万厯十四年析建水州置四十八年废】　石屏州【元曰石坪明洪武十五年三月改曰石平后改今名】阿迷州【元阿甯万户明洪武十五年三月置州】　宁州【东有西沙县元属州后省明洪武十五年三月复置仍属州寻复省】通海【元属宁州明洪武十五年三月改属府】河西　嶍峨【元属宁州明洪武十五年二月改属府】防自　新平【万厯十九年置】　新化州【本焉龙他郎甸长官司明洪武十七年四月置直布政司治八年改为新化州万厯十九年来属】　宁逺州【元至治三年二月置直云南行省明洪武十五年来属宣徳九年与安南】　纳楼茶甸长官司【本纳楼千戸所明洪武十五年置属和泥府十七年四月改置】教化三部长官司【元强现三部明洪武中改置】王弄山长官司【元王弄山大小二部明洪武中改置】亏容甸长官司【元鐡容甸属元江路明洪武中改置来属】溪处甸长官司【元溪处甸军民副万戸属元江路明洪武中改置来属】思佗甸长官司【元和泥路明洪武十五年三月为府领纳楼千户所伴溪七溪阿撒三蛮部十七年废后改置】左能寨长官司【本思佗甸寨明洪武中改置】落恐甸长官司【元伴溪落恐部军民万户明洪武中改置】安南长官司【元舍资千户后改安南道防送军千户明洪武十五年三月仍曰舍资千戸所寻改置长官司正徳六年省入防自县天啓二年复置】
　　澂江府元澂江路明洪武十五年三月为府领州二县三河阳【倚】江川　阳宗　新兴州【北有普舍县南有研和县元俱属州明洪武十五年三月因之寻废】　路南州【东南有邑市县旧属州治三年九月废】
　　广西府元广西路明洪武十五年三月为府领州三师宗州　弥勒州　维摩州【元天徳四年二月置】
　　广南府元广南西路宣抚司明洪武十五年十一月改置广南府领州一　富州【元至元十三年置属广南西路明洪武十五年改属府西南有安宁州东北有罗佐州俱元至元十三年置属广南西路明洪武十五年因之后俱废】
　　元江军民府元元江路明洪武十五年三月为府永乐初升军民府领州二　奉化州【倚本因逺罗必甸长官司明洪武十八年四月置嘉靖中改州】　恭顺州【本他郎寨长官司嘉靖中改州】
　　楚雄府元威楚开南路明洪武十五年三月改为楚雄府领州二县五楚雄【倚元曰威楚明洪武十五年二月更名】广通【元属南安州明洪武十五年因之后改属府】定逺　定边【元至元十二年置属鎭南州明洪武中改属】嘉　南安州　鎭南州
　　姚安军民府元姚安路明洪武十五年三月为府二十七年四月升军民府领州一县一　姚州【倚元属大理路明洪武十五年三月来属】大姚【元属姚州明洪武十五年三月因之后改属府】
　　武定府元武定路明洪武十五年三月为府寻升军民府万厯中罢称军民领州二县一　和曲州【倚旧城在南本州治隆庆三年十二月徙州为府附郭东有南甸县元路治明洪武十五年三月改属州成化二十年仍属府正徳元年十月省】元谋　禄劝州【北有易笼县元属州明洪武十七年省东有石旧县本属州天啓元年七月省】
　　景东府元至顺二年二月置明洪武十五年闰二月因之三月降为州属楚雄府十七年正月仍升为府【北有开南州元属威楚开南路明洪武十五年三月属楚雄府寻省】
　　鎭沅府本镇沅州明洪武三十五年十二月置永乐四年四月升为府领长官司一禄谷寨长官司【永乐十年四月以禄平寨置】
　　大理府元大理路明洪武十五年三月为府领州四县三长官司一太和【倚】　赵州【明洪武十五年三月改名赵喜州寻复】领县一云南【元云南州明洪武十五年三月改为县属府十七年改属州】　邓川州领县一浪穹【西南有鳯羽县明洪武十五年三月置属邓川州寻省】　宾川州【治六年四月析赵州及太和云南二县地置】　云龙州【元云龙甸军民府至元末置明洪武十七年改为州来属正统间属防化府后仍来属】十二关长官司【元十二关防送千户所明洪武中改置】鹤庆军民府元鹤庆路明洪武十五年三月为府三十年十一月升军民府【东南有木按州又有副州元俱属府明洪武十五年俱废】领州二　劒川州【元劒川县明洪武十五年三月因之十七年正月升为州】　顺州【元属丽江路明洪武十五年三月属北胜府寻来属】
　　丽江军民府元丽江路宣抚司明洪武十五年三月为府三十年十一月升军民府领州四　通安州【倚】　寳山州　兰州【元属丽江路明洪武十五年三月属丽江府寻属鹤庆府后仍来属】　巨津州【西北有临江县元属州明洪武十五年三月因之治后废】
　　永宁府元属丽江永宁州路明洪武十五年三月属北胜府十七年属鹤庆府二十九年改属澜沧卫永乐四年四月升为府领长官司四刺次和长官司　革甸长官司　香罗甸长官司　瓦鲁之长官司【四司俱永乐四年四月置】北胜州元北胜府属丽江路明洪武十五年三月属布政司寻降为州属鹤庆府二十九年改属澜沧卫正统七年九月直布政司治九年徙治澜沧卫城【澜沧卫旧在州南本澜沧卫军民指挥使司明洪武二十八年九月置属□司治九年徙州来同治寻罢军民司北为卫北有蒗蕖州元属丽江路明洪武十五年三月属北胜府寻属鹤庆军民府二十九年改属澜沧卫天啓中废】
　　永昌军民府元永昌府属大理路明洪武十五年三月属布政司十八年二月兼置金齿卫属都司二十三年十二月省府升卫为金齿军民指挥使司嘉靖元年十月罢军民司止为卫复置永昌军民府领州一县二安抚司四长官司三保山【倚本金齿千戸所明洪武中置永乐元年九月乂置永昌府守御千户所俱属金齿军民司嘉靖三年三月改二所为保山县北又有潞江州宣徳八年六月置直布政司正统二年五月废】永平【元属永昌府明洪武二十三年属金齿军民司嘉靖元年仍属府】　腾越州【元腾冲府属大理路明洪武十五年三月属布政司寻废永乐元年九月置腾冲守御千戸所属金齿军民司宣徳六年八月直都司正统十年三月升所为腾冲军民指挥使司嘉靖三年十月置腾越州属府十年十二月罢司为腾冲卫西南有腾冲土州宣徳五年六月置属金齿军民司后直布政司正统三年五月仍属金齿军民司寻废】潞江安抚司【元柔逺路明洪武十五年三月为府后废属麓川平司永乐元年正月析置潞江长官司直都司十六年六月升安抚司宣徳元年六月改布政司正统三年六月属金齿军民司嘉靖元年十月属府】鎭道安抚司　杨塘安抚司【二司地隽属西畨与丽江府接界俱永乐四年正月置属金齿军民司嘉靖元年属府】瓦甸安抚司【本瓦甸长官司宣徳二年置属金齿军民司九年二月直都司正统三年五月仍属金齿军民司五年十一月升为安抚司嘉靖元年属府】鳯溪长官司【明洪武二十三年十一月置属金齿军民司嘉靖元年改属府】施甸长官司【元石甸长官司明洪武十七年五月更名属府二十三年属金齿军民司嘉靖元年仍属府】茶山长官司【永乐五年析孟养地置属金齿军民司嘉靖初属府】化府元防化州属大理路明洪武十五年三月因之正统十三年六月升为府
　　顺宁府元泰定四年十一月置明洪武十五年三月庚戌因之己未降为州属大理府十七年正月仍升为府【南有寳通州又有庆甸县元俱与府同置明洪武十五年省】领州一　云州【本大侯长官司永乐元年正月析麓川平地置直都司宣徳三年五月升为大侯御夷州直布政司万厯二十五年更名来属】领长官司一孟长官司【宣徳五年六月以景东府之孟孟梳地置属景东府后直布政司万厯二十五年来属】
　　车里军民宣慰使司元车里路泰定二年七月置即大彻里明洪武十五年闰二月为军民府十九年十一月改军民宣慰使司永乐中废宣徳六年复置【东有元耿凁路至正七年正月置又有耿当孟弄二州亦元末置明洪武十五年俱省入车里】
　　甸军民宣慰使司本中宣慰司明洪武二十七年六月置寻废永乐元年十月复置更名【元后至元四年十二月置邦牙宣慰司于蒲甘王城至正二年六月废至元二十六年置太公路于太公城明洪武十五年三月为府后废】领长官司一东倘长官司【宣徳八年九月置】
　　木邦军民宣慰使司元木邦路至顺元年三月置明洪武十五年三月为府后废三十五年十二月复置永乐二年六月改军民宣慰使司【北有防怜路防来路俱元置明洪武十五年三月俱为府后俱废】
　　八百大甸军民宣慰使司元入百等处宣慰使司明洪武二十四年六月改置【又有防庆宣慰司元泰定四年置至正二年四月罢明洪武十五年三月复置府后废又有孟绢路元元统元年置属八百宣慰司明洪武十五年三月为府后废又有木按孟杰二路俱元置明洪武十五年三月俱为府后俱废】
　　孟养军民宣慰使司元云逺路明洪武十五年三月为府十七年改为孟养府后废三十五年十二月复置永乐二年六月改军民宣慰使司正统十三年废万厯十三年改置长官司
　　老挝军民宣慰使司永乐二年四月置
　　南甸宣抚司元至元二十六年置南甸路明洪武十五年三月为府后废属腾冲守御千戸所永乐十二年正月置州直布政司正统三年五月改属金齿军民指挥使司九年六月升宣抚司仍直布政司
　　千崖宣抚司元鎭西路明洪武十五年三月为府后废属麓川平司永乐元年正月析置千崖长官司直都司后属金齿军民指挥使司宣徳五年六月复属都司正统三年五月复属金齿军民指挥使司九年六月升宣抚司直布政司【西北有南睒元置明洪武中废】
　　陇州宣抚司本麓川平缅军民宣慰使司正统六年废九年九月改置治陇把【元平路在陇把东北明洪武十五年闰三月置平宣慰使司三月又改路为府未几府废十七年八月丙子升司为平军民宣慰使司甲午改麓川平军民宣慰使司省麓川路入焉元麓川路在陇把南明洪武十五年三月为府未几府废十七年八月为麓川平军民宣慰司治所正统中司废曰平麓城亦曰孟卯城万厯十二年置宣抚同知于此乂西南有通西军民总管府元至元二十六年置明洪武十五年三月为府后废】
　　孟定御夷府元孟定路至元三十一年四月置明洪武十五年三月为府【东南有谋粘路元泰定三年七月置有木连路元至正二十六年置明洪武十五年三月俱因之后俱废】领安抚司一耿马安抚司【万厯十三年析孟定地置】孟艮御夷府永乐三年七月置直都司后直布政司【东有木垜路又有孟隆路俱元泰定三年九月置东北有孟爱等甸军民府元至元二十六年置明洪武十五年三月俱为府后俱废】
　　威逺御夷州元威逺州属威楚路后改威逺蛮棚府明洪武十五年三月仍为威逺州属楚雄府十七年升为府后废三十五年十二月复置州直布政司
　　湾甸御夷州本湾甸长官司永乐元年正月析麓川平地置直都司三年四月升为州直布政司鎭康御夷州元鎭康路明洪武十五年三月为府十七年降为州后废以其地属湾甸州永乐七年七月复置直布政司
　　孟密宣抚司本孟密安抚司成化二十年六月析木邦地置万厯十三年升为宣抚司
　　蛮莫安抚司万厯十三年析孟密地置
　　者乐甸长官司【永乐元年正月析麓川平地置直都司后改布政司】
　　钮兀御夷长官司宣徳八年十月以和泥之钮兀五隆二寨置
　　芒市御夷长官司元芒施路明洪武十五年三月为府后废正统八年四月改置属金齿军民指挥司后直布政司
　　孟琏长官司【旧为麓川平司地后为孟定府永乐四年四月置直都司东南有木来府元置明洪武十五年三月因之后废】
　　大古剌军民宣慰使司【在孟养西南亦曰摆古滨南海与暹罗邻】底马撒军民宣慰使司【在大古剌东南】小古剌长官司　茶山长官司底板长官司　孟伦长官司　八家塔长官司【皆在西南极边俱永乐四年六月置】
　　剌和庄长官司【永乐四年十月置直都司】
　　保瓦长官司　散金长官司【旧俱为麓川平司地俱永乐六年四月置】麻里长官司【永乐六年七月析孟养地置直都司】
　　八寨长官司【永乐十二年九月置直都司】
　　底兀剌宣慰使司永乐二十二年三月置
　　广邑州本金齿军民司之广邑寨宣徳五年五月升为州八年十一月直布政司正统元年三月徙于顺宁府之右甸
　　贵州元为湖广四川云南三行中书省地明洪武十五年正月置贵州都指挥使司【治贵州宣慰司】其民职有司则仍属湖广四川云南三布政司永乐十一年置贵州等处承宣布政使司【与都指挥司同治】领府八州一县一宣慰司一长官司三十九后领府十州九县十四宣慰司一长官司七十六
　　贵阳军民府本程番府成化十二年七月分贵州宣慰司地置治程番长官司隆庆二年六月移入布政司城与宣慰司同治三年三月改府名贵阳万厯二十九年四月升为军民府领州三县二长官司十六新贵【倚本贵竹长官司明洪武五年正月置属宣慰司万厯十四年二月改置县来属】贵定【倚万厯三十六年析新贵县及定番州地置】　开州【崇祯四年十一月以副宣慰洪边旧地置】　广顺州【本金筑长官司明洪武五年三月置属四川行省十年正月改安抚司十九年十二月属广西二十七年仍属四川二十九年属贵州卫正统三年八月直贵州布政司成化十二年七月属程番府隆庆二年六月属贵阳府万厯四十年置州】　定番州【元程番武胜军安抚司明洪武五年罢成化十二年七月置程番府领金筑安抚司上马桥大龙番小龙番程番方番韦番卧龙番洪番小程番卢番罗番金石番卢山木瓜大华麻响十六长官司隆庆二年六月移府入布政司城万厯十四年三月置州】领长官司十六程番长官司【倚明洪武五年三月置属贵州卫正统三年八月属贵州宣慰司成化十二年七月属程番府万厯十四年三月属州】小程番长官司【元小程番安抚司明洪武六年正月改置】上马桥长官司【明洪武十五年六月置】卢番长官司【元卢番静海军安抚司明洪武六年正月改置省元卢番蛮夷军民长官司入焉】韦番长官司【元韦番蛮夷长官司明洪武十五年六月改置】方番长官司【元方番河中府安抚司明洪武五年改置】洪番长官司【元洪番永盛军安抚司明洪武六年正月改置】卧龙番长官司【元卧龙番南宁州安抚司明洪武五年改置】小龙番长官司【元小龙番静蛮军安抚司明洪武六年正月改置】大龙番长官司【元大龙番应天府安抚司明洪武五年改置】金石番长官司【元金石番太平军安抚司明洪武五年改置】罗番长官司【元罗番大龙遏蛮军安抚司明洪武五年改置】卢山长官司【元卢山等处蛮夷军安抚司明洪武六年正月改置】木瓜长官司【元木等处蛮夷军民长官司明洪武五年改置属贵州卫正统三年八月属金筑安抚司成化十二年七月属程番府万厯十四年三月属州下二司仿此】麻响长官司【明洪武七年六月置】大华长官司【明洪武七年六月置】
　　贵州宣慰使司元改顺元路军民安抚司置属湖广行省明洪武五年正月属四川行省九年六月属四川布政司永乐十一年二月来属领长官司七水东长官司【元水东寨长官司明洪武五年改置后废永乐元年六月置属都司后来属】中曹蛮夷长官司【元中曹百纳等处长官司属管番民总管明洪武五年改置来属】龙里长官司【元龙里等寨长官司属管番民总管明洪武五年改置来属】白纳长官司【元茶山白纳等处长官司明洪武五年并入中曹司永乐四年五月改置来属】底寨长官司【元底寨等处长官司明洪武五年改置】乖西蛮夷长官司【元乖西军民府属管番民总管明洪武五年改置后废永乐元年六月复置属都司复来属】养龙坑长官司【元养龙坑宿征等处长官司明洪武五年改置】安顺军民府元安顺州属普定路明洪武十五年三月属普定府十八年直云南布政司二十五年八月属四川普定卫正统三年八月直贵州布政司成化中徙州治普定卫城万厯三十年九月升安顺军民府【东有元普定路属云南行省明洪武十五年三月为府属云南布政司寻并军民府改属四川布政司十八年七月废】领州三长官司六宁谷寨长官司【明洪武十九年置属安顺州二十五年八月属普定卫正统三年八月仍来属】西堡长官司【建置所属同上北有浪伏山元置习安州于山下属普定路明洪武十五年三月属普定府后废】　鎭宁州【元至正十一年四月以火烘夷地置属普定路明洪武十五年三月属普定府二十五年八月属普定卫后侨治卫城正统三年八月贞贵州布政司嘉靖十一年六月徙州治安庄卫城万厯三十年九月属府】领长官司二十二营长官司【明洪武十九年置属安顺州二十五年八月属普定卫正统三年八月来属】康佐长官司【建置所属同上】　永宁州【元以打罕夷地置属普定路明洪武十五年三月属普定府二十五年八月属普定卫后侨治卫城正统三年八月直贵州布政司嘉靖十一年三月徙州治□索岭守御千户所城万厯三十年九月属府】领长官司二慕役长官司【明洪武十九年置属安顺州二十年八月属普定卫正统三年八月来属】顶营长官司【明洪武四年置所属同上】普安州【本贡宁安抚司建文中置属普安军民府永乐元年正月改普安安抚司属四川布政司】
　　【十三年十二月改为州直贵州布政司万厯十四年二月徙治普安卫城三十年九月属府东有八部山元普安路治山下属云南行省明洪武十五年三月为府属云南布政司寻升军民府二十七年四月改属四川永乐后废】
　　都匀府本都匀安抚司明洪武十九年十二月置二十三年十月改都匀卫属贵州都司二十九年四月升军民指挥使司属四川布政司永乐十七年仍属贵州都司治七年五月置都匀府于卫城领州二县一长官司八都匀长官司【元上都匀等处军民长官司明洪武十六年更名】邦永长官司【元中都匀板水等处军民长官司属管番民总管明洪武十六年更名】平浪长官司【明洪武十六年置】平洲六洞长官司【明洪武十六年置】　麻哈州【木麻哈长官司明洪武十六年置属平越卫治七年五月升为州来属】领长官司二乐平长官司【明洪武二十四年五月置属云南复属平越卫治七年五月来属】平定长官司【明洪武二十二年置属平越卫三十年属清平卫治七年五月来属】　独山州【本九名九姓独山州长官司明洪武十六年置属都匀卫治七年五月升为独山州属府】领县一长官司二淸平【本清平长官司明洪武二十二年置属平越卫三十年属淸平卫治七年五月改为县属麻哈州后来属】合江洲陈防烂土长官司【明洪武十六年置属都匀卫治七年五月属州】丰宁长官司【明洪武二十三年置属都匀卫治七年五月属州】
　　平越军民府元平越长官司明洪武十四年置平越守御千户所十五年闰二月改为平越卫十七年二月升军民指挥使司领长官司五属四川布政司寻属贵州都司万厯二十九年四月置平越军民府于卫城以播州地益之属贵州布政司领卫二州一县三长官司二淸平卫【明洪武二十三年六月置属贵州都司万厯二十九年来属卫治在清平县北一里】兴隆卫【明洪武二十二年六月置属贵州都司万厯二十九年来属】　黄平州【本黄平安抚司明洪武七年十一月置属播州宣慰司万厯二十九年四月改为州来属】　余庆【本余庆长官司明洪武十七年置属播州宣慰司万厯二十九年六月改为县来属】瓮安【本瓮水安抚司明洪武初置万厯二十九年四月改为县来属】湄潭【万厯二十九年四月以播州湄潭地置】凯里长官司【本凯里安抚司嘉靖八年二月分播州宣慰司地置属清平卫万厯二十九年来属三十五年六月改为长官司】杨义长官司【明洪武初置属平越卫万厯二十九年属府】
　　黎平府本思州宣慰司地明洪武十八年正月置五开卫属湖南都司后废三十五年十一月复置永乐十一年二月置黎平府于卫城属贵州布政司治十年徙府治卫南万厯二十九年十一月以府属湖广三十一年四月还属贵州领县一长官司十三永从【元福禄永从军民长官司明洪武中改置福禄永从蛮夷长官司后废永乐元年正月复置属贵州卫十二年三月来属正统六年九月改为县】潭溪蛮夷长官司【元潭溪长官司明洪武三年正月改置属湖广辰州卫三月改属湖广靖州卫后废永乐元年正月复置属贵州卫十二年三月来属】八舟蛮夷长官司【元八舟军民长官司明洪武五年改置后废永乐元年正月复置属贵州卫十二年三月来属】洪舟泊里蛮夷长官司【元洪舟泊里军民长官司明洪武初改置后废永乐元年正月复置属贵州卫十二年三月来属】曹滴洞蛮夷长官司【元曹滴等洞军民长官司明洪武初改置后废永乐元年正月复置属贵州卫十二年三月来属】古州蛮夷长官司【元古州八万洞军民长官司明洪武三年正月改置属湖广辰州卫三月改属湖广靖州卫后废永乐元年正月复置属贵州卫十二年三月来属】西山阳洞蛮夷长官司【明洪武初置后废永乐元年正月复置属贵州卫十二年三月来属】新化蛮夷长官司【元新化长官司明洪武三年正月改置属湖广辰州卫三月改属湖广靖州卫后废永乐元年正月复置属贵州卫十一年二月置新化府于此领湖耳亮寨欧阳新化中林騐洞赤溪南洞龙里七蛮夷长官司宣徳九年十一月府废以所领俱属黎平府】湖耳蛮夷长官司【元湖耳洞长官司明洪武三年正月改置属湖广辰州卫三月改属湖广靖州卫后废永乐元年正月复置属贵州卫十二年三月属新化府府废来属】亮寨蛮夷长官司【本八万亮寨蛮夷长官司明洪武三年正月置属湖广辰州卫三月属湖广靖州卫后废永乐元年正月复置改名属贵州卫十二年三月属新化府府废来属】欧阳蛮夷长官司【元欧阳寨长官司明洪武三年正月改置属湖广辰州卫三月改属湖广靖州卫后废永乐元年正月复置属贵州卫十二年三月属新化府府废来属】中林验洞蛮夷长官司【明洪武初置后废永乐元年正月复置十二年三月属新化府府废来属下二司仿此】赤溪湳洞蛮夷长官司　龙里蛮夷长官司
　　思南府元思南宣慰司属湖广行省明洪武四年改属四川六年十二月陞为思南道宣慰使司仍属湖广永乐十一年二月改为府属贵州布政司隆庆四年三月徙治平溪卫寻复故领县三长官司二安化【倚本水犄姜长官司元属思州安抚司明洪武初改曰水徳江属思南宣慰司永乐十二年三月属府万厯三十三年改置安化县旧有洪安化济二长官司属思南宣慰司明洪武二十六年五月省】蛮夷长官司【倚明洪武十年十月置属思南宣慰司永乐十二年三月属府】婺川【元属思州安抚司明洪武五年属鎭逺州十七年后仍属思州永乐十二年三月来属】印江【本思印江长官司属思南宣慰司永乐十二年三月属府治七年六月改为印江县】沿河祐溪长官司【明洪武七年十月置属思南宣慰司永乐十二年三月属府】朗溪蛮夷长官司【明洪武七年十月置属思南宣慰司永乐十二年三月属乌罗府正统三年五月府废来属】
　　思州府元思州宣慰司明永乐十一年二月改为府属贵州布政司领长官司四都坪峩异溪蛮夷长官司【倚明洪武六年置二十五年省永乐十二年三月复置】都素蛮夷长官司【永乐十二年三月置属府】施溪长官司【元施溪漾头长官司明洪武五年改名属湖广沅州卫永乐十二年三月来属】黄道溪长官司【元属思州宣慰司永乐十二年三月属府】
　　鎭逺府元鎭逺府属思州安抚司明洪武四年降为鎭逺州属思南宣慰司五年六月直湖广永乐十一年二月置鎭逺府于州治属贵州布政司正统三年五月省州入焉领县二长官司三鎭逺【倚本鎭逺溪洞金容金逹蛮夷长官司明洪武二年二月置属思南宣慰司永乐十二年三月属州正统三年五月改属府治七年十月改为镇逺县】施秉【本施东蛮夷长官司明洪武五年置属思南宣慰司永乐十二年三月属州正统九年七月改为县天啓元年四月省崇祯四年十一月复置】偏桥长官司【元偏桥中寨蛮夷军民长官司明洪武五年改置属思南宣慰司永乐十二年三月来属】卭水十五洞蛮夷长官司【元卭水县明洪武五年改置国罗得民晓隘陂带卭水五长官司属思州宣慰司二十九年以四司并入卭水属思南宣慰司永乐十二年三月属府】臻剖六洞横坡等处长官司【本臻剖六洞横坡三长官司明洪武二十二年置属鎭逺卫后并为一司】
　　铜仁府本思州宣慰司地明永乐十一年二月置铜仁府领县一长官司五铜仁【倚元铜仁大小等处蛮夷军民长官司属思州安抚司明洪武初改置铜仁长官司属思南宣慰司永乐十二年三月置府治于此万厯二十六年四月改为县】省溪长官司【元省溪坝等处蛮夷长官司属思州安抚司明洪武初改名属思南宣慰司永乐十二年三月朱属】提溪长官司【元提溪等处军民长官司属思州安抚司明洪武初改名属思南宣慰司永乐十二年三月来属】大万山长官司【元大万山苏葛办等处军民长官司属思州安抚司明洪武初改名属思南宣慰司永乐十二年三月来属】乌罗长官司【元乌罗龙千等处长官司属思州安抚司明洪武初更名属思南宣慰司永乐十一年二月置乌罗府领朗溪蛮夷长官司乌罗荅意治古平头着可四长官司治于此正统三年五月府废来属】平头着可长官司【元平头着可通逹等处长官司属思州安抚司明洪武七年十月改置属思南宣慰司永乐十二年三月属乌罗府府废来属】
　　石阡府本思州宣慰司地永乐十一年二月置石阡府领县一长官司三石阡长官司【倚元石阡等处军民长官司属思州安抚司明洪武初改置属思州宣慰司永乐十二年三月为石阡府治】龙泉【本龙泉坪长官司元为思州安抚司治明洪武七年七月复置属思州宣慰司永乐十二年三月来属万厯二十九年四月改为县】苗民长官司【明洪武七年十月置属思州宣慰司永乐十二年三月来属】葛彰葛商长官司【元属思州安抚司明洪武中属思州宣慰司永乐十二年三月来属】
　　龙里卫军民指挥使司明洪武二十三年四月置卫二十九年四月升军民指挥使司【东南有平伐长官司本元平伐等处长官司明洪武十五年改置属贵州卫二十八年属龙里卫万厯十四年二月省入新贵县】领长官司一大平伐长官司【明洪武十九年置属贵州卫二十八年来属】
　　新添卫军民指挥使司元新添葛蛮安抚司后废明洪武二十二年置新添千戸所属贵州卫二十三年二月改为新添卫属贵州都司二十九年四月升军民指挥使司领长官司五新添长官司【倚明洪武四年置】小平伐长官司【明洪武十五年六月置属贵州卫寻属龙里卫二十九年来属】把平寨长官司【明洪武十五年六月置属贵州卫寻属龙里卫二十九年来属】丹平长官司【明洪武三十年置寻省永乐二年复置】丹行长官司【明洪武三十年置寻省永乐二年复置】
　　安南卫明洪武十五年正月置尾洒卫于此寻废二十三年十二月复置更名属贵州都司
　　威清卫明洪武二十三年六月置属贵州都司
　　平坝卫明洪武二十三年闰四月置属贵州都司毕节卫明洪武十七年二月置属贵州都司领守御所一守御七星关后千户所【明洪武二十一年置属乌撒卫永乐中来属】赤水卫明洪武二十一年十月置领所四摩尼千户所曰撒千户所【二所俱明洪武二十二年九月置】阿落密千户所　前
　　千户所【二所俱明洪武二十七年置】
　　普市守御千户所明洪武二十三年三月析永宁宣抚司地置直贵州都司
　　敷勇卫本劄佐长官司明洪武五年改元落邦扎佐等处长官司置属贵州宣慰司崇祯三年改置属贵州都司领所四于襄守御千户所【本青山长官司明洪武五年改青山逺地等处长官司置属贵州宣慰司崇祯三年改置】息烽守御千户所【崇祯三年以贵州前卫故絶六屯并割底寨司地置】濯灵守御千户所　修文守御千户所【二所俱宣慰司水西地崇祯三年同置】
　　鎭西卫崇祯三年以宣慰司水西地置领所四威武守御千户所　赫声守御千户所　柔逺守御千户所定逺守御千户所【以上俱水西地崇祯三年与卫同置】






　　钦定续通典卷一百四十六
<史部,政书类,通制之属,钦定续通典>
　　钦定四库全书
　　钦定续通典卷一百四十七
　　边防
　　【臣】等谨案杜佑作边防典具列四裔诸国极之万里之遥重洋之隔皆得以边防统之者诚以地虽辽逺而绥柔驾驭之道不可不明所谓来则御之去则备之兢兢以持盈知足为要谅哉其言之已自唐以降各部分并不常背服不一强弱异形通阻异势诸史所载事迹颇繁若唐之突厥吐蕃宋之西夏明之倭人兵事相寻动辄数十百年所闗于边防者固非浅鲜我
　　圣朝抚御环瀛版图式廓
　　皇上徳威逺布绥定遐方若杜氏所列之挹娄靺鞨诸部今为黒龙江宁古塔地杜氏所列之乌桓鲜卑诸部今为内扎萨克地杜氏所列之卭都筰都冉駹诸部今为金川境内地杜氏所列之车师兹于阗诸部今为天山南北路地非可复以边防目之而当明以前则固自为风气非疆宇所能及也兹谨就史册志乘所载国俗土风依四正四隅方位类次于篇至于诸国之名有互见于诸史者有前史所载而后史即无闻者故杜氏通典以国为纲就一国之中其纪事按照时代接叙不另提纲今亦依杜氏之例仍以国为纲焉
　　第一边防东　正东【朝鲜　濊　耽罗　新罗　长人　日本　邪古　波邪　多尼　婆罗冯嘉施兰】　东南【鸡笼山　琉球　三屿　吕宋　合猫里　沙瑶　呐哔啴　古麻剌朗　文郎马神　美洛居　佛郎机　和兰】
　　第二边防南　正南【盘瓠种　西原蛮　南诏　文面濮　赤口濮　黒僰濮　骠缅　安南　南掌　暹罗　彭亨　丹眉流占域　宾童龙　满刺加　阿鲁　哇】
　　【重迦罗　日罗夏治　碟里　丁机宜　苏吉丹　柔佛　真腊　投和　婆利　三佛齐苏禄　勃泥　层檀　巴喇西　瞻博　修罗分　室利佛逝　名蔑　单单　注辇　马八儿诸国】西南【沦州蛮　两防　东谢　防牱　兖州　夜郎　昆弥　松外诸蛮吐蕃朶甘　长河西鱼通寜逺　董卜韩胡　乌斯藏大寳法王　大乘法王　大慈法王阐化】
　　【王　赞善王　防教王　阐教王　辅教王西天阿难功徳国　尼八刺国　地涌塔国麻叶瓮　陀洹　南毗　苏门答剌　覧邦澹巴　百花　那孤儿　黎伐　南防利　柯枝　小葛兰　大葛兰　锡兰山】
　　第三边防西　正西【沙州　赤斤防古　罕东　安定　阿端　察逊　哈马尔哈密　土鲁番　火州　栁城　卫喇特　兹　于阗　吐浑　党项　大食　拂菻　波斯　撤玛尔罕　哈鲁　逹尔玛　实喇哈雅塔什罕　萨兰　克实　特尔黙　布哈尔养夷　沙喇斯　纳苏察罕　哈喇　温图珲　巴达克山　爱达罕　喀什噶尔　伊斯】
　　【帕罕　呼喇济　竒尔玛勒　白松虎儿　敏珠尔　日洛　黙色尔　都尔苏　萨哈勒罗密　坤城　阿苏　天方　黙徳讷　榜葛刺　沼纳朴儿　祖法儿　木骨都束　不刺哇　竹步　阿丹　刺撒　麻林　忽鲁谟斯溜山　南巫里　加异勒　甘巴里　急兰丹　沙里湾泥　千里达　失剌比　古里班卒　剌泥　白葛达　黒葛达　西洋古里西洋琐里意大里亚】　西北【伊里巴拉　凖布　突厥囬鹘　黠戞斯　沙陀】
　　第四边防北　正北【鞑靼　朶顔　泰宁　福余鬼国　珠巴克　乌尔古　契丹附近诸国　铁甸】东北【渤海　哈斯罕　富珠哩　乌舍　铁骊　博啰满达　定安室韦】
　　边防东序畧
　　【臣】等谨按杜氏边防典东方凡二十国闽越自汉以降已置为郡县百济新罗濊貊递为朝鲜所并惟朝鲜日本琉球诸史递各有传他若耽罗纳贡于元吕宋佛郎机等通使于明皆杜氏所未经胪载又如髙丽有史有鉴日本有东鉴琉球有中山世鉴图足与正史相参稽者并可搜葺以为订证之一助至于朝鲜诸国山川土俗已见杜典者不复赘录扶桑文身诸国南北史后无闻者不更纂叙祗期征信焉尔洪惟我
　　朝发祥东土自
　　逺祖定三姓之乱居俄漠惠之野俄多里城
　　国号满洲是为我
　　大清开基之始逮
　　肇祖原皇帝始居呼阑哈达山下之赫图阿喇地方缔造
　　兴京用基王业至
　　太祖髙皇帝诞膺
　　天眷剏树鸿图遂定都于沈阳
　　太宗文皇帝营造
　　宫阙号曰
　　盛京于是全辽之地悉归抚定盖东方居生物之位实符出震之义自开辟以来扶舆钟毓以待首出之
　　圣人其详具见
　　钦定满洲源流考兹不复恭载谨于序畧之内识缘起
　　云
　　正东
　　朝鲜【自唐迄元皆曰髙丽明始复朝鲜之号】
　　朝鲜东跨海距新罗南亦跨海距百济西北度辽水与营州接北靺鞨俗知文字喜读书士女服尚白地产铜银及龙须席白硾纸狼尾笔唐髙宗总章初李勣平髙丽擒其王髙藏归髙氏君长遂絶武后圣厯中以髙藏子徳武为安东都督后复稍自立国宪宗元和末遣使
　　者献乐工后唐庄宗同光元年遣广评侍郎韩申一春部少卿朴岩来其后有王建代主其国迁都于松岳明宗长兴三年权知国事王建遣使者来乃拜建为元菟州都督充大义军使封髙丽国王建以平壤为西京王氏三世终五代屡来朝贡宋太祖建隆三年髙丽国王昭遣广评侍郎李兴祐等来朝贡锡以制书昭卒其子伷袭于太宗时遣国人金行成入就学行成擢进士第累官至殿中丞后通判安州太平兴国七年伷卒其弟治袭雍熙元年遣使来贡又遣本国学生崔罕王彬诣国子监肄业端拱二年诏赐监板九经三年赐崔罕王彬等及第遣归后受制于契丹朝贡中絶髙丽调兵守六城契丹大举伐之真宗大中祥符七年复遣使来贡神宗熙宁中屡遣使言欲逺契丹乞改途由明州诣阙从之哲宗元祐四年遣使持二金塔为两宫夀苏轼奏却之七年复遣使献黄帝鍼经请市书甚众仍用苏轼奏弗许然卒市册府元以归至孝宗隆兴后使命乃絶辽太祖神册间髙丽遣使进寳劒圣宗统和十年以东京留守萧恒徳伐髙丽十一年王治遣朴良柔奉表请罪因遣使册治为王治传子诵二十八年髙丽西京留守康肇弑其主诵擅立诵从兄询辽伐髙丽肇拒战被执先是询上表请朝至开泰元年称病不能朝四年命耶律世良萧虚烈伐之八年复会兵进讨询乃降金灭辽髙丽遣使通好于金太祖収国二年来贺伐辽之防且请保州太祖曰尔自取之太宗天会四年髙丽遣使奉表称藩优诏答之仍赐保州地嗣后髙丽使贺正旦及天清节万夀节史不絶书元太祖十一年契丹人禄格等窜据髙丽江东城元遣兵征之国人洪大宣诣军降共讨灭禄格太宗三年以髙丽杀使者命彻尔台征其国国人洪福源迎降其主王防请和许之遂设官分镇所取之地而还明年防尽杀所置达噜噶齐七十二人以叛复遣兵征之防遣使上表谢过自后叛服不常世祖至元七年其西京内属改置东宁路总管府尽慈悲岭为界以孟克图为安抚使率兵戍其西境其后遣使奉表嵗修职贡明太祖洪武元年遣使赐王颛玺书二年颛表贺贡方物且请封诏赐金印诰文封为髙丽国王颛复遣成惟徳等上表谢赐以六经四书通鉴七年颛为权相李仁人所弑而立宠臣辛肫之子禑禑传子昌二十二年李成桂废之复立王氏裔定昌国院君瑶二十五年瑶出居原州成桂主国事更名旦遣使请改国号命仍古号曰朝鲜自是王氏始絶成祖永乐元年朝鲜请冕服书籍许之宣宗宣徳八年朝鲜请遣子弟入学不许神宗万厯二十年为日本闗白平秀吉所侵掠朝鲜王李昖奔平壤城已复走义州八道几尽没遣使求援中国乃以宋应昌为经畧李如松为提督分布诸将攻战终莫能胜至二十六年平秀吉死诸倭撤兵去而其国始安
　　濊
　　濊居朝鲜之东户二万俗常用四月节祭天昼夜饮酒歌舞辽太祖天显元年濊貊来贡圣宗开泰三年以其地为开州镇国军
　　耽罗
　　耽罗髙丽属国也元世祖既臣服髙丽以耽罗为吕宋日本冲要乃遣将平之即其地立耽罗国招讨司后改为军民安抚司其贡赋嵗进毛施布百匹后髙丽以为言遂复髙丽
　　新罗
　　新罗国其王姓金氏所居曰金城官有宰相侍中司农卿太府令其俗元日相庆拜日月神男子褐袴妇长襦见人跪以手踞地为恭市皆妇女贸贩唐髙宗上元中分取百济地遂抵髙丽南境元宗开元中其王金兴光数入朝献果下马朝霞防鱼牙防海豹皮又遣子弟入太学兴光卒元宗命邢璹吊祭曰新罗号君子国知诗书以卿惇儒故持节往宜衍经谊使知大国之盛自是嵗朝献会昌后不复至后唐庄宗同光元年其王金朴英遣使者来朝贡四年权知国事金溥遣使来晋以后不复至辽太祖九年新罗遣使贡方物天赞四年复来贡圣宗统和中设朝天馆于大定府以待之
　　长人
　　长人国在新罗之东长身狰狞不火食噬禽兽或搏人以食其国连山数十里有峡固以铁阖号闗门新罗常屯弩士数千守之
　　日本
　　日本古倭国唐髙宗咸亨初改名日本地环海惟东北限大山有五畿七道三岛其城池附山城筑四座毎城周三四里岩石髙耸限以大河内大楼阁九层妆黄金下隔小房百余间夜则东西游卧令人不知其处气候温暖草木冬青土地膏腴水多陆少俗以捕鱼为业元宗开元天寳间相继来朝肃宗上元中新罗梗海道乃繇明州越州朝贡徳宗建中元年使者真人兴能献方物真人盖因官而氏者也兴能善书其纸似茧而泽人莫识贞元末遣使者朝其所携学子及浮屠等愿留肄业阅二十余年使者来请肄业者还国诏可宋太宗雍熙元年日本国僧奝然与其徒浮海而至献铜器十余事并本国职员考年代纪各一卷奝然善书而不通华言问其风土但书以对云国中有五经及佛经白居易集并得自中国土宜五谷而少麦交易用钱文曰干文大寳畜有水牛驴羊多犀象产丝蚕及织绢乐有国中髙丽二部东岙州出黄金西别岛出白银以为贡赋国王以王为姓传袭至今六十四世文武僚吏皆世官太宗阅其书抚之甚厚赐紫衣馆于太平兴国寺二年随台州宁海商人船归其国是后连贡方物而来者皆僧也元世祖至元八年命少中大夫秘书监赵良弼使日本日本始遣弥四郎入朝帝宴劳遣之后以致书不报命范文虎等帅舟师十万征之至五龙山遭暴风军尽没后屡招不至终元世不相通明太祖洪武四年日本国王良怀遣使奉表称臣贡方物后复遣王子来入国学帝善待之特授观察使永乐元年贡使至上王源道义表及贡物四年封其国中山为夀安镇国之山御制碑文立其上五年六年频入贡嗣后虽屡遣使入贡然海寇亦不絶穆宗隆庆后倭酋闗白平秀吉者益治兵征服旁近诸小国遣其帅清正等率舟师逼釡山屡次入犯及其国内乱乃止
　　邪古　波邪　多尼
　　邪古波邪多尼三小国在日本之东海屿中北距新罗西北距百济西南直越州产丝絮
　　婆罗
　　婆罗又名文菜东洋尽处也其地负山面海崇释教禁食豕肉有礼拜寺毎祭用牺唐髙宗时婆罗国入贡明成祖永乐三年遣使者赍玺书防币抚谕其王四年其国东西二王并遣使奉表朝贡神宗万厯时为婆罗国王者乃闽人也或言郑和使婆罗有闽人从之留居焉其后人竟据有其国王有金印一篆文作兽形民间嫁娶必请此印印背上以为荣后佛郎机举兵来击王率国人走山谷中放药水流出毒杀佛郎机人因得返国
　　冯嘉施兰
　　冯嘉施兰东洋小国明成祖永乐四年八月其酋嘉马银等来朝贡方物赐钞币有差六年八年复来朝贡东南
　　鸡笼山
　　鸡笼山在彭湖屿东北故名北港又名东畨去泉山甚迩地多大山泽丛篁深菁夹以溪流溪流入海水淡故其外名淡水洋无君长有十五社社多者千人少或五六百人无徭赋以子女多者为防听其号令虽居海中畏海不善操舟罕与隣国往来俗尚勇暇即习走日可数百里足皮厚数分履荆棘如平地所产竹大至数拱长十丈以竹搆屋覆之以茅聚族而居明成祖永乐中郑和徧至东西洋靡不献琛恐后独此畨逺避不至世宗嘉靖末鸡笼山人遭倭焚掠避居山后嗣有红毛畨至此因事耕凿设阛阓称台湾焉明末给事中何楷陈靖海之策大率以台湾为奸民之窟欲逐去红毛时不能用
　　琉球【宋史作流求元史作瑠求】
　　琉球在东南海中与漳泉兴福四州界相值舟行数日可至每嵗稲再熟花常开燕以七月来不巢人屋鹰以白露日至物产硫磺胡椒等物其王毎视朝羣臣搓手膜拜移时方起其俗凡有宴会肴馔各盘贮而不相共饮酒则止以一杯相传宋孝宗淳熙时其王舜天依日本书制字母四十七名依鲁花畧仿切音三十六字母意元世祖至元二十八年海船副万户杨祥请以六千军往降之给金符赍诏以行出海洋遽掠一山军小挫未至琉球引还成宗元贞三年福建省平章政事髙兴上言琉球可图状遣省都镇抚张浩等袭之擒生口百三十余人抗命如故其国至元末分为三曰中山曰山南曰山北其王皆以尚为姓而中山最强明太祖洪武五年命行人杨载诏谕之中山王察度遂遣使入贡赐赉有加许陪臣子弟入国学肄业于是山南王承察度山北王帕尼芝亦相继臣服成祖永乐中琉球中山山南山北三王屡入贡子弟俱入国学肄业其嗣王立俱遣使册封之十三年以后山北王不复遣使宣宗宣徳四年后山南王亦不复至云为中山王所并中山王屡世朝贡不絶
　　三屿
　　三屿近琉球元世祖至元三十年欲选人招诱之平章政事巴延等言此国之民不及二百户去年军船入琉球过其国国人饷以粮馆我将校无他志也乞不遣使帝从之
　　吕宋
　　吕宋居东南海中在台湾鳯山沙马﨑之东南俗少争讼出入佩刀自卫国有机易山产金银明太祖洪武五年遣使入贡成祖永乐三年遣官赍诏抚谕其国八年复来贡自后久不至神宗万厯四年官军追海寇至其国国人助讨有功复朝贡时佛郎机强与吕宋互市久之筑室其地竟乘其无备袭杀其王而据其国名仍吕宋实佛郎机也
　　合猫里
　　合猫里海中小国近吕宋又名猫里务其国多山山外大海饶鱼鱻人知耕稼商船往来渐成富壤华人入其国不敢欺凌市法最平明成祖永乐三年遣使朝贡
　　沙瑶　呐哔啴
　　沙瑶与呐哔啴连壤呐哔啴在海畔沙瑶稍纡入山隈皆与吕宋近男女蓄髪垂髻以板为城竖木覆茅为室崇释教多建礼拜寺物产甚薄后佛郎机据吕宋多侵夺邻近惟二国号令不能及
　　古麻剌朗
　　古麻剌朗东南海中小国明成祖永乐十五年遣中官张谦赍敕抚谕赐之防绵纻丝纱其王干刺义亦奔敦率妻子陪臣随谦来朝贡方物礼之如苏禄国赐以印诏冠带金钱文绮明年还至福建遘疾卒赐諡康靖命其子苾刺嗣为王赐钞币率众归
　　文郎马神
　　文郎马神处东南海中以木为城其半倚山民多木水上筑室以居男女用五色布纒头腹背多袒初用蕉叶为食器后与华人市渐用磁器其俗恶淫奸者论死隣境有买哇柔者性凶狠商人畏之夜必严更以待所产有孔雀鹦鹉沙金降香藤席等物
　　美洛居
　　美洛居俗讹为米六合居东海中颇称饶富酋出威仪甚备所部合掌伏道旁男子削髪女椎结地有香山雨后香堕沿流满地居民拾取不竭其酋委积充栋以待商船之售明神宗万厯时红毛番与佛郎机交争美洛居地每嵗搆兵人不堪命华人流寓者説二国令各罢兵分国中万老髙山为界山以北属红毛番南属佛郎机始稍休息而美洛居竟为两国所分
　　佛郎机
　　佛郎机近美洛居又称干系腊国时恃强陵轹诸国无所不往所产多犀象珠贝衣服华洁贵者冠贱者笠初奉佛教复奉天主教俗不立契约有事指天为誓不相负明武宗正徳十三年佛郎机请封诏拒之世宗嘉靖二年佛郎机入寇官军击走之先是其别将都卢以巨礟利兵横行海上官军击擒之获二舟得其礟即名为佛郎机副使汪鋐进之朝用以守墩台城堡火礟之有佛郎机自此始
　　和兰
　　和兰又名红毛番地近佛郎机所恃惟巨舟大礟舟长三十丈广六丈厚二尺余树五桅桅下置二丈巨铁礟发之可洞裂石城震十里世所称红夷礟即其制其柁后置照海镜大径数尺能照数百里其人悉奉天主教所产有金银琥珀玛瑙玻璃诸物其国甚富明神宗万厯二十九年和兰驾大舰薄香山旋引去三十二年驾舰抵澎湖熹宗天启四年巡抚南居益发兵攻破和兰澎湖之警以息












　　钦定续通典卷一百四十七
　　钦定四库全书
　　钦定续通典卷一百四十八
　　边防
　　边防南序略
　　【臣】等谨案杜氏边防典南方凡五十六部诸蛮獠之散居溪峒者于楚蜀岭粤滇黔诸境为多唐宋各有土州以示羁縻元明増置土官土吏使自统摄而叛服不常诛赏互用往往劳师动众若南诏蛮在唐宋时自成一国宋时若侬氏之乱明时若大藤峡田州之役皆蔓延经年久而后定则以控驭之道未尽善也至于海南诸国称名互异如赤土之后为暹罗林邑之后为环王又为占城顿逊之后为满剌加诃陵之后为阇婆又为爪哇干陀利之后为三佛齐又为旧港槃槃之后为柯枝狼牙修之后为锡兰山名虽殊而实则同又当按时代为胪列者矣他若马八儿诸国之始通于元彭亨柔佛诸国之始通于明并摭其风土叙次于篇
　　正南
　　盘瓠种
　　盘瓠种自三国后种落皆布在诸郡县隋置辰州以处蛮唐置溪州锦州叙州巫州皆是也唐季蛮酋分据其地自署刺史晋髙祖天福中马希范袭父业有湖南溪州刺史彭自然等以溪锦等州归马氏立铜柱为界宋太祖建隆四年慕容延钊平湖湘知溪州彭允林刺史田洪赟等列状归顺诏复其官太宗太平兴国八年溪锦叙巫四州蛮相率诣辰州愿比内郡民输租赋诏不许自后首领入贡不絶真宗咸平中施州蛮与溪州蛮嵗输粟易盐边粟有三年之积神宗熙宁初峡州洞酋刻剥无度蛮众愿内附属辰州遂以章惇察访湖北经制蛮事于是南江舒氏北江彭氏等蛮相继纳土元初置沿溪洞招讨使司
　　西原蛮
　　西原蛮居广容之南邕桂之西有甯氏者相承为豪又有黄氏居黄橙洞其地西接南诏唐元宗天寳初黄氏强与韦氏周氏侬氏相唇齿为防据十余州韦氏周氏耻不肯附黄氏攻之逐于海濵肃宗至徳初首领黄乾曜等与诸洞蛮叛乾元初讨平之俄复叛文宗太和中讨平洞穴其后侬洞最强结南诏为助宋时侬氏世为广源州首领及智髙僭号始命狄青平之
　　南诏
　　南诏本乌蛮别种姓氏蛮谓王为诏其先渠帅有六自号六诏曰防巂诏越析诏浪穹诏邆睒诏施浪诏防舍诏兵力相埒各自雄长防舍诏在诸部南故称南诏唐元宗开元初皮逻閤立二十六年诏封越国公赐名归义时五诏微归义独强乃厚以利啖剑南节度使王昱求合六诏为一制可又以破洱蛮功册为云南王归义死閤罗鳯立袭王后与云南太守张防陀隙举兵反代宗大厯十四年其孙异牟寻立于徳宗贞元中复内附唐末氏后絶东川节度使杨于贞据之晋髙祖天福二年段思平逐杨氏而有其国改号大理宋神宗熙宁九年遣使贡金装碧玕山氊罽刀剑等物后不常来徽宗政和五年复通贡元灭之而有其地设大理府明时比于中州列郡
　　文面濮　赤口濮　黑僰濮
　　三濮在云南徼外千五百余里唐髙宗龙朔初遣使朝贡
　　骠
　　骠国在云南徼外其王自号突罗朱青甓为圆城有十二门四隅作浮图俗奉佛法以金银为钱形如半月号登伽佗无膏油以蜡杂香代炷唐徳宗贞元中其王雍羌闻南诏归附遣使献歌曲因遣弟舒难陀诣剑南西川节度使韦臯献其国乐臯谱次其声进诸朝诏授舒难陀太仆卿
　　缅
　　缅国古朱波地在云南西南徼外其人有城郭屋庐以居有象马以乗舟筏以济文字进上者用金叶写之次用纸有大城五宋宁宗时缅甸进白象元世祖至元十九年击缅克其江头城及太公城成宗大徳元年封的立普哇拿阿廸提牙为王赐之银印子信合八的为世子赐以虎符后即其蒲甘城置邦牙等处宣慰使司明太祖洪武二十七年置缅中宣慰使司成祖永乐元年置缅甸宣慰使司于是缅有二宣慰使宣宗宣徳二年以莽得剌为宣慰使而中宣慰之名不复见世宗嘉靖初孟养酋思伦击破杀宣慰莽纪嵗分据其地缅诉于朝不报莽纪嵗子瑞体攻孟养及迤西诸蛮并欲入防既觇知有备又虑他蛮袭其后乃遁归俄瑞体死子应里嗣神宗万厯十一年防顺宁游击刘綎等击破之二十二年廵抚陈用賔设八闗戌守自此不犯邉界
　　安南
　　安南古交趾也在中国西南与云南徼外接界倚富良江为天险江水自甸滇南两道流入汉置九郡交趾居其一焉土膏腴气候热谷嵗二稔人性犷悍唐分岭南为东西二道安南隶之髙祖武徳中号交州总管府调露【元和郡县志作永徽】元年改安南都防府隶岭南道肃宗至徳二载曰镇南都防府代宗大歴中复为安南梁末帝贞明中土豪曲承美専有其地送欵于末帝授节钺时刘隐擅命岭表并有之后部内大乱宋初丁部领继其父公着安抚境内上表贡方物封为交趾郡王屡遣使来贡其子丁琏继之琏卒其臣黎桓幽琏之防弟璿自统其众遣使来修职贡真宗御极封桓南平王三传为大校李公蕴所篡遣使奉贡用桓故事封之子孙世袭受封修贡八传至昊旵无子其壻陈日煚遂有其国理宗淳祐二年诏授安南国王元世祖兵抵安南入其国日焸窜海岛师旋乃还国传子光昺纳欵中统二年封为安南国王其后叛服不常仁宗延祐以后始疆宁谧贡献不絶明太祖洪武初陈日煃遣使来朝贡方物封赐有加二十一年帝以其频烦且贡物侈命仍三年一贡建文帝建文元年其国相黎季犛簒立遂尽杀陈氏宗族成祖永乐时命征夷将军张辅等大破之访求陈氏子孙耆老千余诣军门言陈氏已灭无可继者安南本中国地乞仍入职方同内郡诏改安南为交趾设郡县后黎利等复叛宣宗宣徳二年遣使抚谕并尽撤军民北还六年命黎利权署安南国事英宗正统元年封黎利子麟为安南国王世宗嘉靖十八年安南莫登庸令其党伪为黎广禅诏簒其位逮莫氏渐衰黎氏复兴互相搆兵终明世两姓分据不能归于一
　　南掌
　　南掌古越裳地居安南暹罗之间明成祖永乐初酋长刁线歹始入贡方物其俗佩雕爪为饰故呼为挝家性犷悍身及眉目皆刺花相传酋长三等大曰招木弄次曰招木牛又次曰招木花产犀牛海贝象及木香诃子乳香
　　暹罗
　　暹罗本扶南之别种后分为暹与罗斛二国暹土瘠不宜稼罗斛地平衍种多获暹仰给焉元成宗元贞元年暹国进金字表欲朝廷遣使至其国比其表至已先遣使葢彼未之知也赐来使素金符佩之追前诏使同往其后罗斛强并有暹地遂称暹罗斛国明太祖洪武四年其王参烈昭毘牙遣使奉表来贡十年赐之印文曰暹罗国王之印自是其国遵朝命始称暹罗比年一贡或一年两贡至英宗正统后或数年一贡其国崇信释教气候不正或寒或热地卑湿人皆楼居男女椎结贡有象象牙孔雀六足宝石瑚檀速诸香胡椒豆防之类
　　彭亨
　　彭亨在暹罗之西气候常温米粟饶足煮海为盐酿椰浆为酒上下亲狎无冦贼俗尚巫觋明太祖洪武十一年彭亨王麻哈剌惹荅饶遣使赍表来朝成祖永乐九年其王巴剌宻琐剌达罗息泥复遣使至十年十四年两遣郑和报之所贡有象牙片脑乳香苏木胡椒之属
　　丹眉流
　　丹眉流在广州西南俗皆板屋跣足衣布以白纻纒首其王所居广袤五里无城郭出则乗象车亦有小驷四时炎热无霜雪土产犀象紫草苏木诸药宋真宗咸平四年国王多须机遣使打吉马等九人来贡召见崇徳殿赐以冠带服物及还又赐多须机诏书以敦奨之
　　占城【即杜典林邑】
　　占城在中国之南东至海西至云南南至真腊其国有百余村村落户三五百或至七百亦有县镇之名四时皆似夏草木常青民以渔为业不解朔望但以月生为初月晦为尽不置闰分昼夜为十更非日不起非夜分不卧见月则饮酒歌舞为乐唐时或称占婆其王所居曰占城髙宗永徽至元宗天宝凡三入贡肃宗至徳后更号环王迄周宋遂以占城为号宋太祖建隆二年其王遣使来朝表章书于贝多叶以香木函盛之后屡贡方物孝宗淳熙四年占城王以舟师袭真腊国都宁宗庆元以后真腊大举破占城立真腊人为王占城遂为真腊属国矣元世祖至元十六年遣使谕占城十七年占城国王遣使奉表贡方物十九年即其地立省以安抚之既而占城王子専国负固弗服万户何子志等被执遣兵征之卒不能定明太祖洪武时其王遣使来朝寻命使赍诏封为占城国王又遣使往祭其山川颁科举诏于其国后占城与安南国屡搆兵中朝遣使谕解之世宗嘉靖二十二年贡使诉安南侵扰道阻难归乞遣官防送还国从之
　　賔童龙
　　賔童龙与占城接壤或言如来入舎卫国乞食即其地气候草木人物风土类占城
　　满刺加【即杜典顿逊】
　　满刺加在占城南有山出泉流为溪土人淘沙取锡煎成块曰斗锡气候朝热暮寒男女椎结身体黝黑间有白者则异种也俗淳厚市道颇平明成祖永乐元年遣中官尹庆使满刺加宣示威徳及招徕意其酋大喜遣使至京因封为满刺加国王后率其妻子陪臣相继来朝宴赉极厚武宗正徳末佛郎机夺其地改名麻六甲其所贡物有玛瑙瑚犀角象牙蔷薇露苏合油沈速香阿魏之属
　　阿鲁
　　阿鲁亦名亚鲁近满刺加顺风三日夜可至田瘠少收成艺甘蕉椰子为食明成祖永乐九年阿鲁王遣使来朝十七年其王子复遣使来朝十九年二十一年再入贡
　　哇【即杜典诃陵】
　　哇即古阇婆国亦号诃陵近占城行二十昼夜可至为东南诸蕃之冲水有八节涧乃哇咽喉其建国始于汉宣帝元康元年地广人稠性凶悍男女无少长皆佩刀稍忤辄相贼其甲兵为诸番之最字类琐里气候常似夏稻嵗二稔唐太宗贞观中遣使入贡太宗以玺诏优答髙宗上元间国人推女子为王号悉莫威令整肃道不拾遗代宗大厯中诃陵使者三至宪宗元和文宗太和懿宗咸通时皆来朝贡宋太宗淳化三年阇婆国王遣使来朝徽宗大观中复贡元时改名哇世祖至元二十九年诏出师征哇值哇方与邻国葛郎搆难即纳降于元诱元兵共攻破葛郎复反攻元兵元兵失伤甚众明太祖洪武二年遣使以即位诏谕哇三年又以平定沙漠颁诏于其国其王遣使奉金叶表来朝自是率毎嵗一至其国自元末分东西二王成祖永乐四年东王为西王所灭宣宗宣徳七年入贡者乃西王也其国有新村最饶富中华及诸番商舶辐辏其地宝货填溢永乐时其村主自遣使表贡方物
　　重迦罗
　　重迦罗哇隣国也髙山竒秀内有一石洞前后三门可容万人田谷气候与哇畧同国无酋长推年长者主之
　　日罗夏治　碟里
　　日罗夏治与碟里俱近哇俗尚释教明成祖永乐三年各遣使附哇使臣入贡碟里俗淳物产甚薄日罗夏治止产苏木胡椒
　　丁机宜
　　丁机宜哇属国也幅员甚狭仅千余家时被柔佛侵扰后以厚币求婚稍获宁处其国以木为城酋所居旁列钟鼓楼出入乘象以十月为嵗首民俗类哇物产悉如柔佛酒禁甚严有常税大家皆不饮惟细民无籍者饮之其曹偶咸非笑焉
　　苏吉丹
　　苏吉丹亦哇属国后讹为思吉港国在山中止数聚落其水潏舟不可泊有地名饶洞者形势平衍商舶皆就此贸易
　　柔佛
　　柔佛一名乌木礁林近丁机宜明神宗万厯间其酋好搆兵邻国丁机宜与彭亨屡被其患国中覆茅为屋列木为城环以池无事则通商于外有事则召募为兵地不产谷常易米于邻壤俗好持斋见星方食节序以四月为嵗首丧用火所产有犀象玳瑁片脑没药锡蜡之属
　　真腊
　　真腊在占城南其县镇风俗同占城一嵗数稔以十月为嵗首闰悉用九月俗尚释教民俗饶富男女椎结唐神龙后分为二北多山阜者号陆真腊南饶陂泽者号水真腊水真腊地八百里王居婆罗提拔城陆真腊或曰文单曰婆镂地七里元宗开元天宝时王子率其属来朝拜果毅都尉代宗大厯中副王及妻来朝献象宪宗元和中水真腊亦遣使入贡后复合为一宋徽宗政和六年遣使鸠摩僧歌等来贡赐以朝服僧歌请服所赐诏从之仍以其事付史馆宁宗庆元中灭占城而并其地更立真腊人为之王明太祖洪武三年遣使赍诏抚谕真腊四年其国遣使奉表朝贡成祖永乐中数被占城侵扰帝勅占城王罢兵修好景帝景泰后其使不常至
　　投和
　　投和在真腊南设官属无赋税民以多少自输唐太宗贞观中遣使以黄金函奉表并献方物
　　婆利
　　婆利在占城东南地有大洲多马产火珠大者如鸡卵圜光照数尺日中以艾借珠辄火出其国法杀人及盗截其手奸者鏁其足期年而止祭祀必以月晦盘贮酒殽浮之流水每十一月必设大祭
　　三佛齐【即杜典干陀利】
　　三佛齐与占城为隣居真腊阇婆之间所管有十五州气候多热少寒土产红藤紫矿沈香防榔椰子之属无麦有米豆鹅鸭鸡鱼颇类中土城周数十里用椰叶覆屋不输租赋其王号詹卑其国居人多蒲姓庶民皆水居编筏筑室系之于桩欲徙则拔桩去之唐昭宗天祐元年贡方物授其使都番长蒲诃嘌为宁逺将军宋太祖建隆元年其王遣使来朝自是迄髙宗绍兴孝宗淳熙间恒通贡明太祖洪武三年遣使诏谕三佛齐其王遣使奉金叶表随入贡八年嗣子表贡请命勅封为王三十年哇据其国改名旧港亦不能尽有其地华人往往寓焉其地为诸番要防俗习水战隣国多畏之
　　苏禄
　　苏禄近勃泥阇婆明太祖洪武初发兵侵勃泥大获其人畜以阇婆授兵至乃还其国分东王西王峒王而以东王为尊成祖永乐十五年三王子来朝进金缕表文献珍珠宝石等物因并封为国王赐印诰袭衣冠带及鞍物仪仗噐物居二十七日三王辞归其东王次徳州卒于馆帝遣官赐祭命有司营勒碑墓道諡曰恭定乃遣使赍勅封其长子为苏禄国王十八年东王之母遣使来朝贡大珠神宗万厯时佛郎机屡攻之城据山险不能下其地少粟麦民率食鱼虾螺蛤短发纒皂缦煮海为盐酿蔗为酒气候常暑产竹布玳瑁诸物
　　勃泥
　　勃泥本阇婆属国也所管有十四州以板为城城中居者万余人其王所居屋覆以贝多叶民舍覆以草在王左右者为大人俗以十二月七日为嵗节地热多风雨无麦有麻稻及鱼羊无蚕丝用吉贝花织成布宋太宗太平兴国二年遣使进表贡方物神宗元丰五年复遣使入贡明太祖洪武四年遣使奉金银笺来朝成祖永乐三年诏封勃泥国王赐印符诰命六年王率妃及子弟妹陪臣凡百五十余人来朝贡珍物赐宴奉天门乞封其国之后山为一方镇御制碑文赐之九年嗣王复偕其母来朝至仁宗洪熙元年四入贡嗣后贡使虽稀商人往来不絶
　　层檀
　　层檀在海南宋神宗熙宁七年始入贡海道便风行百六十日经勿廵古林三佛齐国乃至广州人语音如大食元丰六年使者再至神宗念其絶逺赐赉有加
　　巴喇西
　　巴喇西在南海去中国絶逺明武宗正徳六年遣使臣来朝进金叶表贡祖母緑瑚树等物嘉其逺来赐赉有加
　　瞻博
　　瞻博或曰瞻婆北距兢伽河多野象唐髙宗显庆中与婆岸干支弗舎跋若磨腊四国并遣使入贡
　　修罗分
　　修罗分地近真腊有君长以木为城有胜兵二万其风俗与歌罗舎分甘毕相类甘毕在南海上王名旃陀越摩歌罗舎分在南海南唐时三国皆贡方物
　　室利佛逝
　　室利佛逝一曰尸利佛誓过军徒弄山二千里至其国有城十二地产金永砂龙脑唐髙宗咸亨至文宗开成间数遣使来朝
　　名篾
　　名篾所属有州三十以十二月为嵗首赋二十取一唐髙宗龙朔初遣使来贡
　　单单
　　单单与名篾相近亦有州县其王近行乗车逺乗象唐髙宗干封总章时来献方物
　　注辇
　　注辇去中国最逺自古未尝相通宋真宗大中祥符八年其国王罗茶罗乍始遣使奉表来贡自天禧至仁宗明道神宗熙宁时皆遣使奉方物入贡其国城有七重所统有三十一部落产真珠象牙瑚防榔豆防之属地宜竹饶花果谷有麦稻及黑緑豆
　　马八儿诸国
　　马八儿与俱蓝国接壤比余国最大元世祖至元间玺书招谕诸番占城与马八儿俱奉表称藩而俱蓝诸国未下寻遣广东招讨使杨廷璧招降俱蓝国王王即遣使入贡俱蓝既下余国曰须门那曰僧急里曰南无力曰马兰丹曰那旺曰丁呵儿曰来来曰急兰亦防皆遣使入贡方物
　　西南
　　渝州蛮【即杜典板楯蛮南平蛮】
　　渝州蛮其地西南接乌蛮昆明哥蛮大小部族数十居之宋英宗治平中熟夷李光吉梁秀等据其地各有众数千以威势胁诱汉户神宗熙宁三年进兵讨平之以賔化砦为隆化县涪州建荣懿扶欢两砦其外居铜佛埧者渝州南川县地皆膏腴自光吉等平他部族据有之因命其土人王才进充廵检委之控扼才进死部族无所统数出防边诏熊本讨平之建为南平军以渝州南川涪州隆化焉
　　两爨
　　两爨蛮自曲州靖州西南至龙和城者谓之西爨白蛮自弥鹿升麻二川南至歩头者谓之东爨乌蛮西爨所产多骏马犀象唐太宗贞观时开青蛉弄栋为县东爨居安宁城首领葢聘为西爨归王所袭杀部落各分散
　　东谢
　　东谢蛮在西爨之南其南距守宫獠西连夷子地宜五谷众处山汲流以饮无赋税见贵人则执鞭而拜赏有功者以牛马铜皷犯小罪则杖大罪杀之盗物者倍偿防姻以牛酒为聘防聚击铜皷吹角坐必蹲踞唐太宗贞观时酋长谢元深入朝中书侍郎顔师古奏言昔周武王时逺国入欵周史书其事为王防篇今万国来朝冠服实可图写请撰为王防图从之以其地为应州即拜元深为刺史又有南谢首领谢疆来朝以其地为庄州授疆为刺史
　　防牱
　　防牱国在昆明东九百里无城郭土鬰热多霖雨稻粟再熟无徭役刻木为契风俗物产与东谢同唐文宗开成元年其酋阿佩内属武宗防昌中封其别帅为罗殿王世袭爵其后又封别帅为滇王皆防牱蛮也宋真宗景徳元年诏西南防牱诸国进奉使亲至朝廷者令广南西路发兵援之勿抑其意先是龙光进等来朝上矜其道逺人马多毙因诏宜州自今可就赐恩物至是恳请诣阙从之
　　充州
　　充州蛮即防牱别部唐文宗天寳中以充州酋长赵珍裔为黔州都督屡败南诏閤罗鳯防五溪十余年部落以安徳宗贞元宪宗元和以讫文宗开成朝贡不絶
　　夜郎
　　夜郎国唐置羁縻诸州费珍庄琰播郎夷牂等州皆是也宋太宗太平兴国五年其酋龙琼琚遣其子并诸州蛮以方物名马来贡乃令作本国歌舞一人吹瓢笙数十辈连袂宛转而舞以足顿地为节其曲名曰水曲部族数十独龙氏方氏张氏石氏罗氏五姓最着号五姓蛮其后又有程氏韦氏皆比附五姓故号西南七蕃云
　　昆弥
　　昆弥国亦称昆明其土歊湿宜秔稻俗逐水草蓄牧夏处髙山冬入深谷唐髙宗咸亨三年其十四姓率户二万内附析其地为殷州总州敦州以安辑之殷州居戎州西北总州居西南敦州居南逺不过五百余里近三百里其后又置盘麻等四十一州皆以首领为刺史
　　松外诸蛮
　　松外诸蛮部族不一唐太宗贞观中巂州都督刘伯英疏言松外诸蛮率暂附亟叛请击之西洱河天竺道可通也居数嵗太宗以将军梁建方发蜀十二州兵进讨酋帅双舎拒战败走杀获甚众诸蛮震骇走保山谷建方谕降者七十余部户十万九千署首领防和为县令余众感悦西洱河蛮亦纳欵军门
　　吐蕃
　　吐蕃本西属或曰南凉秃发利鹿孤之后国多霆电风雹盛夏如中国春时山谷常氷地有寒疠联毳帐以居手捧酒浆以饮稼有麦豆兽多牛马犬羊天鼠之皮可为裘无文字俗重鬼喜浮屠法逐水草无常所其铠胄精良唐太宗贞观八年始遣使来朝后请婚许之渐习华风遣子弟入国学习诗书肃宗至徳后因安史之乱攻防河西陇右之地代宗永泰大厯间再遣使来聘宣宗大中三年吐蕃恐热为乱唐节度使康季荣等次第收复原泰安乐等三州及石门等七闗唐末其国渐衰弱种类分散无复统一宋太祖建隆二年灵武五部以驼马来贡真宗大中祥符八年嘉勒斯赉遣使来贡请讨西夏以自効仁宗宝元元年诏使击西夏嘉勒斯赉死地遂分惟栋戬最强独有河北之地遣使奉贡常与官军防击西夏自后嗣者俱授官爵贡奉不絶神宗熙宁哲宗元符徽宗崇宁间三用师于其国遂建熙河一道置郡县辽圣宗统和中来贡元世祖中统时郡县其地设官分职以吐蕃僧帕克斯巴为大寳法王帝师领之嗣者数世明太祖洪武六年大将军徐达征西番既拔河州于是河州以西朶甘乌斯藏等部悉归令故有官者皆至京授职
　　朶甘
　　朶甘在四川徼外唐吐蕃地南与乌斯藏隣元置宣慰诏讨等官分统其众明太祖洪武初遣使招抚遂来朝宴赉遣还继改为行都指挥使司并赐银印复增置招讨司千户等官自是修贡惟谨英宗正统初诸番相率朝贡者八百二十九寨悉赐赉遣归
　　长河西鱼通宁逺
　　长河西鱼通宁逺在四川徼外地通乌斯藏唐为吐蕃元置安抚司明太祖洪武时长河西土官遣使来朝贡方物宴赉遣还置长河西鱼通宁逺宣慰司以其酋为宣慰使自是修贡不絶
　　董卜韩胡
　　董卜韩胡在四川威州之西明成祖永乐九年酋长南葛遣使奉表入朝贡方物置宣慰司景帝景泰三年进秩都指挥使其隣杂谷三年一贡惟董卜许比年一贡所别思寨及加渴瓦寺俱通贡
　　乌斯藏大寳法王
　　乌斯藏在四川西徼外其地多僧无城郭佛书甚多元世祖尊帕克斯巴为大寳法王锡玉印累入朝贡其徒嗣者咸称国师明太祖洪武初遣使招谕乌斯藏摄帝师遣使朝贡六年自入朝七年遣使来朝请封号赐以玉印成祖永乐元年遣使往徴其僧哈里玛入朝封为大寳法王六年辞归自是频年入贡孝宗宏治武宗正徳间或一年两贡神宗万厯年间有自称活佛者求通贡许之此僧有异术即大寳法王及阐化诸王皆奉之诸番王徒拥虚位而已
　　大乘法王
　　大乘法王亦乌斯藏僧明成祖永乐十年来朝受封仁宗洪熙宣宗宣徳间并来贡宪宗成化四年其王旺布遣使来贡孝宗宏治元年其王桑节斡遣使来贡武宗正徳十年请袭封世宗嘉靖十五年偕辅教诸王来贡嗣后奉贡不絶
　　大慈法王
　　大慈法王亦乌斯藏僧明成祖永乐十二年入朝礼亚大乘法王赐之印诰嗣后时来朝贡宣宗宣徳九年入朝封大慈法王
　　阐化王
　　阐化王亦乌斯藏僧明太祖洪武五年封僧嘉木杨沙克嘉为灌顶国师以抚谕朶甘诸部明年其僧遣酋奉表入贡自是三年一贡成祖永乐四年封为阐化王十一年命杨三保复使其地令与赞善防教阐教三王共修驿站自是道路毕通其后入贡益频特遣赐防币世宗嘉靖三年偕辅教王及大小三十六番请入贡穆宗隆庆三年定令三年一贡其后贡奉不替
　　赞善王
　　赞善王者灵藏僧也其地在四川徼外视乌斯藏稍近明成祖永乐四年其僧珠卜巴勒遣使入贡命为灌顶国师明年封赞善王自永乐迄英宗正统贡无定期宪宗成化元年始定三嵗一贡之例嗣是屡请封袭世宗嘉靖后犹入贡如制
　　防教王
　　防教王者纳木喀巴勒藏布衮确克僧也明成祖永乐四年遣使入贡授灌顶国师明年封防教王赐印诰遂频嵗入贡仁宗洪熙宣宗宣徳中并入贡后无嗣其爵遂絶
　　阐教王
　　阐教王者巴勒恭噶僧也明成祖永乐元年其国师端珠卜入贡四年又贡十一年加号大国师又封其僧琳沁巴勒济特为阐教王赐印诰防币后比年一贡迄世宗嘉靖时修贡不辍
　　辅教王
　　辅教王者斯达克藏僧也地逺于乌斯藏明成祖永乐十一年封其僧纳木喀埒克巴为辅教王通贡使赐予与诸法王等孝宗宏治十二年辅教等四王及长河西宣慰司并附入贡嗣后奉贡不絶
　　西天阿难功徳国
　　西天阿难功徳国西方番国也明太祖洪武七年王卜哈鲁遣其讲主来朝贡方物赐文绮及布帛诸物后不复至又有和林国师多尔济辰类锡喇卜藏布亦遣其讲主献铜佛舍利及元所授玉印图书等命宴赉遣还明年国师入朝和林非西番其国师则番僧与功徳国同时来贡后亦不复至
　　尼八刺国　地涌塔国
　　尼八刺国在诸藏之西其王皆僧也明太祖洪武十七年命僧智光往其国并使其隣境地涌塔国王马达纳罗摩遣使入朝贡金塔名马方物赐以诰勅防币二十三年再贡成祖永乐七年遣使来贡以银币赐其嗣王沙葛新的及地涌塔王可般明年来贡封为尼八刺国王赐印十六年来贡命使往报之所经罕诸灵藏巴勒恭噶乌斯藏及野蓝卜纳皆有赐宣宗宣徳二年又遣使赐其王与地涌塔王自后贡使不复至又有速覩嵩者亦西方之国永乐三年遣使往招以道逺不至
　　麻叶瓮
　　麻叶瓮在西南海中自占城灵山放舟顺风十昼夜至交栏山其西南即麻叶瓮山峻地平田膏腴收获倍他国煮海为盐酿蔗为酒男女椎结衣长衫围之以布俗尚节义妇防夫靣剃发终身不改嫁产玳瑁木棉黄蜡防榔花布之属又有葛布及速儿米囊二国明成祖永乐三年遣使赉玺书赐物招谕与麻叶瓮俱未朝贡
　　陀洹
　　陀洹一曰耨陀洹在占城西南海中自交州行九十日乃至王姓察失利名婆那国无蚕桑有稻麦麻豆畜有白象牛羊猪俗喜楼居谓为干栏以白防朝霞布为衣
　　南毗
　　南毗国在大海之西南自三佛齐便风月余可至国多风王出先期遣兵百余人持水洒地以防风播精饮食鼎以百计日一易之俗喜战鬭习刀矟善射凿白银为钱土产真珠诸色番布其国最逺番舶罕利
　　苏门答刺
　　苏门答刺在满刺加之西或言即汉条枝唐波斯大食二国地与花面国相接俗颇淳地瘠无麦有禾一嵗二稔所产玛瑙水晶沈速香胡椒苏木之属四方商贾辐辏其气候朝如夏暮如秋夏有瘴气明太祖洪武中国王遣使奉金叶表入贡成祖永乐中其王与花面王战中矢死子弱不能复讐其妻号于众曰能复此讐者我以为夫共国事有渔翁闻之率众杀花靣王其妻遂从之称为老王既而王子年长率部众杀老王而自立老王弟苏干刺逃山中连年率众侵扰王子遣使来诉命中官郑和率兵往捕苏干剌归献阙下国乃宁王子感恩贡方物自后朝贡不絶【按明洪武十六年有须文达那国王殊旦麻勒兀达肦遣使来朝贡马布兠罗緜等物及蔷薇水沈连诸番赐王大统厯锜钞及使臣袭衣或言须文达那即苏门答剌明洪武时所更然亦无确据今从明史之例附见于此】
　　览邦
　　览邦在西南海中明太祖洪武九年其王遣使奉表来贡永乐宣徳中尝附隣国朝贡其地多沙砾麻麦之外无他种山无峯峦水亦浅浊俗好佛勤祭祀
　　澹巴
　　澹巴在西南海中明太祖洪武十年其王遣使上表贡方物其国石城瓦屋土衍水清草木畅茂畜产甚伙男女勤耕织市有贸易野无防盗称乐土焉
　　百花
　　百花在西南海中明太祖洪武十一年其王遣使奉金叶表贡方物其国中气候恒燠无霜雪多竒花异卉民富饶尚释教
　　那孤儿
　　那孤儿在苏门答刺之西壤相接地狭止千余家男子皆以墨刺靣为花兽形故又名花靣国俗淳田足稻禾自耕而食无防盗明永乐中郑和使其国其酋长常入贡方物
　　黎伐
　　黎伐在那孤儿之西西接南防利南大山北大海苏门答刺声音风俗与之同明成祖永乐中常随使臣入贡
　　南防利
　　南防利与苏门答刺相近明成祖永乐十年附其使臣入贡俗朴实地少谷多鱼虾其西北海中有山甚髙大名防山西来洋船俱望此山为凖宣宗宣徳五年使郑和遍赐诸国南　利亦与焉
　　柯枝
　　柯枝或言即古槃槃国与狼牙修接唐太宗贞观中槃槃国再遣使贡方物髙宗永徽中献五色鹦鹉后不复闻明成祖永乐元年遣使赍诏抚谕其国九年柯枝王可亦里遣使入贡请赐印诰封其国中之山十年遣郑和赍印赐王并撰碑文勒石山上自后间嵗入贡其国俗颇淳气候常热夏多雨田瘠少收诸谷皆产独无麦
　　小葛兰　大葛兰
　　小葛兰与柯枝接小国也明成祖永乐五年遣使附苏门答刺入贡俗淳土薄收获少仰给榜葛剌奉释教婚丧诸礼多与锡兰山同又有大葛兰者风俗物产多类小葛兰
　　锡兰山
　　锡兰山或言即古狼牙修明成祖永乐六年郑和使西洋过其地王发兵刼和塞归路和攻拔其城生擒王及妻子头目献俘于朝释之命择其族之贤者诏封为王遂屡入贡宣宗宣徳英宗正统天顺年间数遣使来贡钦定续通典卷一百四十八
<史部,政书类,通制之属,钦定续通典>
　　钦定四库全书
　　钦定续通典卷一百四十九
　　边防
　　边防西序畧
　　【臣】等谨案杜氏边防典西方凡七十五国惟于阗兹髙昌回鹘诸国名见于宋史至明代于阗尚各自为国其余若楼兰且末姑墨温宿诸国自汉以后即无闻焉葢絶域之外互相兼并若唐之突厥宋之吐蕃明之衞喇特皆曾据有其地也自
　　圣朝平定西域以来天山南北尽入版圗今苐就前史所载诸国事迹之有可考者胪具于篇若夫海外之国路隔重洋自明永乐时遣郑和等屡以金币招徕西洋古里诸国相率踵至其后复有意大里亚国人利玛窦等泛海逺来留居中土始有大西洋之称今亦依次列载焉
　　正西
　　沙州
　　沙州本汉敦煌郡距玉门阳闗不逺后魏始置沙州唐因之后没于吐蕃宋入于西夏元为沙州路明成祖永乐二年酋长昆济楞敏珠尔率众来归命置沙州衞授为指挥使英宗正统中甘肃镇将任礼收其全部入塞居甘州沙州遂空先是太宗置哈密沙州赤斤罕东西衞于嘉峪闗外屏蔽西陲至是沙州先废而诸衞亦渐不能自立
　　赤斤防古
　　赤斤古汉敦煌郡地唐属州广徳后没于吐蕃宋时为西夏所据元时为州地明成祖永乐二年诏建赤斤防古千户所以塔尔尼为千户赐诰印寻升衞武宗正徳间土鲁番犯肃州赤斤当其冲每遭蹂躏乃徙部众于肃州其城遂空
　　罕东
　　罕东在赤斤防古南嘉峪闗西南汉敦煌郡地明太祖洪武三十年酋索诺木喇实遣使入贡诏置罕东衞授指挥佥事成祖永乐后数入贡武宗正徳中土鲁番犯肃州遂弃城内徙又其部人安扎与种类不相能率其众逃居沙州境部落日繁宣宗宣徳七年命其子为指挥使宪宗成化中奏请自为一衞朝廷从之置为罕东左衞武宗正徳十一年土鲁番以兵胁之不克自立相率内徙
　　安定
　　安定本名萨里辉和尔东近罕东北迩沙州南接西番元封宗室布延特穆尔为宁王镇之明太祖洪武七年遣使朝贡改封安定王十年王为其部沙喇所弑王子巴咱尔实哩复讐诛沙喇寻又为沙喇部将所杀其众遂衰二十九年复立安定衞授其酋官以安部众成祖永乐间安定王孙雅布达勒来朝自陈家难诏仍令袭爵武宗正徳时防古纵掠隣境安定部众从此残亡
　　阿端
　　阿端在萨里辉和尔之地明太祖洪武八年置衞后为多尔济巴勒所破其衞遂废成祖永乐间酋长舒苏呼尔察来朝请复置衞即授为指挥佥事洪熙时察逊酋萨竒苏胁阿端指挥苏尔丹邀刼朝使苏尔丹惧而逺窜宣宗宣徳中赦其子珠扎干复率所部还居本土迄英宗正统朝数入贡后不知所终
　　察逊
　　察逊在肃州西南汉西羌唐吐蕃也元设察逊达兰元帅府明太祖洪武时酋长入贡命设察逊衞官其人为指挥武宗正徳七年古酋阿尔托苏额布勒窜居青海察逊为所蹂躏部族窜徙其衞遂亡
　　哈玛尔
　　哈玛尔地近甘肃元诸王谔尼实哩居之明太祖洪武十三年濮英请略地开哈玛尔之路谔尼实哩惧遣使来朝贡时西域来贡者多为哈玛尔所遏命刘真等讨之攻破其城谔尼实哩率家属遁去二十五年遣使贡马骡请罪纳之
　　哈密
　　哈密东去嘉峪关千余里汉伊吾庐地唐为伊州五代时号胡卢碛宋入于回纥元末以威武王果哈实哩镇之寻改为肃王明成祖永乐二年改封其弟恩克特穆尔为忠顺王寻设哈密衞以其头目为指挥千百户等官英宗正统中其王达斡实哩为衞喇特酋额森所胁服武宗正徳时土鲁番夺哈密据之屡入寇世宗嘉靖中依廷议置哈密不问而其地遂为土鲁番所有迄穆宗隆庆后犹有入贡者然非忠顺王苗裔矣【按元史诸王表不载果哈实哩封王事明成祖实录载李至刚等议奏恩克特穆尔之兄果哈实哩初封威武王改封肃王其弟应仍袭王爵并见西域传】
　　土鲁番
　　土鲁番即古髙昌唐太宗贞观中以其地为西州元宗时陷没乃复为国其地颇有回鹘居之故亦谓之西州回鹘宋太祖建隆三年西州回鹘阿多等四十二人以方物来贡干徳三年西州回鹘遣僧法渊献佛牙琉璃器琥珀盏太宗太平兴国六年其王始称西州外生师子王阿尔萨兰汗遣都督苏黙昆来贡太宗遣供奉官王延徳等使髙昌及还叙其行程具详宋史元太祖平西域置达噜噶齐监治之明初号土鲁番成祖永乐十三年吏部员外郎陈诚使西域土鲁番遣使随入贡授都督都指挥等官仁宗洪熙元年其酋音济彻尔复率部落来朝宣宗宣徳三年其子复来朝初其地介诸部间甚微弱后火州柳城皆为所并国日强西域颇为扰然自成化迄万厯朝贡不絶
　　火州
　　火州地多山青红若火故名地宜五谷畜产明成祖永乐中其酋长遣使朝贡
　　柳城
　　柳城与火州密迩土宜穄麦豆麻有小葡萄甘而无核名琐琐葡萄气候常和男子椎结其语音类辉和尔明成祖永乐中常遣使入贡凡中朝遣使及其酋长入贡多与火州及土鲁番偕后土鲁番强柳城及火州并为所灭
　　衞喇特
　　衞喇特防古部落也在鞑靼之西土鲁番之北元亡其强臣防克特穆尔据之后其众分而为三其渠曰玛哈穆特曰太平曰巴圗博啰而玛哈穆特尤雄于部内数与鞑靼酋长阿噜台相讐明成祖永乐时阿噜台既受封为和宁王玛哈穆特等亦内附乃封玛哈穆特为顺宁王太平为贤义王巴圗博啰为安乐王赐以印诰自是嵗一入贡后衞喇特渐骄拥兵将入犯帝乃亲征破其众于和拉和实衮追至圗拉河而还玛哈穆特复修贡职其子托欢嗣封顺宁王于宣宗宣徳年间袭杀阿噜台欲自称汗而众不附乃求元后托克托布哈立之自为丞相居漠北凡古诸部俱属焉托欢死额森嗣称太师众益强托克托布哈不能制英宗正统时额森胁诸番大举入冦明师覆于土木既而额森弑其主自立以其次子为太师东自乌梁海西至赤斤哈密皆受约束额森入贡自称田盛大汗帝诏称为衞喇特汗景帝景泰中阿拉知院攻额森杀之额森诸子退归衞喇特不复杂居漠北世宗嘉靖以后为哈密土鲁番所隔其承袭代次无可考
　　龟兹
　　龟兹其土宜麻麦秔稻葡萄出黄金善歌乐喜浮圗法唐置安西都防府武后时言事者请弃之不许宋自仁宗天圣至景祐入贡者五最后赐以佛经一藏神宗熙宁哲宗绍圣间屡遣使入贡其国主自称师子王或称西州龟兹或称龟兹回鹘
　　于阗
　　于阗自唐安史乱后不复通中国晋髙祖天福中其王李圣天遣使来贡髙祖遣供奉官张匡邺持节册为大宝于阗国王宋太祖建隆二年圣天遣使贡圭一以玉为柙其使言国城东有白玉河西有绿玉河次西有乌玉河源出昆仑山每嵗秋国人取玉于河谓之捞玉后朝贡屡至辽圣宗统和开泰间俱入贡金时遣玛拉噶萨木丹等贡玉璞明成祖永乐间屡遣使入贡神宗万厯时亦间入贡西域诸国葱岭以南撒玛尔罕最大其北则于阗最大桑麻禾黍宛然中土行贾诸番能致富庶
　　吐浑
　　吐浑本号吐谷浑【案辽史太宗本纪称来贡者有吐谷浑吐浑百官志北面属国官有吐谷浑国王府吐浑国王府然五代史传内所称吐浑白承福事即辽史吐谷浑事葢本为一国故传首云吐浑本号吐谷浑今从之】或曰乞伏干归之苗裔唐肃宗至徳中为吐蕃所攻部族分散其内附者唐处之河西其大姓有慕容拓防赫连等族懿宗咸通时赫连铎拜大同军节度使为晋王所破后唐庄宗同光时有白承福者依中山北石门为栅庄宗为置宁朔奉化两府以承福为都督赐姓名为李绍鲁晋髙祖立割雁门以北入于契丹于是吐浑为契丹役属苦其苛暴安重荣镇成徳有异志阴遣人招吐浑入塞承福自五台山入处中国契丹大怒遣使者责诮髙祖髙祖遣供奉官张澄率兵搜索忻代等州山谷中驱出之然晋亦苦契丹思得吐浑为缓急之用阴遣刘知逺镇太原慰抚之后出帝与契丹絶盟拜承福大同军节度使契丹与晋相距于河承福以兵从出帝御之是嵗大热吐浑多疾死乃遣承福归刘知逺侵之承福谋出塞知逺杀承福及其大姓获牛马赀财钜万计其余众以别部王义宗主之辽太祖天赞三年攻拔其城自天显至圣宗统和嵗通贡兴宗重熙时以吐浑多鬻马于夏诏沿边塞防之自后无闻
　　党项
　　党项西羌别种或曰即古析支也地三千余里有栋宇不耕稼地寒五月草生八月霜降无文字候草木记嵗唐太宗贞观至髙宗上元间其国人内附散居西北边宪宗元和以后颇相率为盗武宗防昌初武宗置三使以统之在邠宁鄜延者为一使在盐夏长泽者为一使在灵武麟胜者为一使自后唐庄宗同光以后大姓之疆者各自来朝贡宋太祖建隆二年圗黙勒来朝授为代州刺史开寳元年首领屈遇率十二部归顺嗣是相率来贡辽太祖神册元年太祖亲征党项等部平之二年党项来贡自后叛服不常
　　大食
　　大食自唐元宗开元初遣使来贡其南有都盘等六国天宝六载皆遣使入朝并封为王宋太祖干徳四年僧行勤游西域因赐王书以招怀之开寳元年遣使来朝贡后屡贡方物辽太祖天赞三年来贡圣宗时遣使进象及方物为其子察克请婚以王子班郎君胡思圣女噶老为公主嫁之
　　拂菻
　　拂菻或言即古大秦国也东南与波斯接其俗无瓦白石为末涂屋上其坚密光润如玉石唐太宗贞观时遣使献方物后大食强盛拂菻每嵗输金帛属之元宗开元时复来朝贡宋神宗元丰四年其王遣大首领来献鞍马刀劎真珠哲宗元祐六年其使两至元末其国人尼古尔入市中国及明太祖洪武四年太祖召见命赍诏书还谕其主复命使臣布拉等赍敇书防币招谕之乃遣使入贡后不复至
　　波斯
　　波斯地近拂菻气常歊热人知耕种畜牧产瑚唐髙宗龙朔间以疾陵城为波斯都督府拜其王为都督俄为大食所破其国渐微元宗开元天宝间遣使者十辈献玛瑙杯等物辽太祖天赞二年来贡
　　撒玛尔罕
　　撒玛尔罕或云即汉罽宾隋为漕国唐复名罽宾髙宗显庆三年以其地为修鲜都督府中宗神龙初即拜其王督诸军事元宗开元七年遣使献天文书及秘方竒药后其王以年老请以子布琳哲伯嗣许之天宝四载复册其子本布凖袭王肃宗乾元初使者入贡元太祖平西域尽以诸王驸马为之君长易前代国名以防古语遂名罽宾为撒玛尔罕元末为之主者驸马特穆尔也明太祖洪武中太祖欲通西域屡遣使招谕而遐方君长未有至者二十年撒玛尔罕王特穆尔首遣回回玛拉噶富实等来朝贡自是频嵗贡马驼成祖永乐迄神宗万厯或比年或间嵗或三年辄入贡皆有赏给其国东西三千余里地寛平土壤膏腴王所居城广十余里民居稠密西南诸番之货皆聚于此号为富饶俗禁酒人物秀美工巧过于哈喇而风俗土产多与之同
　　哈鲁【布达实克附】
　　哈鲁近撒玛尔罕世为婚姻其地山川草木禽兽多黑明宣宗宣徳七年始遣使来朝贡方物景帝景泰四年偕隣境三十一部来贡马驼及玉石等物宪宗成化十九年与沙喇思撒玛尔罕来贡又有布达实克景泰间尝入贡至是亦遣使与哈鲁偕至
　　达尔玛
　　达尔玛服属撒玛尔罕地不满百里人不满万家无城郭上下皆居板屋刑止棰扑明成祖永乐中遣使朝贡赐文绮茶药诸物
　　实喇哈雅
　　实喇哈雅西去撒玛尔罕五百余里城居小冈上西北临河南近山西有大沙洲地生臭草髙尺许枝叶如葢煮其液成膏即阿魏也又有小草丛生秋深露凝食之如蜜煮为糖番名达郎古宾明成祖永乐间李达陈诚使其地其酋即遣使奉贡宣宗宣徳七年命中官李贵赍敇谕其酋赐金织文绮防币
　　塔什罕
　　塔什罕西去撒玛尔罕七百余里多园林饶果木土宜五谷民居稠密明李达陈诚李贵先后奉使至焉
　　萨兰
　　萨兰西去撒玛尔罕千余里在塔什罕之东有城郭四面平旷居人繁庶五谷茂植亦饶果木元太祖时都元帅薛塔喇海从征萨兰诸国以礟立功即此地也明李达陈诚李贵之徒亦赍物赐之
　　克实
　　克实在撒玛尔罕西南城周十余里四面水田东南近山中有园林颇宏丽元特穆尔驸马居也又西三百里大山屹立中有石峡出峡口有石门色似铁路通东西番人号为铁门关设兵守之元太祖驻此遇一角兽能人言以问耶律楚材对曰此瑞兽名角端能言四方语好生恶杀帝为班师葢其地近东印度矣
　　特尔黙
　　特尔黙在撒玛尔罕西南去哈喇二千余里有新旧二城相去十余里其酋长居新城居民仅数百家畜牧蕃息明李达陈诚尝使其地
　　布哈尔
　　布哈尔在撒玛尔罕西七百里节序常温宜五谷桑麻多丝绵布帛亦饶六畜明成祖永乐十三年陈诚自西域还所经哈喇等凡十七国悉详其山川人物风俗为使西域记以献宣宗宣徳七年命李达抚谕西域布哈尔皆与焉
　　养夷
　　养夷在撒玛尔罕萨兰及伊里巴拉防古诸部落间数相侵掠无宁居以故人民亡散止戍卒百余人居孤城明成祖永乐间陈诚至其地
　　沙喇斯
　　沙喇斯近撒玛尔罕明成祖永乐中遣使偕哈喇等八国入贡命李达等偕其使往劳之自后每偕他国来悉与厚赐至世宗嘉靖三年与旁近三十部俱至从使者所乞量与蟒衣膝襴磁器布帛
　　纳苏察罕
　　纳苏察罕东去沙喇斯数日程皆舟行城东平原饶水草宜畜牧马有数种小者髙不过三尺俗重僧所至必供饮食然好气健鬬明成祖永乐中尝遣使朝贡
　　哈喇
　　哈喇一名黑鲁在撒玛尔罕西南去嘉峪闗絶逺其国在西域最强大王所居城方十余里垒石为屋平方若髙台虚敞数十间牕牖门扉绘以金碧地铺氊罽不祭祖宗鬼神惟重拜天之礼俗尚侈靡土产白盐金银铜铁之属多育蚕善为纨绮果木谷兽甚繁元驸马特穆尔既君撒玛尔罕又遣其子萨哈勒据哈喇明成祖永乐七年来朝贡因其使臣遣使诏谕之诸国使并至序哈喇于首自是贡使常至英宗正统三年仍贡马及玉石其旁温圗珲等国并隶焉
　　温圗珲
　　温圗珲西南去哈喇千余里东北去撒玛尔罕亦如之土产膏腴民物繁庶明自成祖永乐八年至十四年偕哈喇通贡
　　巴达克山
　　巴达克山在温圗珲东北城周十余里地广无险阻民俗富饶明成祖永乐六年命李达赐其酋敇书防币谕以往来通商之意十八年遣使来贡命陈诚郭敬往报之英宗天顺时复入贡
　　爱达罕
　　爱达罕明成祖永乐十一年与哈喇并贡十四年鲁安等使哈喇诸国复便道赐其酋长文绮然地小不能常贡
　　喀什噶尔
　　喀什噶尔明成祖永乐六年李达等赍敕招之即奉命十一年遣使入朝贡方物宣宗宣徳时亦来贡自后贡使不常至
　　伊斯帕罕
　　伊斯帕罕地近爱达罕明成祖永乐中遣使贡狮豹西马宣宗宣徳六年宪宗成化十九年并来贡
　　呼喇济
　　呼喇济四围皆山鲜草木水流曲折亦无鱼虾城仅里许悉土屋酋所居亦卑陋俗尚佛明成祖永乐十四年遣使朝贡命所经地皆礼待孝宗宏治五年其地回回布鲁完等由海道贡玻璃玛瑙诸物不纳赐道里费遣还
　　竒尔玛勒
　　竒尔玛勒西南傍海东北林莽深密多猛兽毒虫交易用铁钱明成祖永乐中遣使贡兽皮鸟羽罽褐
　　白松虎儿
　　白松虎儿旧名速麻里儿相传有白虎出松林中不伤人亦不食他兽旬日后不复见国人异之曰此西方白虎所降精也因改国名其地无大山亦鲜林木无毒虫猛兽之害然物产甚薄明永乐中来贡
　　敏珠尔
　　敏珠尔明成祖永乐中来贡其国地广多髙山日中为市诸货骈集
　　日落
　　日落明成祖永乐中遣使来贡孝宗宏治元年复贡使臣奏求纻丝夏布磁器予之
　　黙色尔
　　黙色尔亦名密思儿明成祖永乐中遣使朝贡英宗正统六年复来其地极逺后不复至
　　都尔苏
　　都尔苏周不百里城近山俗佞佛土宜穄麦产牛羊马驼有布缕毛褐明宣宗宣徳六年入贡劳赐之以地小不能常贡
　　萨哈勒
　　萨哈勒山川环抱饶畜产人性淳直耻鬭好佛明成祖永乐中遣使七十七人来贡
　　罗密
　　罗密去中国絶逺明世宗嘉靖三年遣使入贡二十二年复偕天方诸国贡良马及方物二十七年三十三年并入贡
　　坤城
　　坤城西域回回之种明宣宗宣徳五年使臣来朝贡马驼后常贡
　　阿苏
　　阿苏与天方相近幅员甚广城倚山面川南流入海寒暄适中俗敬佛畏神好施恶鬭明成祖永乐中其酋遣使贡马及方物宴赉如制以地逺不能常贡英宗天顺七年命都指挥白全等使其国
　　天方
　　天方古筠冲地亦名天堂又曰黙伽四时皆春土沃稻饶男子削发以布纒头妇人编发盘头相传回回设教之祖曰玛哈穆特者首于此地行教死即塟焉墓顶常有光后人遵其教不衰有礼拜寺寺分四方其层次髙下如塔状毎见月初生其王及臣民咸拜天号呼称扬以为礼明宣宗宣徳七年国王遣臣沙瓛贡方物世宗嘉靖间偕撒玛尔罕土鲁番诸国贡马及方物后五六年一贡迄神宗万厯中不絶
　　黙徳讷
　　黙徳讷回回祖国也地近天方有城池宫室田园市肆俗重杀不食豕肉常以白布纒头相传其初国王玛哈黙特生而神灵臣服西域诸国诸国尊为罕帕尔犹华言天使也明宣宗宣徳间其酋长遣使偕天方使臣来贡
　　榜葛刺
　　榜葛刺为五印度之一唐时有五天竺又名五印度髙宗干封二年五天竺并来朝元宗开元时中天竺遣使三至南天竺一至献五色能言鸟北天竺一至周太祖广顺三年西天竺僧萨满多等十六族来贡名马宋太祖干徳二年沧州僧道圆自西域还太祖召问所厯风俗山川道里一一能记开寳后天竺僧持梵夹来献者不絶榜葛刺者即东印度也明成祖永乐中遣使朝贡英宗正统三年又表贡其国地大物阜聚货通商繁华类中国四时气候常如夏土沃一嵗二稔俗淳厐有文字男女勤于耕织其王敬天朝拜迎诏其贡物亦繁
　　沼纳朴儿
　　沼纳朴儿在榜葛刺西或言即中印度古所称佛国也明成祖永乐十年遣使者赍敇抚谕其国赐王额布勒金绒锦金织文绮防帛等物十八年又敇谕赐之防币然其王以去中国絶逺朝贡不至又有迪里国近沼纳朴儿永乐十年遣使招谕赐赉之
　　祖法儿
　　祖法儿东南大海西北重山天时常若八九月五谷蔬果诸畜咸备人体颀硕俗尚回回教多建礼拜寺土产马驼乳香沈香等物明成祖永乐中遣使朝贡宣徳中又至
　　木骨都束
　　木骨都束明成祖永乐十四年遣使与不刺哇麻林诸国奉表朝贡命郑和赍敇及币往报之二十一年贡使又至宣宗宣徳五年和复往颁诏谕其国滨海地旷硗瘠少收嵗常旱不产木亦如忽鲁谟斯叠石为屋及用鱼腊以饲牛羊马驼云
　　不刺哇
　　不刺哇与木骨都束接壤明成祖永乐十四年至二十一年凡四入贡并与木骨都束偕郑和亦两使其国傍海而居地广斥卤不可耕尃捕鱼为食少草木亦叠石为屋以居
　　竹步
　　竹步亦与木骨都束接壤风土畧同明成祖永乐中尝入贡
　　阿丹
　　阿丹在古里之西明成祖永乐中遣使奉表贡方物凡四至宣宗宣徳五年命郑和赍敇宣谕八年复入贡或言唐髙宗永徽年间有丹丹国贡方物即其地也
　　刺撒
　　刺撒明成祖永乐十四年遣使来贡命郑和报之凡三贡皆与阿丹不刺哇诸国偕后不复至其国傍海气候常热田瘠少收风俗悉与竹步诸国同
　　麻林
　　麻林去中国极逺明成祖永乐十三年遣使与诸番贡麒麟天马神鹿等物帝御奉天门受之十四年又贡方物
　　忽鲁谟斯
　　忽鲁谟斯西洋大国也在古里西北明成祖永乐十二年遣陪臣奉金叶表贡马及方物自是凡四贡郑和亦再使至其国宣宗宣徳八年贡使至英宗正统元年附哇舟还国嗣后遂絶其国居西海之极有霜无雪多露少雨土瘠寡谷麦人多白晳丰伟防肆百物具备惟禁酒牛羊马驼皆噉鱼腊不产草木叠石为屋有三四层者
　　溜山
　　溜山明成祖永乐十四年其王遣使来贡自后三贡并与忽鲁谟斯诸国偕宣宗宣徳五年郑和使其国后不复至其国居海中倚山聚居气候常热土薄谷少婚丧诸礼多类忽鲁谟斯又有国曰比刺曰孙刺郑和亦常赍敇往以去中华絶逺贡使不至
　　南巫里
　　南巫里明成祖永乐九年遣使与急兰丹加异勒诸国偕来贡物十四年再贡
　　加异勒
　　加异勒明成祖永乐九年其酋长葛卜者麻遣使奉表贡方物赐宴及币钞郑和再使其国后凡三入贡宣宗宣徳八年又偕阿丹等十一国来贡
　　甘巴里
　　甘巴里明成祖永乐十二年遣使来朝贡方物十九年再贡遣郑和报之宣宗宣徳八年其王兠哇刺札遣使来贡英宗正统元年附哇舟还国
　　急兰丹
　　急兰丹明成祖永乐九年其王遣使朝贡十二年命郑和赍敇奬之
　　沙里湾泥
　　沙里湾泥明成祖永乐十四年遣使来献方物命郑和赍币赐之
　　千里达　失刺比
　　千里达失刺比明成祖永乐十六年并遣使来朝贡方物其使俱赐之冠帯防币其王有加赐
　　古里班卒
　　古里班卒明成祖永乐中尝入贡其土瘠谷少物产亦薄
　　刺泥
　　刺泥明成祖永乐元年其国中回回哈只马哈等来贡方物其外若夏刺比若竒刺泥若窟察泥若舍刺齐若彭加那若八可意若乌沙刺踢若坎巴若呵哇若打回永乐中俱尝遣使朝贡其风土物产无可稽
　　白葛达　黑葛达
　　白葛达明宣宗宣徳元年遣使入贡其使臣言遭风破舟贡物尽失乞恩贷之赐之冠俾归见国主庶几免责许之使附隣国贡舟还国宴赐悉如礼其国土地瘠薄崇释教又有黑葛达亦以宣徳时来贡国小民贫尚佛畏刑二国俱以铁铸钱
　　西洋古里
　　西洋古里地最大与僧迦密迩西洋诸番之防也去中国甚逺西濒大海其人淳厚行者让道路不拾遗喜事浮屠半崇回教富家多植椰子树至数千其他蔬果畜产多类中国明成祖永乐时遣使朝贡赐印诰及文绮是时诸番使臣充斥于庭以古里大国特序其使者于首嗣是屡偕诸国入贡
　　西洋琐里【琐里附】
　　西洋琐里明太祖洪武二年命使臣刘叔勉以即位诏谕其国三年平定沙漠复遣使臣颁诏其王别里提遣使奉金叶表献方物赐文绮纱罗诸物甚厚成祖永乐中复遣使偕古里阿丹等十五国来贡土产胡椒附载与民市又有琐里国近西洋琐里而差小洪武三年命使臣赍诏抚谕其国五年王卜纳的遣使朝贡并献其国土地山川圗
　　意大里亚
　　意大里亚国居大西洋中自古不通中国明神宗万厯时其国人利玛窦至京师为万国全圗言天下有五大洲其説荒渺莫考利玛窦至中官马堂以其方物进献帝嘉其逺来假馆授餐给赐优厚利玛窦遂留不去其人奉天主耶稣教自是充斥中土好异者咸尚之其所言风俗物产亦多夸大不足具述
　　西北
　　伊里巴拉
　　伊里巴拉在肃州西北三千余里地极寒深山穷谷六月亦飞雪或曰即古焉耆或曰即古龟兹元名其地为伯实巴里世祖设宣慰司寻改为帅府其后以诸王镇之明太祖洪武二十四年国王哈达拉和卓遣使贡马赐其王防币十表里其使者皆有赐成祖永乐四年贡璞玉十六年布色弑其从兄王诺果沙扎该自立为王徙其部落西去更号伊里巴拉宣宗宣徳后屡入贡
　　准布
　　准布不详其始辽时嵗来朝贡圣宗常置准布等部节度使天祚时尚来贡
　　突厥
　　突厥唐末为诸部所侵部族散微五代之际常来朝贡辽时朝贡无常有事则助军号属国军
　　回鹘
　　回鹘【即杜典回纥】匈奴之别裔本名回纥唐宪宗元和中讹为回鹘五代时常来朝贡宋太祖建隆二年景琼汗遣使朝献后屡贡方物徽宗宣和中因入贡散而之陜西诸州贸易留久不归朝廷恐其为边害诏禁止之辽太祖天显十二年九月回鹘遣使来贡十月遣使贺永宁节太宗防同四年特赐旌旗弓劎衣马七年回鹘遣使请婚不许
　　黠戛斯
　　黠戛斯【即杜典结骨】古坚昆国亦曰居勿其君曰阿热遂姓阿热氏驻牙青山唐肃宗乾元中为回纥所破其部众渐微至辽尝遣使入贡
　　沙陀
　　沙陀有大碛名沙陀故以为号其众趫悍善鬭唐时号沙陀军辽太祖神册元年讨降之



　　钦定续通典卷一百四十九
　　钦定四库全书
　　钦定续通典卷一百五十
　　边防
　　边防北序畧
　　【臣】等谨按杜氏边防典北方凡四十一部其见于新旧唐书者惟契丹奚室韦铁勒数部而已葢塞北之地多逐水草而居自古称为行国故其疆域之分并于考证较难大约汉之匈奴及乌桓鲜卑至元魏为蠕蠕隋唐为突厥唐末为契丹而其余诸国则皆其所属之小部落也宋史外国传止载东西南三方明史于北边亦但有鞑靼一传葢辽之得国本先于宋迤北之地皆非宋有元则起自沙漠抚定中原逮明有天下而元之后裔仍据有漠北终明之世不相统属今仍明史之名录而载之间亦采辽金时入贡诸部列着于篇
　　正北
　　鞑靼
　　鞑靼即防古故元后也明初元顺帝殂于应昌其子阿裕实哩达喇嗣立徙于和宁传其次子特古斯特穆尔驻捕鱼儿海于太祖洪武二十一年为明将蓝玉所败走至图拉河为其下伊苏岱尔所弑部落多溃其族谔尼实哩収散亡居和宁之西复为明都督刘真等所破自特古斯特穆尔后五传至衮特穆尔皆被杀逺族果勒齐簒位称汗始去国号称鞑靼其下以非顺帝裔不附酋长阿噜台等杀果勒齐而迎元后布尼雅实哩立以为汗成祖永乐六年以书谕之不报命淇国公邱福统五将军出塞撃之师殱焉八年帝亲征布尼雅实哩惧欲与阿噜台俱西阿噜台不从君臣始各自为部布尼雅实哩西奔明师追败之于鄂嫩河还师遇阿噜台复破之十年布尼雅实哩为卫喇特玛哈穆特所杀时阿噜台强盛数与卫喇特相攻元裔益微其后阿噜台为卫喇特所蹙内附封为和宁王仁宗洪熙时阿噜台数败于卫喇时乃率其属东走乌梁海驻牧辽塞宣宗宣徳中阿噜台为元裔托克托布哈所袭孳畜畧尽未防为卫喇特玛哈穆特之子托欢所杀而立托克托布哈为汗以阿噜台之众属之托欢自为丞相托欢之子额森嗣益桀骜自雄托克托布哈不能制后疑其主托克托布哈与中国通攻杀之额森自为汗寻亦为其下所杀部中共立托克托布哈之子号小王子是时鞑靼诸部多互相雄长其后元裔数传至博齐嗣为小王子徙帐东方为察哈尔而诸部之在西北边者甚众若济农谙达之属其众益强时为边患与明相终始云
　　朶顔　泰宁　福余
　　朶顔泰宁福余【即杜典库莫奚】其地为乌梁海唐时号厍莫奚后服属契丹元为大宁路北境明太祖洪武初相率内附遂置大宁都司营州诸卫封皇子权为宁王镇焉数为鞑靼所抄二十二年诏以乌梁海之地置三卫指挥使司各领其众以为声援自大宁前抵喜峯口近宣府曰朶顔自锦义厯广宁至辽河曰泰宁自黄泥洼逾沈阳铁岭接开原曰福余惟朶顔地最险而强成祖从燕起靖难兵患宁王蹑其后因厚赂三卫以説之来师行宁王钱诸郊三卫一呼尽起西拥宁王入闗从战有功成祖既立徙宁王南昌徙都司于保定而尽割大宁地畀三卫以偿前劳英宗正统以后窜处迤北与卫喇特时出扰边朝廷命将击破之其后叛服不常
　　鬼国
　　鬼国元世祖至元十七年三月诏讨之命以防古军及哈喇章军西州约罗万嘉努军阿尔哈雅军数道并进寻复招谕之至九月其国主阿恰降自后叛服不常
　　珠巴克
　　珠巴克辽太宗天显十二年来贡至圣宗开泰时诸部皆叛兴宗重熙时复来贡又有迪里五国辽时皆来贡
　　乌尔古
　　乌尔古为辽太祖所征服太宗天显时来贡穆宗应厯十五年乌尔古叛掠居民财物遣林牙萧斡讨之圣宗统和以后叛服不一后服属于金
　　契丹附近诸国【契丹在隋唐之世已载杜典其后事迹备详辽史兹取胡峤所记录其附近诸国部落】
　　契丹西北至乌库哩其人长大最勇隣国不敢侵又其西嘉噶尔又其北单于突厥又北黒车子又北牛蹄突厥其地尤寒又北狗国手抟猛兽语类犬嘷契丹尝选良马二十匹遣十人赍粮北行穷其所见其人自黒车子厯牛蹄国以北行一年经四十三城居人多以木皮为屋其语言无译者不知其国山川部族名号其地气遇平地则温和山林则寒冽至三十三城得一人能铁甸语其言颇可解云地名頶利乌于邪堰自此以北旷阻不能达其人乃还此北荒之极也
　　铁甸
　　铁甸在契丹东其族野居皮帐而人刚勇地少草木水咸浊色澄乆而后可饮
　　东北
　　渤海
　　渤海本号靺鞨其贵族姓大氏唐武后时髙丽别种大祚荣有众四十万人据挹娄臣于唐至中宗时置呼尔罕州以祚荣为都督封渤海郡王其后世遂号渤海梁太祖开平元年国王大諲譔遣使者来讫周世宗显徳常来朝贡宋太祖太平兴国四年其酋帅大鸾河率小校李勋等十六人部族二百骑来降六年赐渤海王诏助兵攻契丹辽太祖建国攻渤海拔呼尔罕城俘其王大諲譔以为东丹王国立太子托云为人皇王以主之神册四年葺辽阳故城以渤海汉戸建东平郡为防御州天显三年迁东丹国民居之
　　哈斯罕
　　哈斯罕辽圣宗开泰元年其王哈尔吉来朝八年其特哩衮额布根宰相萨喇来贡后屡遣使入贡太平五年乞建旂鼔许之天祚时东面行军副统玛格等攻之败绩哈斯罕始与辽絶后服属于金
　　富珠哩
　　富珠哩辽圣宗统和二十二年偕乌舍等部来贡开泰七年三月命嵗贡貂皮兴宗重熙十七年耶律义先等伐富珠哩酋托多罗十八年二月执托多罗以献始与辽絶
　　乌舍
　　乌舍辽圣宗统和十三年七月以兵侵铁骊遣奚王和硕鼐等讨之十月乌舍归欵诏谕之十四年乌舍乌哲图以地逺乞嵗时免进鹰马貂皮诏生辰正旦贡如旧天祚时不复至金太祖时乌舍楚古尔苏来降
　　铁骊
　　铁骊其人杂处山林无君长辽太祖天显元年铁骊来贡圣宗开泰元年铁骊纳苏等送乌舍百余户至賔州赐丝绢乞赐佛像儒书诏赐防国仁王佛像一易诗书春秋礼记各一部兴宗重熙十六年铁骊实勒们来朝以始入贡加右监门卫大将军自是无嵗不贡天祚帝干统时铁骊贡遂絶金太祖时铁骊王和哩布以所部降
　　博啰满达
　　博啰满达在辽时与铁骊乌舍富珠哩哈斯罕等皆为属国军圣宗太平五年以博啰满达部多乌舍户诏索之七年遣使来贡后入贡不絶兴宗重熙十年诏其部归哈斯罕户之没入者使复业
　　定安
　　定安本马韩之种为契丹所破其酋帅纠合余众保于西鄙自称定安国宋太祖开寳三年遣使朝贡太宗太平兴国中太宗方经营逺畧诏其国令张犄角之势其国亦欲倚王师以抒宿忿表末云必欲报敌不敢违命乃答以诏书令发兵同伐契丹端拱中献方物淳化中上表后不复闻
　　室韦
　　室韦契丹别种散处川谷逐水草其言语则靺鞨也其部族不一唐时皆入贡辽太祖时黒车子室韦以八部降寻复叛讨破之太宗防同元年尝进白麃又贡名马穆宗应厯十五年黄室韦与大黄室韦小黄室韦俱叛圣宗统和以后复降顺










　　钦定续通典卷一百五十
