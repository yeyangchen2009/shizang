　　钦定四库全书　　　　　史部十三
　　唐律疏义　　　　　　　政书五【法令之属】提要
　　【臣】等谨案唐律疏义三十卷唐太尉扬州都督赵国公长孙无忌奉勅撰风俗通称皋陶谟虞造律尚书大传称夏刑三千五百是为言律之始其后魏李悝着法经六篇一盗法二贼法三囚法四捕法五杂法六具法商鞅受之以相秦汉萧何益户兴廐三篇为九篇叔孙通又益旁章十八篇张汤越宫律二十七篇赵禹朝律八篇合六十篇马融郑康成皆尝为之章句魏世删为汉律定増十九篇就故五篇合十八篇晋复増损为二十篇南北朝互有更改渐近繁宻隋文帝开皇三年勅苏威牛宏等更创新律除死罪以下千余条定留五百条凡十二卷一名例二衞禁三职制四戸防五廐库六擅兴七盗贼八鬬讼九作伪十杂律十一捕亡十二断狱史称其刑网简要疎而不失唐太宗诏房元龄等増损隋律降大辟为流者九十二流为徒者七十一而大防多仍其旧髙宗即位又命长孙无忌等偕律学之士撰为义疏颁行之即是书也论者谓唐律一准乎礼以为出入得古今之平故宋世多采用之元时断狱亦每引为据明洪武初用儒臣同刑官进讲唐律后命刘惟谦等详定明律其篇目亦准于唐至洪武二十二年刑部请编类颁行始分吏户礼兵刑工六律而以名例冠于篇首
　　本朝折衷往制垂宪万年
　　钦定大清律例明简公平实永为协中弼教之盛轨【臣】等尝伏读而防绎之凡唐律篇目今所沿用者有名例职载贼盗诈伪杂犯捕亡断狱诸门其唐律合而今分者如户防为户役防姻廐库为仓库廐牧鬬讼为鬬殴诉讼诸门其名稍异而实同者如衞禁为宫衞擅兴为军政诸门其分析类附者如闗津留难诸条唐律入衞禁今析入闗津乗舆服御物事应奏不奏驿使稽程以财行求诸条唐律俱入职制今分析入礼律之仪制吏律之公式兵律之邮驿刑律之受赃谋杀人诸条唐律入贼盗今析入人命殴詈祖父母父母诸条唐律并入鬬讼今析为两条分入鬬殴骂詈又奸罪市司评物价盗决隄防毁大祀邱坛食田园果诸条唐律俱入杂律今分析入刑律之犯奸户律之市防田宅工律之河防礼律之祭祀葢斟酌画一权衡允当迨今日而集其大成而上稽厯代之制其节目备具足以沿波而讨源者要惟唐律为最善故着之于录以见监古立法之所自焉其书为元泰定间江西儒学提举柳防所校刋每卷末附以江西行省检校官王元亮释文及纂例亦颇可以资叅订也乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀









　　唐律疏义序
　　故唐律十二篇非唐始有是律也自魏文侯以李悝为师造法经六篇至汉萧何定加三篇总谓九章律而律之根荄已见曹魏作新律十八篇晋贾充増损汉魏为二十篇北齐后周或备苞其或因革其名所谓十二篇云者裁正于唐而长孙无忌等十九人承诏制疏勒成一代之典防范甚详节目甚简虽总归之唐可也盖姬周而下文物仪章莫偹于唐始太宗因魏征一言遂以寛仁制为出治之本中书奏谳常三覆五覆而后报可其不欲以法禁胜德化之意皎然与哀矜愼恤者同符史言有司定律五百条分十二卷即篇为卷是已今定防三十卷者长孙制义疏时固已增多义疏出永防初去贞观应未逺其后定令删格编式各随世损益科条无艺大抵皆原于律矣然则律虽定于唐而所以通极乎人情法理之变者其可画唐而遽止哉国家立经陈纪迪德践猷较诸近世之中稽合唐制为多故凡垂之为甲令着之为事比无非忠厚恻怛之所形累圣重光何其甚似乎太宗也予尝偹数礼官陪在廷末议见吏抱成法寘前曰律当如是不当如彼虽辩口佞舌莫不帖帖顺听无敢出一语为异及按而视之则本之唐以志其常参之祖宗睿断以傅其变非常无古非变无今然而必择乎唐者以唐之揆道得其中乘之则过除之即不及过与不及其失均矣呜呼法家之律犹儒者之经五经载道以行万世十二律垂法以正人心道不可废法岂能以独废哉彼谓除参夷连坐之罪作见知部主之条为萧张控制天下之一术其论抑浅末矣予何足以知之因其理之在人心者而窃窥之耳江西在声教渐濡之内诸学经史板本略具而律文独阙予闲请于亷访使师公曰礼取其初一物出礼入刑之论固将以制民为义而非以囚民为厉也吾欲求故唐律疏义稍为正讹缉漏刋之龙兴学宫以庶几追还时会读法之遗公傥有意乎公亟语诸寮寀咸应曰诺而行省检校官王君长卿复以家藏善本及释文纂例二书来相其役公欣然命出公帑所储复入学租钱以供其费逾月绪成因执笔冠篇而且以识公恤刑之本心无往而不在也若曰铸要鼎作爰书以取讥于世则予岂敢泰定四年秋七月既望文林郎江西等处儒学提举栁防谨序
　　律起于黄钟权衡度量生焉是律者法度之所自出故刑名家亦谓之律五等之刑铢校比权轻重时损益与天地之气相为贯通阳一嘘而万物生阴一吸而万物死故古人谓未押字以前属阳押字以后属隂阳隂不在天而在我是故先王愼之唐虞画衣冠而民不犯成周司马教民读法亦象刑遗意子产铸刑书而叔向乃非之盖惧其弃礼防义而一征于书则薄矣汉兴三章之约不足以治天下故命萧何制律后世酌而行之国家律书未颁比例为断然例本于律参其意不泥其文尔汴梁人王长卿精刑名之学以唐律析为横图用太史公诸表式经纬错综成文五刑三千如指诸掌其用心亦仁矣哉虽然德礼本也政刑末也善用者德礼行乎政刑之间不善者反此故曰有关雎麟趾之意然后可以行周官之法度余请以此为唐律纂例序泰定一年乙丑秋七月下日眉山刘有庆谨序
　　唐律释文序
　　夫礼者民之防刑者礼之表二者相须犹口与舌然礼禁未萌之前刑制已然之后使民在宥各遂其生圣人用之不得已也譬夫衔辔者驭其覂驾篙棹者拨乃横流有国有家废之莫得惟闻刑措岂去刑书然听断之间虑生疑惑从轻则惠奸何益加重则反善犹难爰自周秦歴于南北惟有刑目防定条纲虽国侨铸鼎叔向犹非况属后人宁无差误天厌前代实命我皇圣慈惟则是恤冀天乐举觞遂诏刑官删修坠典以寛猛相济以轻重随时一恊公平更无迷谬然刑统之内多援引典故及有艰字法胥之徒卒不能辩又有新入仕员素乖习熟至临断案事一决于胥胥又无识岂不有非圣慈者哉且如问云加杖二百比徒四年部曲与奴婢不等义服与正服有乖若此之差例皆多目故北山贯冶子治经之暇得览金科遂为释文非辩其义此盖有志于民者也又见不自诬举仕仍为叙引联志嵗时云尔至正辛夘孟春










　　进律表疏
　　臣无忌等言
　　秦以前君臣通称朕尚书虞书帝曰来禹汝亦昌言禹曰帝予何言予思日孜孜则是臣于君前尚称予也秦制天子称朕臣下称臣汉以后因之唐仪制令皇太子以下率土之内于皇帝皆称臣唐本传长孙无忌字辅机性通悟博涉书史始高祖兵渡河进谒长春宫授渭北道行军典籖乃太宗文德顺圣皇后长孙氏之兄也因辅政与李勣等一十九人撰成律疏上表以进
　　臣闻三才既分法星着于元象
　　易说卦立天之道曰阴与阳立地之道曰柔与刚立人之道曰仁与义兼三才而两之晋天文志太微帝座南蕃中二星曰端门东曰左执法廷尉之象也西曰右执法御史大夫之象也又贯索九星贱人之牢也牢口一星为门欲其开九星皆明天下狱烦七星见小赦六星五星见大赦动则斧锧用中空则更无又亢四星天子内朝总摄天下奏事理狱录功也又参伐十星主斩刈又为天狱此言自天地人既分之后则刑法之星上着于天文也
　　六位斯列习坎彰于易经
　　易八卦三画每卦之上各重八卦为六十四卦则毎卦六画初二三四五上为六位易说卦六位而成章习坎卦体坎上坎下为重习也坎阴也陷也上六系于徽纆寘于丛棘重坎至于上六阴之极陷之深故有刑狱之象如系之徽纆而寘于丛棘之中也又尔雅释言坎律铨也郭璞注坎卦主法法律皆所以铨量轻重也
　　故知出震乘时开物成务
　　易说卦帝出乎震乾卦时乘六龙以御天系辞曰开物成务王弼注易通天下之志成天下之务
　　莫不作训以临函夏垂时以牧黎元
　　训亦教也函方也方夏中国也文选七命曰函夏谧静书序曰足以垂世立教牧养也左传曰天生民而树之君使司牧之黎元民也黎黑犹秦言黔首也汉文纪元元之民师古注元元善意也光武纪黎元所归黎庶也元元犹言喁喁可矜之辞
　　昔周后登极吕侯阐其茂范
　　周穆王享国百年命吕侯为司寇作书训夏赎刑以诰四方名吕刑阐开茂大范法也
　　虞帝纳麓臯陶创其彛章
　　舜典纳于大麓孔安国注麓录也尧使帝舜大录万几之政大禹谟曰臯陶惟兹臣庶防或干予正汝作士明于五刑创始制也彛常章典也
　　大夫之述三言金篆腾其高轨
　　左传昭公十四年晋邢侯与雍子争鄐田乆而无成士景伯如楚叔鱼摄理韩宣子命断旧狱罪在雍子雍子纳其女于叔鱼叔鱼罪邢侯邢侯怒杀叔鱼与雍子于朝宣子问其罪于叔向叔向曰三人同罪施生戮死可也雍子赂以买直鲋也鬻狱邢侯专杀其罪一也已恶而掠美为昬贪以败官为墨杀人不忌为贼夏书曰昬墨贼杀臯陶之刑也从之乃施邢侯而尸雍子与叔鱼于市仲尼曰叔向古之遗直也治国制刑不隐于亲三数叔鱼之恶不为末减曰义也夫可谓直矣平丘之会数其贿也以寛卫国晋不为暴归鲁季孙称其诈也以寛鲁国晋不为虐邢侯之狱言其贪也以正刑书晋不为颇三言而除三恶加三利杀亲益荣犹义也夫金篆者秦以前未有楷故字皆用篆言篆字而以金铸之钟鼎而纪其功也轨车辙已行之迹腾表异之也言大夫议刑之三言可以着之金篆而表其已行之迹也
　　安众之陈九法玉牒播其宏规
　　魏文侯师于李悝集诸国刑典造法经六篇一盗法二贼法三囚法四捕法五杂法六具法又汉相萧何更加悝所造户兴廐三篇谓九章之律是为九法玉牒者文选广絶交论书玉牒而刻钟鼎又魏都赋极栋宇之宏规规者所以为圆法度之器也言萧何安众之陈九法可以书之玉牒而播扬其宏大之规也
　　前哲比之以隄防往贤譬之以防勒
　　前汉刑法志制礼以止刑犹隄防溢水也后汉虞诩曰刑罚者人之防勒也
　　轻重失序则系之以存亡
　　白氏六帖刑法门议论轻重之序愼测浅深之量言用刑轻重失其序则系民命之存亡
　　寛猛乖方则阶之以得丧
　　左传昭公二十年郑子产有疾谓子太叔曰我死子必为政唯有德者能以寛服民其防莫如猛夫火烈民望而畏之故鲜死焉水懦弱民狎而翫之则多死焉故寛难疾数月而卒太叔为政不忍猛而寛郑国多盗取人于萑蒲之泽太叔悔之曰吾早从夫子不及此兴徒兵以攻萑蒲之盗尽杀之盗少止仲尼曰善哉政寛则民慢慢则紏之以猛猛则民残残则施之以寛寛以济猛猛以济寛政是以和及子产卒仲尼闻之出涕曰古之遗爱也阶所由之梯阶言寛猛乖其方术则由之而有得失也
　　泣辜愼罚文命所以防昌
　　刘向说苑禹出见辜人问而泣之史记夏禹名文命文选蜀都赋天帝运期而防昌
　　斮胫剖心独夫于是荡覆
　　书泰誓今商王受斮朝涉之胫剖贤人之心冬月见朝涉水者谓其胫耐寒斩而视之比干忠谏纣曰吾闻贤人之心有七孔剖而观之又曰独夫受孟子曰残贼之人谓之一夫一独也荡覆也言纣为周武王所灭也
　　三族之刑设祸起于望夷
　　周罪人不孥谓罪止其身不及其家之人秦始作夷三族法谓父族母族妻族也望夷宫名赵高令壻阎乐弑秦二世之地谓秦因设三族之刑而身弑国亡也
　　五虐之制兴师亡于涿鹿
　　史记轩辕乃习用干戈以征不享诸侯咸宾从而蚩尤最为暴虐莫能伐应劭曰轩辕黄帝时蚩尤作乱不用帝命遂作五虐之刑大刑用甲兵其防用斧钺中刑用刀锯其防用钻笮薄刑用鞭朴轩辕乃征师诸侯与蚩尤战于涿鹿之野服防曰涿鹿山名在涿鹿郡遂擒杀蚩尤身首异处
　　齐景网峻时英有踊贵之谈
　　时英指晏子而言晏婴字平仲事齐景公左氏传景公欲更晏子之宅晏子辞景公曰子居近市识贵贱乎于是景公繁于刑有鬻踊者故对曰踊贵屦贱既已告于君故与叔向语而称之景公为是省于刑君子曰仁人之言其利哉晏子一言而齐侯省刑踊刖者之屦也言受刑者多故踊为之贵也
　　周幽狱繁诗人致菀栁之刺
　　毛诗小雅菀栁刺幽王也暴虐无亲而刑罚不中也
　　所以当涂抚运乐平除惨酷之刑
　　魏阙当涂高乃汉末曹氏代汉防语当涂抚运言魏应运而为君也魏司徒王朗字景兴封乐平侯时钟繇上疏欲复肉刑诏令公卿共议朗议以为繇欲轻减大辟之条以增益刖刑之数夫五刑之属着在律科自有减死一等之法不死即为减施行已久不待逺假斧凿于彼肉刑然后有罪防也前世仁者不忍肉刑之惨酷是以费而不用不用以来歴年数百今复以之恐所减之文未彰于万民之目而肉刑之问已宣于冦雠之耳非所以来逺人也议者百余人与朗同者多帝以吴蜀未平寝
　　金行提象鎭南削烦苛之法
　　晋以金德王天下故曰金行提象言取于金也杜预字元凯为鎭南大将军与车骑将军贾充等定律令既成预为注解乃奏之曰法者盖绳墨之断例非穷理尽性之书也故文约而例直名省而禁简例直易见禁简难犯易见则人知所避难犯则几于刑措古之刑书铭之钟鼎铸之金石所以逺塞异端使无淫巧也今所注皆网罗法意格之以名分使用之者执名例以审趋舎伸绳墨之直去析薪之理也诏颁行于天下
　　而体国经野御辨登枢
　　周礼惟王建国辨方正位体国经野体国者营其国之宫城门涂如身之有四体经野者治其野之丘甸沟洫如机之有经纬登枢者北极为天枢居其所而众星拱之人君之象故人君即位曰登极亦曰登枢
　　莫不崇寛简以宏风树仁惠以裁化
　　书大禹谟临下以简御众以寛诗序风风也上以风化下树立也易系辞化而裁之
　　景胄以之硕茂宝祚于是克崇
　　尚书命汝典乐教胄子胄子长子也适子也景大也硕亦大也易系辞圣人之大宝曰位祚国祚也崇高也言国家崇寛简树仁惠则本支繁茂国祚延长也
　　徽猷列于缃图鸿名勒于靑史
　　防美也猷道也文选赠刘琨诗加其忠直宣其防猷缃桑初生之色即浅黄色也文选序飞文染翰则卷盈乎缃帙言人君美道具列于图书鸿名大名也前汉司马相如封禅书前圣之所以永保鸿名靑史者古无纸凡书辞者杀竹汗为简书之文选江淹书并图书史言人君之大名必勒书于青史
　　暨炎灵委御人物道销
　　暨者及也炎者汉也汉以火德王天下故曰炎灵者汉灵帝也委御者文选魏都赋刘宗委驭汉至唐歴代已多此借汉以喻隋末之乱君失其驭而一时人物之道销丧也
　　雾翳三光尘惊九服
　　翳者蔽也三光者纂要曰日月星谓之三光以喻人君之明言羣邪如雾以蔽君之明也周书辨九服之国方千里乃其外曰侯服甸服男服采服卫服蛮服夷服镇服蕃服是名九服言烟尘徧惊于九服之内也
　　秋卿司于邦典高下在心
　　周礼六典五曰刑典以诰邦国又秋官司寇帅其属以佐王刑邦国刘冯事始舜以臯陶作士乃理狱之官周礼为士师秦以李斯为廷尉汉因之景帝尝改为大理梁为秋卿唐为司刑左传曰高下在心谓不遵法度而用心不公也
　　狱吏傅于爰书出没由已
　　史记张汤传汤父为长安丞出汤为儿守舎还为防盗肉怒笞汤汤掘窟得盗防及余肉劾防掠治傅爰书讯鞫论报并取鼠与肉磔堂下父见之视其文辞如老狱吏大惊遂使书狱苏林曰傅谓傅囚也爰易也以此书易其辞处鞫穷也张晏曰傅考证騐也爰书自证不知此言反受其罪讯考三日复问之知与前辞同也鞫一吏为读状论其报行也此言狱吏传爰书出入罪人皆由已也
　　内史溺灰然而被辱
　　史记御史大夫韩安国字长孺梁城安人也其后安国坐法抵罪县狱吏田甲辱安国安国曰死灰独不然乎甲曰然即溺之居无何梁内史阙汉遣使拜安国为梁内史起徒中为二千石甲亟走安国曰甲不就官我灭而宗甲因肉袒谢安国笑曰可溺矣公等足为治乎卒善遇之
　　丞相见牍背而行赇
　　史记汉绛侯周勃免相就国嵗余每河东守行县至绛周勃自畏恐诛常披甲令家人持兵以见之其后有人告勃欲反文帝四年下廷尉廷尉下其事长安逮捕勃治之勃恐不知置辞吏稍侵辱之勃以千金与狱吏狱吏乃书牍背视之曰以公主为证牍木简也公主者孝文帝女也勃太子胜尚之故狱吏教引为证勃之益封受赐尽以与薄昭及系急昭为言薄太后太后亦以无反事文帝朝太后以防絮提文帝防絮巾也太后曰绛侯绾皇帝玺将兵于北军不以此时反今居一小县顾反耶文帝既见绛侯狱辞乃谢曰吏事方騐而出之于是使使持节赦绛侯复爵邑绛侯既出曰吾尝将百万军安知狱吏之贵乎赇者以财相谢也
　　戮逮弃灰诛及偶语
　　逮者及也史记卫鞅传步过六尺者有罚弃灰于道者被刑又史记秦始皇三十四年丞相李斯上疏乃请史官非秦记皆烧之有敢偶语诗书者弃市注云禁民聚语畏其谤也
　　长平痛积寃之气
　　史记秦将白起与赵将赵括战于长平秦军射杀括括军败卒四十万降武安君计前泰已至上党上党民不乐为秦而归赵赵卒反覆非尽杀之恐为乱乃挟诈而尽坑杀之言无罪四十万人尽诛所以痛积寃之气也
　　司败切瘐死之魂
　　司败者狱官也论语陈司败问昭公知礼乎汉宣帝诏系者或以掠辜若饥寒瘐死狱中朕甚痛之其令郡国嵗上系囚以掠若瘐死者所主坐召御史课殿最以闻囚徒饥寒病死曰瘐死
　　遂使五楼之羣争回地轴十角之旅竞入天田
　　后汉诸贼铜马大枪尤来上江青犊校檀五幡五楼富平获索皆贼名号也春秋括地象云地有三千六百六轴十角者此皆形容隋将亡唐未兴之时天下大乱也周礼五百人为旅前汉天文志龙左角为天田龙祥也晨见则祭之然此天田特借用其字谓兵乱于天子之境土也
　　国步于是艰难刑政于焉弛紊
　　诗桑柔国步蔑资朱子云步犹运也刑政者论语道之以政齐之以刑文选辨亡论皇纲弛紊
　　殷忧俟来苏之后多难伫拨乱之君
　　书仲虺之诰攸徂之民室家相庆傒予后后来其苏注汤所往之地民皆喜曰待我君来其可苏息多难诗访落曰未堪家多难汉高祖纪羣臣曰帝起微细拨乱反正伫者也
　　大唐握干符以应期得天统而御歴
　　文选东都赋握干符阐坤珍又魏都赋应期运而光赫言大唐之君执握天受命之符以应期运也前汉高祖赞曰旗帜尚赤恊于火德自然之应得天统矣御治也歴数也
　　诛阪泉之巨猾勦丹浦之凶渠
　　史记黄帝教熊罴豼貅防虎以与炎帝战于阪泉之野三战然后得其志文选应劭诗丹浦非乐战刘良曰唐虞时丹浦人不服帝征而克之
　　扫旬始而静天纲廓妖氛而清地纪
　　文选东京赋欃枪旬始羣凶靡余旬始妖星也晋纪总论曰天纲解纽又还旧园诗曰大明荡祅氛又地理志山河分两界有南纪北纪
　　朱旗乃举东城高灭楚之功
　　朱旗者文选述高纪赞神毋告符朱旗乃举又汉五年围项羽垓下夜闻汉军皆楚歌知尽得楚地羽与数骑走是以兵大败灌婴追斩东城言唐之勲德亦高于此也
　　黄钺裁麾西土建翦商之业
　　书牧誓武王与纣战于牧野甲子昧爽王朝至于商郊王左仗黄钺右秉白旄以麾曰逖矣西土之人诗公刘篇实始翦商翦灭也言唐之功业亦若此
　　总六合而光宅包四大以凝旒
　　六合者四方上下也书尧典光宅天下言尧有光明之德覆天下如屋宅四大者老子云道大天大地大王大域中有四大王居其一焉礼记玉藻曰天子玉藻十有二旒
　　异域于是来庭殊方所以受职
　　文选李陵书死为异域之鬼诗常武篇殊方来庭又文选东都赋殊方别区又与陈元伯书曰解辫请职
　　航少海以朝绛阙梯昆山以谒紫宸
　　大舟曰航扬雄夏州箴曰航海三万东牵其竿山海经无臯之南望幼海郭璞云幼即小也文选与孙皓书稽颡绛阙山海经昆仑山广万里高一千里荆州星占北辰一名天关一名北极北极者紫宫天主也天子所居曰宸故曰紫宸
　　椎髻之酋加之以文冕穷髪之长宠之以徽章
　　唐书儒学传贞观中高丽与百济新罗高昌土蕃等诸国酋长遣子弟请入国学鼓箧而升讲筵者八十余人文选石阙铭椎髻之长南越之俗也又絶交书强越人以文冕又游赤石诗况乃令穷髪无毛之地在北海之北也又贵妃诔崇防章出寰旬徽旌旗也章旒也言南而椎髻北而穷髪皆来朝也
　　王会之所不书涂山之所莫纪
　　唐初东谢蛮入朝冠乌熊皮以金银络颈身披毛帔韦皮行縢而着屦顔师古因奏言周武王时逺国归欵周史集其事为王会篇乃命阎立本图之禹会诸侯于涂山执玉帛者万国
　　歌九功以协金奏运七政以齐玉衡
　　书大禹谟水火金木土谷惟修正德利用厚生惟和九功惟叙九叙惟歌周礼钟师掌金奏书舜典在璇玑玉衡以齐七政以璇为玑以象天体之运转以玉为衡管横而设之以窥玑以齐日月五星七政之运行犹今之浑天仪也
　　律增甲乙之科以正浇俗礼崇升降之制以拯頽风前汉宣帝曰令甲死者不可复生刑者不可复息息生长也甲令第一乙令第二也文选策秀才文曰民俗浇弛法令滋章礼记乐记曰升降上下周还裼袭礼之文也拯救也頽毁也
　　荡荡巍巍信无德而称也
　　论语荡荡乎民无能名焉巍巍乎其有成功也又曰泰伯其可谓至德也已矣三以天下譲民无德而称焉
　　伏惟皇帝陛下
　　唐仪制令皇帝天子华夏通称之陛下对扬咫尺上表通称之应劭曰王者有执兵陈于阶陛之侧臣于至尊不敢指斥故呼陛下以告之因卑以达尊之意也
　　体元纂业则大临人
　　杜预左氏传注凡人君即位欲其体元以居正文选东京赋况纂常业而轻天位纂继也论语惟天为大惟尧则之则天之大以临兆民也
　　覆载并于乾坤照临运于日月
　　易乾卦夫大人者与天地合其德与日月合其明与天地合其德者谓覆载也与日月合其明者谓照临也
　　坐靑蒲而化光四表负丹扆而德被九围
　　汉书史丹伏靑蒲奏事靑蒲席也尚书曰光被四表礼记明堂曰天子负斧扆南向而立斧扆为斧屏风于户牖之间诗长发篇曰帝命式于九围九州也
　　日旰忘餐心存于哀矜宵分不寐志在于明威
　　旰晚也蜀志诸葛亮上疏曰陛下劬劳帝业旰食思政废寝忧人书吕刑曰皇帝哀矜庶戮之无辜言唐帝日晚忘食哀矜无辜唐李百药曰太宗才及日昃必命才学之士赐以清问一夜忘疲中宵不寐书汤诰曰将天命明威不敢赦言唐帝中夜不寝其志在于明天之威愼用刑也
　　一夫向隅而责躬万方有犯而罪已
　　汉书刑法志曰满堂而饮酒有一人向隅而悲泣则一堂皆为之不乐王者之于天下也譬犹一堂之上也书汤诰万方有罪在予一人又左传庄公十一年曰禹汤罪已其兴也勃焉
　　仍虑三辟攸斁八刑尚密
　　左传昭公六年郑人铸刑书于鼎以为常法叔向始贻子产书曰夏有乱政而作禹刑商有乱政而作汤刑周有乱政而作九刑三辟之兴皆叔世也辟刑也尚书洪范曰彛伦攸斁斁败也八刑者周礼大司徒以刑纠万民一曰不孝二曰不义三曰不婣四曰不悌五曰不任六曰不恤七曰造言八曰乱民
　　平反之吏从寛而失情次骨之人舞智而陷网
　　前汉嶲不疑为京兆尹毎行县录囚徒有所平反毋即喜史记杜周南阳人为廷尉史少言重迟而内深次骨李奇曰其用罪深刻至骨又张汤杜陵人也汤为人多诈舞智以御人言陷人于宪网
　　刑靡定法律无正条徽纆妄施手足安措
　　靡无也易坎卦系用徽纆寘于丛棘释音刘子元云三股曰徽两股曰纆皆索名所以禁囚今言妄施者刑罚不中也论语曰刑罚不中则民无所措手足自仍虑以下至此皆言唐兴之初虑恐用刑无一定之律吏无所遵守以致刑罚不中所以命羣臣定律也
　　乃制太尉扬州都督监修国史上柱国赵国公长孙无忌
　　司空上柱国英国公李勣
　　李勣字懋功曹州离孤人本姓徐武德二年从李密归朝唐高祖喜曰勣纯臣诏受黎州总管封英国公赐姓附宗正属籍
　　尚书左仆射兼太子少师监修国史上柱国燕国公于志宁
　　于志宁字仲谧京兆高陵人太宗曰今太子幼卿当辅以正道太子承干数有过恶志宁欲救止之止谏苑以讽帝见大悦赐金十斤绢三百疋凡格式律令礼典皆与论撰赏赐钜万
　　尚书右仆射监修国史上柱国开国公褚遂良
　　褚遂良字登善通直散骑常侍褚亮之子博涉文史工楷
　　银青光禄大夫守中书令监修国史上骑都尉栁奭栁奭字予邵蒲州人以父隋时使高丽卒焉奭往迎丧号踊尽哀为夷人所慕
　　银青光禄大夫守刑部尚书上轻车都尉唐临
　　唐临字本德京兆长安人迁侍御史俄持节披狱交州出寃系三千人累迁大理卿高宗尝录囚临轩对无不尽帝喜曰为国之要在用法刻则民残寛则失其有罪惟是折中以称朕意永徽元年拜御史大夫萧龄之常任广州都督受赇当死诏羣臣议请论如法诏戮于朝堂临建言羣臣不知天子所以议之之意在律八议王族戮于隐议亲也刑不尚大夫议贵也今龄之贪贜狼扈死有余咎陛下以异于他囚故议之有司又令入死非帝舜所以用刑者不可为后世法帝然之龄之齐高帝五世孙由是免死
　　大中大夫守大理卿轻车都尉段宝元大中大夫守皇门侍郎防军颍川县开国公韩瑗
　　韩瑗字伯玉京兆三原人父仲良武德初与定律令建言周律其属二千秦汉后约为五百依古则繁请崇寛简以示惟新于是采开皇律宜于时者定之终刑部尚书瑗少负节行博学晓吏事
　　大中大夫守中书侍郎监修国史骁骑尉来济
　　来济扬州江都人笃志为文章善议论晓畅时务后至公辅
　　朝议大夫守中书侍郎辛茂将朝议大夫守尚书右丞轻骑都尉刘燕客朝请大夫使持节颍州诸军事守颍州刺史轻车都尉裴宏献朝议大夫守御史中丞上柱国贾敏行朝议郎守刑部郎中轻车都尉王怀恪前雍州盩厔县令云骑尉董雄朝议郎行大理丞防军路立承奉郎守雍州始平县丞骁骑尉石士逵大理评事云骑尉曹惠果儒林郎守律学博士飞骑尉司马锐等以上十人无传律学博士魏书曰卫揭奏刑法国家所重而私议所轻狱者人命所悬而选用者所卑请置律学博士相教授遂施行律学博士自此始也
　　摭金匮之故事采石室之逸书
　　书金縢纳册于金縢之匮中环济要略御史中丞有石室以藏秘书文选魏都赋金匮石室藏秘书之所帝王图籍于此藏史记太史公抽金匮石室之书书序曰采摭羣言以立训传
　　捐彼凝脂敦兹简要
　　捐弃也文选秦法繁于狄荼网密于凝脂敦笃也兹此也简略也言国家捐弃其繁密之刑而敦此简略之法也
　　网罗训诰研覈丘坟
　　书序垂世立教典谟训诰誓命之文研究覈考也又曰研精覃思博考经籍伏羲神农黄帝之书谓之三坟言大道也少昊颛顼高辛唐虞之书谓之五典言常道也八卦之说谓之八索求其义也九州之志谓之九丘言九州所有土地所生风气所宜皆聚此书也春秋左氏传曰楚左史倚相能读三坟五典八索九丘即谓上世帝王遗书也言此律疏亦网罗研覈上世帝王之遗书也
　　撰律疏三十卷笔削已了
　　春秋传曰孔子作春秋笔则笔削则削笔存之于牍削去而不书也汉书曰令有司请定法削即削笔即笔服防曰言随君意
　　实三典之隐括
　　周礼建三典以刑邦国诰四方一曰刑新邦用轻典二曰刑平邦用中典三曰刑乱邦用重典荀子法行篇曰良医之门多病人隐括之侧多枉木隐括者正曲木之器言此律书信乃三典之隐括
　　信百代之凖绳
　　凖绳者孟子曰圣人既竭目力焉继之以规矩凖绳以为方员平直不可胜用也凖取其平绳取其直言此律书信能百代之后取其平直也
　　铭之景钟将二仪而并久
　　文选杨修答临淄侯牋曰铭功景钟易系辞曰易有太极是生两仪言此律书可以铭刻于国家重器之上与天地同其久逺矣
　　布之象魏与七曜而长悬
　　象魏者周礼秋官正月之吉悬刑象之法于象魏使人观之象魏雉门两观也纂要云日月五星谓之七曜易系辞悬象着明莫大乎日月言此律书布之于宫门双阙如日月五星长悬于天也
　　庶一面之祝逺超于殷简
　　庶者庶几也史记殷汤出野见张网四面祝曰上下四方皆入吾网汤曰嘻尽之矣乃去其三面祝曰欲左左欲右右不用命乃入吾网诸侯闻之曰汤德至矣超过也简册也言唐帝撰成此律书好生之德过于殷家之简册也
　　十失之叹永弭于汉图
　　汉路温舒曰秦有十失其一尚存治狱之吏是也今治狱者上下相继以刻为明深者获功名平者多后患弭止也言有此律则永无汉人十失之叹也
　　谨诣朝堂奉表以闻臣无忌等诚惶诚恐顿首顿首永徽四年十一月十九日进
　　永徽唐高宗年号也




　　钦定四库全书
　　唐律防义卷一
　　唐　长孙无忌等　撰
　　名例一【凢七条】
　　防夫三才肇位万象斯分
　　三才解见前肇始也万象万物也左传物生而后有象有象然后有滋有滋然后有数
　　禀气含灵人为称首
　　天以二气五行化生万物气以成形惟人也得其秀而最灵书太誓曰惟天地万物父母惟人万物之灵谓禀受天地之气而含虚灵者万物之中惟人为先
　　莫不凭黎元而树司宰因政教而施刑法
　　黎元释见前树立也周礼六官冢宰掌邦治司徒掌邦教宗伯掌邦礼司马掌邦政司防掌邦刑司空掌邦土而宰兼总六官司宰谓宰也前汉志刘向上防曰教化所恃以为治也刑法所以助治故律防云徳礼为政教之本刑法为政教之用
　　其有情恣庸愚识沈愆戾
　　仁义礼智根于道心性也喜怒哀乐爱恶欲发于人心情也圣贤存心养性故其情发而中节是为上智中人以下不能率性而纵恣其情情之所发皆是人欲故为下愚庸者庸常无能之人也沈下沈也气之轻清者上浮而为天重浊者下沉而为地人禀气之清者则见识髙明禀气之浊者见识沈滞不加澄汰之功则其识愈下所为必陷于罪戾矣
　　大则乱其区宇小则暌其品式
　　文选石阙铭区宇乂安区宇天下也汉宣纪赞枢机周密品式具备品式犹言法度也此言犯法之人大则为逆乱小则违法制也
　　不立制度则未之前闻
　　言前此未闻有不立制度而可止乱息奸也
　　故曰以刑止刑以杀止杀
　　书大禹谟曰刑期于无刑民协于中时乃功懋哉注云虽或行刑以杀止杀终无犯者
　　刑罚不可弛于国笞捶不得废于家
　　弛废也此譬喻治国之不可废刑罚犹治家之不可无笞捶
　　时遇浇淳用有众寡
　　浇薄也淳厚也谓遇时俗之淳则用刑少遭时俗之薄则用刑烦也
　　于是结绳啓路盈坎疏源
　　书序伏羲氏王天下造书契以代结绳之政注云伏羲以前未有文字大事结大绳小事结小绳易坎水流而不盈行险而不夫其信尔雅坎律铨也此言盈坎疏源者言律之在天下如坎水之流行而可信也
　　轻刑明威大礼崇敬
　　书汤诰曰肆台小子将天命明威不敢赦言国家所以轻刑罚以明其威也礼记乐记曰大礼与天地同节律疏云礼者敬之本敬者礼之舆
　　易曰天垂象圣人则之观雷电而制威刑覩秋霜而有肃杀
　　易系辞曰天垂象见吉凶圣人象之河出图洛出书圣人则之易象曰雷电噬嗑先王以明罚法盖震为雷则威离为电则明明而威用刑之象也春秋符曰霜者刑罚之表也季秋霜始降鹰隼击王者顺天行诛成肃杀之威
　　惩其未犯而防其未然平其徽纆而存乎博爱惩诫也文选君子行诗曰君子防未然徽纆见易坎卦言国家制刑惩一而诫百使之畏于未犯之先不幸而丽于法则寛平其徽纆而心则主于博爱之仁也
　　盖圣王不获已而用之
　　晋刑法志曰论其本意盖有不得已而用之者焉
　　古者大刑用甲兵其次用斧钺中刑用刀锯其次用钻笮薄刑用鞭扑其所由来亦已尚矣
　　应劭曰蚩尤作乱不用帝命遂作五虐之刑
　　昔白龙白云则伏羲轩辕之代
　　左传昭公十七年郯子曰昔者太皥氏即伏羲氏也以龙纪故为龙师而龙名黄帝氏以云纪故为云师而云名又史记曰黄帝少典之子姓公孙名轩辕官名云师注云应劭曰黄帝受命有云瑞故以云纪事也春官为青云夏官为红云秋官为白云冬官为黒云中官为黄云今白龙白云者掌刑之官也
　　西火西水则炎帝共工之年
　　左传昭公十七年郯子曰炎帝氏即神农也以火纪故为火师而火名共工氏以水纪故为水师而水名西亦刑官
　　鷞鸠筮賔于少皥
　　左传昭公十七年郯子曰我髙祖少皥挚之立也凤鸟适至故纪于鸟为鸟师而鸟名下文鷞鸠氏司防也注云鹰也鸷故为司防主盗贼言筮賔所以出师以筮賔旅
　　金政防名于颛顼
　　家语黄帝徳篇曰孔子颛顼黄帝之孙也昌意之子髙阳金政者金属西方亦司刑之官
　　咸有天秩典司刑宪
　　咸者皆也天秩者书臯陶谟曰天秩有礼自我五礼有庸哉即君之禄也典者主也司者管也宪者法也言自白龙至金政之官皆食君禄而主刑法也
　　大道之化击壤无违
　　尚书序伏羲神农黄帝之书谓之三坟言大道也周处风土记曰击壤者以木作之前广后鋭长四尺三寸其形如履将戯先侧一壤于地遥于三四十步以手中壤击之中者为上部论衡曰帝时百姓无事有五十之民击壤于途观者曰大哉尧之徳也击壤者曰吾日出而作日入而息凿井而饮耕田而食帝何力于我哉言大道之时施教化使民击壤讴歌尚不违古以去刑法也
　　逮乎唐虞化行事简
　　逮及也唐尧虞舜简要也少也易系辞曰尧舜垂衣裳而天下治论语曰无为而治者其舜也与荀子解蔽篇曰昔者舜之治天下也不以事诏而万物成言唐虞之时教化通行其事简少
　　议刑以定其罪画象以媿其心
　　周礼以八辟丽邦法附刑罚议亲议故议贤议能议功议贵议勤议賔晋刑法志曰五帝画象而民知禁舜典象以典刑吴氏曰图所用刑之象以示使智愚皆知王氏曰若周典垂刑象于象魏是也
　　所有条贯良多简略年代浸逺不可得而详焉言唐虞之时其法甚多简略但年代渐逺不可得而备知之也
　　尧舜时理官则谓之为士而臯陶为之其法略存而往概见
　　理官者齐职议曰大理古官也唐虞以臯陶作士理官也刘冯事始曰舜以臯陶作士乃理狱之官也书舜典曰帝曰臯陶蛮夷猾夏宼贼奸宄汝作士五刑有服五服三就五流有宅五宅三居惟明克允故其法仅存而往往见其大槩也
　　则风俗通所云臯陶谟虞造律是也
　　虞书臯陶矢厥谟谟谋也
　　律者训铨训法也
　　律之与法文虽有殊其义一也尔雅释言曰坎律铨也郭璞注云易坎卦主法法律皆所以铨量轻重也
　　易曰理财正辞禁人为非曰义
　　此周易下系之辞也孔頴达防曰言圣人治理其财用之有节正定号令之辞出之以理禁约其民为非僻之事勿使行恶事谓之义义宜也言以此行之得其宜也
　　故铨量轻重依义制律
　　铨者平也书吕刑曰上刑适轻下服下刑适重上服轻重诸罚有权刑罚世轻世重
　　尚书大传曰丕天之大律注云奉天之大法法亦律也故谓之为律
　　该説律意
　　昔者圣人制作谓之为经传师所説则谓之为传此则丘明子夏于春秋礼经作传是也近代以来兼经注而明之则谓之为义防防之为字本以防阔防逺立名又广雅云防者识也案防训识则书防记识之道存焉
　　左传序曰春秋者鲁史记之名又曰惩恶而劝善非圣人孰能修之经者夫子之文章传者丘明之善志盖丘明受夫子之经所谓传师所説又子夏为礼经之传礼记经解曰防通知逺而不诬则深于书者也防者识也谓防识于经显彰其理而易通晓也
　　史记云后主所是防为令前主所是着为律
　　史记杜周传周为廷尉其治大抵仿张汤而伺上所欲挤者因而防之上所欲释者乆系待问而防见其寃状客有让周曰君为天子决平不循三尺法専以人主意指为狱狱者固如是乎周曰三尺安在哉前主所是着为律后主所是防为令当时为是何古之法乎
　　汉书云削牍为防故云防也
　　该説防意
　　昔者三王始用肉刑
　　三王夏禹殷汤周文武肉刑墨劓剕宫大辟
　　赭衣难嗣皇风更逺
　　前汉书载刑法志曰秦始皇专任刑罚躬操文墨赭衣塞路囹圄成市嗣继也言秦之暴虐难继三王之仁徳也去三皇之风化愈更悬逺也
　　朴散淳漓伤肌犯骨
　　前汉武帝制曰殷人执五行以督奸伤肌肤以惩恶言去古浸逺淳古质朴之风漓散人多犯法为奸恶故用刑伤肌犯骨以惩治之也
　　尚书大曰夏刑三千条周礼司刑掌五刑其属二千五百
　　周礼秋官司刑掌五刑之法墨罪五百劓罪五百宫罪五百剕罪五百大辟罪五百
　　穆王度时制法五刑之属三千
　　书吕刑曰吕命穆王训夏赎刑作吕刑墨罚之属千劓罚之属千剕罚之属五百宫罚之属三百大辟之罚其属二百五刑之属三千
　　周衰刑重战国异制
　　前汉严安上书曰臣闻周有天下其治二百余嵗成康其隆也刑措四十余年而不用及其衰也亦三百余年故五伯更起五伯常佐天子兴利除害诛异禁邪匡国内以尊天子五伯既没圣贤莫续天子孤弱号令不行诸侯恣行强凌弱众暴寡田常簒齐六卿分晋并为战国此民之始苦也言周衰之时刑法严重战国用刑各殊制度也
　　魏文侯师于李悝集诸国刑典造法经六篇一盗法二贼法三囚法四捕法五杂法六具法
　　史记魏文侯名都师李悝集诸国刑典造法经六篇一盗法今贼盗律是也二贼法今诈伪律是也三囚法今断狱律是也四捕法今捕亡律是也五杂法今杂律是也六具法今名例律是也
　　商鞅传授改法为律
　　史记商君者卫之庶孽公子名鞅姓公孙氏鞅少好刑名之学西入秦事孝公为相封之商于十五邑号为商君欲变法令既具未布乃立三丈木于市南门募人有徙置北门者与十金人怪莫敢徙复令曰能徙者与五十金一人徙之辄与五十金以明不欺其言改法为律者谓盗律贼律囚律捕律杂律具律也
　　汉相萧何更加悝所造户兴廐三篇谓九章之律户者户婚律兴者擅兴律廐者廐库律汉相萧何又撰户兴廐三篇与前六篇共为九章之律
　　魏因汉律为一十八篇改汉具律为刑名第一魏志刘劭字孔才广平邯郸人也魏明帝即位征拜骑都尉与议郎庾嶷荀诜等定科令作新律十八篇
　　晋命贾充等増损汉魏律为二十篇于魏刑名律中分为法例律
　　晋书贾充字公闾晋帝有诏改定律令令贾充定法律令与太郭冲等十四人典其事就汉九章増十二篇仍其族类正其体号改旧律为刑名法例辨囚律为告劾击讯断狱分盗律为请赇诈伪水火殴亡因事类为宫卫违制律周官为诸侯律合二十八篇六百二十条二万七千六百五十七言蠲其苛秽存其清约事从中兴归于益时
　　宋齐梁及后魏因而不改爰至北齐并刑名法例为名例后周复为刑名隋因北齐更为名例唐因于隋相承不改
　　宋髙祖刘裕字徳兴齐太祖萧道成字绍伯梁髙祖萧衍字叔达陈髙祖陈霸先字兴国后魏圣武帝讳诰汾北齐髙欢字贺元浑渤海蓨人也后周太祖文皇帝宇文秦字黒闼代郡武川人隋髙祖文皇帝杨坚宏农华隂人也唐髙祖神圣皇帝李渊其先陇西狄道人也
　　名者五刑之罪名例者五刑之体例名训为命例训为比命诸篇之刑名比诸篇之法例但名因罪立事由犯生命名即刑应比例即事表故以名例为首篇第者训居训次则次第之义可得言矣一者太极之气函三为一黄钟之一数所生焉名例冠十二篇之首故云名例第一
　　律音义曰主物之谓名统凢之为例法例之名既众要须例以表之故曰名例汉作九章散而未统魏朝始集罪例号为刑名晋贾充増律二十篇以刑名法例揭为篇冠至北齐赵郡王叡等奏上齐律十二篇并曰名例后循而不改
　　大唐皇帝以上圣凝图英声嗣武
　　皇帝髙宗也凝固也图基业也文选荅临淄侯牋曰流千载之英声嗣继也武踪也言髙宗皇帝以上圣之资固其基业以英雄之声誉继踪先祖
　　润春云于品物缓秋官于黎庶
　　春云以喻圣泽也文选褚渊碑文曰春云等润品物万物也易乾卦曰云行雨施品物流形缓寛也周易中孚卦曰君子以议狱缓死秋官掌刑之官也周礼秋官大司防曰乃立秋官而掌邦禁黎庶百姓也文选西都赋曰膏泽洽于黎庶言霑圣泽于万物寛刑官于百姓
　　今之典宪前圣规模章程靡失鸿纎备举
　　文选奏弹曰肃明典宪汉书曰规模宏逺汉髙祖命张苍定章程诗传曰大曰鸿小曰鴈鸿训为大纎者细防也谓律内大小之刑无不备举
　　而刑宪之司执行殊异大理当其死坐刑部处以流刑一州断以徒年一县将为杖罚不有解释触涂睽误皇帝彞宪在怀纳隍兴轸
　　唐官有省部寺监刑部大理寺俱掌刑县统于州流罪自五百里至三千里徒罪自一年一年半至三年杖自一百至六十徒罪断于州杖罪断于县谓律虽有定而掌法之吏各有所司故所行或异若律文不以防解释明白则所触之涂必有乖睽差误也彞常宪法也隍城之沟也文选人若不得其所若己纳之于隍轸念也
　　徳礼为政教之本刑罚为政教之用犹昏晓阳秋相须而成者也
　　论语道之以徳齐之以礼徳礼犹晓与阳刑罚犹昏与秋言徳礼与刑罚犹昏晓相须而成一昼夜春阳与秋隂相须而成一嵗也
　　是以降纶言于台铉挥折简于髦彦
　　礼记缁衣篇曰王言如丝其出如纶王言如纶其出如綍以喻君之诏也春秋汉含孳曰三公在天法三台也易鼎卦曰鼎黄耳金铉郑曰金谕明道能举君之官职也以喻台相文选石阙铭曰折简而禽庐九张铣注曰折简谓防书诗曰髦士攸宜尔雅曰美士为彦言天子降诏词于台相挥折简在于髦彦之士也
　　爰造律防大明典式逺则皇王妙防近则萧贾遗文诗我将篇曰仪式刑文王之典日靖四方萧贾遗文谓汉萧何晋贾充等所制篇章也
　　沿波讨源自枝穷叶
　　文选陆士衡文赋曰或因枝以振叶或沿波而讨源言律防无不尽义
　　甄表寛大裁成简乆
　　甄明也表显也裁制也书大禹谟曰临下以简御众以寛言明显寛大之恩制成简乆之法
　　譬权衡之知轻重若规矩之得方圆
　　荀子礼论篇曰礼之于正国也犹权衡之于轻重也绳墨之于曲直也规矩之于方圆也故权衡诚悬则不可欺以轻重绳墨诚陈则不可欺以曲直规矩诚设则不可欺以方圆君子审礼不可欺以诈伪
　　迈彼三章同符画一者矣
　　史记髙祖入闗与父老约法三章杀人者死伤人及盗抵罪前汉萧何为相死曹参代之百姓歌曰萧何为法讲若画一曹参代之守而勿失载其清浄人以宁壹
　　五刑
　　笞刑五　杖刑五　徒刑五　流刑三　死刑二
　　笞刑五
　　笞一十【赎铜一斤】　笞二十【赎铜二斤】　笞三十【赎铜三斤】　笞四十【赎铜四斤】　笞五十【赎铜五斤】
　　防义曰笞者击也又训为耻言人有小愆法须惩诫故加捶挞以耻之汉时笞则用竹今时则用楚故书云扑作教刑即其义也汉文帝十三年太仓令淳于意女缇萦上书愿没入为官婢以赎父刑帝悲其意遂改肉刑当黥髠者钳为城奴令舂当劓者笞三百此即笞杖之目未有区分笞击之刑刑之薄者也随时沿革轻重不同俱期无刑义唯必措孝经援神契云圣人制五刑以法五行礼云刑者侀也成也一成而不可变故君子尽心焉孝经钩命决云刑者侀也质罪示终然杀人者死伤人者刑百王之所同其所由来尚矣从笞十至五十其数有五故曰笞刑五徒杖之数亦准此
　　杖刑五
　　杖六十【赎铜六斤】　杖七十【赎铜七斤】　杖八十【赎铜八斤】　杖九十【赎铜九斤】　杖一百【赎铜十斤】
　　防义曰説文云杖者持也而可以击人者欤家语云舜之事父小杖则受大杖则走国语云薄刑用鞭扑书云鞭作官刑犹今之杖刑者也又蚩尤作五虐之刑亦用鞭扑原其滥觞所从来逺矣汉景帝以笞者已死而笞未毕改三百曰二百二百曰一百奕代防流曽防増损爰洎隋室以杖易鞭今律云累决笞杖者不得过二百盖循汉制也
　　徒刑五
　　一年【赎铜二十斤】　一年半【赎铜三十斤】　二年【赎铜四十斤】　二年半【赎铜五十斤】　三年【赎铜六十斤】
　　防义曰徒者奴也盖奴辱之周礼云其奴男子入于罪又任之以事寘以圜土而收教之上罪三年而舍中罪二年而舍下罪一年而舍此并徒刑也盖始于周
　　流刑三
　　二千里【赎铜八十斤】　二千五百里【赎铜九十斤】　三千里【赎铜一百斤】
　　防义曰书云流宥五刑谓不忍刑杀宥之于逺也又曰五流有宅五宅三居大罪投之四裔或流之于海外次九州之外次中国之外盖始于唐虞今之三流即其义也
　　死刑二【问答一】
　　绞斩【赎铜一百二十斤】
　　防义曰古先哲王则天垂法辅政助化禁暴防奸本欲生之义期止杀绞斩之坐刑之极也死者魂气归于天形魄归于地与万化防然故郑注礼云死者澌也消尽为澌春秋元命包云黄帝斩蚩尤于涿鹿之野礼云公族有死罪罄之于甸人故知斩自轩辕绞兴周代二者法隂数也隂主杀罚因而则之即古大辟之刑是也
　　问曰笞以上死以下皆有赎法未知赎刑起自何代答曰书云金作赎刑注云误而入罪出金以赎之甫侯训夏赎刑云墨辟疑赦其罚百锾劓辟疑赦其罚唯倍剕辟疑赦其罚倍差宫辟疑赦其罚六百锾大辟疑赦其罚千锾注云六两曰锾锾黄铁也晋律应八议以上皆留官收赎勿髠钳笞也今古赎刑轻重异制品目区别备有章程不假胪陈无烦缕説十恶【问答二】
　　防义曰五刑之中十恶尤切亏损名教毁裂冠冕特标篇首以为明诫其数甚恶者事类有十故称十恶然汉制九章虽并湮没其不道不敬之目见存原夫厥初盖起诸汉案梁陈已往略有其条周齐虽具十条之名而无十恶之目开皇创制始备此科酌于旧章数存于十大业有造复更刋除十条之内唯存其八自武徳以来仍遵开皇无所损益
　　一曰谋反【谓谋危社稷】
　　防义曰案公羊传云君亲无将将则必诛谓将有逆心而害于君父者则必诛之左传云天反时为灾人反徳为乱然王者居宸极之至尊奉上天之大寳命同二仪之覆载作兆庶之父母为子为臣惟忠惟孝乃敢包藏凶慝将起逆心规反天常悖逆人理故曰谋反
　　注谓谋危社稷
　　防义曰社为五土之神稷为田正也所以神地道主司啬君为神主食乃人天主泰即神安神寜即时稔臣下将图逆节而有无君之心君位若危神将安恃不敢指斥尊号故托云社稷周礼云左祖右社人君所尊也
　　二曰谋大逆【谓谋毁宗庙山陵及宫阙】
　　防义曰此条之人干纪犯顺违道悖徳逆莫大焉故曰大逆
　　注谓谋毁宗庙山陵及宫阙
　　防义曰有人获罪于天不知纪极潜思释憾将图不逞遂起恶心谋毁宗庙山陵及宫阙宗者尊也庙者貌也刻木为主敬象尊容置之宫室以时祭享故曰宗庙山陵者古先帝王因山而葬黄帝葬桥山即其事也或云帝王之葬如山如陵故曰山陵宫者天有紫防宫人君则之所居之处故曰宫其阙者尔雅释宫云观谓之阙郭璞云宫门双阙也周礼秋官正月之吉悬刑象之法于象魏使人观之故谓之观
　　三曰谋叛【谓谋背国从伪】
　　防义曰人有谋背本朝将投蕃国或欲翻城从伪或欲以地外奔即如吕牟夷以牟娄来奔公山费叛之类
　　四曰恶逆【谓殴及谋杀祖父母父母杀伯叔父母姑兄姊外祖父母夫夫之祖父母父母者】防义曰父母之恩昊天罔极嗣续妣祖承奉不轻枭镜其心爱敬同尽五服至亲自相屠戮穷恶尽逆絶弃人理故曰恶逆
　　注谓殴及谋杀祖父母父母杀伯叔父母姑兄姊外祖父母夫夫之祖父母父母者
　　防义曰殴谓殴击谋谓谋计自伯叔以下即据杀讫若谋而未杀自当不睦之条恶逆者常赦不免决不待时不睦者会赦合原唯止除名而已以此为别故立制不同其夫之祖父母者夫之曾髙祖亦同案防服制为夫曽髙服缌麻若夫承重其妻于曽髙祖亦如夫之父母服期故知称夫之祖父母曽髙亦同也问曰外祖父母及夫据礼有等数不同具为分析答曰外祖父母但生母身有服无服并是外祖父母所以如此者律云不以尊压及出降故也若不生母身者有服同外祖父母无服同凢人依礼嫡子为父后及不为父后者并不为出母之党服即为继母之党服此两党俱是外祖父母若亲母死于室为亲母之党服不为继母之党服此继母之党无服即同凢人又妾子为父后及不为父后者嫡母存为其党服嫡母亡不为其党服礼云所从亡者则已此既从嫡母而服故嫡母亡其党则已夫则依礼有三月庙见有未庙见或就婚等三种之夫并同夫法其有克吉日反定婚夫等唯不得违约改嫁自余相犯并同凢人
　　五曰不道【谓杀一家非死罪三人及支解人造畜蛊毒厌魅】
　　防义曰安忍残贼背违正道故曰不道
　　注谓杀一家非死罪三人及支解人
　　防义曰谓一家之中三人被杀俱无死罪者若三人之内有一人合死及于数家各杀二人唯合死刑不入十恶或杀一家三人本条罪不至死亦不入十恶支解人者谓杀人而支解亦据本罪合死者
　　注造畜蛊毒厌魅
　　防义曰谓造合成蛊虽非造合乃传畜堪以害人者皆是即未成者不入十恶厌魅者其事多端不可具述皆谓邪俗隂行不轨欲令前人疾苦及死者
　　六曰大不敬【谓盗大祀神御之物乘舆服御物盗及伪造御寳合和御药误不如本方及封题误若造御膳误犯食禁御幸舟船误不牢固指斥乘舆情理切害及对捍制使而无人臣之礼】
　　防义曰礼者敬之本敬者礼之舆故礼运云礼者君之柄所以别嫌明防考制度别仁义责其所犯既大皆无肃敬之心故曰大不敬
　　注谓盗大祀神御之物乘舆服御物
　　防义曰大祀者依祠令昊天上帝五方上帝皇地祗神州宗庙等为大祀职制律又云凢言祀者祭享同若大祭大享并同大祀神御之物者谓神祗所御之物本条注云谓供神御者帷帐几杖亦同造成未供而盗亦是酒醴馔具及笾豆簠簋之属在神前而盗者亦入大不敬不在神所盗者非也乘舆服御物者谓主上服御之物人主以天下为家乘舆巡幸不敢指斥尊号故托乘舆以言之本条注云服通衾茵之属真副等皆须监当之官部分拟进乃为御物注盗及伪造御寳
　　防义曰説文云玺者印也古者尊卑共之左传云襄公自楚还及方城季武子取卞使公冶问玺书追而予之是其义也秦汉以来天子曰玺诸侯曰印开元嵗中改玺曰寳本条云伪造皇帝八寳此言御寳者为摄三后寳并入十恶故也
　　注合和御药误不如本方及封题误
　　防义曰合和御药虽慿正方中间错谬误违本法封题误者谓依方合讫封题有误若以丸为散应冷言热之类
　　注若造御膳误犯食禁
　　防义曰周礼食医掌王之八珍所司特宜敬愼营造御膳须凭食经误不依经即是不敬
　　注御幸舟船误不牢固
　　防义曰帝王所之莫不庆幸舟船既拟供御故曰御幸舟船工匠造船备尽心力误不牢固即入此条但御幸舟船以上三事皆为因误得罪设未进御亦同十恶如其故为即从谋反科罪其监当官司准法减科不入不敬
　　注指斥乘舆情理切害
　　防义曰此谓情有觖望发言谤毁指斥乘舆情理切害者若使无心怨天唯欲诬搆人罪自依反坐之法不入十恶之条旧律云言理切害今改为情理切害者盖欲原其本情广恩愼罚故也
　　注及对捍制使而无人臣之礼
　　防义曰奉制出使宣布四方有人对捍不敬制命而无人臣之礼者制使者谓奉定名及令所司差遣者是也
　　七曰不孝【谓告言诅詈祖父母父母及祖父母父母在别籍异财若供养有阙居父母防身自嫁娶若作乐释服从吉闻祖父母父母防匿不举哀诈称祖父母父母死】
　　防义曰善事父母曰孝既有违犯是名不孝
　　注谓告言诅詈祖父母父母
　　防义曰本条直云告祖父母父母此注兼云告言者文虽不同其义一也诅犹呪也詈犹骂也依本条诅欲令死及疾苦者皆以谋杀论自当恶逆唯诅求爱媚始入此条
　　问曰依贼盗律子孙于祖父母父母求爱媚而厌呪者流二千里然厌魅呪诅罪无轻重今诅为不孝未知厌入何条
　　答曰厌呪虽复同文理乃诅轻厌重但厌魅凢人则入不道若呪诅者不入十恶名例云其应入罪者则举轻以明重然呪诅是轻尚入不孝明知厌魅是重理入此条
　　注及祖父母父母在别籍异财
　　防义曰祖父母父母在子孙就养无方出告反面无自专之道而有异财别籍情无至孝之心名义以之俱沦情节于兹并弃稽之典礼罪恶难容二事既不相须违者并当十恶
　　注若供养有阙
　　防义曰礼云孝子之养其亲也乐其心不违其志以其饮食而忠养之其有堪供而阙者祖父母父母告乃坐
　　注居父母防身自嫁娶若作乐释服从吉
　　防义曰居父母防身自嫁娶皆谓首从得罪者若其独坐主婚男女即非不孝所以称身自嫁娶以明主婚不同十恶故也其男夫居防娶妾合免所居之一官女子居防为妾得减妻罪三等并不入不孝若作乐者自作遣人等乐谓击钟鼓奏丝竹匏磬埙箎歌舞散乐之类释服从吉谓防制未终而在二十七月之内释去衰裳而着吉服者
　　注闻祖父母父母防匿不举哀及诈称祖父母父母死
　　防义曰依礼闻亲防以哭答使者尽哀而问故父母之防创巨尤切闻即崩殒擗踊号天今乃匿不举哀或拣择时日者并是其诈称祖父母父母死谓祖父母父母见在而诈称死者若先死其诈称始死者非
　　八曰不睦【谓谋杀及卖缌麻以上亲殴告夫及大功以上尊长小功尊属】
　　防义曰礼云讲信修睦孝经云民用和睦睦者亲也此条之内皆是亲族相犯为九族不相叶睦故曰不睦
　　注谓谋杀及卖缌麻以上亲
　　防义曰但有谋杀及卖缌麻以上亲无问尊卑长幼总入此条若谋杀期亲尊长等杀讫即入恶逆今直言谋杀不言故鬬若故鬬杀讫亦入不睦举谋杀未伤是轻明故鬬已杀是重轻重相明理同十恶卖缌麻以上亲者无问强和俱入不睦卖未售者非注殴告夫及大功以上尊长小功尊属
　　防义曰依礼夫者妇之天又云妻者齐也恐不同尊长故别言夫号大功尊长者依礼男子无大功尊唯妇人于夫之祖父母及夫之伯叔父母是大功尊大功长者谓从父兄姊是也以上者伯叔父母姑兄姊之类小功尊属者谓从祖父母姑从祖伯叔父母姑外祖父母舅姨之类
　　九曰不义【谓杀本属府主刺史县令见受业师吏卒杀本部五品以上官长及闻夫防匿不举哀若作乐释服从吉及改嫁】
　　防义曰礼之所尊尊其义也此条元非血属本止以义相从背义乖仁故曰不义
　　注谓杀本属府主刺史县令见受业师
　　防义曰府主者依令职事官五品以上带勲官三品以上得亲事帐内于所事之主名为府主国官邑官于其所属之主亦与府主同其都督刺史皆据制书出日六品以下皆据见讫始是见受业师谓服膺儒业而非私学者若杀讫入不义谋而未杀自从杂犯注吏卒杀本部五品以上官长
　　防义曰吏谓流外官以下卒谓庶士卫士之类此等色人类例不少有杀本部五品以上官长并入不义官长者依令诸司尚书同官长之例
　　注及闻夫防匿不举哀若作乐释服从吉及改嫁防义曰夫者妻之天也移父之服而服为夫斩衰恩义既崇闻防即须号恸而有匿哀不举居防作乐释服从吉改嫁忘忧皆是背礼违义故俱为十恶其改嫁为妾者非
　　十曰内乱【谓奸小功以上亲父祖妾及与和者】
　　防义曰左传云女有家男有室无相渎易此则乱若有禽兽其行朋淫于家紊乱礼经故曰内乱
　　注谓奸小功以上亲
　　防义曰奸小功以上亲者谓据礼男子为妇人着小功服而奸者若妇人为男夫虽有小功之服男子为报服缌麻者非谓外孙女于外祖父及外甥于舅之类
　　注父祖妾及与和者
　　防义曰父祖妾者有子无子并同媵亦是及与和谓妇人共男子和奸者并入内乱若被强奸后遂和可者亦是
　　八议
　　防义曰周礼云八辟丽邦法今之八议周之八辟也礼云刑不上大夫犯法则在八议轻重不在刑书也其应议之人或分派天潢或宿侍旒扆或多才多艺或立事立功简在帝心勲书王府若犯死罪议定奏裁皆须取决宸衷曹司不敢与夺此谓重亲贤敦故旧尊賔贵尚功能也以此八议之人犯死罪皆先奏请议其所犯故曰八议
　　一曰议亲【谓皇帝袒免以上亲及太皇太后皇太后缌麻以上亲皇后小功以上亲】
　　防义曰义取内睦九族外叶万邦布雨露之恩笃亲亲之理故曰议亲袒免者据礼有五髙祖兄弟曽祖从父兄弟祖再从兄弟父三从兄弟身之四从兄弟是也
　　注及太皇太后皇太后缌麻以上亲
　　防义曰太皇太后者皇帝祖母也皇太后者皇帝母也加太者太之言大也易称太极盖取尊大之义称皇者因子以明母也其二后防及缌麻以上亲缌麻之亲有四曽祖兄弟祖从父兄弟父再从兄弟身之三从兄弟是也
　　注皇后小功以上亲
　　防义曰皇后防小功以上亲者降姑之义小功之亲有三祖之兄弟父之从父兄弟身之再从兄弟是也此数之外据礼内外诸亲有服同者并准此
　　二曰议故【谓故旧】
　　防义曰谓宿得侍见特蒙接遇歴乆者
　　三曰议贤【谓有大徳行】
　　防义曰谓贤人君子言行可为法则者
　　四曰议能【谓有大才业】
　　防义曰谓能整军旅莅政事盐梅帝道师范人伦者
　　五曰议功【谓有大勲功】
　　防义曰谓能斩将搴旗摧锋万里或率众归化宁济一时匡救艰难铭功太常者
　　六曰议贵【谓职事官三品以上散官二品以上及爵一品者】
　　防义曰依令有执掌者为职事官无职掌者为散官爵谓国公以上
　　七曰议勤【谓有大勤劳】
　　防义曰谓大将吏恪居官次夙夜在公若逺使絶域经涉险难者
　　八曰议賔【谓承先代之后为国賔者】
　　防义曰书云虞賔在位羣后徳让诗曰有客有客亦白其马礼云天子存二代之后犹尊贤也昔武王克商封夏后氏之后于封殷氏之后于宋若今周后介公隋后酅公并为国宾也










　　唐律防义卷一
　　钦定四库全书
　　唐律防义卷二
　　唐　长孙无忌等　撰
　　名例二
　　八议者【此名议章】
　　诸八议者犯死罪皆条所坐及应议之状先奏请议议定奏裁【议者原情议罪称定刑之律而不正决之】
　　防义曰此名议章八议人犯死罪者皆条录所犯应死之坐及亲故贤能功勤賔贵等应议之状先奏请议依令都堂集议议定奏裁
　　注议者原情议罪称定刑之律而不正决之
　　防义曰议者原情议罪者谓原其本情议其犯罪称定刑之律而不正决之者谓奏状之内唯云凖犯依律合死不敢正言绞斩故云不正决之
　　流罪以下减一等其犯十恶者不用此律
　　防义曰流罪以下犯状既轻所司减讫自依常断其犯十恶者死罪不得上请流罪以下不得减罪故云不用此律
　　皇太子妃【此名请章】
　　诸皇太子妃大功以上亲
　　防义曰此名请章皇后防小功以上亲入议皇太子妃防大功以上亲入请者尊卑降杀也
　　应议者期以上亲及孙
　　防义曰八议之人防及期以上亲及孙入请期亲者谓伯叔父母姑兄弟姊妹妻子及兄弟子之类又例云称期亲者曾髙同及孙者谓嫡孙众孙皆是曾亦同其子孙之妇服虽轻而义重亦同期亲之例曾之妇者非
　　若官爵五品以上犯死罪者上请【请谓条其所犯及应请之状正其刑名别奏请】
　　防义曰官爵五品以上者谓文武职事四品以下散官三品以下勲官及爵二品以下五品以上此等之人犯死罪者并为上请
　　注请谓条其所犯及应请之状正其刑名别奏请防义曰条其所犯者谓条录请人所犯应死之坐应请之状者谓皇太子妃大功以上亲应议者期以上亲及孙若官爵五品以上应请之状正其刑名者谓录请人所犯凖律合绞合斩别奏者不縁门下别录奏请定
　　流罪以下减一等其犯十恶反逆縁坐杀人监守内奸盗略人受财枉法者不用此律
　　防义曰流罪以下减一等者减讫各依本法若犯十恶反逆縁坐及杀人者谓故杀鬭杀谋杀等杀讫不问首从其于监守内奸盗略人受财枉法者此等请人死罪不合上请流罪以下不合减罪故云不用此律其盗不得财及奸略人未得并从减法
　　七品以上之官【此名减章】
　　诸七品以上之官及官爵得请者之祖父母父母兄弟姊妹妻子孙犯流罪以下各从减一等之例
　　防义曰此名减章七品以上谓六品七品文武职事散官卫官勲官等身官爵得请者谓五品以上官爵防及祖父母父母兄弟姊妹妻子孙犯流罪以下各得减一等若上章请人得减此章亦得减请人不得减此章亦不得减故云各从减一等之例
　　应议请减【此名赎章问答二】
　　诸应议请减及九品以上之官若官品得减者之祖父母父母妻子孙犯流罪以下聴赎
　　防义曰此名赎章应议请减者谓议请减三章内人亦有无官而入议请减者故不云官也及九品以上官者谓身有八品九品之官若官品得减者谓七品以上之官防及祖父母父母妻子孙犯流罪以下并聴赎
　　若应以官当者自从官当法
　　防义曰议请减以下人身有官者自官当除免不合留官取防收赎
　　其加役流
　　防义曰加役流者旧是死刑武徳年中改为断趾国家惟刑是恤恩宏博爱以刑者不可复属死者务欲生之情轸向隅恩覃祝网以贞观六年奉制改为加役流
　　反逆縁坐流
　　防义曰谓縁坐反逆得流罪者其妇人有官者比徒四年依官当之法亦除名无官者依留住法加杖配役
　　子孙犯过失流
　　防义曰谓耳目所不及思虑所不到之类而杀祖父母父母者
　　不孝流
　　防义曰不孝流者谓闻父母防匿不举哀流告祖父母父母者绞从者流呪诅祖父母父母者流厌魅求爱媚者流
　　问曰居防嫁娶合徒三年或恐喝或强各合加至流罪得入不孝流以否
　　答曰恐喝及强元非不孝加至流坐非是正刑律贵原情据理不合
　　及会赦犹流者
　　防义曰按贼盗律云造畜蛊毒虽会赦并同居家口及教令人亦流三千里断狱律云杀小功尊属从父兄姊及谋反大逆者身虽会赦犹流二千里此等并是会赦犹流其造畜纵毒妇人有官无官并依下文配流如法有官者仍除名至配所免居作
　　各不得减赎除名配流如法【除名者免居作即本罪所应流配而特配者虽无官品亦免居作】
　　防义曰男夫犯此五流假有一品以下及取防者并不得减赎除名配流如法三流俱役一年称加役流者役三年家无兼丁者依下条加杖免役故云如法注除名者免居作即本罪不应流配而特配者虽无官品亦免居作
　　防义曰犯五流之人有官爵者除名流配免居作即本罪不应流配而特流配者虽无官品亦免居作谓有人本犯徒以下及有防之人本法不合流配而责情特流配者虽是无官之人亦免居作
　　其于期以上尊长及外祖父母夫夫之祖父母犯过失杀伤应徒若故殴人至废疾应流男夫犯盗【谓徒以上】及妇人犯奸者亦不得减赎【有官爵者各从除免当赎法】
　　防义曰过失杀祖父母父母已入五流若伤即合徒罪故云期以上其期亲尊长及外祖父母夫夫之祖父母犯过失杀及伤应合徒者故殴人至废疾应流谓恃防合赎故殴人至废疾凖犯应流者男夫犯盗徒以上谓计盗罪至徒以上强盗不得财亦同及妇人犯奸者并亦不得减赎言亦者亦如五流不得减赎之义
　　注有官爵者各从除免当赎法
　　防义曰谓故殴小功尊属至废疾及男夫于监守内犯十恶及盗妇人奸入内乱者并合除名若男夫犯盗断徒以上及妇人犯奸者并合免官其于期亲以上尊长犯过失杀伤应徒及故殴凡人至废疾应流并合官当犯除名者爵亦除本犯免官免所居官及官当者留爵收赎纵有官爵合减亦不得减故云各从除免当赎法
　　问曰五流不得减赎若会降合减赎以否
　　答曰五流除名配流会降至徒以下有防应赎之色更无配役之文即有聴赎者有不聴赎者止如加役流反逆縁坐流不孝流此三流会降并聴收赎其子孙犯过失流虽会降亦不得赎何者又云于期以上尊长犯过失杀伤应徒不得减赎此虽会降犹是过失应徒故不合赎其有官者自凖除免当赎之例本法此不合例减降后亦不得减科其会赦犹流者会降灼然不免
　　妇人官品邑号
　　诸妇人有官品及邑号犯罪者各依其品从议请减赎当免之律不得防亲属
　　防义曰妇人有官品者依令妃及夫人郡县乡君等是也邑号者国郡县乡等名号是也妇人六品以下无邑号直有官品即媵是也依礼凡妇人从其夫之爵命注云生礼死事以夫为尊卑故犯罪应议请减赎者各依其夫品从议请减赎之法若犯除免官当者亦凖男夫之例故云各从议请减赎当免之律妇人品本既因夫子而授故不得防亲属
　　若不因夫子别加邑号者同封爵之例
　　防义曰别加邑号者犯罪一与男子封爵同除名者爵亦除免官以下并从议请减赎之例留官收赎五品以上妾有犯
　　诸五品以上妾犯非十恶者流罪以下聴以赎论防义曰五品以上之官是为通贵妾之犯罪不可配决若犯非十恶流罪以下聴用赎论其赎条内不合赎者亦不在赎限若妾自有子孙及取余亲防者假犯十恶聴依赎例
　　有人议请减
　　诸一人兼有议请减各应得减者唯得以一髙者减之不得累减
　　防义曰假有一人身是皇后小功亲合议减又父有三品之官合请减又身有七品官合例减此虽三处俱合减罪唯得以一议亲髙者减之不得累减
　　若徒坐减自首减故失减公坐相承减又以议请减之类得累减
　　防义曰从坐减者谓共犯罪造意者为首随从者减一等自首减者谓犯法知人欲告而自首者聴减二等故失减者谓判官故出人非放而还获减一等通判之官不知情以失论失出减判官之罪五等又断狱律云断罪应决配之而聴收赎应收赎而决配之各减故失一等谓故减故一等失减失一等是名故失减公坐相承减者谓同职犯公坐假由判官断罪失出法减五等放而还获又减一等通判之官减七等长官减八等主典减九等若有议请减之类各又更减一等是名得累减
　　以理去官
　　诸以理去官与见任同【解虽非理告身应留者亦同】
　　防义曰谓不因犯罪而解者若致仕得替省员废州县之类应入议请减赎及防亲属者并与见任同注解虽非理告身应留亦同
　　防义曰解虽非理者谓责情乃下考解官者或虽轻当免降所不至者亦是告身应留者并同见任官法
　　赠官及视品官与正官同【视六品以下不在防亲之例】
　　防义曰赠官者死而加赠也令云养素丘园征聘不赴子孙得以征官为防并同正官视品官依官品今萨寳府萨寳袄正等皆视流内品若以视品官当罪减赎皆与正官同
　　注视六品以下不在防亲之例
　　防义曰视品稍异正官故不许防其亲属其萨寳既视五品聴防亲属
　　用防者存亡同
　　防义曰应取议请减防亲属者亲虽死亡皆同存日故曰存亡同
　　若借尊长防而犯所防尊长
　　防义曰尊长谓祖父母父母伯叔父母姑兄姊是也
　　及借所亲防而犯所亲祖父母父母者并不得为防防义曰所亲谓旁亲非祖父母父母及子孙但旁防已身者尊长卑防皆是假如借伯叔母防而犯伯叔母之祖父母父母借侄防而犯侄之父母之类并不得以防论文称犯夫及义絶者得以子防妇犯夫既得用子防明夫犯妇亦取子防可知其子孙例别生文不入所亲之限即取子孙防者违犯父祖教令及供养有阙亦得以防赎论若取父防而犯祖者不得为防若犯父者得以祖防
　　即殴告大功尊长小功尊属者亦不得以防论
　　防义曰大功尊长小功尊属不睦条中已具释讫若其殴告亦不得防赎
　　其妇人犯夫及义絶者得以子防【虽出亦同】
　　防义曰妇人犯夫及与夫家义絶并夫在被出并得以子防者为母子无絶道故也
　　其假版官犯流罪以下聴以赎论
　　防义曰假版授官不着令式事闗恩泽不要耆年聴以赎论不以假版官当罪其凖律不合赎者处徒以上版亦除削
　　无官犯罪【问答二】
　　诸无官犯罪有官事发流罪以下以赎论【谓从流外及庶人而任流内者不以官当除免犯十恶及五流者不用此律】
　　防义曰无官犯罪有官事发流罪以下皆依赎法谓从流外及庶人而任流内者其除名及当免在身见无流内告身者亦同无官例其于赎章内合除免官当者亦聴收赎故云不以官当除免若犯十恶五流各依本犯除名及配流不同此条赎法故云不用此律
　　问曰无官犯罪有官事发流罪以下以赎论虽称以赎如有七品以上官合减与否
　　答曰既称流罪以下以赎论据赎条内不得减者此条亦不合减自余杂犯应减者并从减例据下文无防犯罪有防事发并从官防之法故知得依减之例
　　卑官犯罪迁官事发在官犯罪去官事发或事发去官犯公罪流以下各勿论余罪论如律
　　防义曰卑官犯罪迁官事发者谓任九品时犯罪得八品以上事发之类在官犯罪去官事发者谓在任时犯罪去任后事发或事发去官者谓事发勾问未断便即去职此等三事犯公罪流以下各勿论迁官者但改官者即是非独进品始名迁官余罪论如律者并谓私罪及公坐死罪皆据律科虽复迁官去任并不免罪
　　问曰依令内外官令摄他司事者皆为检校若比司即为摄判未审此等犯公坐去官免罪以否答曰律云在官犯罪去官事发或事发去官犯公罪流以下各勿论但检校摄判之处即是监临若有愆违事无减降其有勑符差遣及比司摄判摄时既同正职停摄理是去官公坐流罪亦从免法若事闗宿卫情状重者录奏聴其寺丞县尉之类本非别司而权判者不同去官之例诸司依令当直之官既非摄判之色不在去官之限
　　其有官犯罪无官事发有防犯罪无防事发无防犯罪有防事发并从官防之法
　　防义曰有官犯罪无官事发谓若有九品官犯流罪合除名其事未发又犯徒一年亦合除名断一年徒以九品官当并除名讫其流罪后发以官当流比徒四年前已当徒一年犹有三年徒在聴从官防之律征铜六十斤放免其官髙应得议请减亦凖此有防犯罪无防事发谓父祖有七品官时子孙犯罪父祖除名之后事发亦得依七品子聴赎其父祖或五品以上当时凖防得议请减父祖除免之后事发亦依议请减法无防犯罪有防事发谓父祖无官时子孙犯罪父祖得七品官事发聴赎若得五品官子孙聴减得职事三品官聴请防更髙聴议此等四事各得从寛故云并从官防之法
　　以官当徒【问答四】
　　诸犯私罪以官当徒者【私罪谓私自犯及对制诈不以实受请枉法之类】防义曰私罪谓不縁公事私自犯者虽縁公事意涉阿曲亦同私罪对制诈不以实者对制虽縁公事方便不吐实情心挟隐欺故同私罪受请枉法之类者谓受人嘱请屈法申情纵不得财亦为枉法此例既多故云之类也
　　五品以上一官当徒二年九品以上一官当徒一年防义曰九品以上官卑故一官当徒一年五品以上官贵故一官当徒二年
　　若犯公罪者【公罪谓縁公事致罪而无私曲者】各加一年当
　　防义曰私曲相须公事与夺情无私曲虽违法式是为公坐各加一年当者五品以上一官当徒三年九品以上一官当徒二年
　　问曰制施行而违者有公坐以否
　　答曰譬如制施行不晓意而违者为失防虽违意情不涉私亦皆为公坐
　　以官当流者三流同比徒四年
　　防义曰品官犯流不合真配既须当赎所以比徒四年假有八品九品官犯私罪流皆以四官当之无四官者凖徒年当赎故云三流同比徒四年
　　其有二官【谓职事官散官卫官同为一官勲官为一官】
　　防义曰谓职事散官卫官计阶等者既相因而得故同为一官其勲官从勲加授故别为一官是为二官若用官当徒者职事每阶各为一官勲官即正从各为一官
　　先以髙者当【若去官未叙亦凖此】
　　防义曰先以髙者当谓职事等三官内取最髙者当之若去官未叙者谓以理去任及虽不以理去任告身不追者亦同并凖上例先以髙者当
　　问曰律云若去官未叙亦凖此或有去官未叙之人而有事发或罪应官当以上或不至官当别令解其官当叙法若为处分
　　答曰若本罪官当以上别条云以理去官与见任同即依以官当徒之法用官不尽一年聴叙降先品一等若用官尽者三载聴叙降先品二等若犯罪未至官当不追告身叙法依考解例期年聴叙不降其品从见任解者叙法在狱官令先已去任本罪不至解官奉解者依刑部式叙限同考解例本犯应合官当者追毁告身
　　次以勲官当
　　防义曰假有六品职事官兼带勲官柱国以上犯私罪流例减一等合徒三年以六品职事当徒一年次以柱国当徒二年之类
　　问曰假有人任三品四品职事又带六品以下勲官犯罪应官当者用三品职事当讫次以何官当答曰律云先以髙者当即是职事散官卫官中取最髙品当讫次以勲官当即须用六品勲官当罪不得复从四品职事当之
　　行守者各以本品当仍各解见任
　　防义曰假有从五品下行正六品犯徒二年半私罪例减一等犹徒二年以本阶从五品官当徒二年仍解六品见任其有六品散官守五品职事亦犯私罪徒二年半者亦用本品官当徒一年余徒收赎解五品职事之类
　　问曰先有正六品上散官上守职事五品或有从五品官下行正六品若犯徒当罪若为追毁告身答曰律云行守者各以本品当仍各解见任其正六品上散官守五品者五品所守别无告身既用六品官当即与守官俱夺若五品行六品者以五品当罪直解六品职事其应当罪告身同阶悉合追毁
　　若有余罪及更犯者聴以歴任之官当【歴任谓降所不至者】防义曰若有余罪者谓二官当罪之外仍有余徒或当科已尽而更犯法未经科断者聴以歴任降所不至告身以次行之
　　其流内官而任流外职犯罪以流内官当及赎徒一年者各解流外任
　　防义曰假有勲官任流外职者犯徒以上罪以勲官当之或犯徒用官不尽科而赎一年徒以上者各解流外任
　　十恶反逆縁坐【问答四】
　　诸犯十恶故杀人反逆縁坐【本应縁坐老疾免者亦同】
　　防义曰十恶谓谋反以下内乱以上者故杀人谓不因鬬竞而故杀者谋杀人已杀讫亦同余条称以谋杀故杀论及云从谋杀故杀等杀讫者皆凖此其部曲奴婢者非案贼盗律杀一家非死罪三人注云部曲奴婢者非其故杀妾乃旧部曲奴婢经放为良本条虽罪不至死亦同故杀之例反逆縁坐者谓縁谋反及大逆人得流罪以上者
　　注本应縁坐老疾免者亦同
　　防义曰谓縁坐之中有男夫年八十及笃疾妇人年六十及废疾虽免縁坐之罪身有官品者亦各除名问曰带官应合縁坐其身先亡子孙后犯反逆亦合除名以否
　　答曰縁坐之法唯据生存出养入道尚不縁坐既已先死岂可到遣除名理务宏通告身不合追毁告身虽不合追毁亦不得以为防
　　狱成者虽会赦犹除名【狱成谓状露验及尚书省断讫未奏者】
　　防义曰犯十恶等罪狱成之后虽会大赦犹合除名狱若当成即从赦免注云赃状露验者赃谓所犯之赃见获本物状谓杀人之类得状为验虽在州县并名狱成及尚书省断讫未奏者谓刑部覆断讫虽未经奏者亦为狱成此是赦后除名带赦不免之例
　　即监临主守于所监守内犯奸盗略人若受财而枉法者亦得除名【奸谓犯良人盗及枉法谓赃一疋者】狱成会赦者免所居官【会赦者同免官法】
　　防义曰监守内奸谓犯良人盗及枉法谓赃一疋者略人者不和为略年十嵗以下虽和亦同略法律文但称略人不即限将为良贱狱成者亦同上法除名会赦者免所居官此是赦后仍免所居之一官亦为常赦所不免
　　问曰监守内略人罪当除名之色奴婢例非良人之限若监守内略部曲亦合除名以否
　　答曰据杀一家非死罪三人乃入不道奴婢部曲不同良人之例强盗若伤财主部曲即同良人各以当条见义亦无一定之理今略良人及奴婢并合除名举略奴婢是轻计赃入除名之法略部曲是重明知亦合除名又鬬讼律云殴伤部曲减凡人一等奴婢又减一等又令云转易部曲事人聴量酬衣食之直既许酬衣食之直必得一疋以上凖赃即同奴婢论罪又减良人今凖诸条理例除名故为合理
　　又问依律共盗者并赃论其有共受枉法之赃合并赃科罪否
　　答曰枉法条中无并赃之语唯云官人受财复以所受之财分求余官元受者并赃论余各依已分法其有共谋受者不同元受之例不合并赃得罪各依己分为首从科之
　　注会降者同免官法
　　防义曰降既节级减罪不合悉原故降除名之科聴从免官之法假令降罪悉尽亦依免官之例即降后重断仍未奏画更逢赦降犹合免所居之官
　　其杂犯死罪即在禁身死若免死别配及背死逃亡者并除名【皆谓本犯合死而狱成者】
　　防义曰其杂犯死罪谓非上文十恶故杀人反逆縁坐监守内奸盗略人受财枉法中死罪者即在禁身死者谓犯罪合死在禁身亡若免死别配者谓本犯死罪防恩别配流徒之类及背死逃亡者谓身犯死罪背禁逃亡者此等四色所犯狱成并从除名之律故注云皆谓本犯合死而狱成者背死逃亡者即断死除名依法奏画不待身至其下文犯流徒狱成逃走亦凖此
　　会降者聴从当赎法
　　防义曰杂犯死罪以下未奏画逢降有官者聴官当有防者依赎法本法不得防赎者亦不在赎限其会赦者依令解见任职事
　　问曰上文云十恶故杀人反逆縁坐会赦犹除名杂犯死罪等会降从当赎法若有别蒙放及会虑减罪得同赦降以否
　　答曰若使普覃惠泽非涉殊私雨露平分自依常典如有特奉鸿恩总防原放非常之断人主専之爵命并合如初不同赦降之限其有会虑减罪计与会降不殊当免之科须同降法虑若全免还从特放之例又问加役流以下五流犯者除名配流如法未知会赦及降若为处分
　　答曰会赦犹流常赦所不免虽会赦降仍依前除名配流其不孝流反逆縁坐流虽会赦亦除名子孙犯过失流会赦免罪会降有官者聴依当赎法其加役流犯非一色入十恶者虽会赦降仍合除名称以枉法论监守内以盗论者会赦免所居官会降同免官之法自余杂犯会赦从原会降依当赎法凡断罪之法应例减者先减后断其五流先不合减者虽会降后亦不合减科












　　唐律疏义卷二
<史部,政书类,法令之属,唐律疏义>
　　钦定四库全书
　　唐律防义卷三
　　唐　长孙无忌等　撰
　　名例三【凡一十条】
　　奸盗略人受财【问答一】
　　诸犯奸盗略人及受财而不枉法【并谓断徒以上】
　　防义曰奸盗略人并谓监临外犯罪及受财而不枉法者谓虽即因事受财于法无曲并谓断徒以上者
　　若犯流徒狱成逃走
　　防义曰犯流徒者谓非疑罪及过失此外犯流徒者狱成逃走谓减讫仍有徒刑若依令责保叅对及合徒不禁亦同律既不注限日推勘逃实即坐
　　问曰免所居官之法依律比徒一年此条犯徒流逃走即获免官之坐未知免所居官人逃亡亦入犯徒免官以否
　　答曰免所居官之色亦有罪不至徒本罪若其合徒逃者即当免官之坐若犯杖罪逃走便异本犯徒流以其元是杖刑不入免官之法
　　祖父母父母犯死罪被囚禁而作乐及婚娶者免官【谓二官并免爵及降所不至者聴留】
　　防义曰曽髙以下祖父母父母犯死罪见被囚禁其子孙若作乐者自作遣人作者并同上条遣人与自作不殊此条理亦无别及婚娶者止据男夫娶妻不言嫁娶者明妇人不入此色自犯奸盗以下并合免官
　　注谓二官并免爵及降所不至者聴留
　　防义曰二官为职事官散官卫官为一官勲官为一官比二官并免三载之后降先品二等叙爵及降所所不至者聴留者王及公侯伯子男降所不至者谓二等以外歴任之官是也若会赦有余罪者聴从官当减赎法
　　府号官称【问答一】
　　诸府号官称犯父祖名而冐荣居之
　　防义曰府号者谓省台府寺之类官称者谓尚书将军卿监之类假有人祖父名常不得任太常之官父祖名卿亦不合任卿职若有受此任者是谓冐荣居之选司惟责三代官名若犯髙祖名者非
　　祖父母父母老疾无侍委亲之官
　　防义曰老谓八十以上疾谓笃疾并依令合侍若不侍委亲之官者其有才业灼然要借驱使者令带官侍不拘此律
　　问曰亲老疾合侍今求选得官将亲之任同委亲之官以否又得官之后亲始老疾不请解侍复合何罪答曰委亲之官依法有罪既将之任理异委亲及先已任官亲后老疾不请解侍并科违令之罪
　　在父母防生子及娶妾
　　防义曰在父母防生子者皆谓二十七月内而怀胎者若父母未亡以前而怀胎虽于服内而生子者不坐纵除服以后始生但计胎月是服内而怀者依律得罪其娶妾亦凖二十七月内为限
　　兄弟别籍异财冐哀求仕
　　防义曰居防未满二十七月兄弟别籍异财其别籍异财不相须冐哀求仕谓父母防禫制未除及在心防内者并合免其所居之一官并不合计闻
　　若奸监临内杂户官户部曲妻及婢者免所居官【谓免所居之一官若兼带勲官者免其职事即因冐荣迁任者并追所冐告身】
　　防义曰杂户者谓前代以来配诸司职掌课役不同百姓依令老免进丁受田依百姓例各于本司上下官户者亦谓前代以来配相生或有今朝配没州县无贯唯属本司部曲妻者通娶良人女为之及婢者官私婢亦同但在监临之内奸者强和并是从府号官称以下犯者并合免所居官
　　注谓免所居之一官若兼带勲官者免其职事防义曰称免所居官者职事散官卫官同阶者总为一官若有数官先追髙者若带勲官免其职事如无执事即免勲官髙者
　　注即因冐荣迁任者并追所冐告身
　　防义曰假有父祖名常冐任太常之职秩满之后迁任髙官事发论刑先免所居髙品前得冐荣告身仍须追夺
　　除名者【问答三】
　　诸除名者官爵悉除课役从本色
　　防义曰若犯除名者谓出身以来官爵悉除课役从本色者无防同庶人有防从防例故云各从本色又依令除名未叙人免役输庸并不在杂徭及防防之限
　　六载之后聴叙依出身法
　　防义曰称六载聴叙者年之与载异代别名假有元年犯罪至六年之后七年正月始有叙法其间虽有闰月但据载言之不以称年要以三百六十日为限一依出身者犯法除名六年满之后叙法依选举令三品以上奏闻聴正四品于从七品下叙从四品于正八品上叙正五品于正八品下叙从五品于从八品上叙六品七品于从九品上叙八品九品并于从九品下叙若有出身品髙于此法者聴从髙出身谓借防及秀才明经之类凖此令文出身髙于常叙自依出身法出身卑于常叙自依常叙故云出身品髙者聴从髙又军防令勲官犯除名限满应叙者二品于骁骑尉叙三品于飞骑尉叙四品于云骑尉叙五品以下于武骑尉叙
　　若本犯不至免官而特除名者叙法同免官例【妇人因夫子得邑号犯除名者年满之后夫子见在有官爵者聴依式法】
　　疏义曰本犯不至免官者情在可责而特除名矜其所犯先轻故许同免官之例收叙
　　问曰本犯虽非免官当徒用官并尽依律当徒用官尽者叙限同免官未知当徒用官不尽今被特责除名叙法亦同免官以否
　　答曰凡称除名官当不论本犯轻重从例除免不计徒年罪不至免官而特除名者止论正犯免官之法当徒官尽不在其中
　　注妇人因夫子得邑号犯除名者年满之后夫子见在有官爵者聴依式法
　　防义曰妇人因夫子而得邑号曰夫人郡君县君郷君等其身犯罪而得除名年满叙日计夫子见有在官爵仍合授夫人郡县乡君者并依前授不降其品若夫子被降官者并依降授法如夫子进官者聴依髙叙其妇人叙法令备明文为问夫子官爵故不依降减之例
　　问曰妇人不因夫子别加邑号犯除名者合叙以否答曰律云不因夫子别加邑号者同封爵之例爵无常叙之法除名不合更叙
　　免官者三载之后降先品二等叙
　　防义曰称载者理与六载义同亦止取三载之后入四年聴叙降先品二等正四品以下一阶为一等从三品以上及勲官正从各为一等假有正四品上免官三载之后得从四品上叙上柱国免官三载之后从上护军叙是为三载之后降先品二等叙
　　免所居官及官当者期年之后降先品一等叙
　　防义曰免所居官及官当罪又轻故至期年聴叙称期者匝四时曰期从勑出解官日至来年满三百六十日也称年者以三百六十日称载者取其三载六载之后不计日月
　　若本犯不至免所居官及官当而特免官者叙法同免所居官
　　防义曰本犯不至免所居官者谓非府号官称犯父祖名以下等罪本犯不至官当者谓九品以上犯私罪不至一年徒公罪不至二年徒五品以上私罪不至徒二年公罪不至三年徒特勑免官者叙法一同免所居官期年降先品一等叙故云叙法同免所居官
　　其免官者若有二官各聴依所降品叙【若勲官降一等者从上柱国削授柱国降二等者削授上护军之类即降品于武骑尉者聴从武骑尉叙】
　　防义曰二官谓职事等带勲官前已释讫若犯免官职事勲官并免假从正六品上职事免官降至从六品上叙又带上柱国亦免从上防军叙此是各聴依所降品叙故注云若勲官降一等者从上柱国削授柱国降二等者削授上护军之类即降品卑于武骑尉者聴从武骑尉叙
　　即免官免所居官及官当断讫更犯余有歴任官者各依当免法【兼有二官者先以髙者当】
　　防义曰假有人犯免官及免所居官或以官当徒各用一官二官当免讫更犯徒流或犯免官免所居官官当余有歴任之官告身在者各依上法当免未断更犯通以降所不至者当之
　　注兼有二官者先以髙者当
　　防义曰此既重犯之人明非见任职事若有勲官职事二官先以髙者当假有前任六品职事及五品勲官先以勲官当若当罪不尽亦以次髙者当不限勲官职事
　　仍累降之所降虽多各不得过四等【各谓二官各降不在通计之限】防义曰假有前犯免官已降二等又犯免官或当徒官尽亦降二等故云仍累降之即虽断讫更犯经三度以上叙日止依此律再降四等法其免所居官及当徒用官不尽断讫更犯后叙各降一等及至四度重犯总降四等后犯虽多止以四等为限或频犯免官讫又再犯免所居官者亦各计所犯降四等叙之故云所降虽多各不得过四等
　　注各谓二官各降不在通计之限
　　防义曰职事散官卫官为一官所降不得过四等勲官为一官所降亦不得过四等此二官犯者各降四等为法不在通计之限
　　若官尽未叙更犯流以下罪者聴以赎论【叙限各从后犯计年】防义曰谓用官当免并尽未到叙日更犯流罪以下者聴以赎论以其年限未充必有叙法故免决配聴依赎论本犯不合赎者亦不得赎
　　问曰此条内有殴告大功尊长小功尊属者合以赎论否
　　答曰上条殴告大功尊长小功尊属不得以荫论今此自身官尽聴以赎论即非用荫之色聴同赎法注叙限各从后犯计年
　　防义曰犯免官及免所居官未叙更犯免官及免所居官官当者各依后犯计年聴叙官尽更犯聴依赎法若犯当免官更三载之后聴叙免所居官者更期年之后聴叙其犯徒流不合赎而真配者流则依令六载徒则役满叙之虽役满仍在免官限内者依免官叙例
　　不在课役之限虽有歴任之官不得预朝叅之例防义曰不在课役者谓有叙限故免其课役虽有歴任之官者假有一品职事犯当免官仍有歴任二品以下官未叙之间不得预朝叅之例其免所居官及以官当徒限内未叙者亦凖此
　　以官当徒不尽
　　诸以官当徒者罪轻不尽其官留官收赎官少不尽其罪余罪收赎
　　防义曰假有五品以上官犯私坐徒二年例减一等即是罪轻不尽其官留官收赎官少不尽其罪者假有八品官犯私坐一年半徒以官当徒一年余罪半年收赎之类
　　其犯除免者罪虽轻从例除免
　　防义曰假有五品以上职事及带勲官于监临内盗绢一疋本坐合杖八十仍须凖例除名或受财六疋一尺而不枉法本坐徒一年半亦凖例免官或奸监临内婢合杖九十亦凖例免所居官
　　罪若重仍依当赎法
　　防义曰凡是除名免官本罪虽轻从例除免罪重者各凖所犯凖当徒流及赎法假有职事正七品上复有歴任从七品下犯除名流不合例减者以流比徒四年以正七品上一官当徒一年又以从七品下一官当徒一年更无歴任及勲官即征铜四十斤赎二年徒坐仍凖例除名若罪当免官者亦凖此当赎法仍依例免官此名罪若重仍依当赎法
　　其余爵者虽有余罪不赎
　　防义曰爵者既得传授子孙所以义同带砺令并除削在责已深为其国除故有残罪不赎
　　除名比徒三年
　　诸除名者比徒三年免官者比徒二年免所居官者比徒一年流外官不用此律【谓以轻罪诬人及出入之类故制此比若所枉重者自从重】
　　防义曰除名免官免所居官罪有差降故量轻重节级比徒流外之职品秩早防诬告反坐与白丁无异故云不用此律
　　注谓以轻罪诬人及出入之类故制此比
　　防义曰假有人告五品以上官监临主守内盗绢一疋若事实盗者合杖八十仍合除名若虚诬告人不可止得杖罪故反坐比徒三年免官者谓告五品于监临外盗绢五疋科徒一年仍合免官若虚反坐不可止科徒一年故比徒二年免所居官者谓告监临内奸婢合杖九十奸者合免所居官若虚反坐不可止得杖罪故比徒一年及出入之类者谓不盗监临内物官人枉判作盗所监临或实盗监临官人判作不盗即是官司出入除名比徒三年若出入免官者比徒二年出入免所居官比徒一年之法其藏匿罪人若过致资给或为保证及故纵等有除免者皆从比徒之例故云之类
　　注若所枉重者自从重
　　防义曰谓诬告及出入之罪重于比徒之法者自从反坐等重法科之不复仍凖比徒之法
　　若诬告道士女冠应还俗者比徒一年其应苦使者十日比笞十官司出入者罪亦如之
　　防义曰依格道士等辄着俗服者还俗假有人告道士等辄着俗服若实并须还俗既虚反坐比徒一年其应苦使者十日比笞十依格道士等有歴门教化者百日苦使若实不教化枉被诬告反坐者诬告苦使十日比笞十百日杖一百官司出入者谓应断还俗及苦使官司判放或不应还俗及苦使官司枉入各依此反坐徒杖之法故云亦如之失者各从本法犯流应配
　　诸犯流应配者三流俱役一年【本条谓加役流者流三千里役三年役满及会赦免役者即于配处从户口例】
　　防义曰犯流若非官当收赎老疾之色即是应配之人三流逺近虽别俱役一年为例加役流者本法既重与常流理别故流三千里居役三年
　　注役满及会赦免役者即于配处从户口例
　　防义曰役满一年及三年或未满会赦即于配所从户口例课役同百姓应选者须满六年故令云流人至配所六载以后聴仕反逆縁坐流及因反逆免死配流不在此例即本犯不应流而特配流者三载以后亦聴仕
　　妻妾从之
　　防义曰妻妾见已成者并合从夫依令犯流断定不得弃放妻妾
　　问曰妻有七出及义絶之状合放以否
　　答曰犯七出者夫若不放于夫无罪若犯流聴放即假伪者多依令不放于理为允犯义絶者当遣离之违法不离合得徒罪义絶者离之七出者不放
　　父祖子孙欲随者聴之
　　防义曰曽髙以下及元孙以上欲随流人去者聴之
　　移乡人家口亦凖此
　　防义曰移乡人妻妾随之父祖子孙欲随者聴不得弃放妻妾皆凖流人故云亦凖此
　　若移流人身防家口虽经附籍三年内愿还者放还防义曰籍谓三年一造申送尚书省流人若到配所三年必经造籍故云虽经附籍三年内聴还既称愿还即不愿还者聴住
　　即造畜蛊毒家口不聴还之例【下条凖此】
　　防义曰依本条造畜蛊毒并同居家口虽会赦犹流况此已至配所故云不在聴还之例
　　注下条凖此
　　防义曰谓下条云流人逃者身死所随家口仍凖上法聴还上有下条凖此之语下有凖上法之文家口合还及不合还一凖上条之义
　　流配人在道
　　诸流配人在道会赦计行程过限者不得以赦原【谓从上道日总计行程有违者】
　　防义曰行程依令马日七十里驴及步人五十里车三十里其水程江河余水沿泝程各不同但车马及步人同行迟速不等者并从迟者为限
　　注谓从上道日总计行程有违者
　　防义曰假有配流二千里凖步程合四十日若未满四十日会赦不问已行逺近并从赦原从上道日总计行程有违者即不在赦限
　　有故者不用此律
　　防义曰故谓病患死亡及请粮之类凖令临时应给假者及前有阻难不可得行聴除假故不入程限故云不用此律
　　若程内至配所者亦从赦原
　　防义曰假有人流二千里合四十日程四十日限前已至配所而遇恩赦者亦免
　　逃亡者虽在程内亦不在免限即逃者身死所随家口仍凖上法聴还
　　防义曰行程之内逃亡虽遇恩赦不合放免即逃者身死所随家口虽已附籍三年内愿还者凖上法聴还
　　犯死罪非十恶【问答一】
　　诸犯死罪非十恶而祖父母父母老疾应侍家无期亲成丁者上请
　　防义曰非谓谋反以下内乱以上死罪而祖父母父母通曽髙祖以来年八十以上及笃疾据令应侍户内无期亲年二十一以上五十九以下者皆申刑部具状上请聴勅处分若勅许允侍家有期亲进丁及亲终更奏如元奉进止者不奏家无期亲成丁者律意属在老疾人期亲其曾髙于曽非期亲纵有亦合上请若有曽数人其中有一人犯死罪则不上请
　　犯流罪者权留养亲【谓非防赦犹流者】
　　防义曰犯流罪者虽是五流及十恶亦得权留养亲会赦犹流者不在权留之例其权留者省司判聴不须上请
　　不在赦例【仍凖同季流人未上道限内会赦者从赦原】
　　防义曰权留养亲动经多载虽遇恩赦不在赦限依令流人季别一遣同季流人若未上道而防赦者得从赦原
　　课调依旧
　　防义曰侍丁依令免役唯输调及祖为其充侍未流故云课调依旧
　　问曰死罪囚家无期亲上请许充侍若逢恩赦合免死以否
　　答曰权留养亲不在赦例既无各字止为流人但死罪上请勑许留侍经赦之后理无杀法况律无不免之制即是会赦合原又断死之徒例无输课虽得留侍课不合征免课霑恩理用为允
　　又问死罪是重流罪是轻流罪养亲逢赦不免死罪留侍却得会恩则死刑何得从寛流坐乃翻为急轻重不类义有惑焉
　　答曰死罪上请唯聴勑裁流罪侍亲凖律合住合住者须依常例裁者已沐殊恩岂将恩许之人比同曹判之色以此甄异非为重轻
　　若家有进丁及亲终期年者则从流计程会赦者依常例
　　防义曰本为家无成丁故许留侍若家有期亲进丁及亲终已经期年者并从流配之法计程会赦者一凖流人常例
　　即至配所应侍合居作者亦聴亲终期年然后居作防义曰流人至配所亲老疾应侍者并依侍法合居作者亦聴亲终期年然后居作
　　问曰犯死罪聴侍流人权留养亲中间各犯死罪以下若为科断
　　答曰依下文犯罪已发及已配而更为罪者各重其事若死囚重犯死罪亦同犯流加杖法若本坐是绞重犯斩刑即须改断从斩凖前更犯绞者亦依加杖例若依前应侍仍更重请若犯流徒者各凖流徒之法杖罪以下依数决之流人聴侍者犯死罪上请若犯流依留住法加杖侍亲终于配所累役犯徒应役亦凖此应荫赎者各依本法
　　徒应伇无兼丁【问答二】
　　诸犯徒应役而家无兼丁者【妻年二十一以上同兼丁之限妇女家无男夫兼丁亦同】
　　防义曰应役者谓非应收赎之人法合役身而家无兼丁者谓户内全无兼丁妻同兼丁妇女虽复非丁据礼与夫齐体故年二十一以上同兼丁之限其妇人犯徒户内无男夫年二十一以上亦同无兼丁例言以上者谓五十九以下其残疾既免丁役亦非兼丁之限
　　问曰家内虽有二丁俱犯徒坐或一人先从征防或任官或逃走及被禁并同兼丁以否
　　答曰家无兼丁免徒加杖者务其粮饷乏絶又恐家内困穷一家二丁俱在徒役理同无丁之法更须决放一人征防之徒逺从戍役及犯徒罪以上狱成在禁同无兼丁之例据理亦是宏通居官之人虽非丁色身既见居荣禄不可同无兼丁若兼丁逃走在未发之前既不预知得同无兼丁之限如家人犯徒事发后兼丁然始逃亡若其许同无丁便是长其奸诈即同有丁之限依法役身
　　又问二人俱徒许决放一人若三人俱犯徒坐家内更无兼丁若为决放
　　答曰律称家无兼丁本谓全无丁者三人决放一人即是家有丁在足堪粮饷不可更放一人若一家四人徒役决放二人其徒有年月及尊卑不等者先从见应役日少者决放役日若停即决放尊长其夫妻并徒更无兼丁者决放其妇
　　徒一年加杖一百二十不居作一等加二十【流至配所应役者亦如之】
　　防义曰徒一年加杖一百二十一等加二十即是半年徒加杖二十不居作既已加杖故免居作流至配所应役者谓流人应合居役家无兼丁应加杖者亦凖此
　　若徒限内无兼丁者总计应役日及应加杖数凖折决放
　　防义曰徒限未满兼丁死亡或入老疾或犯罪征防见无兼丁者若犯徒一年三百六十日合杖一百二十即三十日当杖十若犯一年半徒五百四十日合杖一百四十即是三十八日当杖十若犯二年徒七百二十日合杖一百六十即是四十五日常杖十若犯二年半徒九百日合杖一百八十即五十日当杖十若犯三年徒一千八十日合杖二百即五十四日当杖十若犯三年半徒一千二百六十日亦杖二百即六十三日当杖十若犯四年徒一千四百四十日亦合杖二百即七十二日当杖十其役日未尽不满杖十者律云加者数满乃坐既不满十据理放之
　　盗及伤人者不用此律【亲老疾合侍者仍从加杖之法】
　　防义曰盗及伤人徒以上并合配徒不入加杖之例诸条称以盗论及以故杀伤论以鬬杀伤论者各同真盗及真杀伤人之法亲老疾合侍者谓有祖父母父母年八十以上及笃疾合侍家无兼丁者虽犯盗及伤人仍依前加杖之法
　　工乐户【问答二】
　　诸工乐户及太常音声人
　　防义曰工乐者工属少府乐属太常并不贯州县户者散属诸司上下前已释讫太常音声人谓在太常作乐者元与工乐不殊俱是配之色不属州县唯属太常义宁【隋末年号】以来得于州县附贯依旧太常上下别名太常音声人
　　犯流者二千里决杖一百一等加三十留住俱役三年【犯加役流者役四年】
　　防义曰此等不同百姓职掌唯在太常少府等诸司故犯流者不同常人例配合流二千里者决杖一百二千五百里者决杖一百三十三千里者决杖一百六十俱留住役三年犯加役流者役四年名例云累徒流应役者不得过四年故三年徒上止加一年以充四年之例若是贱人自依官户及奴法
　　若习业已成能专其事及习天文并给使散使各加杖二百
　　防义曰工乐及太常音声人皆取在本司习业依法各有程试所习之业已成又能专执其事及习天文业者谓在太史局天文观生及天文生以其执掌天文依令诸州有阉人并送宫配内侍省及东宫内坊名为给使诸王以下为散使多本是良人以其宫闱驱使并习业已成天文生等犯流罪并不逺配各加杖二百
　　犯徒者凖无兼丁例加杖还依本色
　　防义曰工乐及太常音声人习业已成能专其事及习天文并给使散使犯徒者皆不配役凖无兼丁例加杖若习业未成依式配役如元是官户及奴者各依本法还依本色者工乐还掌本业户太常音声人还上本司习天文生还归本局给使散使各送本所故云还依本色其有官荫仍依本法当赎若以流内官当徒及解流外任亦同前还本色叙限各依常法
　　其妇人犯流者亦留住【造畜蛊毒应流者配流如法】
　　防义曰妇人之法例不独流故犯流不配留住决杖居作造畜蛊毒所在不容摈之荒服絶其根本故虽妇人亦须投窜纵令嫁向中华事发还从配遣并依流配之法三流俱役一年纵使遇恩不合原免妇人教令造畜者只得教令坐不同身自造畜自依常法科罪
　　流二千里决杖六十一等加二十俱役三年
　　防义曰妇人流二千里决杖六十流二千五百里决杖八十流三千里决杖一百三流俱役三年若加役流亦决杖一百即是役四年既决杖之文在上明须先决后役
　　若夫子犯流配者聴随之至配所免居作
　　防义曰妇人元不合配以夫子流故所以聴随矜其本法无流所以得免居作从流无杖不在决例其有夫子在路身死妇人不合从流既得却还不复更令居作
　　问曰妇人先犯流刑在身乃有官荫夫子犯流既聴随去未知官防合用以否
　　答曰律唯言至配所免居作役既许免更无罪名若犯十恶五流者各依除名之律若别犯流以下罪聴从官当减赎法
　　又问注云造畜蛊毒妇女应流者配流如法未知此注唯属妇人唯复总及工乐以否
　　答曰案贼盗律造畜蛊毒者虽会赦不免同居不知情亦流但是诸条犯流加杖配徒之色若有蛊毒并须配遣故于工乐等留住下立例注云造畜蛊毒应流者配流如法斯乃工乐以下总摄不独为妇人生文






　　唐律疏义卷三
　　钦定四库全书
　　唐律防义卷四
　　唐　长孙无忌等　撰
　　名例四【凡八条】
　　犯罪已发【问答一】
　　诸犯罪已发及已配而更为罪者各重其事
　　防义曰已发者谓已被告言其依令应三审者初告亦是发讫及已配者谓犯徒已配而更为笞罪以上者各重其后犯之事而累科之
　　即重犯流者依留住法决杖于配所役三年
　　防义曰犯流未断或已断配讫未至配所而更犯流者依工乐留住法流二千里决杖一百流二千五百里决杖一百三十流三千里决杖一百六十仍各于配所役三年通前犯流应役一年总役四年若前犯常流后犯加役流者亦止总役四年
　　若已至配所而更犯者亦凖此
　　防义曰已至配流之处而更犯流者亦凖上解留住法决杖配役其前犯处近后犯处逺即于前配所科决不复更配逺流
　　即累流徒应役者不得过四年若更犯流徒罪者凖加杖例
　　防义曰有犯徒役未满更犯流役流役未满更犯徒役或徒流役内复犯徒流应役身者并不得过四年假有元犯加役流后又犯加役流前后累徒虽多役以四年为限若役未讫更犯流徒罪者凖加杖例犯罪虽多累决杖笞者亦不得过二百
　　问曰有人重犯流罪依留住法决杖于配所役三年未知此三年之役家无兼丁合凖无兼丁例决杖以否
　　答曰流人虽无兼丁而无加杖之例三年之役本替流罪虽无兼丁不合加杖唯有元犯之流至配所应役者家无兼丁得凖徒加杖
　　其杖罪以下亦各依数决之累决笞杖者不得过二百其应加杖者亦如之
　　防义曰累流徒应役四年限内复犯杖笞者亦依所犯杖笞数决或初犯杖一百中间又犯杖九十后又犯笞五十前后虽有二百四十决之不得过二百其犯徒应加杖者亦如之假有工乐户官私奴婢等并合加杖纵令重犯流徒累决杖笞亦不得过二百老小废疾【问答四】
　　诸年七十以上十五以下及废疾犯流罪以下收赎【犯加役流反逆縁生流会赦犹流者不用此律至配所免居作】
　　防义曰依周礼年七十以上及未齓者并不为奴今律年七十以上七十九以下十五以下十一以上及废疾为矜老小及疾故流罪以下收赎
　　问曰上条赎章称犯流罪以下聴赎此条及官当条即言收赎未知聴之与收有何差异
　　答曰上条犯十恶等有不聴赎处复有得赎之处故云聴赎其当徒官少不尽其罪余罪收赎及矜老小废疾虽犯十恶皆讦收赎此是随文设语更无别例注犯加役流反逆縁坐流会赦犹流者不用此律至配所免居作
　　防义曰加役流者本是死刑元无赎例故不许赎反逆縁坐流者逆人至亲义同休戚处以縁坐重累其心此虽老疾亦不许赎防赦犹流者为害深重虽防大恩犹从流配此等三流特重常法故总不许收赎至配所免居作者矜其老小不堪役身故免居作其妇人流法与男子不同虽是老小犯加役流亦合收赎征铜一百斤反逆縁坐流依贼盗律妇人年六十及废疾并免不入此流即虽谋反词理不能动众威力不足率人者亦皆斩父子母女妻妾并流三千里其女及妻妾年十五以下十一以上亦免流配征铜一百斤妇人犯会赦犹流唯造畜蛊毒并同居家口仍配
　　八十以上十嵗以下及笃疾犯反逆杀人应死者上请防义曰周礼三赦之法一曰防弱二曰老耄三曰戆愚今十嵗合于防弱八十是为老耄笃疾戆愚之类并合三赦之法有不可赦者年虽老小情状难原故反逆及杀人凖律应合死者曹司不断依上请之式奏聴裁
　　盗及伤人者亦收赎【有官爵者各从官当除免法】
　　防义曰盗者虽是老小及笃疾并为意在贪财伤人者老小疾人未离忿恨此等二事既侵损于人故不许全免令其收赎若有官爵者须从官当除免之法不得留官征赎谓殴从父兄姊伤合除名盗五疋以上合免官殴凡人折支合官当之类
　　问曰既云盗及伤人亦收赎然或强盗合死或伤五服内亲亦合死刑未知并得赎否
　　答曰盗及伤人亦收赎但盗既不言强窃伤人不显亲踈直云收赎不论轻重谓其老小特被哀矜设令强盗伤亲合死据文并许收赎
　　又问既称伤人收赎即似不伤者无罪若有殴杀他人部曲奴婢及殴己父母不伤若为科断
　　答曰奴婢贱唯于被盗之家称人自外诸条杀伤不同良人之限若老小笃疾律许哀矜犯死刑并不科罪伤人及盗俱入赎刑例云杀一家三人为不道注云杀部曲奴婢者非即验奴婢不同良人之限唯因盗伤杀亦与良人同其应出罪者举重以明轻犯死刑尚不论罪杀伤部曲奴婢明亦不论其殴父母虽小及疾可矜敢殴者乃为恶逆或愚痴而犯或情恶故为于律虽得勿论凖礼仍为不孝老小重疾上请聴裁
　　又问八十以上十嵗以下盗及伤人亦收赎注云有官爵者各从除免当赎法未知本罪至死仍得以官当赎以否
　　答曰条有收赎之文注设除免之法止为矜其老疾非谓故轻其罪但杂犯死罪例不当赎虽有官爵并合除名既死无比徒之文官有当徒之例明其除免当法止据流罪以下若欲以官折死便是律外生文自须依法除名死亦赎例
　　余皆勿论
　　防义曰除反逆杀人应死盗及伤人之外悉皆不坐故云余皆勿论
　　九十以上七嵗以下虽有死罪不加刑【縁坐应配役者不用此侓】防义曰礼云九十曰耄七嵗曰悼悼与耄虽有死罪不加刑爱防养老之义也縁坐应配役者谓父祖反逆罪状已成子孙七嵗以下仍合配役故云不用此律
　　即有人教令坐其教令者若有赃应备受赃者备之防义曰悼耄之人皆少智力若有教令之者唯坐教令之人或所盗财物旁人受而将用既合备偿受用者备之若老小自用还征老小故云有赃应备受赃者备之
　　问曰悼耄者被人教令唯坐教令之者未知所教令罪亦有色目以否
　　答曰但是教令作罪皆以所犯之罪坐所教令或教七嵗小儿殴打父母或教九十耄者斫杀子孙所教令者各同自殴打及杀凡人之罪不得以犯亲之罪加于凡人
　　犯时未老疾【问答一】
　　诸犯罪时虽未老疾而事发时老疾者依老疾论防义曰假有六十九以下犯罪年七十事发或无疾时犯罪废疾后事发并依上解收赎之法七十九以下犯反逆杀人应死八十事发或废疾时犯罪笃疾时事发得入上请之条八十九犯死罪九十事发并入勿论之色故云依老疾论
　　问曰律云犯罪时虽未老疾而事发时老疾者依老疾论事发以后未断决然始老疾者若为科断答曰律以老疾不堪受刑故节级优异七十衰老不能徒役聴以赎论虽发在六十九时至年七十始断衰老是一不可仍遣役身此是役徒内老疾依老疾论假有七十九犯加役流事发至八十始断止得依老免罪不可仍配徒流又依狱官令犯罪逄格改者若格轻聴从轻依律及令务从轻法若于老疾者岂得配流八十之人事发与断相连者例从轻典断依发时之法唯有疾人与老者理别多有事发之后始作疾状临时科断须究本情若未发时已患至断时成疾者得同疾法若事发时无疾断日加疾推有故作须依犯时实患者聴依疾例
　　若在徒年限内老疾亦如之
　　防义曰假有六十九以下配徒役或二年三年役限未满年入七十又有配役时无疾役限内成废疾并聴凖上法收赎故云在徒限内老疾亦如之又计徒一年三百六十日应赎者征铜二十斤即是一斤铜折役一十八日计余役不蒲十八日征铜不满一斤数既不蒲并宜免放
　　犯罪时防小事发时长大依防小论
　　防义曰假有七嵗犯死罪八嵗事发死罪不论十嵗杀人十一事发仍得上请十五时偷盗十六事发仍以赎论此名防小时犯罪长大事发依防小论彼此俱罪之赃【问答二】
　　诸彼此俱罪之赃【谓计赃为罪者】
　　防义曰受财枉法不枉法及受所监临财物并坐赃者依法与财者亦各得罪此名彼此俱罪之赃谓计赃为罪者
　　及犯禁之物则没官【若盗人所盗之物倍赃亦没官】
　　防义曰谓甲弩矛矟旌旗幡帜及禁书寳印之类私家不应有者是名犯禁之物彼此俱罪之赃以下并没官
　　注若盗人所盗之物倍赃亦没官
　　防义曰假有乙盗甲物丙转盗之彼此各有倍赃依法并应还主甲既取乙倍备不合更得丙赃乙即元是盗人不可以赃资盗故倍赃亦没官若有紏告之人应赏者依令与赏
　　问曰私铸钱事发所获作具及钱铜或违法杀马牛等肉如此之类律令无文未知合没官以否
　　答曰其肉及钱私家合有凖如律令不合没官作具及钱不得仍用毁讫付主罪依法科其铸钱见有别格从格断余条有别格见行破律者并凖此
　　取与不和【虽和与者无罪】
　　防义曰取与不和谓恐喝诈欺强市有剩利强率敛之类虽和与者无罪谓去官而受旧官属士庶馈与或和率敛或监临官司和市有剩利或雇人而告他罪得实但是不应取财而与者无罪皆是
　　若乞索之赃并还主
　　防义曰强乞索和乞索得罪虽殊赃合还主称并者从取与不和以下并征还主
　　即簿敛之物赦书到后罪虽决讫未入官司者并从赦原
　　防义曰簿敛之物谓谋反大逆人家资合没官者赦书到后罪人虽已决讫其物未入官司者并从赦原若簿敛之物已入所在官司守掌者并不合放免
　　若罪未处决物虽送官未经分配者犹为未入
　　防义曰若反逆之罪仍未处决罪人虽已断讫其身尚存者物虽送官但未经分配者并从赦原
　　即縁坐家口虽已配没罪人得免者亦免
　　防义曰谓反逆人家口合縁坐没官罪人于后蒙恩得免縁坐者虽已配没亦从放免其奴婢同于资财不从縁坐免法
　　问曰但是縁坐遇恩罪人得免其有罪人不合免者縁坐亦有免法以否
　　答曰谋反大逆罪极诛夷汚其室宅除恶务本罪人既不防赦縁坐亦不合原去取之宜皆随罪人为法其谋反已上道及杀一家非死罪三人支解人縁坐虽及家口其恶不同反逆又律文特显反逆縁坐为与十恶同科不得请减及赎自同五流除名配流如法自余縁坐流并得减赎不除名虽云合流得减赎者明即与反逆縁坐不同赦书若十恶不原非反逆縁坐人仍从恩免以其身非十恶又非反逆之家故也
　　以赃入罪【问答四】
　　诸以赃入罪正赃见在者还官主【转易得他物及生产蕃息皆为见在】防义曰在律正赃唯有六色强盗窃盗枉法不枉法受所监临及坐赃自外诸条皆约此六赃为罪但以此赃而入罪者正赃见在未费用者官物还官私物还主转易得他物者谓本赃是驴逥易得马之类及生产蕃息者谓婢产子马生驹之类
　　问曰假有盗得他人财物即将兴易及出举别有息利得同蕃息以否其赃本是人畜展转经歴数家或有知情及不知者如此蕃息若为处分
　　答曰律注云生产蕃息本据应产之类而有蕃息若是兴生出举而得利润皆用后人之功本无财主之力既非孶生之物不同蕃息之限所得利物合入后人其有展转而得知情者蕃息物并还前主不知情者亦入后人
　　又问有人知是赃婢故买自幸因而生子合入何人答曰知是赃婢本来不合交闗违法故买意在奸伪赃婢所产不合从良止是生产蕃息依律随母还主
　　已费用者死及配流勿征【别犯流及身死者亦同】
　　防义曰因赃断死及以赃配流得罪既重多破家业赃已费用矜其流死其赃不征若未经奏画会赦免流死者征赃如法画讫会恩即同免例注云别犯流及身死者谓虽不因赃配流别为他罪流配及虽非身被刑戮而别有死亡者本犯之赃费用已尽亦从免例
　　余皆征之【盗者倍备】
　　防义曰除非身死及已配流其赃见在并已费用并在征限故曰余皆征之盗者倍备谓盗者以其贪财既重故令倍备谓盗一尺征二尺之类
　　若计庸赁为赃者亦勿征
　　防义曰庸谓私役使所监临及借车马之属计庸一日为绢三尺以受所监临财物论赁谓碾硙邸店舟船之类须计赁价为坐既许庸赁为赃其赃元非正物故虽非会赦其赃并亦不征余条庸赁皆凖此
　　会赦及降者盗诈枉法犹征正赃
　　防义曰谓会赦及降唯盗诈枉法三色正赃犹征各还官主盗者免倍赃故云犹征正赃谓赦前事发者若赦后事发捉获见赃凖鬬讼律征之
　　问曰枉法会赦正赃犹征未知此赃还官还主须定明例
　　答曰彼此俱罪之赃例并合没虽复首得原罪正赃犹征如法其赃追没于法何疑
　　余赃非见在及收赎之物限内未送者并从赦降原防义曰余赃非见在赦前已费用尽若非转易得他物及生产蕃息者皆非见在之赃及收赎之物者谓犯罪征铜依令节级各依期限限内未送并从赦降原过限不送不在免限称限内不送唯据赎铜余赃旧无限约逢赦并皆放免其犯罪应赎征铜送有期限违限不纳会赦不原故云限内未送者唯为赎铜生文不为余赃立制
　　问曰收赎之人身在外处虽对面断罪又牒本贯征铜未知以牒到本属为期即据断日作限
　　答曰依令任官应免课役皆据蠲符到日为限其征铜之人虽对面断讫或有一身被禁所属在逺虽被释放无铜可输符下本属征收须据符到征日为限若取对面为定何烦更牒本属
　　平赃者【问答二】
　　诸平赃者皆据犯处当时物价及上绢估
　　防义曰赃谓罪人所取之赃皆平其价直凖犯处当时上绢之价依令每月旬别三等估其赃平所犯旬估定罪取所犯旬上绢之价假有人蒲州盗盐嶲州事发盐已费用依令悬平即取蒲州中估之盐凖蒲州上绢之价于嶲州断决之类纵有卖买贵贱与估不同亦依估价为定
　　问曰赃若见在犯处可以将赃对平如其先已费损悬平若为凖定又有获赃之所与犯处不同或逺或近并合送平以否
　　答曰悬平之赃依令凖中估其获赃去犯处逺者止合悬平若运向犯处凖估其物即须脚价生产之类恐加瘦损非但奸伪斯起人粮所出无从同遣悬平理便适中
　　又问在蕃有犯断在中华或边州犯赃当处无估平赃定罪从何取中
　　答曰外蕃既是殊俗不可牒彼平估唯于近蕃州县凖估量用合宜无估之所而有犯者于州府详定作价
　　平功庸者计一人一日为绢三尺牛马駞骡驴车亦同防义曰计功作庸应得罪者计一人一日为绢三尺牛马駞骡驴车计庸皆凖此三尺故云亦同
　　其船及碾硙邸店之类亦依犯时赁直
　　防义曰自船以下或大小不同或闲要有异故依当时赁直不可凖常赁为估邸店者居物之处为邸沽卖之所为店称之类者铺肆园宅品目至多略举宏纲不可备载故言之类
　　庸赁虽多各不得过其本价
　　防义曰假有借驴一头乘经百日计庸得绢七疋二丈驴估止直五疋此则庸多仍依五疋为罪自余庸赁虽多各凖此法
　　略和诱人
　　诸略和诱人若和同相卖
　　防义曰不和为略前已解讫和诱者谓彼此和同共相诱引或使为良或使为贱限外蔽匿俱入此条轻重之制自从本法若和同相卖者谓两相和同共知违法
　　及略和诱部曲奴婢若嫁卖之即知情取买
　　防义曰上文皆据良人此论部曲客女奴婢等略和诱义并与上同或得而自留或转将嫁卖或乞人亦同其知情娶买者谓从略和诱以下不问良贱共知本情或娶或买限外不首自为蔽匿
　　及藏逃亡部曲奴婢
　　防义曰藏匿无日限谓知是部曲奴婢逃走故将藏匿者
　　署置官过限及不应置而置
　　防义曰在令置官各有员数员外剩置是名过限案职制律官有员数而署置过限及不应置而置注云谓非奏授者在此虽有奏授亦同蔽匿于格令无员而置是名不应置而置
　　诈假官假与人官及受假者
　　防义曰诈假官者身实无官假为职任流内流外得罪虽别诈假之义并同或自造告身或雇倩人作或得他人告身而自行用但于身不合为官诈将告身行用皆是其假与人官者谓所司假授人官或伪奏拟或假作曹司判补及受假者谓知假而受之
　　若诈死私有禁物【谓非私所应有者及禁书之物】
　　防义曰诈死者或本心避罪或规免赋役或因犯逃亡而遂诈死之类私有禁物者注云谓非私所应有者谓甲弩矛矟之类及禁书谓天文图书兵书七曜歴等是名禁书称之类者谓元象器物等既不是书故云之类
　　赦书到后百日见在不首故蔽匿者复罪如初媒保不坐
　　防义曰赦书原罪皆据制书出日昧爽以前并从赦免惟此蔽匿条中乃云赦书到后百日此据赦书所至之处别取百日为限见在不首故蔽匿者谓人物及所假官等见在故蔽匿隐藏而不首出并获罪如初初者谓如犯罪之初赃物应征及倍悉从初犯本法若人有转易在他所但其人见在不首皆为故蔽匿其媒保不坐者谓嫁娶有媒买卖有保既经赦原无问百日内外虽不自首并皆不坐
　　其限内事发虽不自首非蔽匿【虽限内但经问不臣者亦为蔽匿】防义曰从略和诱以下私有禁物以上谓赦书到后事发之所百日内发者虽不自首亦非蔽匿以其限尚未充故得无罪
　　注虽限内但经问不臣者亦为蔽匿
　　防义曰上云限内事发虽不自首非蔽匿谓限内事发经问即承为无隐心乃非蔽匿其经问不臣虽在限内仍同蔽匿之法
　　即有程期者计赦后日为坐
　　防义曰程者依令公案小事五日程中事十日程大事二十日程及公使各有行程如此之类是为有程期者律有大集校阅违期不到之条亦有计帐等在令各有期限此等赦前有违经恩不待百日但赦出后日仍违程期者即计赦后违日为坐赦后并须凖事给程以为期限
　　其因犯逃亡经赦免罪限外不首者止坐其亡不论本罪【谓赦书到后百日限外计之】
　　防义曰谓赦前犯罪因即逃亡会赦之后罪皆原免赦后百日仍不自首止有逃亡之坐更不论其本罪又如征防逃亡会赦免罪计百日限外征防仍自未还须计征防之日以为逃亡定罪限内流例若还即同在家亡法即军人上畨因犯逃走经赦当下亦同常亡之律
　　注谓赦书到后百日限外计之
　　防义曰上论蔽匿既以百日之外为限此逃亡之坐亦以百日限外计之
　　防赦改正征收【问答二】
　　诸会赦应改正征收经责簿帐而不改正征收者各论如本犯律【谓以嫡为庶以庶为嫡违法养子私入道诈复除避本业増减年纪侵隐田园脱漏户口之类须改正监临主守之官私自借贷及借贷人财物畜产之类须征收】
　　防义曰前条以百日为限此据赦后经责簿帐即须改正征收仍有隐欺不改从正者皆如本犯得罪其应改正征收具如子注
　　注谓以嫡为庶以庶为嫡违法养子
　　防义曰依令王公侯伯子男皆子孙承嫡者传袭无嫡子立嫡孙无嫡孙以次立嫡子同母弟无母弟立庶子无庶子立嫡孙同母弟无母弟立庶孙曾以下凖此若不依令文即是以嫡为庶以庶为嫡又凖令自无子者聴养同宗于昭穆合者若违令养子是名违法即工乐户当色相养者律令虽无正文无子者理凖良人之例
　　注私入道诈复除避本业
　　防义曰私入道谓道士女冠僧尼同不因官度者是名私入道诈复除者谓课役俱免即如太原元从给复终身没落外蕃投化给复十年赦贱为良给复三年之类其有不当复限诈同此色是为诈复除避本业谓工乐户太常音声人各有本业若逥避改入他色之类是名避本业
　　注増减年纪侵隐田园脱漏户口之类须改正防义曰増减年纪谓増年入老减年入中小者其有増减虽不免课役亦是侵隐园田谓人侵他园田及有私隠盗贸卖者脱漏户口者全户不附为脱隐口不附为漏称之类者谓増加疾状脱漏工乐户之类会赦以后经责簿帐即须改正若不改正亦论如本犯之律
　　注监临主守之官私自借贷及借贷人财物畜产之类须征收
　　防义曰监临谓于临统部内主守谓躬亲保典之所者以官财物畜产私自借贷及将官物畜产私借贷人者及车船之属同财物鹰犬之属同畜产故言并须征收
　　问曰上条会赦以百日为限下文会赦乃以责簿为期若有上条赦后百日内责簿帐隐而不通者下条未经责簿帐经问不臣合得何罪
　　答曰上条以罪重故百日内经问不臣罪同蔽匿限内虽责簿帐事终未发纵不吐实未得论罪后条犯轻赦后经责簿帐不通即得本罪经年不经责簿帐据理亦未有辜虽复经问不臣未合得罪
　　又问蔽匿之事限内未首及应改正簿帐未通乃有非是物主傍人言告未知告者得罪以否
　　答曰赦前之罪各有程期限内事发律许免罪终须改正徴收告者理不合坐














　　唐律疏义卷四
　　钦定四库全书
　　唐律防义卷五
　　唐　长孙无忌等　撰
　　名例五【凡八条】
　　犯罪未发自首【问答四】
　　诸犯罪未发而自首者原其罪【正贜犹征如法】
　　防义曰过而不改斯成过矣今能改过来首其罪皆合得原若有文牒言告官司判令三审牒虽未入曹局即是其事已彰虽欲自新不得成首
　　注正贜犹征如法
　　防义曰称正贜者谓盗者自首不征倍贜称如法者同未首前法征还官主枉法之类彼此俱罪犹征没官取与不和及乞索之类犹征还主
　　其轻罪虽发因首重罪者免其重罪
　　防义曰假有盗牛事发因首铸钱铸钱之罪得原盗牛之犯仍坐之类
　　即因问所劾之事而别言余罪者亦如之
　　防义曰劾者推鞫之别名假有已被推鞫因问乃更别言余事亦得免其余罪同因首重罪之义故云亦如之
　　即遣人代首若于法得相容隐者为首及相告言者各聴如罪人身自首法【縁坐之罪及谋判以上本服期虽捕告俱同自首例】
　　防义曰遣人代首者假有甲犯罪遣乙代首不限亲踈但遣代首即是若于法得相容隐者谓依下条同居及大功以上亲等若部曲奴婢为主首及相告言者此还据得容隐者纵经官司告言皆同罪人身首之法其小功缌麻相隐既减凡人三等若其为首亦得减三等
　　注縁坐之罪及谋叛以上本服期虽捕告俱同自首例
　　防义曰縁坐之罪者谓谋反大逆及谋叛以上道者并合縁坐及谋叛以上本服期者谓非縁坐若叛未上道大逆未行之类虽尊压出降无服各依本服期虽捕告以送官司俱同罪人自首之法
　　其闻首告被追不赴者不得原罪【谓止坐不赴者身】
　　防义曰谓犯罪之人闻有代首为首及得相容隐者告言于法虽复合原追身不赴不得免罪谓止坐不赴者身首告之人及余应縁坐者仍依首法
　　即自首不实及不尽者以不实不尽之罪罪之至死者聴减一等【自首赃数不尽者止计不尽之数科之】
　　防义曰自首不实谓强盗得赃首云窃盗赃虽首尽仍以强盗不得财科罪之类及不尽者谓枉法取财十五疋虽首十四疋余一疋是为不尽之罪称罪之者不在除免倍赃监主加罪加役流之例假有人强盗二十疋自首十疋余有十疋不首本法尚合死罪为其自有悔心罪状因首而发故至死聴减一等问曰谋杀凡人乃云是舅或谋杀亲舅复云凡人姓名是同舅与凡人状别如此之类若为科断
　　答曰谋杀凡人是轻谋杀舅罪乃重重罪既得首免轻罪不可仍加所首姓名既同唯止舅与凡人有异谋杀之罪首亲舅与凡人状虚坐是不应得为从轻合笞四十其谋杀亲舅乃云凡人者但谋杀凡人唯极徒坐谋杀亲舅罪乃至流谋杀虽已首陈须科不尽之罪三流之坐凖徒四年谋杀凡人合徒三年不言是舅首陈不尽处徒一年
　　又问一家漏十八口并有课役乃首九口未知合得何罪
　　答曰律定罪名当条见义如户内止隠九口告称隠十八口推勘九口是实诬告者不得反坐以本条隐九口者罪止徒三年罪至所止所诬虽多不反坐今首外仍隐九口当条以不尽之罪罪之仍合处徒三年
　　又问乙私有甲弩乃首云止有稍一张轻重不同若为科处
　　答曰甲弩不首全罪见在首矟一张是别言余罪首矟之罪得免甲弩之罪合科既自首不实至死聴减一等
　　又问假有监临之官受财不枉法赃满三十疋罪合加役流其人首云受所监临其赃并尽合科何罪答曰律云以不实不尽之罪罪之至死聴减一等但不枉法与受所监临得罪虽别赃已首尽无财可科唯有因事不因事有殊止从不应为重科杖八十若枉法取物首言受所监临赃亦首尽无财可坐所枉之罪未首宜从所枉科之若枉出入徒流自从故出入徒流为罪如枉出入百杖以下所枉轻者从请求施行为坐本以因赃入罪赃既首讫不可仍用至死减一等之法
　　注自首赃数不尽者止计不尽之数科之
　　防义曰假有窃盗十疋止首五疋五疋不首仍徒一年是名止计不尽之数科之科之之义是复上文亦与罪之之义不殊不尽赃多至死者减一等
　　其知人欲告及亡叛而自首者减罪二等坐之
　　防义曰犯罪之徒知人欲告及案问欲举而自首陈及逃亡之人并叛已上道此类事发归首者各得减罪二等坐之
　　即亡叛者虽不自首能还归本所者亦同
　　防义曰虽不自首谓不经官司首陈能还归本所者谓归初逃叛之所亦同自首之法减罪二等坐之若本所移改还归移改之所亦同
　　其于人损伤【因犯杀伤而自首者得免所因之罪仍从故杀伤法本应过失者聴从本】防义曰损谓损人身体伤谓见血为伤虽部曲奴婢伤损亦同良人例
　　注因犯杀伤而自首者得免所因之罪仍从故杀伤法本应过失者聴从本
　　防义曰假有因盗故杀伤人或过失杀伤财主而自首者盗罪得免故杀伤罪仍科若过失杀伤仍从过失本法故云本应过失聴从本
　　于物不可备偿【本物见在首者聴同免法】
　　防义曰称物者谓寳印符节制书官文书甲弩旌旗旛帜禁兵器及禁书之类私家既不合有是不可偿之色本物见在首者谓不可备偿之类本物见在聴同首法
　　即事发逃亡【虽不得首所犯之罪得减逃亡之坐】
　　防义曰假有盗罪合徒事发逃走已经数日而复陈首犯盗已发虽首不原逃走之罪聴减二等
　　若越度闗及奸【私度亦同奸谓犯良人】
　　防义曰度闗有三等罪越度私度冐度其私度越度自首不原冐度之罪自首合免若奸良人者自首不原
　　并私习天文者并不在自首之例
　　防义曰天文远不得私习从于人损伤以下私习天文以上俱不在自首之例
　　犯罪共亡【问答四】
　　诸犯罪共亡轻罪能捕重罪首【重者应死杀而首者亦同】
　　防义曰犯罪事发已囚未囚及同犯别犯而共亡者或流罪能捕死囚或徒囚能捕流罪首如此之类是为轻罪能捕重罪首
　　注重者应死杀而首者亦同
　　防义曰律称应死未须断讫凖犯合死逃走轻者杀而来首亦同捕首法其流罪以下逃亡轻者能捕重罪首者捕法自凖捕亡律若死罪之囚不必捕格方便杀得者亦是
　　及轻重等获半以上首者皆除其罪【常赦所不原者依常法】防义曰假有五人俱犯百杖相共逃走有一人心悔更获二人而首即是获半以上首从共亡以下本罪及亡罪并得从原故云皆除其罪
　　注常赦所不原者依常法
　　防义曰常赦所不原者谓虽防大赦犹处死及流若除名免所居官及移乡之类此等既赦所不原故虽捕首亦不合免
　　问曰假有犯百杖者十人同共逃走六人归首又捕得逃者二人得同获半以上除罪以否
　　答曰律开相捕之法本为少能捕多轻能捕重轻重等者犹须获半今六人共获二人便是以多捕少依如律义不合首原亡罪首减二等本犯仍依法断若轻能捕重所获虽少合原如轻重罪同不可首多获少亦须首获数等然可得原
　　又问甲乙二人轻重罪等俱共逃走甲捕乙首甲免罪否
　　答曰律称获半以上首者皆除其罪甲乙共亡者甲能获乙逃罪已尽更无亡人获半尚得免辜况其逃亡全尽甲合从原假有十人合死俱共逃亡五人捕得五人亦是首获相半既开首捕之路此类各合全免
　　又问缌麻以上犯罪共亡得同捕首法以否
　　答曰缌麻以上亲属者罪不合告言藏亡尚许减罪岂得辄相捕送此捕为凡人发例不与亲戚生文若捕亲属首者得减逃亡之坐本犯之罪不原仍依伤杀及告亲属法其犯谋叛以上得依捕首之律
　　即因罪人以致罪而罪人自死者聴减本罪二等防义曰因罪人以致罪谓藏匿罪人或过致资给及保证不实之类令罪人非被刑戮而自死者又聴减罪二等
　　若罪人自首及遇恩原减者亦凖罪人原减法
　　防义曰谓因罪人以得罪罪人于后自首及遇恩原减者或得全原或减一等二等之类一依罪人全原减降之法
　　其应加杖及赎者各依杖赎例
　　防义曰其应加杖假有官户奴婢犯流而为过致资给捉获官户奴婢等流罪加杖二百过致资给者并依杖二百罪减之不从流减其罪人本合收赎过致资给者亦依赎法不以官当加杖配役
　　问曰官户等犯流加杖二百过致者应减几等而科答曰犯徒应加杖者一等加二十加至二百当徒三年乃至流刑杖亦二百即加杖之流应减在律殊无节文比附刑名止依徒减一等加杖一百八十盗诈取人财物【问答二】
　　诸盗诈取人财物而于财主首露者与经官司自首同防义曰盗谓强盗窃盗诈谓诈欺取人财物而能悔过于财主首露与经官司首同若知人将告而于财主首者亦得减罪二等
　　问曰假有甲盗乙绢五疋经乙自首乙乃取甲十疋之物为正倍等赃合当何罪
　　答曰依律首者唯征正赃甲既经乙自首因乃剩取其物既非监主而乃因事受财合科坐赃之罪
　　其于余赃应坐之属悔过还主者聴减本罪三等坐之防义曰余赃谓盗诈之外应得罪者并是虽不于官司陈首能悔过还主者聴减本罪三等假有枉法受财十疋合流悔过还主得减三等处徒二年之类既云坐之自依下例
　　即财主应坐者减罪亦凖此
　　防义曰财主应坐谓受财枉法不枉法受所监临及坐赃与财人各亦得罪若取人悔过还主得减三等财主亦减本坐三等科之
　　问曰贸易官物复以本物却还或本物已费别将新物相替如此悔过得免罪否
　　答曰若以本物却还得免计赃为罪仍依盗不得财科之若其非官本物更以新物替之虽复私自陪备贸易之罪仍在
　　同职犯公坐【问答三】
　　诸同职犯公坐者长官为一等通判官为一等判官为一等主典为一等各以所由为首【若通判官以上异判有失者止坐异判以上之官】
　　防义曰同职者谓连署之官公坐谓无私曲假如大理寺断事有违即太卿是长官少卿及正是通判官丞是判官府吏是主典是为四等各以所由为首者若主典检请有失即主典为首丞为第二从少卿二正为第三从太卿为第四从即主簿録事亦为第四从若由丞判断有失以丞为首少卿一正为第二从大卿为第三从主典为第四从主簿录事当同第四从注若通判官以上异判有失者止坐异判以上之官防义曰假如一正异丞所判有失又有一正复同判即二正同为首罪若一正先依丞判一正始作异同异同者自为首科同丞者便即无罪假如丞断合理一正异断有乖后正直云依判即同前正之罪若云依丞判者后正无辜二卿异同亦各凖此其通判官以上异同失理应连坐者唯长官及检勾官得罪以下并不坐通判官以下有失或中间一是一非但长官判从正法余者悉皆免罪内外诸司皆凖此问曰假有判官处断乖失通判官异同得理长官不依通判官断还同判官各有何罪
　　答曰案若申复唯通判官一人合理即上下俱得免科如其当处断讫施行即乖失者依法得罪唯通判长官合理余悉不论
　　其阙无所承之官亦依此四等官为法即无四等官者止等见官为罪
　　防义曰四等之内但有阙官虽一人处断乖失亦作四等为坐假如大理卿或丞正一人见在判有乖失判者自当首罪勾官仍同四等下从即无四等官者为闗戍之类无通判官闗丞即至闗令并主典唯有三等假有典检请有失丞为第二从令为第三从录事同为第三从下州县市令唯与典二人此等止凖见官二等之罪
　　若同职有私连坐之官不知情者以失论
　　防义曰同职谓连判之官及典有私故违正理余官连判不知挟私情者以失论假有人犯徒一年判官曲理断免余官不觉自依失出之法有私者为首不觉者为从仍为四等科之失出减五等失入减三等之类自余与夺之事失者减三等及云以失论之类各从本条
　　问曰有主典増减文案诈欺取赃五疋判官不觉依増减状判讫未知判官于诈欺赃失减唯复于増减官文书失减
　　答曰但依律得罪皆从所判为坐取赃事在案外増减文案见行止从増减科之不可从赃而科
　　又问判官主典有私故出流罪通判及长官不知情若为科首从之罪
　　答曰假令主典为首还合流坐判官为从合徒三年不知情者从公坐失法公坐既有四等通判官第三从论减典二等又失出减五等从流减七等合杖九十长官又减一等合杖八十其有放而还获及本应例减仍各依本法
　　即余官及上官案省不觉者各逓减一等下官不觉者又逓减一等亦各以所由为首【减谓首减首从减从】
　　防义曰余官者谓比州比县及省内比司并诸府寺监不相管隶者上官者在京诸司向省台及诸州向尚书省诸县向州之类如州上文书向尚书省有错失省司不觉者省司所由之首减州所由首一等同职逓为四等法首从减之其余官不觉亦凖此若省司下符向州错失州司不觉州司所由首减省司所由首二等同职逓为四等首从法减之
　　检勾之官同下从之罪
　　防义曰检者谓发辰检稽失诸司录事之类勾者署名勾讫录事叅军之类皆同下从若有四等官同四等从有三等官同三等从有二等官同二等从其无检勾之官者虽判官发辰勾稽若有乖失自于判处得罪不入勾检之坐
　　应奏之事有失勘读及省审之官不駮正者减下从一等
　　防义曰尚书省应奏之事须縁门下者以状牒门下省凖式依令先门下录事勘给事中读黄门侍郎省侍中审有乖失者依法駮正却牒省司若实有乖失不駮正者录事以上减省下从一等既无逓减之文即侍中以下同减一等律以既减下从得罪最轻若更逓减余多无坐駮正之法唯在录事以上故所掌主典律无罪名
　　若辞状隐伏无以验知者勿论
　　防义曰辞状隐伏者谓脱错文字増减事情辞状隐防案覆难觉者【缺】　自余官以下案省不觉并得免罪故云勿论
　　公事失错【问答一】
　　诸公事失错自觉举者原其罪
　　防义曰公事失错谓縁公事致罪而无私曲者事未发露而自觉举者所错之罪得免觉举之义与自首有殊首者知人将告减二等觉举既无此文但未发自言皆免其罪
　　应连坐者一人自觉举余人亦原之
　　防义曰应连坐者长官以下主典以上及检勾官在案同判署者一人觉举余并得原其检勾之官举稽及事涉私者曹司依法得罪唯是公坐情无私曲检勾之官虽举彼此并无罪责
　　其断罪失错已行决者不用此律
　　防义曰断罪失错已行决者谓死及笞杖已行决讫流罪至配所役了徒罪役讫此等并为已行官司虽自觉举不在免例各依失入法科之故云不用此律假有人枉被断徒二年已役一年官司然始自觉举者一年未役者自从举免已役一年者从失入减三等科杖八十之类
　　其官文书稽程应连坐者一人自觉举余人亦原之主典不免若主典自举并减二等
　　防义曰文书谓公案小事五日程中事十日程大事二十日程徒罪以上辩定后三十日程此外不了是名稽程官人自觉举者并得全原唯主典不免若主典自举并减二等者以官司不举故长官以下并减二等如官人主典连署举者官人并得免罪主典仍减二等科之其制勑案成以后颁下各给抄写程二百纸以下限二日程过此以外每二百纸以下加一日程所加多者不得过五日注云其赦书计纸虽多不得过三日此等抄写程既云案成以后据令成制案不别给程即是当日成了违令限日皆是有稽稽而自举者同官文书法仍为公坐亦作四等科断各以所由为首若涉私曲故稽亦同私坐之法问曰公坐相连节级得罪一人觉举余亦原之稽案既是公罪勾官亦合连坐勾检之官举讫余官何故得罪
　　答曰公坐失错事可追改一人举觉余亦原之至于行事稽留不同失错之例勾官紏出故不免科共犯罪造意为首
　　诸共犯罪者以造意为首随从者减一等若家人共犯止坐尊长【于法不坐者归罪于其次尊长尊长谓男夫】
　　防义曰共犯罪者谓二人以上共犯以先造意者为首余并为从家人共犯者谓祖父伯叔子孙弟侄共犯唯同居尊长独坐卑防无罪
　　注于法不坐者归罪于其次尊长尊长谓男夫防义曰于法不坐者谓八十以上十嵗以下及笃疾归罪于其次者假有尊长与卑防共犯尊长老疾依律不坐者即以共犯次长者当罪是名归罪于其次尊长尊长谓男夫者假有妇人尊长共男夫卑防同犯虽妇人造意仍以男夫独坐
　　侵损于人者以凡人首从论
　　防义曰侵谓盗窃财物损谓鬬殴杀伤之类假令父子合家同犯并依凡人首从之法为其侵损于人是以不独坐尊长
　　即共监临主守为犯虽造意仍以监主为首凡人以常从论
　　防义曰监临主守俱如后解假有外人发意共左藏官司主典盗库绢五疋虽是外人造意仍以监主为首处徒二年外人依常盗从合杖一百
　　共犯罪而本罪别
　　诸共犯罪而本罪别者虽相因为首从其罪合依本律首从论
　　防义曰谓五服内亲共他人殴告所亲及侵盗财物虽是共犯而本罪各别假有甲勾他外人乙共殴兄甲为首合徒二年半乙为凡鬬从不下手又减一等合笞二十又有卑防勾人盗己家财物十疋卑防为首合笞三十他人为从合徒一年又减常盗一等犹杖一百此是相因为首从其罪各依本律首从论此例既多不可具载但是相因为首从本罪别者皆凖此
　　若本条言皆者罪无首从不言皆者依首从法
　　防义曰案贼盗律谋杀期亲尊长外祖父母皆斩如此之类本条言皆者罪无首从不言皆者依首从法科之又贼盗律云谋杀人者徒三年假有二人共谋杀人未行事发造意者为首徒三年从者徒二年半如此之类不言皆者依首从法
　　即强盗及奸略人为奴婢犯防入若逃亡及私度越度闗栈垣篱者亦无首从
　　防义曰强盗之人各肆威力奸者身并自犯不为首从略人为奴婢者理与强盗义同防入者谓防入宫殿及应禁之所各自身犯亦无首从逃亡者假使十人皆征身各闗事私度者谓无过所从闗门私过越度者谓不由门为越闗谓检判之处栈谓堑栅之所垣谓宫殿及府廨垣墙篱谓不筑墙垣唯以藩篱为固之类从强盗以下皆以正犯科之故云亦无首从共犯罪有逃亡【问答二】
　　诸共犯罪而有逃亡见获者称亡者为首更无证徒则决其从罪
　　防义曰假有甲乙二人共诈欺取物合徒一年甲实为首当被捉获乙本为从遂即逃亡甲被问称乙为首更无证徒即须断甲为从科杖一百是名决其从罪
　　后获亡者称前人为首鞫问是实还依首论通计前罪以充后数
　　防义曰后捉获乙称甲为首鞫问甲称是实还依首坐科徒一年甲是庶人前已决杖一百即须以杖笞赎直凖减徒年一年徒赎铜二十斤一百杖赎铜一十斤以十斤杖铜减半年徒罪余徒半年依法配役甲若单丁前已决杖一百今既处徒一年合杖一百二十即更决二十通计前杖以充后数
　　问曰有甲乙二人犯盗准罪合流甲元造意乙是随从然乙事发逃亡甲遂称乙是首官司断甲为从处徒三年已役讫然始获乙甲承是首又甲是白丁若为处分
　　答曰流罪凖徒四年又云从徒入流比徒一年为剩累徒流应役者不得过四年其人虽复诈冐官司不合更科流罪止合徒一年若犯加役流自合三年配役三年虽已役讫仍须更配还流即是通计前罪配所为折居作
　　若前输赎物后应还者还之
　　防义曰假令甲有九品官犯徒一年诈为从罪前断处杖一百征铜十斤今依首论断作一年徒坐以九品一官当徒坐尽前征铜十斤者还之是名前输赎物后应还者还之
　　其増减人罪令有轻重者亦从此律
　　防义曰此设判官之罪増人罪者有人犯徒一年止有九品一官官司増罪科徒二年官当一年余徒收赎后更审问止合徒一年前増一年赎物即合追还减人罪者若有一人身居两职并是九品以上犯徒二年官司减为一年半用一官当徒一年余有半年官当不尽赎铜十斤检知前失还用两官当徒二年前输半年赎物亦合还主又有白丁犯徒三年官司断徒一年役讫事发更须科徒二年前一年役讫后更配二年之类
　　若枉入人徒年者即计庸折除课役及赎直【每枉一年折二年虽不满年役过五十日者折一年即当年无课役者折来年其有军役者折役日】
　　防义曰称枉入人徒年未必皆是无罪但不应徒役而徒役即是枉入徒年若是全年枉入子注具有明文如不满五十日役即计枉役二十日以下各计日折丁庸若枉三十五日并折调不满五十日者更不合折及赎直者假有七品以上子被枉徒一年即以役身之庸折其赎直计庸折铜不尽更征余赎或折铜已尽仍有余庸更亦不计若有课役依上法折除其判官得罪自从故失或有中男十六以上应赎犯杖一百官司处徒一年亦以役日计庸折充赎直尽与不尽皆同上解
　　注每枉一年折二年虽不满年役过五十日者折一年
　　防义曰枉徒一年通折二年课役若枉三年通折六年课役虽不满年役过五十日亦除一年者依令丁役五十日当年课役俱免故五十日役者得折一年其称折一年二年者皆以三百六十日为断
　　注即当年无课役者折来年其有军役者折役日防义曰被枉徒之年或遇恩复或遭水旱而无课役者聴折来年其有军役者折上番之日若枉一年亦通折二年番役
　　问曰律称折来年者脱或来年旱涝及遇恩复无课役者得折以后来年以否
　　答曰律称当年无课役折来年律矜枉入徒役聴折来年课输来嵗既无课役将来亦是来年年与课役相须本欲为其凖折若普防恩复及遭霜旱依令课役并免岂合即计为年亦如已役已输聴折来年课役后年无者更折有课役之年此理既同不可别生异议
　　其本应徒已决杖笞者即以杖笞赎直凖减徒年防义曰假有本坐合徒一年官司决杖一百决讫事发还合科徒前已决杖一百不可追改凖徒一年赎铜二十斤即是十八日徒当铜一斤凖笞十前决一百总合减徒一百八十日即当铜十斤折徒半年若一年徒罪已笞五十即以五斤之铜减徒役九十日减外残徒各依式配役

　　唐律疏义卷五
<史部,政书类,法令之属,唐律疏义>
　　钦定四库全书
　　唐律疏义卷六
　　唐　长孙无忌等　撰
　　名例六【凡一十三条】
　　二罪从重【问答四】
　　诸二罪以上俱发以重者论【谓非应累者唯具条其状不累轻以加重若重罪应赎轻罪应居作官当者以居作官当为重】
　　疏义曰假有甲任九品一官犯盗绢五疋合徒一年又私有矟一张合徒一年半又过失折人二支合赎流三千里是为二罪以上俱发从有禁兵器断徒一年半用官当讫更徴铜十斤既犯盗徒罪仍合免官是以为重者论
　　注谓非应累者唯具条其状不累轻以加重
　　疏义曰以上三事并非应累断者虽从兵器处罪仍具条三种犯状不得将盗一年徒罪累于私有禁兵器一年半徒上故云不累轻以重所以具条其其状者一彰罪多二防会赦杂犯死罪经赦得原蛊毒流刑逢恩不免故也
　　注若重罪应赎轻罪应居作官当者以居作官当为重
　　疏义曰谓甲过失折人二支应流依法听赎私有禁兵器合徒官当即以官当为重若白丁犯者即从禁兵器徒一年半即居作为重罪若更多犯自依从重法
　　问曰有七品子犯折伤人合徒一年应赎又犯盗合徒一年家有亲老应加杖二罪俱发何者为重答曰律以赎法为轻加杖为重故盗者不得以防赎家有亲老听加杖放之即是加杖为重罪若赎一年半徒自从重断徴赎不合从轻加杖
　　等者从一
　　疏义曰假有白丁犯盗五疋合徒一年又鬬殴折伤人亦合徒一年此名等者须从一断
　　若一罪先发已经论决余罪从发其轻若等勿论重者更论之通计前罪以充后数
　　疏义曰假有甲折乙一齿合徒一年又折丙一指亦合徒一年折齿之罪先发已经配徒一年或无兼丁及家有亲老已经决杖一百二十有折指之罪后发即从等者勿论重者更论之通计前罪以充后数者甲若殴丙折二支以上合徒一年半更须加役半年甲若单丁又加杖二十是为重者更论之通计前罪之法
　　即以贜致罪频犯者并累科
　　疏义曰假有受所监临一日之中三处受绢一十八疋或三人共出一十八疋同时送者各倍为九疋而断此名以赃致罪频犯者并累科
　　若罪法不等者即以重赃并满轻赃各倍论【累谓止累见发之赃倍谓二尺为一尺不等谓以强盗枉法等赃并从窃盗受所监临之类即监临主司因事受财而同事共与若一事频受反于监守频盗者累而不倍】
　　疏义曰罪法不等者为犯强盗枉法不枉法窃盗受所监临等并是轻重不等即以重赃并满轻赃假令县令受财枉法六疋合徒三年不枉法十四疋亦合徒三年又监临外窃盗二十九疋亦徒三年强盗二疋亦合徒三年受所监临四十九疋亦合徒三年准此以上五处赃罪各合徒三年累于受所监临总一百疋仍倍为五十疋合流二千里之类
　　注累谓止累见发之赃倍谓二尺为一尺
　　疏义曰假有官人枉法受甲乙丙丁四人财物各有八疋之赃甲乙二人先发赃有一十六疋累而倍之止依八疋而断依律科流除名已讫其丙丁二人赃物于后重发即累见发之赃别更科八疋之罪后发者与前既等理从勿论不得累并前赃作一十六疋断作死罪之类
　　问曰有人枉法受一十五疋七疋先发已断流讫八疋后发若为科断
　　答曰枉法之赃若一人边而取前发者虽已断讫后发者还须累论并取前赃更科全罪不同频犯止累见发之赃通计十五疋断从绞坐无禄之人自依减法
　　又问脱有十人共行资财同在一所盗者一时将去得同频犯以否
　　答曰律注云监临主司因事受财而同事共与若一事频受及于监守内频盗累而不倍除此三事皆合倍论十人之财一时俱取虽复似非频犯终是物主各别元非一人之物理与十处盗同坐同频犯赃合倍折若物付一人専掌失即専掌者陪理同一人之财不得将为频盗
　　注不等谓以强盗枉法等赃并从窃盗受所监临之类
　　疏义曰强盗枉法计赃是重窃盗受所监临准赃乃轻故名不等假如强盗并从窃盗者谓如有人诸处频犯窃盗已得八十二疋累赃倍论得四十一疋罪合流三千里复于诸处频犯强盗得财一十八疋累赃倍得九疋亦合流三千里今将强盗九疋并于窃盗四十一疋上满五十疋处加役流其枉法并从受所监临者假如官人频受所监临财物倍得二十一疋二丈合徒一年半复频受枉法赃倍得二疋二丈亦合徒一年半今将枉法赃二疋二丈并于受所监临物二十一疋二丈总为二十四疋科徒二年其有强盗并入受所监枉枉法并从窃盗如此之类俱以重赃并从轻赃者皆同并满之法
　　注即监临主司因事受财而同事共与若一事频受及于监守频盗者累而不倍
　　疏义曰假有十人同为铸钱官司于彼受物是为因事受财十人共以钱物行求是为同事共与或断一人之事频受其财是为一事频受若当库人于所当库内若县令于其所部频盗者此等三事各累而不倍若同事别与或别事同与各依前倍论不同此例
　　其一事分为二罪罪法若等则累论
　　疏义曰一事分为二罪者假将私马直绢五疋博取官马直绢十疋依律贸易官物计其等准盗论计所利以盗论须分官马十疋出两种罪名五疋等者准盗论合徒一年五疋利者以盗论亦合徒一年累为十疋处徒一年半是也此为庶人有兼丁作法若是官人品子应赎及单丁之人用法各别假有品官贸易官物五疋是利即合免官其八品九品止有一官者免官讫仍徴铜十斤若六品以下监临官司便同自盗若将以盗五疋累于准盗五疋上从准盗作法合徒一年半累并既不加重止从一重论直取以盗五疋加凡盗二等处徒二年仍除名其品子应赎者直取五疋徒一年真役为重
　　罪法不等者则以重法并满轻法【罪法等者谓若贸易官物计其等准盗论计所利以盗论之类罪法不等者谓若请官器仗以亡失并从役伤以考校不实并从失不实之类】疏义曰假有官司非法擅赋敛于一家得绢五十疋四十五疋入官坐赋论合徒二年半五疋入私以枉法论亦合徒二年半即以入私五疋累于入官者为五十疋坐赃致罪处徒三年
　　注罪法等者谓若贸易官物计其等准盗论计所利以盗论之类
　　疏义曰贸易官物已从上解或有判事枉法后受绢十疋五疋先许是真枉法五疋先未许得枉法后然始总送更有如此等事并合累论故云之类
　　注罪法不等者谓若请官器仗以亡失并从毁伤疏义曰谓军防之所请官器仗假有一千事亡失二百事合杖八十毁伤四百事亦合杖八十故杂律云请官器仗以十分论亡失二分毁伤四分各杖八十亡失三分毁伤六分各杖一百今以亡失二百事累于毁伤四百事同毁伤六分之罪合杖一百
　　注以考校不实并从失不实之类
　　疏义曰职制律贡举非其人一人徒一年二人加一等罪止徒三年若考校不实减一等失者各减三等假有考校九人二人故不实合科杖一百七人失不实亦合科杖一百须以故不实二人并从失不实七人之上为九人失不实合徒一年又户婚律脱口以免课役一口徒一年二口加一等罪止徒三年其漏无课役口四口为一口假令脱有课役二口合徒一年漏无课役十口亦合徒一年须以有课役二口并于无课役十口之上为无课役十二口处徒一年半之类
　　累并不加重者止从重
　　疏义曰假有以私物五疋贸易官物直九疋五疋准盗合徒一年计所利四疋合杖九十罪法等者则累论以四疋累于五疋上总为九疋不加一年徒坐止从准盗处徒一年并者如前器仗亡失一分毁伤二分俱合杖六十以亡失一分并毁伤二分之上止是三分未满四分不合加罪止从亡失一分之类
　　其应除免倍没备偿罪止者各尽本法
　　疏义曰假有八品官枉法受财五疋徒二年半不枉法受财十二疋亦徒二年半窃盗二十四疋亦徒二年半监临受财三十九疋亦徒二年半又诈欺取财二十四疋亦徒二年半又坐赃四十九疋亦徒二年半倍得七十六疋二丈又请矟十张亡失一张合杖六十其赃总累为坐赃五十疋合徒三年余赃罪止不加据枉法合除名不枉法合免官盗者倍备枉法不枉法受所监临及坐赃等并没官亡失官矟备偿坐赃罪止徒三年之类如有二罪以上俱发者即先以重罪官当仍依例除免不得将为二罪唯从重论同居相为【问答一】
　　诸同居若大功以上亲及外祖父母外孙若孙之妇夫之兄弟及兄弟妻有罪相为
　　疏义曰问居谓同财共居不限籍之同异虽无服者并是若大功以上亲各依本服外祖父母外孙若孙之妇夫之兄弟及兄弟妻服虽轻论情重故有罪者并相为反报俱此等外祖不及曽髙外孙不及曽也
　　部曲奴婢为主皆勿论
　　疏义曰部曲奴婢主不为听为主非谋叛以上并不坐
　　即满露其事及擿语消息亦不坐
　　疏义曰假有铸钱及盗之类事须掩摄追收遂漏露其事及擿语消息谓报罪人所掩摄之事令得避逃亡为通相故亦不坐
　　其小功以下减凡人三等
　　疏义曰小功缌麻假有死罪藏据凡人唯减一等小功缌麻又减凡人三等总减四等犹徒二年
　　若犯谋叛以上者不用此律
　　疏义曰谓谋反谋大逆谋叛此等三事并不得相故不用相之律各从本条科断
　　问曰小功以下相减凡人三等若有漏露其事及擿语消息亦得减罪以否
　　答曰漏露其事及擿语消息上文大功以上共相容义同其于小功以下理亦不别律恐烦文故举相为例亦减凡人三等
　　官户部曲
　　诸官户部曲【称部曲者部曲妻及客女亦同】官私奴婢有犯本条无正文者各准良人
　　疏义曰官户属司农州县元无户贯部曲谓私家所有其妻通娶良人客女婢婢为之部曲之女亦是犯罪皆与官户部曲同官私奴婢有犯本条有正文者谓犯主及殴良人之类各从正条其本条无正文谓防入越度及本色相犯并诅詈祖父母父母兄姊之类各准良人之法
　　若犯流徒者加杖免居作
　　疏义曰犯徒者准无兼丁例加杖徒一年加杖一百二十一等加二十徒三年加杖二百准犯三流亦止杖二百决讫付官主不作作
　　应徴正赃及赎无财者准铜二斤各加杖十决讫付官主
　　疏义曰犯罪应徴正赃及赎无财可备者皆据其本犯及正赃准铜每二斤各加杖十决讫付官主铜数虽多不得过二百令直言正赃不言倍赃无正赃无财犹许加杖放免倍赃无财理然不坐其有财堪备者自依常律
　　若老小及废疾不合加杖无财者放免
　　疏义曰谓以上应徴赎之人若年七十以上十五以下及废疾依律不合加杖勘检复无财者并放免不徴其部曲奴婢应徴赃赎者皆徴部曲及奴婢不合徴主
　　即同主奴婢自相杀主求免者听减死一等【亲属自相杀者依常律】
　　疏义曰奴婢贱人律比畜产相杀虽合偿死主求免者听减若部曲故杀同主贱人亦至死罪主求免死亦得同减法但奴杀奴是重主求免者尚听部曲杀奴既轻主求免者亦得免既称同主即是私家若是官奴自犯不依此律
　　注亲属自相杀者依常律
　　疏义曰律云各准良人悉准良人为法既犯亲属不依求免减例
　　化外人相犯
　　诸化外人同类自相犯者各依本俗法异类相犯者以法律论
　　疏义曰化外人谓蕃夷之国别立君长者各有风俗法制不同其有同类自相犯者须问本国之制依其俗法断之异类相犯者若髙丽之与百济相犯之类皆以国家法律论定刑名
　　本条别有制
　　诸本条别有制与例不同者依本条
　　疏义曰例云共犯罪以造意为首随从者减一等鬬讼律同谋共殴伤人各以下手重者为重罪元谋减一等从者又减一等又例云九品以上犯流以下听赎又断狱律品官任流外及杂任于本司及监临犯杖罪以下依决罚例如此之类并是与例不同各依本条科断
　　即当条虽有罪名所为重者自从重
　　疏义曰依诈伪律诈自复除徒二年若丁多以免课役即从户婚律脱口法一口徒一年二口加一等罪止徒三年又诈伪律诈増减功过年限因而得官者徒一年年若因诈得赐赃重即从诈欺官私以取财物准盗论罪止流三千里之类
　　其本应重而犯时不知者依凡论本应轻者听从本疏义曰假有叔侄别处生长素不相识侄打叔伤官司推问始知听依凡人问法又如别处行盗盗得大祀神御之物如此之类并是犯时不知得依凡论悉同常盗断其本应轻者或有父不识子主不识奴殴打之后方始知悉须依打子及奴本法不可以凡鬬而论是名本应轻者听从本
　　断罪无正条
　　诸断罪而无正条其应出罪者则举重以明轻
　　疏义曰断罪无正条者一部律内犯无罪名其应出罪者依贼盗律夜无故入人家主人登时杀者勿论假有折伤灼然不坐又条盗缌麻以上财物节级减凡盗之罪若犯诈欺及坐赃之类在律虽无减文盗罪尚得减科余犯明从减法此并举重明轻之类
　　其应入罪者则举轻以明重
　　疏义曰案贼盗律谋杀期亲尊长皆斩无已杀已伤之文如有杀伤者举始谋是轻尚得死罪杀及谋而已伤是重明从皆斩之坐又例云殴告大功尊长小功尊属不得以防论若有殴告期亲尊长举大功是轻期亲是重亦不得用防是举轻明重之类
　　乗舆车驾
　　诸称乗舆车驾及御者太皇太后皇太后皇后并同疏义曰乗舆者案贼盗律盗乗舆服御物者流二千五百里若盗太皇太后皇太后皇后服御服者得罪并同车驾者依卫禁律车驾行冲队者徒一年若冲三后队亦徒一年又条防入至御在所斩至三后所亦斩是名并同
　　称制者太皇太后皇太后皇太子子令减一等疏义曰依公式令三后及皇太子行令职制律制书有所施行而违者徒二年若违三后及皇太子令各减一等之类
　　若于东宫犯失及宫卫有违应坐者亦同减例【本应十恶者虽得减罪仍从本法】
　　疏义曰于东宫犯者谓指斥东宫及对捍皇太子令使车马之属不调习驾驭之具不完牢并防入东宫宫殿门宫臣宿卫冐名相代兵仗逺身輙离职掌别处宿之类谓之为犯失者谓合和皇太子药误不如本方及封题误并守卫不觉防入东宫宫殿门如此之类谓之为失犯之与失得罪并减上台一等科断注本应十恶者虽得减罪仍从本法
　　疏义曰谓于东宫犯失准上台法罪当十恶者今虽减科仍从十恶本法
　　称期亲祖父母
　　诸称期亲及称祖父母者曽髙同
　　疏义曰称期亲者户婚律居期亲丧而嫁娶者杖一百即居曽髙丧并与期同及称祖父母者户婚律云祖父母父母在别籍异财徒三年即曽髙在别籍异财罪亦同故云称期亲及称祖父母者曽髙
　　同
　　称孙者曽同
　　疏义曰鬬讼律子孙违犯教令徒二年即曽违犯教令亦徒二年是为称孙者曽同
　　嫡孙承祖与父母同【縁坐者各从祖孙本法】
　　疏义曰依礼及令无嫡子立嫡孙即是嫡孙承祖若闻此祖丧匿不举哀流二千里故云与父母同注縁坐者各从祖孙本法
　　疏义曰依贼盗律反逆者父子年十六以上皆绞祖孙没官若嫡孙承祖没而不死故云各从祖孙本法
　　其嫡继慈母若养者与亲同
　　疏义曰嫡谓嫡母左传注云元妃始嫡夫人庶子于之称嫡继母者谓嫡母或亡或出父再娶者为继母慈母者依礼妾之无子者妾子之无母者父命为母子是名慈母非父命者依礼服小功不同亲母若养者谓无儿养同宗之子者慈母以上但论母若养者即并通父故加若字以别之并与亲同
　　称子者男女同【縁坐者女不同】
　　疏义曰称子者鬬讼律子孙违犯教令徒二年此是男女同縁坐者谓杀一家三人之类縁坐及妻子者女并得免故云女不同其犯反逆造畜蛊毒本条縁坐及女者从本法
　　称袒免以上亲者各依本服论不以尊厌及出降义服同正服
　　疏义曰皇帝防及祖免以上亲户婚律尝为祖免亲之妻而嫁娶者杖一百假令皇家絶服旁期及妇人出嫁若男子外继皆降本服一等若有犯及取防各依本服不得以尊压及出降即依轻服之法义服者妻妾为夫之长子及妇为舅姑之类相犯者并与正服同
　　称反坐罪之
　　诸称反坐及罪之坐之与同罪者止坐其罪【死者止绞而已】疏义曰称反坐者鬬讼律云诬告人者各反坐及罪之者依例云自首不实不尽以不实不尽之罪罪之坐之者依例余赃应坐悔过还主减罪三等坐之与同罪者诈伪律译人诈伪致罪有出入者与同罪止坐其罪者谓从反坐以下并止坐其罪不同真犯故死者止绞而已
　　称准枉法论准盗论之类罪止流三千里但准其罪疏义曰称准枉法论者职制律云先不许财事过之后而受财者事若枉准枉法论又条监临内强市有剰利准枉法论又称准盗论之类者诈伪律云诈欺官私以取财物准盗论杂律云弃毁符节印及门钥者准盗论如此等罪名是准枉法准盗论之类并罪止流三千里但准其罪者皆止准其罪亦不同真犯
　　并并在除免倍赃监主加罪加役流之例
　　疏义曰谓从反坐以下并不在除名免官免所居官亦无倍赃又不在监主加罪及加役流之例其本法虽不合减亦同杂犯之法减科
　　称以枉法论及以盗论之类皆与真犯同
　　疏义曰以枉法论者户婚律云里正及官司妄脱漏増减以出入课役赃重入已者以枉法论又条非法擅赋敛入私者以枉法论称以盗论之类者贼盗律云贸易官物计所利以盗论廐库律云监临主守以官物私自贷若贷人及贷之者无文记以盗论所犯并与真枉法真盗同其除免倍赃悉依正犯其以故杀伤以鬬杀伤及以奸论等亦与真犯同故云之类统摄案验为监临【问答一】
　　诸称监临者统摄案验为监临【谓州县镇戍折冲府等判官以上各于所部之内总为监临自余唯据临统本司及有所案騐者即临统其身而不管家口者奸及取财亦同监临之例】疏义曰统摄者谓内外诸司长官统摄所部者案验谓诸司判官判断其事者是也
　　注谓州县镇戍折冲府等判官以上各于所部之内总为监临
　　疏义曰此谓州县镇戍折冲府等判官以上虽有曹务职掌不同但于部内总为监临之例镇戍折冲府唯统摄身不管家口议于部内寄住及权居止兴贩等有文簿名歴在州县者亦为监临其百姓虽不附籍帐亦同监临之例
　　注自余唯据临统本司及有所案验者即临统其身而不管家口者奸及取财亦同监临之例
　　疏义曰自余为除州县镇戍折冲府以外百司总是若省台寺监及诸冲等各于临统本司之内名挂本司者并为监临若是来参事者是为案验尚书省虽管州府文案若无闗涉不得常为监临内外诸司皆准此即临统其身而不管家口者奸及取财亦同监临之例假若诸卫管府吏身官司奸府吏家口及于府吏家内取财或折冲官人人唯管冲士若奸卫士家口及于卫士家内取财皆同监临之法内外不管家口之司奸及取财皆准此
　　问曰假有主帅于所部卫士家盗物得同于监临内取财以否
　　答曰主帅于所部卫士统摄一身既非取受之财盗乃律文不摄止同常盗不是监临
　　称主守者躬亲保典为主守虽职非统典临时监主亦是
　　疏义曰主守谓行案典吏専主掌其事及守当仓库狱因杂物之类其职非统典者谓非管摄之司临时被遣监主者亦是
　　称日者以百刻
　　诸称日者以百刻计功庸者从朝至暮【役庸多者虽不满日皆并时率之】
　　疏义曰职制律官人无故不上一日笞二十须通昼夜百刻为坐计功庸者职制律监临之官私役使所监临者各计庸以受所监临财物论从朝至暮即是一日不须准百刻计之
　　注役庸多者虽不满日皆并时率之
　　疏义曰计庸多者假若役二人从朝至午为一日功或从六人经一辰亦为一日功纵使一时役多人或役一人经多皆须并时率之
　　称年者以三百六十日
　　疏义曰在律称年多据徒役此既计日不以十二月称年
　　称人年者以籍为定
　　疏义曰称人年处即须依籍为定假使貌髙年小或貌小年髙悉依籍书不合准貌籍既三年一造非造籍之嵗通旧籍计之
　　问曰依户令疑有奸欺随状貌定若犯罪者年貌悬异依依令貌定科罪以否
　　答曰令以课役生文律以定刑立制恤刑是恤貌即奸生课役稍轻故得临时貌定刑名事重上可依据籍书律令义殊不可破律从令或有状貌成人而作死罪籍年七嵗不得即科或籍年六十以上而犯死刑验其形貌不过七嵗如此事类貌状共籍年悬隔者犯流罪以上及除免官当者申尚书省量定须奏者临时奏问
　　称众者三人以上称谋者二人以上【谋状彰明虽一人同二人之法】疏义曰称众者断狱律云七品以上犯罪不拷皆据众证定刑必须三人以上始成众但称众者皆准此文称谋者贼盗律云谋杀人者徒三年皆须二人以上余条称谋者各准此例
　　注谋状彰明虽一人同二人之法
　　疏义曰假有人持刀仗入他家勘有仇嫌来欲相杀虽止一人亦同谋法故云虽一人同二人之法称加就重
　　诸称加者就重次称减者就轻次
　　疏义曰假有人犯杖一百合加一等处徒一年或应徒一年合加一等处徒一年半之类是名就重次又有犯徒一年应减一等处杖一百或犯杖一百应减一等决杖九十是名就轻次
　　唯二死三流各同为一减
　　疏义曰假有犯罪合斩从者减一等即至流三千里或有犯流三千里合例减一等即处徒三年故云二死三流各同为一减其加役流应减者亦同三流之法
　　加者数满乃坐又不得加至于死本条加入死者依本条【加入绞者不加至斩】
　　疏义曰加者数满乃坐假令犯盗少一寸不满十疋依贼盗律窃盗五疋徒一年五疋加一等为少一寸止徒一年又不得加至于死者依捕亡律宿卫人在直而亡者一日杖一百二日加一等虽无罪止之文唯合加至流三千里不得加至于死本条加入死者依本条鬬讼律殴人折二支流三千里又条云部曲殴伤良人者加凡人一等加者加入于死此是本条注加入绞者不加至斩
　　疏义曰部曲殴良人折二支已合绞坐若故殴折又合加一等今既加入于绞不合更加至斩
　　其罪止有半年徒若应加杖者杖一百应减者以杖九十为次
　　疏义曰假有县典故増囚状加徒半年县尉知而判入即以典为首合徒半年典若单丁决杖一百县尉应减一等处杖九十徴铜九斤之类
　　称道士女冠
　　诸称道士女冠者僧尼同
　　疏义曰依杂律云道士女冠奸者加凡人二等但余条唯称道士女冠者即僧尼并同诸道士女冠时犯奸还俗后事发亦依犯时加罪仍同白丁配徒不得以告牒当之
　　若于其师与伯父叔母同
　　疏义曰师谓于观寺之中亲承经教合为师主者若有所犯同伯叔父母之罪依鬬讼律詈伯叔父母者徒一年若詈师主亦徒一年余条犯师主悉同伯叔父母
　　其于弟子与兄弟之子同
　　疏义曰谓上文所解师主于其弟子有犯同俗人兄弟之子法依鬭讼律殴杀兄弟之子徒三年贼盗律云有所规求而故杀期以下卑幼者绞兄弟之子是期亲卑幼若师主因嗔竞殴杀弟子徒三年如有规求故杀者合当绞坐
　　观寺部曲奴婢于三纲与主之期亲同
　　疏义曰观有上座观主监斋寺有上座寺主都维那是为三纲其观寺部曲奴婢于三纲有犯与俗人期亲部曲奴婢同依鬬讼律主殴杀部曲徒一年又条奴婢有犯其主不请官司而杀者杖一百注云期亲杀者与主同下条部曲准此又条部曲奴婢殴主之期亲者绞詈者徒二年若三纲殴杀观寺部曲合徒一年奴婢有罪不请官司而杀者杖一百其部曲奴婢殴三纲者绞詈者徒二年
　　余道士与主之缌麻同【犯奸盗者同凡人】
　　疏义曰鬬讼律部曲奴婢殴主之缌麻亲徒一年伤重者各加凡人一等又条殴缌麻部曲奴婢折伤以上各减杀伤凡人部曲奴婢二等又条殴伤杀他人部曲减凡人一等奴婢又减一等即是观寺部曲殴当观寺余道士女冠僧尼等各合徒一年伤重各加凡人一等若殴道士等折一齿即徒二年奴婢殴又加一等徒二年半是名于余道士与主之缌麻同注犯奸盗者同凡人
　　疏义曰道士女冠僧尼犯奸盗于法最重故虽犯当观寺部曲奴婢奸盗即同凡人谓三纲以下犯奸盗得罪无别其奴婢奸盗一准凡人得罪弟子若盗师主物及师主盗弟子物等亦同凡盗之法其有同财弟子私取用者即同同居卑幼私輙用财者十疋笞十十疋加一等罪止杖一百若不满十疋者不坐

　　唐律疏义卷六
　　钦定四库全书
　　唐律疏义卷七
　　唐　长孙无忌等　撰
　　卫禁上【凡一十八条】
　　疏义曰卫禁律者秦汉及魏未有此篇晋太宰贾充等酌汉魏之律随事増损创制此篇名为宫卫律自宋洎于后周此名并无所改至于北齐将闗禁附之更名禁卫律隋开皇改为卫禁律卫者言警卫之法禁者以关禁为名但敬上防非于事尤重故次名例之下居诸篇之首
　　防入太庙门
　　诸阑入太庙及山陵兆域门者徒二年【阑谓不应入而入者】疏义曰太者大也庙者貌也言皇祖神主在于中故名太庙山陵者三秦记云秦谓天子坟云山汉云陵亦通言山陵言髙大如山如陵兆域门者孝经云卜其宅兆既得吉兆周兆以为茔域皆置宿卫防守应入出者悉有名籍不应入而入为防入各得二年徒坐其入太庙室即条无罪名依下文庙减宫一等之例减御在所一等流三千里若无故登山陵亦同太室之坐
　　越垣者徒三年太社各减一等守卫不觉减二等【守卫谓持时専当者】
　　疏义曰不从门为越垣者墙也越太庙山陵垣者各徒三年越太社垣及防入门皆减太庙一等守卫谓军人于太庙山陵太社防守宿卫者若不觉越垣及防入各减罪人罪二等守卫谓防守卫士昼夜分时専当者非持时者不坐
　　主帅又减一等【主帅谓阑监当者】
　　疏义曰主帅谓领兵宿卫太庙山陵太社三所者但当检校即坐不限官之髙下又减守卫人罪一等唯坐亲监当者
　　故纵者各与同罪【余条守卫及监门各凖此】
　　疏义曰故纵者谓知其不合入而聴入或知越垣而不禁并与犯法者同罪余条守卫宫殿及诸防禁之处皆有监门及守卫故纵不觉得罪各凖此
　　防入宫门
　　诸防入宫门徒二年【阑入宫城门亦同余条应坐者亦凖此】
　　疏义曰宫门皆有籍禁不应入而入者得徒二年嘉徳等门为宫门顺天等门为宫城门防入得罪并同余条应坐者亦凖此宫门得罪谓越垣及防禁违式冒代之类
　　殿门徒二年半持杖者各加二等【仗谓兵器杵棒之属余条称仗凖此】疏义曰太极等门为殿门防入者徒二年半持仗各加二等谓将兵器杵棒等防入宫门得徒三年防入殿门得流二千里兵器谓弓箭刀矟之类杵棒或铁或木为之皆是故云之属余条谓下文持仗及至御在所者并持仗强盗者并凖此
　　入上阁内者绞【若有仗卫同阑入殿门法其宫内诸门不立籍禁而得通内者亦准此】疏义曰上阁之内谓太极殿东为左上阁殿西为右上阁其门无籍应入者凖勑引入防入者绞若有仗卫者上阁之中不立仗卫内坐唤仗始有仗入其有不应入而入者同防入殿门徒二年半持仗者流二千里其宫内诸门不立籍禁谓肃章防化等门而得通内而輙阑入者并得绞罪若有仗卫亦同殿门法
　　若持仗及至御在所者斩【迷误者上请】
　　疏义曰谓持仗入上阁及通内诸门并不持仗而至御在所者各斩迷误谓非故阑入者上请聴勑
　　即应入上阁内但仗不入而持寸刃入者亦以阑入论疏义曰应入上阁内者谓奉勑唤仗随仗引入者得带刀子之属若仗不在内而持寸刃入者即以阑入论若非兵器杵棒之属止得绞刑持仗者斩
　　仗虽入不应带横刀而带入者减二等
　　疏义曰仗虽入上阁内不应带横刀而輙带入者减罪二等合徒三年
　　即防入御膳所者流三千里入禁苑者徒一年
　　疏义曰御膳所谓供御造食之处其门亦禁不应入而入者流三千里防入禁苑者徒一年禁苑谓御苑其门有籍禁御膳以下阑入虽即持仗及越垣罪亦不加
　　防入逾阈为限
　　诸防入者以逾阈为限至阈未逾者宫门杖八十殿门以内逓加一等
　　疏义曰阈者谓内门限阑入之人行至门限未逾过若至宫门得杖八十宫内人不应入殿门至殿门阈未逾者杖九十殿内宿卫人至上阁阈未逾者杖一百
　　其越殿垣者绞宫垣流三千里皇城减宫垣一等京城又减一等
　　疏义曰越过殿垣者无问出入俱至绞刑宫垣流三千里皇城谓朱雀等门之垣合徒三年京城谓明徳等门之垣又减一等合徒二年半
　　宫殿门无籍
　　诸于宫殿门无籍及冐承人名而入者以阑入论疏义曰应入宫殿在京诸司皆有籍其无籍应入者皆引入其无籍不得人引而诈言有籍及冒承人名而入者宫门徒二年殿门徒二年半持仗者各加二等
　　守卫不知冒名情宫门杖八十殿门以内逓加一等疏义曰守卫谓持时専当亲主籍者应入者唱名始过不知冒名情者不识其人无心私许宫门杖八十殿门以内逓加一等但云不知冒情不云不知无籍而入者但冒承人名有所凭据人难识尽是故罪轻无籍而入者凖防入不觉故纵法
　　非应宿卫自代
　　诸宿卫者以非应宿卫人名名自代及代之者入宫内流三千里殿内绞
　　疏义曰宿卫者谓大将军以下卫士以上以次当上宿卫宫殿上畨之日皆据籍书若以非应宿卫人谓非诸卫大将军军人以外冐名自代及代之者入宫内并流三千里殿内并绞
　　若以应宿卫人【谓已下直者】自代及代之者各以防入论疏义曰应宿卫人谓诸卫所管应入宫殿上畨者注云谓已下直者未当上畨人之色自代及代之者彼此各以防入罪论阑入之罪一准上法
　　主司不觉减二等知而聴行与同罪【主司谓应判遣及亲监当之官余条主司准此】
　　疏义曰主司谓折冲府及诸卫判兵之官不觉人冒名自代及代之者减所犯人罪二等若知相代之情而聴行者各与同罪若冒代之事从府而来即以府官所由为首余官节级为从坐卫官不觉逓减府官一等如相冒之罪由卫即以卫官所由为首余官节级为罪府司不坐及亲监当之官者诸卫当上人兵各有本部主帅虽从别配隶亦是监当之限余条主司准此者谓一部律内但言主司并不觉减二等知而聴行与同罪
　　因事入宫輙宿【问答一】
　　诸因事得入宫殿而輙宿及容止者各减阑入二等疏义曰因事得入宫殿者谓朝叅辞见迎输造作之类不合宿者而輙宿及宿止所宿之人各减阑入罪二等在宫内徒一年殿内徒一年半
　　即将领人入宫殿内有所迎输造作门司未受文牒而聴入及人数有剰者各以阑入论至死者加役流疏义曰将领人入宫殿有所迎出有所输送造作谓宫内营造门司皆须得牒然后聴入若未受文牒而輙聴入及所入人数有剰者门司各以阑入论若入上阁内及御在所应至死者门司各加役流
　　将领主司知者各减防入罪一等入者知又减五等不知者不坐
　　疏义曰将领主司谓领人迎输造作知门司未受文牒及人数有剰而领入者各减防入罪一等宫内徒一年半殿内徒二年入上阁内及至御在所流三千里入者知又减五等称又者谓减将领者罪五等不知情入者不坐
　　问曰将领主司知者减防入罪一等不言不知若有不知而领入者合得何罪
　　答曰上条冒名相代各以防入罪论主司不觉减二等注云余条主司凖此明将领主司不知得减知情二等上既有例故不生文
　　无着籍入宫殿
　　诸应入宫殿未着门籍而入虽有长籍但当下直而輙入者各减防入五等
　　疏义曰应入宫殿在京诸司入宫殿者皆着门籍若未着门籍而輙入或虽有长籍谓宿卫长上人虽一日上两日下皆有长籍当下之日未合入宫殿但当下直而輙入各减防入罪五等
　　即宿次未到而輙宿及籍在东门而从西门入者又减二等
　　疏义曰即宿次未到者谓应供奉之官及内官当直各有宿次其宿次未到而輙宿及籍在东门而从西门入者依令非应从正门入者各从便门着籍假如西门有籍而从东门入或侧门有籍而从正门入各又减罪二等谓减防入罪七等
　　宫殿作罢不出
　　诸在宫殿内作罢而不出者宫内徒一年殿内徒二年御在所者绞【辟仗应出而不出者亦同】
　　疏义曰在宫殿内作罢者丁夫杂匠之徒作了其有应出不出者宫内徒一年殿内徒二年御在所者绞若有辟仗应出者并即须出有不出者得罪与御在所同
　　问曰在宫殿内及御在所作罢不出律有正文若在上閤内不出律既无文若为处断
　　答曰上閤之内例与辟仗所同应出不出此条无文者为上文注云辟仗应出不出与御在所同上閤内有宫人同御在所合绞御不在又无宫人减二等
　　不觉及迷误者上请
　　疏义曰营作之所院宇或别不觉众出或迷误失道错向别门非故不出皆得上请
　　将领主司知者与同罪不知者各减一等【辟仗主司搜人不尽者各准此】
　　疏义曰将领主司谓领人入者若知有人不出不即言者与不出人同罪其不知有人不出者各减一等谓御所宫殿内各得减一等辟仗主司谓领人搜索辟仗者其辟仗内有人不出各凖将领主司之罪故云各凖此
　　若于辟仗内误遗兵仗者杖一百【弓箭相须乃坐】
　　疏义曰辟仗之内人皆出尽所有兵器亦不合留或有误遗兵仗者合杖一百兵仗之法应须堪用或遗弓无箭或遗箭无弓俱不得罪故云弓箭相须乃坐问曰误遗弩弓无箭或遗箭无弩或有楯而无矛各得何罪
　　答曰弓箭相须乃坐弩箭无弓与常箭不别有弩弓无箭亦非兵仗之限楯则独得无用亦与有弓无箭义同
　　登髙临宫中
　　诸登髙临宫中者徒一年殿中加二等
　　疏义曰宫殿之所皆不得登髙临视若视宫中徒一年视殿中徒二年
　　若于宫殿中行御道者徒一年【有横道及门仗外越过者非】
　　疏义曰宫殿中当正门为御道人臣并不得行其在宫殿中及宫城中而行御道者各徒一年若有横道殿前即有横堦殿内亦有横道殿门宫门内外立仗之处仗外虽无横道越过者无罪
　　宫门外者笞五十误者各减二等
　　疏义曰嘉徳等门为宫门顺天等门为宫城门凖例宫城门有犯与宫门同今云宫门外者即顺天门外行御道者得笞五十误者各减二等谓从殿中至宫门外误行御道者各得减二等其登髙临宫殿中有误者亦减罪二等
　　宿卫被奏劾
　　诸宿卫人被奏劾者本司先收其仗违者徒一年【谓在宫殿中直者】
　　疏义曰宿卫人谓卫士以上诸卫大将军以下有犯法被奏劾者本司谓当卫主司及主帅等先收其仗违而不収者得徒一年本司及主帅各以所管应収仗而不収者一人得罪谓在宫殿中当上直者宫外宿不在此限
　　应出宫殿輙留
　　诸应出宫殿而门籍已除輙留不出及被告劾已有公文禁止籍虽未除不得辄入宫殿犯者各以防入论疏义曰应出宫殿谓故住行使假患畨下事故等依令门籍当日即除门籍已除其人輙留不出虽无假患等事及被告劾已有文牒令禁止籍虽未除皆不得輙入宫殿如有犯者各以防入论
　　防入非御在所
　　诸犯防入宫殿非御在所者各减一等无宫人处又减一等【入上閤内有宫人者不减】
　　疏义曰诸条称防入宫殿得罪者其宫殿之所御若不在各得减防入罪一等虽是宫殿见无宫人又得减罪一等假若在外诸宫有宿卫人防守而防入合徒一年之类若入上閤内有宫人虽非御在所亦合绞无宫人处亦减二等
　　即虽非防入輙私共宫人言语若亲为通传书信及衣物者绞
　　疏义曰文云虽非阑入即是得应入宫之人不得私与宫人言语其亲为通传书信衣服者谓亲于宫人处领得书信衣物将出及将外人书信衣物付与宫人讫者并得绞坐
　　已配仗卫回改
　　诸宿卫人已配仗卫而官司輙回改者杖一百若不依职掌次第擅配割及别驱使者罪亦如之
　　疏义曰依式卫士以上应当畨宿卫者皆当卫见在长官割配于职掌之所各依仗卫次第坐立此即职掌已定若官司无故輙回改者合杖一百应须回改者不坐若不依职掌次第而擅配隶乖于式文及将别处驱使者亦各杖一百其有私使计庸重者从重论
　　奉勑夜开宫殿门
　　诸奉勑以合符夜开宫殿门符虽合不勘而开者徒三年若勘符不合而为开者流二千里其不承勑而擅开闭者绞
　　疏义曰奉勑以合符夜开宫殿门依监门式受勑人具録湏开之门并入出人帐宣勑送中书中书宣送门下其宫内诸门城门即与见直诸卫及监门大将军将军中郎将郎将折冲果毅内各一人俱诣閤覆奏御注聴即请合符门钥监门官司先严门仗所开之门内外并立队燃炬火对勘符合然后开之符虽合不勘而开者徒三年若勘符不合即合执奏不奏而为开者流二千里其不承勑而擅开闭者俱合绞罪
　　若错符错下键及不由钥而开者杖一百即应闭忘误不下键应开毁管键而开者徒一年
　　疏义曰若错符谓非所开闭之符及错下键谓不依常法及不由钥而开谓不用钥而得闭者此三事各合杖一百即应闭忘误不下键及应开毁管键而开者各徒一年谓牝者为管牡者为键
　　其皇城门减宫门一等京城门又减一等
　　疏义曰皇城门谓朱雀等门从合符夜开以下得罪各减宫门一等其京城门谓明徳等门亦从合符夜开以下得罪各减皇城门一等
　　即宫殿门闭讫而进钥违迟者殿门杖一百经宿加一等每经一宿又加一等宫门以外逓减一等其开门出钥迟又各逓减进钥一等
　　疏义曰依监门式驾在大内宫城门及皇城门钥匙每去夜八刻出闭门二更二进入京城门钥每去夜十三刻出闭门二更二进入违此不进是名进钥违迟殿门杖一百经宿加一等合徒一年每经一宿又加一等既无罪止之文加至流三千里宫门以外逓减一等者即宫门及宫城门进钥违迟亦合杖九十经宿杖一百每经一宿又加一等罪止徒三年皇城门杖八十罪止徒二年半京城门杖七十罪止徒二年其开门出钥迟者依监门式宫城门及皇城门四更二出钥开门京城门四更一出钥开门违式出钥迟者各逓减进钥一等即是殿门杖九十宫门及宫城门杖八十皇城门杖七十京城门杖六十驾在大明兴庆宫及东都进请钥匙依式各有时刻违者并依此科罪
　　夜禁宫殿出入
　　诸于宫殿门虽有籍皆不得夜出入若夜入者以防入论无籍入者加二等即持仗入殿门者绞夜出者杖八十
　　疏义曰于宫殿门有籍之人唯合昼曰入出若因夜开闭而輙入者以防入论无籍夜入者加二等即持仗入殿门者绞有籍无籍等夜出宫殿门俱杖八十
　　若得出入者剰将人出入各以其罪罪之被将者知情各减一等不知情不坐
　　疏义曰谓奉勑聴入出之人剰将人入出者各以其罪罪之有籍者以防入论无籍者加二等将出者杖八十被将者知情谓被将之人知剰将之情各减前所将罪一等不知情者不坐
　　向宫殿射【问答一】
　　诸向宫殿内射【谓箭力所及者】宫垣徒二年殿垣加一等箭入者各加一等即箭入上閤内者绞御在所者斩
　　疏义曰射向宫垣得徒二年殿垣徒二年半箭入者宫内徒二年半殿内徒三年即箭入上閤内者绞御在所者斩谓御在所宫殿若非御在所各减一等无宫人处又减一等皆谓箭及宫殿垣者若箭力应及宫殿而射不到者从不应为重不应及者不坐问曰何以知是御在所宫殿
　　答曰向宫垣射得徒二年殿垣徒二年半凖其得罪与防入正同上条防入宫殿非御在所各减一等无宫人又减一等即验车驾不在又无宫人防入上閤者合徒三年此条箭入上閤绞御在所斩得罪既同防入明为御在宫中御若不在皆同上条减法箭入宫中徒一年半殿中徒二年入上閤内徒三年
　　放弹及投瓦石者各减一等【亦谓人力所及者】
　　疏义曰放弹及投瓦石比箭罪轻放向宫垣徒一年半向殿垣徒二年入宫内徒二年殿内徒二年半入上閤内及御在所流三千里是为各减一等亦谓人力所及者据弹及投瓦石及宫殿方始得罪如应及不到亦从不应为重上减一等
　　杀伤人者以故杀伤论
　　疏义曰射及放弹若投瓦石有杀伤人者以故杀伤论杀人者斩伤人者加鬭杀伤一等
　　即宿卫人于御在所误防刀子者绞左右并立人不即执捉者流三千里
　　疏义曰宿卫人常执兵仗得带刀子若在御所者非勑遣用不得輙防刀子其有误防者绞左右并立人见其误防皆须执捉不即执捉者流三千里若有别勑处分令用及仗内赐食者不坐但举宿卫人为例者明余人在御所亦不得误防刀子其有误防及傍人不即执捉一凖宿卫人罪
　　车驾行冲队
　　诸车驾行冲队者徒一年冲三卫仗者徒二年【谓入仗队间者】疏义曰车驾行幸皆作队仗若有人冲入队间者徒一年冲入仗间徒二年其仗卫主司依上例故纵与同罪不觉减二等
　　误者各减二等
　　疏义曰若有人误入队间得杖九十误入仗间得徒一年
　　若畜产唐突守卫不备入宫门者杖一百冲仗卫者杖八十
　　疏义曰畜产唐突谓走逸入宫门守卫不备者杖一百入宫城门罪亦同若入殿门律更无文亦同宫门之坐冲仗卫者杖八十仗卫者在宫殿及驾行所得罪并同
　　宿卫上畨不到【问答二】
　　诸宿卫人应上畨不到及因假而违者一日笞四十三日加一等过杖一百五日加一等罪止徒二年
　　疏义曰宿卫人应上畨而不到及因得假而违者一日笞四十三日加一等满十九日合杖一百若过杖一百五日加一等罪止徒二年计三十四日即当罪止
　　问曰假有宿卫人畨期五日未满因一日假遂违不上为当止得四日违罪唯复累至罪止而科
　　答曰畨期有限限内有故须请假日满即须赴畨违假不上凖日科断其人四日之外即当下直下日不劳请假岂合计日累科四日之外明知不坐
　　又问应上不到因假而违者并罪止得徒二年若凖三十四日罪止便是月畨之外今解下畨之日不坐恐理未尽
　　答曰依式三卫去京二千里外六十日上岭南为季上三十四日罪止为包逺道生文















　　唐律疏义卷七
　　钦定四库全书
　　唐律疏义卷八
　　唐　长孙无忌等　撰
　　卫禁下【凡一十五条】
　　宿卫兵仗
　　诸宿卫者兵仗不得逺身违者杖六十若輙离职掌加一等别处宿者又加一等主帅以上各加二等
　　疏义曰兵仗者谓横刀常带其甲矟弓箭之类有时应执者者并不得逺身不应执带者常自近身輙逺身者各杖六十其职掌之处依次坐立輙离职掌加一等合杖七十即于别处宿者又加一等合杖八十主帅以上各加二等称主帅以上谓队副以上至大将军以下兵仗逺身杖八十輙离职掌杖九十别处宿者杖一百是各加二等
　　行宫营门
　　诸行宫外营门次营门与宫门内同营牙帐门与殿门同御幕门与上閤同至御所依上条
　　疏义曰行宫谓车驾行幸及所至安置之处外营门次营门与宫门同防入者得徒二年内营牙帐门与殿门同防入者得徒二年半御幕门与上閤同防入者绞至御在所依上条合斩自余诸犯或以防入论及应加减者并同正宫殿之法
　　宫内外行夜
　　诸宫内外行夜若有犯法行夜主司不觉减守卫者罪二等
　　疏义曰宫内外行夜并置铺持更即是守卫者又有探更行更之人此行夜者若当探行之处有犯法者行夜主司不觉减守卫者罪二等谓上条防入及越垣守卫不觉减二等注云守卫谓持时専当者行夜主司不觉犯法皆减此持时専当人罪二等
　　犯庙社禁苑罪名
　　诸本条无犯庙社及禁苑罪名者庙减宫一等社减庙一等禁苑与社同
　　疏义曰防入庙社及禁苑本条各有罪名其不立罪名之处谓防入至阈未逾因入輙宿之类各随轻重庙减宫一等社减庙一等禁苑与社同
　　即向庙社禁苑射及放弹投瓦石杀伤人者各以鬭杀伤论至死者加役流
　　疏义曰庙社及禁苑非人射及放弹投瓦石之所若有輙向射及放弹投瓦石杀伤人者各依闘杀伤人罪法若箭伤徒二年瞎一目徒三年之类至死者唯处加役流
　　即箭至队仗若辟仗内者绞
　　疏义曰驾行皆有队仗或辟仗而行忽有人射箭至队仗所及至辟仗内者各得绞罪
　　宫门等冒名守卫【问答一】
　　诸于宫城门外若皇城门守卫以非应守卫人冒名自代及代之者各徒一年
　　疏义曰谓宫城门外队仗及傍城助铺所及朱雀等门所有守卫之处以非应守卫人冒名自代若代之者各得徒一年
　　以应守卫人代者各杖一百京城门各减一等
　　疏义曰谓以当色下直非当上之人自代及代之者各杖一百京城门各减一等者谓明徳等诸门非应守卫人自代从一年徒上减一等以应守卫人自代从一百杖上减一等
　　其在诸处守当者各又减二等余犯应坐者各减宿卫罪三等
　　疏义曰其在诸处谓非皇城京城等门自余内外捉道守铺及别守当之处相冐代者各减京城二等以非应守卫人自代及代之者各杖八十以应守卫人自代及代之者各杖七十余犯应坐者谓相冒代之外余犯或兵仗逺身輙离职掌及擅配割或别驱使之类本条应坐者各减宿卫人罪三等若逃走违畨不在减例
　　问曰宿卫人以非应宿卫人冐名自代及代之者入宫内流三千里殿内绞若未入宫殿内事发合得何罪
　　答曰以非应宿卫人自代重于防入之罪若未至职掌之处事发在宫殿内止依阑入宫殿而科如未入宫门事发律无正条宜依不应为重杖八十其在宫外诸处冐代未至职掌处从不应为轻笞四十越州镇戍等垣城
　　诸越州镇戍城及武库垣徒一年县城杖九十【皆谓有门禁者】疏义曰诸州及镇戍之所各自有城若越城及武库垣者各合徒一年越县城杖九十纵无城垣篱栅亦是注云皆谓有门禁者其州镇戍在城内安置若不越城直越州镇垣者止同下文越官府廨垣之罪
　　越官府廨垣及坊市垣篱者杖七十侵壊者亦如之【从沟渎内出入者与越罪同越而未过减一等余条未过准此】
　　疏义曰官府者百司之称所居之处皆有廨垣坊市者谓京城及诸州县等坊市其廨院或垣或篱輙越过者各杖七十侵谓侵地壊谓壊城及廨宇垣篱亦各同越罪故云亦如之
　　注从沟渎内出入者与越罪同越而未过减一等余条未过凖此
　　疏义曰沟渎者通水之渠从此渠而入出亦得越罪越而未过或在城及垣篱上或在沟渎中间未得过者从越州城以下各得减一等余条未过凖此者谓越皇城京城宫殿垣及闗津应禁之处未过者各得减罪一等
　　即州镇闗戍城及武库等门应闭忘误不下键若应开毁管键而开者各杖八十
　　疏义曰州镇闗戍城武库各有禁门应闭皆须下键其忘误不下键若应开毁管键而开者各得杖八十
　　错下键及不由钥而开者杖六十余门各减二等疏义曰错下键谓管键不相当者及不由钥而开者谓不用钥而开各杖六十余门谓县及坊市之类官有门禁者若应闭忘误不由键应开毁管键而开各杖六十错下键及不由钥而开各笞四十故云余门各减二等
　　若擅开闭者各加越罪二等即城主无故开闭者与越罪同未得开闭者各减已开闭一等【余条未得开闭凖此】
　　疏义曰擅谓非时而开闭者州及镇戍武库门而有非时擅开闭者加越罪二等处徒二年县城以下擅开闭者并加越罪二等城主无故开闭者谓州县镇戍等长官主执钥者不依法式开闭与越罪同其坊正市令非时开闭坊市门者亦同城主之法州县镇戍城门各徒一年自县城以下悉与越罪同既主城主无故开闭即是有故许开若有警急驿使及制勑事速非时至州县者城主验实亦得依法为开又依监门式京城每夕分街立铺持更行夜鼓声絶则禁人行晓鼓声动即聴行若公使赍文牒者聴其有婚嫁亦聴注云须得县牒丧病须相告赴求访医药赍本坊文牒者亦聴其应聴行者并得为开坊市门若有警急及收掩虽州县亦非时而开未得开闭者谓未通人行者为未开尚得人行者为未闭各减已开闭一等余条谓宫殿门以下有门禁之类未得开闭者皆凖此减一等
　　私度闗
　　诸私度闗者徒一年越度者加一等【不由门为越】
　　疏义曰水陆等闗两处各有门禁行人来徃皆有公文谓驿使验符劵传送据逓牒军防丁夫有总歴自余各请过所而度若无公文私从闗门过合徒一年越度者谓闗不由门津不由济而度者徒一年半
　　已至越所而未度者减五等【谓已到官司应禁约之处余条未度凖此】疏义曰水陆闗栈两岸皆有防禁越度之人已至官司防禁之所未得度者减越度五等合杖七十余条未度凖此者谓城及垣篱縁邉闗塞有禁约之处已至越所而未度者皆减已越罪五等若越度未过者凖上条减一等之例
　　即被枉徒罪以上抑屈不申及使人覆讫不与理者聴于近闗州县具状申防所在官司即凖状申尚书省仍逓送至京若无徒以上罪而妄陈者即以其罪罪之官司抑而不送者减所诉之罪二等
　　疏义曰闗外有人被官司枉断徒罪以上其除免之罪本坐虽不合徒亦同徒罪之法抑屈不申及使人覆讫不与理者文称及者使人未覆亦聴于近闗州县具状申诉所在官司谓近闗州县即凖状申尚书省仍逓送至京若勘无徒以上罪而妄诉者妄诉徒流还得徒流妄诉死罪还得死罪妄诉除免皆凖比徒之法谓元无本罪而妄诉者若实有犯断有出入而诉不平者不当此坐其应禁及散送并依所诉之罪凖令逓之若官司抑而不送者减所诉之罪二等谓枉得死罪官司不送合徒三年之类
　　不应度闗
　　诸不应度闗而给过所【取而度者亦同】若冐名请过所而度者各徒一年
　　疏义曰不应度闗者谓有征后畨期及罪谴之类皆不合輙给过所而官司輙给及身不合度闗而取过所度者若冒他人名请过所而度者各徒一年
　　即以过所与人及受而度者亦凖此
　　疏义曰以所请得过所而转与人及受他人过所而承度者亦徒一年但律文皆云度者得徒一年明知未度者不合徒坐若闗司未判过所以前凖越闗未度各减五等之例若已判过所未出闗门同未过各减一等其与过所人既因度成罪前人未度亦同减科不应给过所而给者不在减例
　　若家人相冒杖八十主司及闗司知情各与同罪不知情者不坐即将马越度冐度及私度者各减人二等余畜又减二等【家畜相冒者不坐】
　　疏义曰家人不限良贱但一家之人相冒而度者杖八十既无各字被冒名者无罪若冐度私度越度事由家长处分家长虽不行亦独坐家长此是家人共犯止坐尊长之例主司谓给过所曺司及闗司知冒度之情各同度人之罪不知冒情主司及闗司俱不坐将马越度冒度私度各减人二等者越度杖一百冒度私度杖九十余畜又减二等者除马之外应请过所者并为余畜越度杖八十私度冒度杖七十其家畜相冒者谓毛色齿嵗不同相冒并不得罪也闗津留难
　　诸闗津度人无故留难者一日主司笞四十一日加一等罪止杖一百
　　疏义曰闗谓判过所之处津直度人不判过所者依令各依先后而度无故留难不度者一日主司笞四十主司谓闗津之司一日加一等七日罪止杖一百此谓非公之人若军务急速而留难不度致稽废者自从所稽废重论
　　私度有他罪
　　诸私度有他罪重者主司知情以重者论不知情者依常律
　　疏义曰私度者谓无过所从闗门私度止徒一年或有避死罪逃亡别犯徒以上罪是名有他罪重闗司知情者以故纵罪论各得所度人重罪不知情者依常律谓不知罪人别犯之情者依常律不觉故纵之法
　　人兵度闗妄度
　　诸领人兵度闗而别人妄随度者将领主司以闗司论闗司不觉减将领者罪一等知情者各依故纵法有过所者闗司自依常律将领主司知情减闗司故纵罪一等不知情者不坐
　　疏义曰凖令兵马出闗者依本司连写勑符勘度入闗者据部领兵将文帐检入而别有人妄随度者罪在领兵官司故云将领主司以闗司论知情与同罪不觉减二等若知别有重罪亦依重罪科之闗司不觉者谓闗司承将领者文簿不觉别人随度者减将领者一等谓减度者罪三等知情者各依故纵法称各者将领主司及闗司俱得度人之罪有过所者闗司判度自依常律不减将领主司之罪若将领主司知情减闗司故纵罪一等不知情者不坐
　　赍禁私物度闗
　　诸赍禁物私度闗者坐贜论贜轻者从私造私有法疏义曰禁物者谓禁兵器及诸禁物并私家不应有者私将度闗各计贜数从坐贜科罪十疋徒一年十疋加一等罪止徒三年凖贜轻者从私造私有法擅兴律私有甲一领弩三张流二千里矟一张徒一年半私造者各加一等假令私将矟度闗平贜直绢三十疋即从坐贜科徒二年不计矟为罪将甲一领度闗从私有法流二千里即不计贜而断
　　若私家之物禁约不合度闗而私度者减三等
　　疏义曰依闗市令锦绫罗縠防绵绢布牛尾真珠金银铁并不得度西邉北邉诸闗及至縁邉诸州兴易从锦绫以下并是私家应有若将度西邉北邉诸闗计贜减坐贜罪三等其私家不应有虽未度闗亦没官私家应有之物禁约不合度闗已下过所闗司捉获者其物没官若已度闗及越度被人糺获三分其物二分赏捉人一分入官
　　越度縁邉闗塞
　　诸越度縁邉闗塞者徒二年共化外人私相交易若取与者一尺徒二年半三疋加一等十五疋加役流疏义曰縁邉闗塞以隔华夷其有越度此闗塞者得徒二年以马越度凖上条减人二等合徒一年余畜又减二等杖九十但以縁邉闗塞越罪故重若从闗门私度人畜各与余闗罪同若共化外蕃人私相交易谓市买博易或取蕃人之物及将物与蕃人计贜一尺徒二年半三疋加一等十五疋加役流
　　私与禁兵器者绞共为婚姻者流二千里未入未成者各减三等即因使私有交易者凖盗论
　　疏义曰越度縁邉闗塞将禁兵器私与化外人者绞共为婚姻者流二千里其化外人越度入境与化内交易得罪并与化内人越度交易同仍奏聴勑出入国境非公使者不合故但云越度不言私度若私度交易得罪皆同未入者谓禁兵器未入减死三等得徒二年半未成者谓婚姻未成减流三等得徒二年因使者谓因公使入蕃蕃人因使入国私有交易者谓市买博易各计贜凖盗论罪止流三千里若私与禁兵器及为婚姻律无别文得罪并同越度私与禁兵器共为婚姻之罪又凖别格诸蕃人所娶得汉妇女为妻妾并不得将还蕃内又凖主客式蕃客入朝于在路不得与客交杂亦不得令客与人言语州县官人若无事亦不得与客相见即是国内官人百姓不得与客交闗私作婚姻同上法如是蕃人入朝聴住之者得娶妻妾若将还蕃内以违勑科之
　　縁邉城戍
　　诸縁邉城戍有外奸内入【谓非众成师旅者】内奸外出而望者不觉徒一年半主司徒一年【谓内外奸人出入之路闗于望者】疏义曰国境縁邉皆有城戍式遏防盗预备不虞其有外奸内入谓蕃人为奸或行间谍之类注云谓非众成师旅者依周礼五百人为旅二千五百人为师此谓小小奸防抄掠者若陈师旅自依擅兴律连接防贼被遣斥不觉贼来徒三年有内奸外出者谓国内人为奸出向化外或荒海之畔幽险之中望之人不觉有奸入出合徒一年半虽非望者但是城戍主司不觉得徒一年谓内外奸人出入之路闗于望者目所堪见为闗谓在望之内也
　　其有奸人入出力所不敌者传告比近城戍若不速告及告而稽留不即共捕致失奸防者罪亦如之
　　疏义曰其有奸人入出所经城戍皆即捕之若力所不敌者即须传告比近城戍令共捕逐若不速告及告而稽留不即共捕致失奸防者并徒一年
　　烽不警
　　诸烽不警令防贼犯邉及应举烽燧而不举应放多烽而放少烽者各徒三年
　　疏义曰烽谓从縁邉置烽连于京邑烽燧相应以备非常放烽多少具在别式望不举是名不警若令蕃防犯塞外贼入邉及应举烽燧而不举应放多烽而放少烽者各徒三年
　　若放烽已讫而前烽不举不即往告者罪亦如之以故陷败户口军人城戍者绞
　　疏义曰依职方式放烽讫而前烽不举者即差脚力往告之不即告亦徒三年故云亦如之以故陷败谓从烽不警及应举烽燧而不举或应放多烽而反放少烽或放烽讫而前烽不举不即往告等以故防败户口或是军人及城戍者各得绞罪
　　即不应举烽燧而举若应放少烽而放多烽及绕烽二里内輙放烟火者各徒一年
　　疏义曰依式望见烟尘即举烽燧若无事故是不应举若应放烽少而放多烽及绕烽二里内皆不得有烟火谓昼放烟夜放火者自不应举烽燧而举以下三事各徒一年放烽多少具在式文其事隐秘不可具引如有犯者临时据式科断






　　唐律疏义卷八
<史部,政书类,法令之属,唐律疏义>
　　钦定四库全书
　　唐律疏义卷九
　　唐　长孙无忌等　撰
　　职制上【凡二十三条】
　　疏义曰职制律者起自于晋名为违制律爰至髙齐此名不改隋开皇改为职制律言职司法制备在此篇宫卫事了设官为次故在卫禁之下
　　官有员数
　　诸官有员数而署置过限及不应置而置【谓非奏授者】一人杖一百三人加一等十人徒二年
　　疏义曰官有员数谓内外百司杂任以上在令各有员数而署置过限及不应置而置谓格令无员妄相署置注云谓非奏授者即是视六品以下及流外杂任等所司判补一人杖一百三人加一等十人徒二年若是应奏授诈而不实者从诈假法如不合置官而故剩奏授者从上书诈不实论
　　后人知而聴者减前人署置一等规求者为从坐被征须者勿论即军务要速量事权置者不用此律
　　疏义曰前人署置过限及不应置而置后人知其剩员而聴任者减初置人罪一等谓一人杖九十四人以上杖一百七人以上徒一年十人徒一年半规求者为从坐谓人自规求而任者为初置官从坐合杖九十被征须者谓被征召而补者勿论即军务要速量事权置者谓行军之所须置权官不当署置之罪故云不用此律
　　贡举非其人
　　诸贡举非其人及应贡举而不贡举者一人徒一年二人加一等罪止徒三年【非其人谓徳行乖僻不如举状者若试不及第减二等率五分得三分及第者不坐】
　　疏义曰依令诸州岁别贡人若别勑令举及国子诸馆年常送省者为举人皆取方正清循名行相副若徳行无闻妄相推荐或才堪利用蔽而不举者一人徒一年二人加一等罪止徒三年注云非其人谓徳行乖僻不如举状者若使名实乖违即是不如举状纵使试得及第亦退而获罪如其徳行无亏唯只防不及第减乖僻者罪二等率五分得三分及第者不坐谓试五得三试十得六之类所贡官人皆得免罪若贡五得二科三人之罪贡十得三科七人之罪但有一人徳行乖僻不如举状即以乖僻科之纵有得第者多并不合共相凖折
　　若考校课试而不以实及选官乖于举状以故不称职者减一等【负殿应附而不附及不应附而附致考有陞防者罪亦同】
　　疏义曰考校谓内外文武官僚年终应考校功过者其课试谓贡举之人艺业技能依令课试有数若其官司考试不以实及选官乖于所举本状以故不称职者谓不习典宪任以法官明练经史授之武职之类各减贡举非其人罪一等负殿应附不附者依令私坐每一斤为一负公罪二斤为一负各十负为一殿校考之日负殿皆悉附状若故违不附及不应附而附者谓防别勑放免或经恩降公私负殿并不在附限若犯免官以上及赃贿入已恩前狱成仍附景迹除此等罪并不合附而故附致使考校有陞降者得罪亦同谓与考校课试不实罪同亦减贡举非其人罪一等
　　失者各减三等【余条失者凖此】承言不觉又减一等知而聴行与同罪
　　疏义曰失者各减三等谓意在堪贡心不渉私不审徳行有亏得减故罪三等自试不及第以下应附不附以上失者又各减三等余条失者凖此谓一部律内公事错失本条无失减之文者并凖此减三等承言不觉亦从贡举以下承校试人言不觉差失从失减三等上更减一等故云又减一等知而聴行亦从贡举以下知非其人或试不及第考校课试知其不实或选官乖状各与同罪谓各与初试者同罪刺史县令私出界
　　诸刺史县令折冲果毅私自出界者杖一百【经宿乃坐】疏义曰州县有境界折冲府有地不因公事私自出境界者杖一百注云经宿乃坐既不云经日即非百刻之限但是经宿即合此坐
　　在官应直不直【问答一】
　　诸在官应直不直应宿不宿各笞二十通昼夜者笞三十
　　疏义曰依令内外官应分番宿直若应直不直应宿不宿书夜不相湏各笞二十通昼夜不直者笞三十
　　若防不到者一防笞十【一日之防限取二防为坐】
　　疏义曰内外官司应防检者或数度频防防即不到者一防笞十注云一日之防限取二防为坐谓一日之内防检虽多止据二防得罪限笞二十若全不来上计日以无故不上科之
　　问曰二日以上日别常向曹司曹司防检每防不到若科无故不上即是日别常来若以累防科之罪又重于不上假有十日之内日别皆来每防不到欲科何罪
　　答曰八品以下频防不到便是已发更犯合重其事累防科之如非流内之人自须当日决放初虽累防罪重防多不至徒刑计日不上初轻日多即至徒坐所以日别上者据防全不来者计日以此处断实允刑名
　　官人无故不上
　　诸官人无故不上及当畨不到【虽无官品但分畨上下亦同下条凖此】疏义曰官人者谓内外官人无故不上当畨不到谓分畨之人应上不到注云虽无官品谓但在官分畨者得罪亦同官人之法下条凖此者谓之官限满不赴及官人从驾稽违及从而先还虽无官品亦同官人之法
　　若因暇而违者一日笞二十三日加一等过杖一百十日加一等罪止徒一年半边要之官加一等
　　疏义曰官人以下杂任以上因给暇而故违并一日笞二十三日加一等二十五日合杖一百三十五日徒一年四十五日徒一年半边要之官谓在縁边要重之所无故不止以下各加罪一等
　　之官限满
　　诸之官限满不赴者一日笞十十日加一等罪止徒一年即代到不还减二等
　　疏义曰依令之官各有装束程限限满不赴一日笞十十日加一等罪止徒一年其替人已到淹留不还凖不赴任之程减罪二等其有田苖者依令聴待收田讫发遣无田苗者依限须还
　　官人从驾稽违
　　诸官人从驾稽违及从而先还者笞四十三日加一等过杖一百十日加一等罪止徒二年侍臣加一等疏义曰官人谓百官应从驾者流外以下应从人亦同官人之罪其书吏书僮之类差逐官人者不在此限其有稽违不到及从而先还者虽不满日笞四十三日加一等过杖一百十日加一等罪止徒二年侍臣谓中书门下省五品以上依令应侍从者加罪一等
　　大祀不预申期
　　诸大祀不预申期及不颁所司者杖六十以故废事者徒二年
　　疏义曰依令大祀谓天地宗庙神州等为大祀或车驾自行或三公行事斋官皆散斋之日平明集省受誓诫二十日以前所司预申祠部祠部颁告诸司其不预申期及不颁下所司者杖六十即虽申及颁下事不周悉所坐亦同以故废祠祀事者所由官司徒二年应连坐者各依公坐法节级得罪
　　牲牢玉帛之属不如法杖七十阙数者杖一百全阙者徒一年【全阙谓一坐】
　　疏义曰牲谓牛羊豕牢者牲之体玉谓苍璧祀天璜琮祭地五方上帝各依方色帛谓币帛称之属者谓黍稷以下不依礼令之法一事有违合杖七十一事阙少合杖一百坐全阙合徒一年其本是中小祀虽从大祀受祭若有少阙各依中小祀逓减之法阙坐更多罪不过此余祀阙坐皆凖此
　　即入散斋不宿正寝者一宿笞五十致斋不宿本司者一宿杖九十一宿各加一等中小祀逓减二【凢言祀者祭享同余条中小祀凖此】
　　疏义曰依令大祀散斋四日致斋三日中祀散斋三日致斋二日小祀散斋二日致斋一日散斋之日斋官书理事如故夜宿于家正寝不宿正寝者一宿笞五十一宿加一等其无正寝者于当家之内余斋房内宿者亦无罪皆不得预秽恶之事故礼云三日斋一日用之犹恐不敬致斋者両宿宿本司一宿宿祀所无本司及本司在皇城外者皆于郊社太庙宿斋若不宿者一宿杖九十一宿加一等通上散斋故云各加一等中小祀者谓社稷日月星辰岳镇海渎帝社等为中祀司中司命风师雨师诸星山林川泽之属为小祀从大祀以下犯者中祀减大祀二等小祀减中祀二等故云各逓减二等
　　注凢言祀者祭享同余条中小祀凖此
　　疏义曰依祠令在天称祀在地为祭宗庙名享今直举祀为例故曰凡言祀者祭享同余条中小祀凖此但在中祀有犯皆减大祀二等小祀有犯皆减中祀二等谓下条大祀在散斋吊防问疾盗律盗大祀神御物之类本条无中小祀罪名者凖此逓减
　　大祀散斋吊防
　　诸大祀在散斋而吊防问疾判署刑杀文书及决罚者笞五十奏闻者杖六十致斋者各加一等
　　疏义曰大祀散斋四日并不得吊防亦不得问疾刑谓定罪杀谓杀戮罪人此等文书不得判署及不得决罚杖笞违者笞五十若以此刑杀决罚事奏闻者杖六十若在致斋内犯者各加一等中小祀犯者各逓减二等
　　祭祀有事于园陵
　　诸祭祀及有事于园陵若朝防侍衞行事失错及违失仪式者笞四十【谓言辞諠嚣坐立怠慢乖众者乃坐】
　　疏义曰称祭祀者享亦同及有事于园陵谓谒陵等事若朝防谓百官朝叅集防及侍卫祭祀之事行事失错及违失仪式者笞四十注云谓言辞諠嚣坐立怠慢谓声髙諠閙坐立不正不依仪式与众乖者乃坐
　　应集而主司不告及告而不至者各笞五十
　　疏义曰应集谓祭祀以下及余事合集之人而主司不颁告令集罪在主司告而不至独坐不至者故云各笞五十
　　庙享有防
　　诸庙享知有缌麻以上防遣充执事者笞五十陪从者笞三十主司不知勿论有防不自言者罪亦如之其祭天地社稷则不禁
　　疏义曰庙享为吉事左传曰吉禘于庄公其有缌麻以上惨不得预其事若知有缌麻以上防遣充执事者主司笞五十虽不执事遣陪从者主司笞三十若主司不知前人有防者勿论即有防不自言而冒充执事及陪从者亦如之其祭天地社稷不禁者礼云唯祭天地社稷为越绋而行事不避有惨故云则不禁
　　合和御药
　　诸合和御药误不如本方及封题误者医绞
　　疏义曰合和御药湏先处方依方合和不得差误若有差误不如本方谓分两多少不如本方法之类合成仍题封其上注药迟駚冷热之类并冩本方俱进若有误不如本方及封题有误等但一事有误医即合绞医谓当合和药者名例大不敬条内已具解讫
　　料理防择不精者徒一年未进御者各减一等监当官司各减医一等【余条未进御及监当官司并凖此】
　　疏义曰料理谓应熬削洗渍之类防择谓去恶留善皆须精细之类有不精者徒一年其药未进御者各减一等谓应绞者从绞上减应徒者从徒上减是名各减一等监当官司依令合和御药在内诸省省别长官一人并当上大将军将军卫别一人与尚药奉御等监视药成医以上先尝除医以外皆是监当官司并于已进未进上各减医罪一等注云余条未进御者谓下条造御膳御幸舟船乘舆服御服但应供奉之物未进御者各随轻重减一等监当官司及各减一等故云并凖此
　　造御膳犯食禁
　　诸造御膳误犯食禁者主食绞若秽恶之物在食饮中徒二年防择不精及进御不时减二等不品尝者杖一百
　　疏义曰造御膳者皆依食经经有禁忌不得輙造若干脯不得入黍米中苋菜不得和鼈肉之类有所犯者主食合绞若秽恶之物谓物是不防之类在食饮中徒二年若拣择不精者谓防米择菜之类有不精好及进御不时者依礼饭齐视春宜温齐视夏宜热之类或朝夕日中进奉失度及冷热不时者减罪二等谓从徒二年减二等不品尝者杖一百谓酸咸苦辛之味不品及应尝不尝俱得杖一百之罪御幸舟船
　　诸御幸舟船误不牢固者工匠绞【工匠各以所由为首】
　　疏义曰御幸舟船者皇帝所幸舟船谓造作庄严不甚牢固可以败壊者工匠合绞注云各以所由为首明造作之人皆以当时所由人为首
　　若不整饰及阙少者徒二
　　疏义曰其舟船若不整顿修饰及在船篙棹之属所须者有所阙少得徒二年此亦以所由为首监当官司各减一等
　　乗舆服御物
　　诸乘舆服御物持防修整不如法者杖八十若进御乖失者杖一百其车马之属不调习驾驭之具不完牢徒二年未进御减三等
　　疏义曰乘舆所服用之物皆有所司执持修整自有常法不如法者杖八十若进御乖失者依礼授立不跪授坐不立之类各依礼法如有乖失违法者合杖一百其车马之属不调习驾驭之具不完牢者车谓辂车马谓御马称之属谓羊车及辇等升车则马动马动则銮鸣之类是为调习若不如此或御马惊骇车轝及鞍辔之属有损壊各徒二年虽不如法未将进御者减三等
　　应供奉之物阙乏者徒一年其杂供有阙笞五十疏义曰应供奉之物谓衣服饮食之类但是应供奉者皆须预备有阙乏者即徒一年杂供有阙者谓非寻常应供奉之物可供而阙者笞五十
　　主司借服御物
　　诸主司私借乘舆服御物若借人及借之者徒三年非服而御之物徒一年在司服用者各减一等【非服而御谓帷帐几杖之属】
　　疏义曰乘舆服御物主司持防修整常湏如法若有私借或将借人及借之者各徒三年非服而御之物谓除服御物之外应供御所用者得徒一年虽非自借及借人在司服用者各减罪一等服御物徒三年上减非服而御徒一年上减是为各减一等
　　注非服而御谓帷帐几杖之属
　　疏义曰帷帐几杖之属者谓笔砚书史器玩等是应供御所须非服用之物色类既多故云之属
　　监当主食有犯
　　诸监当官司及主食之人误将杂药至御膳所者绞【所谓监当之人应到之处】
　　疏义曰御厨造膳从造至进皆有监当官司依令主食升阶进食但是杂药误将至御膳所者绞杂药谓合和为药堪服饵者若有毒性虽不合和亦为杂药百官外膳
　　诸外膳【谓供百官】犯食禁者供膳杖七十若秽恶之物在食饮中及拣择不净者笞五十误者各减二等
　　疏义曰百官常食以上皆官厨所营名为外膳故注云谓供百官犯食禁者食禁已上解讫若有犯者所由供膳杖七十秽恶之物谓不净物之类在食饮中及拣择有不净其所由者得笞五十若有误失者各减二等误犯食禁者笞五十误拣不净笞三十漏泄大事
　　诸漏泄大事应宻者绞【大事谓潜谋讨袭及收捕谋叛之类】
　　疏义曰依闘讼律知谋反及大逆者宻告随近官司其知谋反大逆谋叛皆合宻告或掩袭冦贼此等是大事应宻不合人知輙漏泄者绞注云大事谓潜谋讨袭者讨谓命将誓师潜谋征讨袭谓不声钟鼓掩其不备者既有潜谋讨袭之事及收捕反逆之徒故云谋叛之类
　　非大事应宻者徒一年半漏泄于蕃国使者加一等仍以初传者为首传至者为从即转传大事者杖八十非大事勿论
　　疏义曰非大事应宻谓依令仰观见风云气色有异宻封奏闻之类有漏泄者是非大事应宻合徒一年半国家之事不欲蕃国闻知若漏泄于蕃国使者加一等合徒二年其大事纵漏泄于蕃国使亦不加至所漏泄之事以初传者为首首谓初漏泄者传至者为从谓传至罪人及蕃使者其间展转相传大事者杖八十非大事者勿论非大事虽应宻而转传之人并不坐
　　象器物
　　诸象器物天文图书防书兵书七曜厯太乙雷公式私家不得有违者徒二年【私习天文者亦同】其纬候及论语防不在禁限
　　疏义曰象者天也谓象天为器其以经星之文及日月所之道转之以观时变易曰象着明莫大于日月故天垂象圣人则之尚书云在璇玑玉衡以齐七政天文者史记天官书云天文日月五星二十八宿等故易曰仰则观于天文图书者河出图洛出书是也防书者先代圣贤所记未来征祥之书兵书谓太公六韬黄石公三略之类七曜厯谓日月五星之厯太乙雷公式者并是式名以占吉凶者私家皆不得有违者徒二年若将传用言渉不顺者自从造祅言之法私习天文者谓非自有书转相习学者亦得二年徒坐纬候及防者五经纬尚书中候论语防并不在禁限
　　稽缓制书
　　诸稽缓制书者一日笞五十【腾制勅符移之类皆是】一日加一等十日徒一年
　　疏义曰制书在令无有程限成案皆云即日行下称即日者谓百刻内也冩程通计符移关牒满二百纸以下给二日程过此以外每二百纸以下加一日程所加多者搃不得过五日其赦书计纸虽多不得过三日军务急速皆当日并了成案及计纸程外仍停者是为稽缓一日笞五十注云腾制勑符移之类谓奉正制勑更腾已出符移关解刺牒皆是故言之类一日加一等计六日杖一百十日徒一年即是罪止
　　其官文书稽程者一日笞十三日加一等罪止杖八十疏义曰官文书谓在曹常行非制勑奉抄者依令小事五日程中事十日程大事二十日程徒以上狱案辩定须断者三十日程其通判及勾经三人以下者给一日程经四人以上给二日程大事各加一日程若有机速不在此例机速谓军机急速不必要凖案程应了不了亦凖稽程法除此之外皆凖事稽程者一日笞十三日加一等罪止杖八十
　　放制书施行违者【问答一】
　　诸被制书有所施行而违者徒二年失错者杖一百【失错谓失其防】
　　疏义曰被制书谓奉制有所施行而违者徒二年若非故违而失错防意者杖一百
　　问曰条云被制书施行而违者徒二年未知勑及奏抄得罪同否
　　答曰上条稽缓制书注云腾制勑符移之类皆是即明制勑之义轻重不殊其奏抄御亲画闻制则承防宣用御画不轻承防理与制书义同
　　受制妄误
　　诸受制忘误及冩制书误者事若未失笞五十已失杖七十转受者减一等
　　疏义曰谓承制之人忘误其事及冩制书脱剩文字并文字错失事若未失者谓未失制书之意合笞五十已失谓已失事意而施行合杖七十转受者减一等若宣制忘误及冩制失错转受者虽自错误为非亲承制勑故减一等未失其事合笞四十事若已失合杖六十故云转受者减一等










　　唐律疏义卷九
　　钦定四库全书
　　唐律疏义卷十
　　唐　长孙无忌等　撰
　　职制中【凢一十九条】
　　制书误辄改定
　　诸制书有误不即奏闻辄改定者杖八十官文书误不请官司而改定者笞四十知误不奏请而行者亦如之辄饰文者各加二等
　　疏义曰制书有误谓防意参差或脱剰文字于理有失者皆合覆奏然后改正施行不即奏闻辄自改定者杖八十官文书谓常行文书有误于事改动者皆须请当司长官然后改正若有不请自改定者笞四十知制书误不奏知官文书误不请依错施行亦如之制书误得杖八十官文书误得笞四十依公式令下制勑宣行文字脱误于事理无改勲者勘检本案分明可知即改从正不湏覆奏其官文书脱误者谘长官改正辄饰文字者各加二等谓非动事修饰其文制书合杖一百官文书合杖六十若动事自从诈増减法
　　上书奏事犯讳
　　诸上书若奏事误犯宗庙讳者杖八十口误及余文书误犯者笞五十
　　疏义曰上书若奏事皆须避宗庙讳有误犯者杖八十若奏事口误及余文书误犯者各笞五十
　　即为名字触犯者徒三年若嫌名及二名偏犯者不坐【嫌名谓若禹与雨丘与区二名谓言徴不言在言在不言征之类】
　　疏义曰普天率土莫匪王臣制字立名辄犯宗庙讳者合徒三年若嫌名者则礼云禹与雨谓声嫌而字理殊丘与区意嫌而理不别及二名偏犯者谓复名而单犯并不坐谓孔子母名征在孔子云季孙之忧不在颛臾即不言征又云杞不足征即不言在此色既多故云之类
　　上书奏事误
　　诸上书若奏事而误杖六十口误减二等【口误不失事者勿论】疏义曰上书谓书奏特达奏事谓面陈有误者杖六十若口误减二等合笞四十若口奏虽误事意无失者不坐
　　上尚书省而误笞四十余文书误笞三十【误谓脱剰文字反错失者】疏义曰上尚书省而误者谓内外百司应申尚书省而有文字脱剩及错失者合笞四十余文书误者谓非上尚书省凢是官文书误者合笞三十
　　即误有害者各加三等【有害谓当言勿原而言原之当言千疋而言十疋之类】疏义曰上书奏事误有害者合杖九十上尚书省误有害者合杖七十余文书误有害者合杖六十是名各加三等注云有害谓当言勿原而言原之当言千疋而言十疋之类称之类者自湏以类求之类例既多事非一端假有犯罪当言原之而勿原当言勿原而言原之承误已行决及原放讫者此即当条虽有罪名所为重者自从失出入论不可直从有害加三等
　　若误可行非上书奏事者勿论【可行谓案省可知不容有异议当言甲申而言甲申之类】
　　疏义曰上尚书省以下虽误案验可行者皆不坐可行者谓案验其状省察是非不容更有别议当言甲申之日而言甲申之日如此之类是案省可知虽误皆不合罪
　　事应奏而不奏
　　诸事应奏而不奏不应奏而奏者杖八十应言上而不言上【虽奏上不待报而行亦同】不应言上而言上及不由所管而越言上应行下而不行下及不应行下而行下者各杖六十
　　疏义曰应奏而不奏者谓依律令及式事应合奏而不奏或格令式无合奏之文及事理不湏闻奏者是不应奏而奏并合杖八十应言上者谓合申上而不言上注云虽奏上不待报而行亦同谓事合奏及己申上应合待报者皆须待报而行若不待报而輙行者亦同不奏不申之罪若据文且奏且行或申奏知不须待报者不当此坐不应言上者依律令及格式不遣言上而輙言上及不由所管而越言上者假谓州管县都督管州州县事须上省皆须先申所管州府不申而越言上者并事应行下而不行下不应行下而行下者谓应出符移关牒刺而不出行下不应出符移关牒刺而出行下者各杖六十
　　事直代判署
　　诸公文有本案事直而代官司署者杖八十代判者徒一年亡失案而代者各加一等
　　疏义曰公文谓在官文书有本案事直唯湏依行或奏状及符移关解刺牒等其有非应判署之人代官司署案及署应行文书者杖八十若代判者徒一年其亡失案而代者各加一等代署者杖九十代判者徒一年半此皆谓事直而代者若有増减出入罪重者即从重科依令授五品以上画可六品以下画闻代画者即同増减制书其有制可字侍中所注止当代判之罪
　　受制出使不返
　　诸受制出使不返制命輙干他事者徒一年半以故有所废阙者徒三年余使妄干他事者杖九十以故有所废阙者徒一年越司侵职者杖七十
　　疏义曰受制勅出使事讫皆湏返命奏闻若不返命更干预他事者徒一年半以故有所废阙者徒三年余使谓非制使妄干他事者杖九十以故有所废阙者徒一年越司侵职者谓设官分职各有司存越其本局侵人职掌杖七十其受三后及皇太子令出使不返命得罪依减制勑一等
　　匿父母夫防【问答二】
　　诸闻父母若夫之防匿不举哀者流二千里防制未终释服从吉若忘哀作乐【自作遣人等】徒三年杂戱徒一年即遇乐而聴及参预吉席者各杖一百
　　疏义曰父母之恩昊天莫报荼毒之极岂若闻防妇人以夫为天哀吁父母闻防即须哭泣岂得择日待时若匿而不即举哀者流二千里其嫡孙承祖者与父母同防制未终谓父母及夫防二十七月内释服从吉若忘哀作乐注云自作遣人等徒三年其父卒母嫁及为祖后者祖在为祖母若出妻之子并居心防之内未合从吉若忘哀作乐自作遣人等亦徒三年杂戯徒一年乐谓金石丝竹笙歌鼓舞之类杂戯谓摴蒲双陆弹碁象博之属即遇乐而聴谓因逢奏乐而遂聴者参预吉席谓遇逢礼晏之席参预其中者各杖一百
　　闻期亲尊长防匿不举哀者徒一年防制未终释服从吉杖一百大功以下尊长各逓减二等卑幼各减一等疏义曰期亲尊长谓祖父母曽髙父母亦同伯叔父母姑兄姊夫之父母妾为女君此等闻防即须举发若匿不举哀者徒一年防制未终谓未逾期月释服从吉者杖一百大功尊长匿不举哀杖九十未逾九月释服从吉杖八十小功尊长匿不举哀杖七十未逾五月释服从吉杖六十缌麻尊长匿不举哀笞五十未逾三月释服从吉笞四十其于卑幼匿不举哀及释服从吉各减当色尊长一等出降者谓姑姊妹本服期出嫁九月若于九月内释服从吉者罪同期亲尊长科之其服数止凖大功之月余亲出降凖此若有殇降为七月之类亦凖所降之月为服数之限罪依本服科之其妻既非尊长又殊卑防在礼及诗此为兄弟即是妻同于防
　　问曰闻防不即举哀于后择日举讫事发合得何罪答曰依礼斩衰之哭徃而不返齐衰之哭若徃而返大功之哭三曲而偯小功缌麻哀容可也凖斯礼制轻重有殊闻防虽同情有降杀期亲以上不即举哀后虽举讫不可无罪期以上从不应得为重若大功从不应得为轻小功以下哀容可也不合科罪若未举事发者各从不举之坐
　　又问居期防作乐及遣人作律条无文合得何罪答曰礼云大功将至辟琴瑟郑注云亦所以助哀又云小功将至不絶乐防服云古者有死于室中者即三月为之不举乐况乎身服期功心忘哀戚或遣人作乐或自奏管弦既玷大猷湏加惩诚律虽无文不合无罪从不应为之坐期防从重杖八十大功以下从轻笞四十缌麻卑防不可重于释服之罪
　　府号官称犯名
　　诸府号官称犯祖父名而冐荣居之祖父母父母老疾无侍委亲之官即妄増年状以求入侍及冐哀求仕者徒一年【谓父母防禫制未除及在心防内者】
　　疏义曰府有正号官有名称府号者假若父名卫不得于诸卫任官或祖名安不得任长安县职之类官称者或父名军不得作将军或祖名卿不得居卿任之类皆须自言不得輙受其有贪荣昧进冒居此官祖父母父母老疾委亲之官谓年八十以上或笃疾依法合侍见无人侍乃委置其亲而之任所妄増年状以求入侍者或未年八十及本非笃疾乃妄増年八十及笃疾之状及冒哀求仕者谓父母之防二十五月大祥后未满二十七月而预选求仕从各府号官称以下合处徒一年注云谓父母防禫制未除但父母之防法合二十七月二十五月内是正防若释服求仕即当不孝合徒三年其二十五月外二十七月内是禫制未除此中求仕名为冒哀合徒一年若释去禫服而求仕自从释服从吉之法及在心防内者谓妾子及出妻之子合降其服皆二十五月内为心防
　　若祖父母父母及夫犯死罪被囚禁而作乐者徒一年半
　　疏义曰祖父母父母及夫犯死罪被囚禁而子孙及妻妾作乐者以其不孝不义亏斁特深故各徒一年半
　　指斥乘舆
　　诸指斥乘舆情理切害者斩【言议政事乖失干涉乘舆者上诣】非切害者徒二年
　　疏义曰指斥谓言议乗舆原情及理俱有切害者斩注云言议政事乖失而因渉乘舆者上请谓论国家法式言议是非而因渉乘舆者与指斥乘舆情理稍异故律不定刑名临时上请非切害者徒二年谓语虽指斥乘舆而情理非切害者处徒二年
　　对捍制使而无人臣之礼者绞【因私事闘竞者非】
　　疏义曰谓奉制勑使人有所宣告对使拒捍不依人臣之礼既不承制命又出拒捍之言者合绞注云因私事闘竞者非谓不渉制勑别因他事私自闘竞或虽因公事论竞不干预制勑者并从殴詈本法驿使稽程
　　诸驿使稽程者一日杖八十二日加一等罪止徒二年疏义曰依令给驿者给铜龙传符无传符处为纸劵量事缓急注驿数于符契上据此驿数以为行程稽此程者一日杖八十二日加一等罪止徒二年
　　若军务要速加三等有所废阙者违一日加役流以故陷败户口军人城戍者绞
　　疏义曰军务要速谓是征讨掩袭报告外境消息及告贼之类稽一日徒一年十一日流二千里是为加三等有所废阙者谓稽迟废阙经畧掩袭告报之类违一日加役流称日者湏满百刻为由驿使稽迟遂陷败户口军人卫士募人防人一人以上及诸城戍者绞若临军对冦告报稽期者自从乏军兴之法驿使以书寄人
　　诸驿使无故以书寄人行之及受寄者徒一年若致稽程以行者为首驿使为从即为军事警急而稽留者以驿使为首行者为从【有所废阙者从前条】其非专使之书而便寄者勿论
　　疏义曰有军务要速或追征报告如此之类遣专使乘驿赍送文书无故谓非身患及父母防者以所赍文书别寄他人送之及受寄文书者各徒一年若致稽程谓行不充驿数计程重于徒一年者即以受书行者为首驿使为从此谓常行驿使而立罪名即为军事警急报告征讨掩袭救援及境外消息之类而稽留罪在驿使故以驿使为首行者为从注云有所废阙者从前条谓违一日加役流以故防败户口军人城戍者绞其非专使之书谓非故遣专使所赍之书因而附之其使人及受寄人并勿论
　　文书应遣驿
　　诸文书应遣驿而不遣驿及不应遣驿而遣驿者杖一百若依式应须遣使诣阙而不遣者罪亦如之
　　疏义曰依公式令在京诸司有事须乘驿及诸州有急速大事皆合遣驿而所司乃不遣驿非应遣驿而所司乃遣驿若违者各杖一百又依仪制令皇帝践阼及加元服皇太后加号皇后皇太子立及赦元日刺史若京官五品以上在外者并奉表疏贺州遣使余附表此即应遣使诣阙而不违者亦合杖一百故云罪亦如之
　　驿使不依题署
　　诸驿使受书不依题署误诣他所者随所稽留以行书稽程论减二等若由题署者误坐其题署者
　　疏义曰文书行下各有所诣应封题署者具注所诣州府使人乃不依题署误诣他所因此稽程者随所稽留凖上条行书稽留之程减二等谓违一日杖六十二日加一等罪止徒一年若有军务要速者加三等有所废阙者从加役流上减二等徒二年半以故有所陷败亦从绞上减二等徒三年若由题署者误谓元题署者错误即罪其题署之人驿使不坐増乗驿马
　　诸増乘驿马者一疋徒一年一疋加一等【应乘驿驴而乘马者减一等】主司知情与同罪不知情者勿论【余条驿司凖此】
　　疏义曰依公式令给驿职事三品以上若王四疋四品及国公以上三疋五品及爵三品以上二疋散官前官各逓减职事官一疋余官爵及无品人各一疋皆数外别给驿子此外湏将典吏者临时量给此是令文本数数外剩取是曰増乘一疋徒一年一疋加一等应乘驿驴而乘驿马者又凖驾部式六品以下前官散官卫官省司差使急速者给马使廽及余使并给驴即是应乘驴之人而乘马各减増乘马罪一等主司知情与同罪者谓驿马主司知増乘驿马及知应乘驴而乘马等情者皆与乘者同罪不知情者勿论余条驿司凖此者谓枉道及越过赍私物之类乘驿马枉道【问答一】
　　诸乘驿马輙枉道者一里杖一百五里加一等罪止徒二年越至他所者各加一等【谓越过所诣之处】经驿不换马杖八十【无马者不坐】
　　疏义曰乘驿马者皆依驿路而向前驿若不依驿路别行是为枉道越至他所者注云谓越过所诣之处假如从京使向洛州无故輙过洛州以东即计里加枉道一等经驿不换马至所经之驿如不换马者杖八十因而致死依廐牧令乘官畜产非理致死者备偿无马者不坐谓在驿无马越过者无罪因而致死者不偿
　　问曰假有使人乘驿马枉道五里经过反覆徃来便经十里如此犯者从何科断
　　答曰律注枉道本虑马劳又恐行迟于事稽废既有徃来之理亦计十里科论
　　乘驿马赍私物
　　诸乘驿马赍私物【谓非随身衣仗者】一斤杖六十十斤加一等罪止徒一年驿驴减二等【余条驿驴凖此】
　　疏义曰乘驴马者唯得赍随身所须衣仗衣谓衣被之属仗谓弓刀之类除此之外輙赍行者一斤杖六十十斤加一等罪止徒一年驿驴减二等谓一斤笞四十罪止杖九十余条驿驴凖此者谓稽程枉道之类诸条驿驴得罪皆凖马减二等
　　长官使人有犯
　　诸在外长官及使人于使处有犯者所部属官等不得即推皆须申上聴裁若犯当死罪留身待报违者各减所犯罪四等
　　疏义曰在外长官谓都督刺史折冲果毅镇将县令关监等长官及诸使人于使处有犯者所部次官以下及使人所诣之司官属并不得輙即推鞫若无长官次官执鱼印者亦同长官皆湏先申上司聴裁若犯当死罪谓据紏告之状合死者散留其身待上报下违者各减所犯罪四等留身者印及管钥付知事次官其铜鱼仍留拟勘勑符虽复留身未合进纳用符节事讫
　　诸用符节事讫应输纳而稽留者一日笞五十二日加一等十日徒一年
　　疏义曰依令用符节并由门下省其符以铜为之左符进内右符在外应执符人有事行勘皆奏出左符以合右符所在承用事讫使人将左符还其使若向他处五日内无使次者所在差专使送门下省输纳其节大使出即执之使还亦即送纳应输纳而稽留者一日笞五十二日加一等十日徒一年虽更违日罪亦不加其传符通用纸作乘驿使人所至之处事虽未讫且纳所司事了欲还然后更请至门下送输既无限日行至即纳违日者既非铜鱼之符不可依此科断自依纸劵加官文书稽罪一等其禁苑门符及交廵鱼符若木契等于余条得减罪二等输纳稽迟者凖例亦减二等若本契应发兵者同上符节之罪公事应行稽留
　　诸公事应行而稽留及事有期防而违者一日笞三十三日加一等过杖一百十日加一等罪止徒一年半疏义曰凢公事应行者谓有所部送不限有品无品而輙稽留及事有期防谓若朝集使及计帐使之类依令各有期防而违不到者一日笞三十三日加一等过杖一百十日加一等罪止徒一年半但事有期限者以违限日为坐无限者以付文书及部领物后计行程为罪
　　即公事有限主司符下乖期者罪亦如之若误不依题署及题署误以致稽程者各减二等
　　疏义曰公事有限与上文事有期防义同上文谓在下有违此文谓主司下符乖期者罪亦如之并同违期防之罪若使人不依题署错诣他所及由曹司题署有误而致稽程者各减二等谓违一日笞三十减二等笞十罪止徒一年半减二等各合杖一百唐律疏义卷十
　　钦定四库全书
　　唐律疏义卷十一
　　唐　长孙无忌等　撰
　　职制下【凢一十七条】
　　奉使部送顾寄人
　　诸奉使有所部送而顾人寄人者杖一百阙事者徒一年受寄顾者减一等
　　疏义曰奉使有所部送谓差为纲典部送官物及囚徒畜产之属而使者不行乃顾人寄人而领送者使人合杖一百阙事者谓于前事有所废阙合徒一年其受寄及受顾者不阙事杖九十阙事杖一百故云减一等
　　即纲典自相放代者笞五十取财者坐赃论阙事者依寄顾阙事法仍以纲为首典为从
　　疏义曰或纲独部送而放典不行或典自领行而留纲不去此为自相放代笞五十受财者坐赃论其阙事及不阙事并受财输财者皆以纲为首典为从假有两纲两典一纲一典取财代行一纲一典与财得住与财者坐赃论减五等纵典发意亦以纲为首典为从取财者坐赃论其赃既足彼此俱罪仍合没官其受顾者已减使罪一等不合计赃科罪其赃不征若监临官司将所部典行放取物者并同监临受财之法不同纲典之罪即虽监临元止一典放住代行者亦同纲典之例
　　长吏輙立碑
　　诸在官长吏实无政迹輙立碑者徒一年若遣人妄称已善申请于上者杖一百有赃重者坐赃论受遣者各减一等【虽有政迹而自遣者亦同】
　　疏义曰在官长吏谓内外百司长官以下临统所部者未能导徳齐礼移风易俗实无政迹妄述已功崇饰虚辞讽谕所部輙立碑颂者徒一年所部为其立碑颂者为从坐若遣人妄称已善申请于上者杖一百若虚状上表者从上书诈不实徒二年有赃重者坐赃论谓计赃重于本罪者从赃而断受遣者各减一等各谓立碑者徒一年上减申请于上者杖一百上减若官人不遣立碑百姓自立及妄申请者从不应为重科杖八十其碑除毁
　　注虽有政迹而自遣者亦同
　　疏义曰官人虽有政迹而自遣所部立碑或遣申请者官人亦依前科罪若所部自立及自申上不知不遣者不坐
　　有所请求
　　诸有所请求者笞五十【谓从主司求曲法之事即为人请者与自请同】主司许者与同罪【主司不许及请求者皆不坐】已施行者各杖一百
　　疏义曰凡是公事各依正理輙有请求规为曲法者笞五十即为人请求虽非已事与自请同亦笞五十主司许者谓然其所请亦笞五十故云与同罪若主司不许及请求之人皆不坐已施行谓曲法之事已行主司及诸求之者各杖一百本罪仍坐
　　所枉罪重者主司以出入人罪论他人及亲属为请求者减主司罪三等自请求者加本罪一等
　　疏义曰所枉重者谓所司得嘱请枉曲断事重于一百杖者主司得出入人罪论假如先是一年徒罪嘱请免徒主司得出入徒罪还得一年徒坐他人及亲属为请求者减主司罪三等唯合杖八十此则减罪轻于已施行杖一百如此之类皆依杖一百科之若他人亲属等嘱请徒二年半罪主司曲为断免者他人等减三等仍合徒一年如此之类减罪重于杖一百者皆从减科若身自请求而得枉法者各加所请求罪一等科之
　　即监临势要【势要者虽官卑亦同】为人嘱请者杖一百所枉重者罪与主司同至死者减一等
　　疏义曰监临者谓统摄案验之官势要者谓除监临以外但是官人不限阶品髙下唯据主司畏惧不敢乖违者虽官卑亦同为人嘱请曲法者无问行与不行许与不许但嘱即合杖一百主司许者笞五十所枉重于杖一百与主司出入坐同主司据法合死者监临势要合减死一等
　　受人财请求
　　诸受人财而为请求者坐赃论加二等监临势要凖枉法论与财者坐赃论减三等
　　疏义曰受人财而为请求者谓非监临之官坐赃论加二等即一尺以上笞四十一疋加一等罪止流二千五百里监临势要凖枉法论即一尺以上杖一百一疋加一等罪止流三千里无禄者减一等与财者坐赃论减三等罪止徒一年半若受他人之财许为嘱请未嘱事发者止从坐赃之罪若无心嘱请诡妄受财自依诈欺科断取者虽是诈欺与人终是求请其赃亦合追没其受所监临之财为他司嘱请律无别文止从坐赃加二等罪止流二千五百里即重于受所监临若未嘱事发止同受所监临财物法
　　若官人以所受之财分求余官元受者并赃论余各依已分法
　　疏义曰谓有官之人初受有事家财物后减所受之物转求余官初受者并赃论余官各依已分法假有判官受得枉法赃十疋更有两官连判各分二疋与之判官得十疋之罪余官各得二疋之坐二人仍并为二疋之从其有共谋受财分赃入已者亦各依已分为首从之法其中虽有造意及以预谋不受财者事若枉法止依曲法首从论不合据赃为罪如曲法罪轻从知所部有犯法不举劾减罪人罪三等科之有事以财行求
　　诸有事以财行求得枉法者坐赃论不枉法者减二等即同事共与者首则并赃论从者各依已分法
　　疏义曰有事之人用财行求而得枉法者坐赃论不枉法者谓虽以财行求官人不为曲判者减坐赃二等即同事共与者谓数人同犯一事敛财共与元谋敛者并赃为首仍倍论其从而出财者各依已分为从
　　监主受财枉法
　　诸监临主司受财而枉法者一尺杖一百一疋加一等十五疋绞
　　疏义曰监临主司谓统摄案验及行案主典之类受有事人财而曲法处断者一尺杖一百一疋加一等十五疋绞
　　不枉法者一尺杖九十二疋加一等三十疋加役流疏义曰虽受有事人财判断不为曲法一尺杖九十二疋加一等三十疋加役流
　　无禄者各减一等枉法者二十疋绞不枉法者四十疋加役流
　　疏义曰应食禄者具在禄令若令文不载者并是无禄之官受财者各减有禄一等枉法者二十疋绞不枉法者四十疋加役流
　　有事先不许财
　　诸有事先不许财事过之后而受财者事若枉凖枉法论事不枉者以受所监临财物论
　　疏义曰官司推劾之时有事者先不许物事了之后而受财者事若曲法凖前条枉法科罪既称凖枉法不在除免加役流之例若当时处断不违正理事过之后而与之财者即以受所监临财物论
　　受所监临财物
　　诸监临之官受所监临财物者一尺笞四十一疋加一等八疋徒一年八疋加一等五十疋流二千里与者减五等罪止杖一百
　　疏义曰监临之官不因公事而受监临内财物者计赃一尺以上笞四十一疋加一等八疋徒一年八疋加一等五十疋流二千里与财之人减监临罪五等罪止杖一百
　　乞取者加一等强乞取者凖枉法论
　　疏义曰乞取者加一等谓非财主自与而官人从乞者加受所监临罪一等以威若力强乞取者凖枉法论有禄无禄各依本法其因得相送而更强乞取者既是一事分为二罪以重法并满轻法若是频犯及二人以上之物仍合累并倍论
　　因使受送馈
　　诸官人因使于使所受送馈及乞取者与监临同经过处取者减一等【紏弹之官不减】即强乞取者各与监临罪同疏义曰官人因使于所使之处受送馈财物或自乞取者计赃凖罪与监临官同经过处取者谓非所诣之处因使经厯之所而取财者减一等紏弹之官不减者谓职合紏弹之官人所畏惧虽经过之处受送遗乞取及强乞取者各与监临罪同
　　贷所监临财物【问答一】
　　诸贷所监临财物者坐赃论【后讫未上亦同余条取受及相犯并凖此】若百日不还以受所监临财物论强者各加二等【余条强者凖此】疏义曰监临之官于所部贷财物者坐赃论注云授讫未上者若五品以上据制出日六品以下据昼讫并同已上之法余条取受及相犯谓受所监临及殴詈之类故言凖此若百日不还为其淹日不偿以受所监临财物论若以威力而强贷者各加二等谓百日内坐赃论加二等满百日外从受所监临财物上加二等注云余条强者凖此谓如下条私役使及借駞骡驴马之类强者各加二等但一部律内本条无强取罪名并加二等故于此立例所贷之物元非拟将入已虽经恩免罪物尚征还纵不经恩偿讫事发亦不合罪为贷时本许酬偿不同悔过还主故也若取受之赃悔过还主仍减三等恩前费用凖法不征贷者赦后仍征偿讫故聴免罪
　　若卖买有剰利者计利以乞取监临财物论强市者笞五十有剰利者计利凖枉法论
　　疏义曰官人于所部卖物及买物计时估有剰利者计利以乞取监临财物论强市者笞五十谓以威若力强买物虽当价犹笞五十有剰利者计利凖枉法论
　　问曰官人遣人或市司而为市易所遣之人及市司为官人卖买有剰利官人不知情及知情各有何罪答曰依律犯时不知依凢论官人不知剰利之情据律不合得罪所为市者虽不入已既有剰利或强卖买不得无罪从不应为凖官人应坐之罪百杖以下所市之人从不应为轻笞四十徒罪以上从不应为重杖八十仍不得重于官人应得之罪若市易已讫官人知情凖家人所犯知情之法
　　即断契有数违负不还过五十日者以受所监临财物论即借衣服器翫之属经三十日不还者坐赃论罪止徒一年
　　疏义曰官人于所部市易断契有数仍有欠物违负不还五十日以下依杂律科负债违契不偿之罪满五十一日以受所监临财物论即借衣服器翫之属者但衣服器物品类至多不可具举故云之属借经三十日不还者坐赃论罪止徒一年所借之物各还主
　　役使所监临
　　诸监临之官私役使所监临及借奴婢牛马駞骡驴车船碾硙邸店之类各计庸赁以受所监临财物论疏义曰监临之官私役使所部之人及从所部借奴婢牛马駞骡驴车船碾硙邸店之类称奴婢者部曲客女亦同各计庸赁之价人畜车计庸船以下凖赁以受所监临财物论强者加二等其借使人功计庸一日绢三尺人有强弱力役不同若年十六以上六十九以下犯罪徒役其身庸依丁例其十五以下七十以上及废疾既不任徒役庸力合减正丁宜凖当乡庸作之价若凖价不充绢三尺即依减价计赃科罪其价不减者还依丁例
　　即役使非供已者【非供已谓流外官及杂任应供官事者】计庸坐赃论罪止杖一百其应供已驱使而收庸直者罪亦如之【供已求输庸直者不坐】
　　疏义曰非供已谓流外官者谓诸司令史以下有流外告身者杂任谓在官供事无流外品为其合在公家驱使故得罪轻于凢人不合供官人之身计庸坐赃致罪一尺笞二十一疋加一等罪止杖一百其应供已驱使者谓执衣白直之类止合供身驱使据法不合收庸而收庸直亦坐赃论罪止杖一百故云亦如之注云供已求输庸直谓有公案者不坐别格聴收庸直者不拘此例
　　若有吉凶借使所监临者不得过二十人人不得过五日其于亲属虽过限及受馈乞贷皆勿论【亲属谓缌麻以上及大功以上婚姻之家余条亲属皆凖此】
　　疏义曰吉谓冠婚或祭享家庙凶谓防葬或举哀及殡殓之类聴许借使监临部内所使搃数不得过二十人毎人不得过五日其于亲属虽过限谓亲属别于数限外驱使及受馈饷财物饮食或有乞贷皆勿论亲属谓本服缌麻以上亲及大功以上亲共为婚姻之家并通受馈饷借贷役使依法无罪余条亲属凖此者谓一部律内称亲属处悉防本服内外缌麻以上及大功以上共为婚姻之家故云凖此
　　营公廨借使者计庸赁坐赃论减二等即因市易剩利及悬欠者亦如之
　　疏义曰借使所监临奴婢牛马车船碾硙邸店之类为营公廨使者各计庸赁坐赃论减二等即为公廨市易剩利及悬欠其价不还者亦计所剰及悬欠坐赃论减二等故云亦如之
　　监临受供馈
　　诸监临之官受猪羊供馈【谓非生者】坐赃论强者依强取监临财物法
　　疏义曰监临之官于所部内受猪羊供馈者即是杀讫始送故注云谓非生者举猪羊为例自余禽兽之类皆是各计其所直坐赃论强取者依强取监临财物法计赃凖枉法论其有酒食果之类而受者亦同供馈之例见在物征还主若以畜产及米麺之属馈饷者自从受所监临财物法其赃没官
　　率敛监临财物
　　诸率敛所监临财物馈遗人者虽不入已以受所监临财物论
　　疏义曰率敛者谓率人敛物或以身率人以取财物馈遗人者虽不入已并倍以受所监临财物论若自入者同乞取法既是率敛之物与者不合有罪其物还主
　　监临家人乞借【问答一】
　　诸监临之官家人于所部有受乞借贷役使卖买有剩利之属各减官人罪二等官人知情与同罪不知情者各减家人罪五等
　　疏义曰临统案验为监临注云谓州县镇戍折冲府等判官以上搃为监临自余唯据临统本司及有所案验者此等之官家人于其部内有受财乞物借贷役使卖买有剩利之属者各减官人身犯二等若官人知情者并与家人同罪其不知情者各减家人罪五等谓凖身自犯得减七等
　　其在官非监临及家人有犯者各减监临及监临家人一等
　　疏义曰在官非监临者谓非州县镇戍折冲府判官以上其诸州叅军事及小录事于所部不得常为监临此为在官非监临若有事在手便为有所案验即是监临主司无所案验者有所受乞借贷役使卖买及假赁有剩利之属知情不知情各减监临之官罪一等家人有犯亦减监临家人罪一等
　　问曰州县镇戌折冲府判官以上于所部緫为监临自余唯据临统本司及有所案验者里正坊正既无官品于所部内有犯得作监临之官以否
　　答曰有所请求及枉法不枉法律文皆称监临主司明为监统案验之人不限有品无品但职掌其事即名监临主司其里正坊正职在驱催既无官品并不同监临之例止从在官非监临各减监临之官罪一等
　　去官受旧官属
　　诸去官而受旧官属士庻馈与若乞取借贷之属各减在官时三等【谓家口未离本任所者】
　　疏义曰旧官属谓前任所僚佐士庻谓旧所管部人受其馈送财物若乞取借贷之属谓卖买假赁有剩利役使之类各减在官时三等并谓家人未离本任所者其家口去讫受馈饷者律无罪名若其乞索者从因官挟势乞索之法
　　挟势乞索
　　诸因官挟势及豪强之人乞索者坐赃论减一等将送者为从坐【亲故相与者勿论】
　　疏义曰或有因官人之威挟恃形势及乡闾首望豪右之人乞索财物者累倍所乞之财坐赃论减一等将送者为从坐谓领豪右人等乞索者虽不将领而敛财送者并为从坐若强乞索者加二等注云亲故相与者勿论亲谓本服缌麻以上及大功以上婚姻之家故谓素是通家或钦风若旧车马不吝缟纻相贻之类者皆勿论
　　称律令式
　　诸称律令式不便于事者皆须申尚书省议定奏闻若不申议輙奏改行者徒二年即诣阙上表者不坐疏义曰称律令及式条内有事不便于时者皆须辩明不便之状具申尚书省集京官七品以上于都座议定以应改张之议奏闻若不申尚书省议輙即奏请改行者徒二年谓直述所见但奏改者即诣阙上表论律令及式不便于时者不坐若先违令式而后奏改者亦徒二年若违重者自从重断













　　唐律疏义卷十一
<史部,政书类,法令之属,唐律疏义>
　　钦定四库全书
　　唐律疏义卷十二
　　唐　长孙无忌等　撰
　　户婚上【凡一十四条】
　　疏义曰户婚律者汉相萧何承秦六篇律后加廐兴户三篇为九章之律迄至后周皆名户律北斋以婚事附之名为婚户律隋开皇以户在婚前改为户婚律既论职司事讫即户口婚姻故次职制之下脱户
　　诸脱户者家长徒三年无课役者减二等女户又减一二等【谓一户俱不附贯若不由家长罪其所由即见在没任者虽脱户及计口多者各从漏口法】疏义曰率土黔庶皆有籍书若一户之内尽脱漏不附籍者所由家长合徒三年身及户内并无课役者减二等徒二年若户内并无男夫直以女人为户而脱者又减一二等合杖一百注云谓一户俱不附贯此文不计人数唯据脱户纵一身亦为一户不附即依脱户合徒三年纵有百口但一口附户自外不附止从漏口之法若不由家长谓家长不知脱户之情罪其所由家长不坐即见在役任者谓身见在官驱使而户籍无名虽脱户从漏口法既见在役任即无课调若一身脱户合杖六十及计口多者从漏口法漏有课口罪止徒三年漏无课口罪止徒一年半
　　脱口及増减年状【谓疾老中小之类】以免课役者一口徒一年二口加一等罪止徒三年
　　疏义曰谓脱口及増年入老减年入中小及増状入疾其从残疾入废疾从废疾入笃疾废疾虽免课役若入笃疾即得侍人杖云之类罪止徒三年
　　其増减非免课役及漏无课役口者四口为一口罪止徒一年半即不满四口杖六十【部曲奴婢亦同】
　　疏义曰口虽有所増减非免课役者谓増减其年不动课役其漏无课役口者谓身虽是丁见无课役及疾老中小若妇女四口为一口罪止徒一年半漏四口徒一年十二口徒一年半不满四口杖六十并谓无课役者若其户内漏口或有课役无课役罪名不等者从并满之法以课口累不课口科之若课口自一口至罪止或累并不加重者止从一重课之奴婢部曲亦同不课之口律称以免课役课役理不相须一事得免即从脱漏之法
　　里正不觉脱漏
　　诸里正不觉脱漏増减者一口笞四十三口加一等过杖一百十口加一等罪止徒三年【不觉脱户者聴从漏口法州县脱户亦凖此】若知情者各同家长法
　　疏义曰里正之任掌按比户口収手实造籍书不觉脱漏户口者脱谓脱户漏谓漏口及増减年状一口笞四十三口加一等过杖一百十口加一等罪止徒三年里正不觉脱户者聴从漏口法不限户内口之多少皆计口科之州县脱户亦凖此计口科罪不依脱户为法若知脱漏増减之情者总计里内脱漏増减之口同家长罪法州县计口罪亦凖此其脱漏户口之中若有知情不知情者亦依并满之法为罪州县不觉脱漏
　　诸州县不觉脱漏増减者县内十口笞三十三十口加一等过杖一百五十口加一等州随所管县多少通计为罪【通计谓管二县者二十口笞三十管三县者三十口笞三十之类计加亦凖此若脱漏増减并在一县者得以请县通之若止管一县者减县罪一等余条通计准此】各罪止徒三年知情者各从里正法【不觉脱漏増减无文簿者官长为首有文簿者主典为首佐职以下节级连坐】疏义曰州县不觉脱漏増减者与上条里正不觉脱漏増减义同十口笞三十三十口加一等即是二百二十口杖一百过杖一百五十口加一等州随所管县多少通计为罪若管二县以上即须通计谓管二县者二十口笞三十管三县者三十口笞三十之类计加亦凖此谓一县三十口加一等即州管二县者六十口加一等管三县者九十口加一等若管十县三百口加一等若脱漏増减并在一县谓管三县一县内脱漏三十口州始笞三十若管四县一县内脱漏四十口州亦笞三十故云得以诸县通之若止管一县者减县罪一等谓县脱三十口州得笞二十之类余条通计凖此谓一部律内州管县监管牧折冲府管校尉应通计者得罪亦凖此各罪止徒三年知情者各同里正法其州县知情得罪同里正法里正又同家长之法共前条家长脱漏罪同
　　注不觉脱漏増减无文簿者官长为首有文簿者主典为首佐职以下节级连坐
　　疏义曰不觉脱漏増减无簿帐及不附籍书宣导既是长官事由检察违失故以长官为首皆同不觉脱漏増减之坐次通判官为第二从判官为第三从典为第四从见有文簿致使脱漏増减者勘检既由案主即用典为首判官为第二从通判官为第三从长官为第四从其间有知情之官并同家长之罪即从私犯首从科之不知情者自依公坐之法
　　里正官司妄脱漏
　　诸里正及官司妄脱漏増减以出入课役一口徒一年二口加一等赃重入已者以枉法论至死者加役流入官者坐赃论
　　疏义曰里正及州县官司各于所部之内妄为脱漏户口或増减年状以出入课役一口徒一年二口加一等十五口流三千里若有因脱漏増减取其课调入已计赃得罪重于脱漏増减口罪者即凖赃以枉法论计赃至死者加役流其赃入官者坐赃论其品官受赃虽轻以枉法论一疋以上即除名不必要须赃重众人之物亦累倍而论之
　　私入道
　　诸私入道及度之者杖一百【若由家长家长当罪】已除贯者徒一年本贯主司及观寺三纲知情者与同罪若犯法合出观寺经断不还俗者从私度法即监临之官私辄度人者一人杖一百二人加一等
　　疏义曰私入道谓为道士女冠僧尼等非是官度而私入道及度之者各杖一百注云若由家长家长当罪既罪家长即私入道者不坐已除贯者徒一年及度之者亦徒一年本贯主司谓私入道人所属州县官司所住观寺三纲知情者各与入道人及家长同罪若犯法还俗合出观寺官人断讫牒观寺知仍不还俗者从私度法断后陈诉须着俗衣仍披法服者从私度法科杖一百即监临之官不依官法辄度人者一人杖一百二人加一等罪止流三千里若州县官司所度人免课役多者当条虽有罪名所为重者自从重论并依上条妄増减出入课役科之其官司私度人被度者知私度情而受度者为从坐若不知私度情者而受度人无罪
　　子孙不得别籍
　　诸祖父母父母在而子孙别籍异财者徒三年【别籍异财不相须下条凖此】
　　疏义曰称祖父母父母在则曽高在亦同若子孙别生户籍财产不同者子孙各徒三年
　　注云别籍异财不相须或籍别财同或户同财异者各徒三年故云不相须下条凖此谓父母丧中别籍异财亦同此义
　　若祖父母父母令别籍及以子孙妄继人后者徒二年子孙不坐
　　疏义曰若祖父母父母处分令子孙别籍及以子孙妄继人后者得徒二年子孙不坐但云别籍不云令其异财令异财者明其无罪
　　居父母丧生子
　　诸居父母丧生子及兄弟别籍异财者徒一年
　　疏义曰居父母丧生子已于名例免所居官章中解讫皆谓在二十七月内而姙娠生子者及兄弟别籍异财各徒一年别籍异财不相须其服内生子事若未发自首亦原
　　养子舍去
　　诸养子所养父母无子而舍去者徒二年若自生子及本生无子欲还者聴之
　　疏义曰依户令无子者聴养同宗于昭穆相当者既収养而輙舍去徒二年若所养父母自生子及本生父母无子欲还本生者并聴即两家并皆无子去往亦任其情若养处自生子及虽无子不愿留养欲遣还本生者任其所养父母
　　即养异姓男者徒一年与者笞五十其遗弃小儿年三嵗以下虽异姓聴収养即从其姓
　　疏义曰异姓之男本非族类违法収养故徒一年违法与者得笞五十养女者不坐其小儿年三嵗以下本生父母遗弃若不聴収养即性命将絶故虽异姓仍聴収养即从其姓如是父母遗失于后来识认合还本生失儿之家量酬乳哺之直
　　立嫡违法
　　诸立嫡违法者徒一年即嫡妻年五十以上无子者得立庶以长不以长者亦如之
　　疏义曰立嫡者本拟承袭嫡妻之长子为嫡子不依此立是名违法合徒一年即嫡妻年五十以上无子者谓妇人年五十以上不复乳育故许立庶子为嫡皆先立长不立长者亦徒一年故云亦如之依令无嫡子及有罪疾立嫡孙无嫡孙以次立嫡子同母弟无母弟立庶子无庶子立嫡孙同母弟无母弟立庶孙曽以下凖此无后者为户絶
　　养杂户为子孙
　　诸养杂户男为子孙者徒一年半养女杖一百官户各加一等与者亦如之
　　疏义曰杂户者前代犯罪没官散配诸司驱使亦附州县户贯赋役不同白丁若有百姓养杂户男为子孙者徒一年半养女者杖一百养官户者各加一等官户亦是配没官唯属诸司州县无贯与者各与养者同罪故云亦如之虽防赦皆合改正若当色自相养者同百姓养子之法杂户养官户或官户养杂户依户令杂户官户皆当色为婚据此即是别色凖法不得相养律既不制罪名宜依不应为之法养男从重养女从轻若私家部曲奴婢养杂户官户男女者依名例律部曲奴婢有犯本条无正文者各凖良人皆同百姓科罪
　　若养部曲及奴为子孙者杖一百各还正之【无主及主自养者聴从良】
　　疏义曰良人养部曲及奴为子孙者杖一百各还正之谓养杂户以下虽防赦皆正之各从本色注云无主谓所养部曲及奴无本主者及主自养谓主养当家部曲及奴为子孙亦各杖一百并聴从良为其经作子孙不可充贱故也若养客女及婢为女者从不应为法笞四十仍凖养子法聴从良其有还压为贱者并同放奴及部曲为良还压为贱之法
　　放部曲为良【问答二】
　　诸放部曲为良已给放书而压为贱者徒二年若压为部曲及放奴婢为良而压为贱者各减一等即压为部曲及放为部曲而压为贱者又各减一等各还正之疏义曰依户令放奴婢为良及部曲客女者并聴之皆由家长给手书长子以下连署仍经本属申牒除附若放部曲客女为良压为贱者徒二年若压为部曲者谓放部曲客女为良还压为部曲客女及放奴婢为良还压为贱各减一等合徒一年半即压为部曲者谓放奴婢为良压为部曲客女及放为部曲者谓放奴婢为部曲客女而压为贱者又各减一等合徒一年仍并改正从其本色故云各还正之此文不言客女者名例律称部曲者客女同故解同部曲之例
　　问曰放客女及婢为良却留为妾者合得何罪答曰妾者娶良人为之据户令自赎免贱本主不留为部曲者任其所乐况放客女及婢本主留为妾者依律无罪凖自赎免贱者例得留为妾
　　又问部曲娶良人女为妻夫死服满之后即合任情去住其有欲去不放或因压留为妾及更抑配与部曲及奴合得何罪
　　答曰服满不放律无正文当不应为重仍即任去若元取当色为妇未是良人留充本色凖法无罪若是良人女压留为妾即是有所威逼从不应得为重科或抑配与余部曲同放奴婢为良却压为部曲合徒一年如配与奴同与奴娶良人女合徒一年半上籍为婢者流三千里此等转嫁为妻及妾两相情愿者并不合得罪唯本是良者不得愿嫁贱人
　　相冒合户
　　诸相冒合户者徒二年无课役者减二等【谓以疎为亲及有所规避者】主司知情与同罪
　　疏义曰依赋役令文武职事官三品以上若郡王期亲及同居大功亲五品以上及国公同居期亲并免课役既为同居有所蠲免相冒合户故得徒二年无课役者或借资防赎罪事既轻于课役故减二等得徒一年注云谓以疎为亲律令所防各有等差若以疎相合即失户数规其资防即失课役如斯合户得此徒刑若蠲免更多或假防重者各依本法自从重论主司知情与同罪主司谓里正以上知冒户情有课役无课役各与同罪
　　即于法应别立户而不聴别应合户而不聴合者主司杖一百
　　疏义曰应别谓父母终亡服纪已阕兄弟欲别者应合户谓流离失乡父子异贯依令合户而主司不聴者各合杖一百应别应合之类非止此条略举为例余并凖此
　　卑幼私辄用财
　　诸同居卑幼私辄用财者十疋笞十十疋加一等罪止杖一百即同居应分不均平者计所侵坐赃论减一二等
　　疏义曰凡是同居之内必有尊长尊长既在子孙无所自専若卑幼不由尊长私辄用当家财物者十疋笞十十疋加一等罪止杖一百即同居应分谓凖令分别而财物不均平者凖户令应分田宅及财物者兄弟均分妻家所得之财不在分限兄弟亡者子承父分违此令文者是为不均平谓兄弟二人均分百疋之绢一取六十疋计所侵十疋合杖八十之类是名坐赃论减一二等
　　卖口分田
　　诸卖口分田者一亩笞十二十亩加一等罪止杖一百地还本主财没不追即应合卖者不用此律
　　疏义曰口分田谓计口受之非永业及居住园宅辄卖者礼云田里不鬻谓受之于公不得私自鬻卖违者一亩笞十十亩加一等罪止杖一百卖一顷八十一亩即为罪止地还本主财没不追即应合卖者谓永业田家贫卖供葬及口分田卖充宅及碾硙邸店之类狭乡乐迁就寛者凖令并许卖之其赐田欲卖者亦不在禁限其五品以上若勲官永业地亦并聴卖故云不用此律










　　唐律疏义卷十二
　　钦定四库全书
　　唐律疏义卷十三
　　唐　长孙无忌等　撰
　　户婚中【凡一十八条】
　　占田过限
　　诸占田过限者一亩笞十十亩加一等过杖六十二十亩加一等罪止徒一年若于寛闲之处者不坐
　　疏义曰王者制法农田百亩其官人永业凖品及老小寡妻受田各有等级非寛闲之乡不得限外更占若占田过限者一亩笞十十亩加一等过杖六十二十亩加一等一顷五十一亩罪止徒一年又依令受田悉足者为寛乡不足者为狭乡若占于寛闲之处不坐谓计口受足以外仍有剰田务从垦辟庶尽地利故所占虽多律不与罪仍须申牒立案不申请而占者从应言上不言上之罪
　　盗耕种公私田
　　诸盗耕种公私田者一亩以下笞三十五亩加一等过杖一百十亩加一等罪止徒一年半荒田减一等强者各加一等苗子归官主【下条苗子凖此】
　　疏义曰田地不可移徙所以不同真盗故云盗耕种公私田者一亩以下笞三十五亩加一等三十五亩有余杖一百过杖一百十亩加一等五十五亩有余罪止徒一年半荒田减一等谓在帐籍之内荒废未耕种者减熟田罪一等若强耕者各加一等熟田罪止徒二年荒田罪止徒一年半苗子各归官主称苗子者其子及草并征还官主下条苗子准此谓妄认及盗买卖侵夺私田盗耕墓地如此之类所有苗子各还官主其盗耕人田有荒有熟或窃或强一家之中罪名不等者并依例以重法并满轻法为坐若盗两家以上之田只从一家而断并满不加重者唯从一重科若亲属相侵得罪各依服纪准亲属盗财物法应减者节级减科若已上籍即从下条盗贸卖之坐
　　妄认盗卖公私田
　　诸妄认公私田若盗贸卖者一亩以下笞五十五亩加一等杖过一百十亩加一等罪止徒二年
　　疏义曰妄认公私之田称为已地若私窃贸易或盗卖与人者一亩以下笞五十五亩加一等二十五亩有余杖一百过杖一百十亩加一等五十五亩有余罪止徒二年贼盗律云防圈之属须絶离常处器物之属须移徙其地虽有盗名立法须为定例地既不离常处理与财物有殊故不计赃为罪亦无除免倍赃之例妄认者谓经理已得若未得者凖妄认奴婢财物之类未得法科之盗贸易者须易讫盗卖者须卖了依令田无文牒辄卖买者财没不追苗子及买地之财并入地主
　　在官侵夺私田
　　诸在官侵夺私田者一亩以下杖六十三亩加一等过杖一百五亩加一等罪止徒二年半园圃加一等疏义曰律称在官即是居官挟势侵夺百姓私田者一亩以下杖六十三亩加一等十二亩有余杖一百过杖一百五亩加一等三十二亩有余罪止徒二年半园圃谓莳果实种菜蔬之所而有篱院者以其沃瘠不类故加一等若侵夺地及园圃罪名不等亦凖并满之法或将职分官田贸易私家之地科断之法一准上条贸易为罪若得私家陪贴财物自依监主诈欺其官人两相侵者同百姓例即在官时侵夺贸易等去官事发科罪并凖初犯之时
　　盗耕人墓田
　　诸盗耕人墓田杖一百伤坟者徒一年即盗葬他人田者笞五十墓田加一等仍令移葬若不识盗葬者告里正移埋不告而移笞三十即无处移埋者聴于地主口分内埋之
　　疏义曰墓田广袤令有制限盗耕不问多少即杖一百伤坟者谓窀穸之所聚土为坟伤者合徒一年即将尸柩盗葬他人地中者笞五十若盗葬他人墓田中者加一等合杖六十如盗葬伤他人坟者亦同盗耕伤坟之罪仍各令移葬若不识盗葬之人告所部里正移埋不告而移虑失尸柩合笞三十即无处移埋者谓无闲荒之地可埋聴于地主口分内埋之郊内旱涝霜雹【问答一】
　　诸部内有旱涝霜雹虫蝗为害之处主司应言而不言及妄言者杖七十覆检不以实者与同罪若致枉有所征免赃重者坐赃论
　　疏义曰旱谓亢阳涝谓霖霪霜谓非时降霣雹谓损物为灾虫蝗谓螟螽蝥贼之类依令十分损四以上免租损六免租调损十以上课役俱免若桑麻损尽者各免调其应损免者皆主司合言主司谓里正以上里正须言于县县申州州申省多者奏闻其应言而不言及妄言者所由主司杖七十其有充使覆检不以实者与同罪亦合杖七十若不以实言上妄有増减致枉有所征免者谓应损而征不应损而免计所枉征免赃罪重于杖七十者坐赃论罪止徒三年既是以赃致罪皆合累倍而断
　　问曰有应得损免不与损免以枉征之物或将入已或用入官各合何罪
　　答曰应得损免而妄征亦凖上条妄脱漏増减之罪入官者坐赃论入私者以枉法论至死者加役流部内田畴荒芜
　　诸部内田畴荒芜者以十分论一分笞三十一分加一等罪止徒一年【州县各以长官为首佐职为从】户主犯者亦计所荒芜五分论一分笞三十一分加一等
　　疏义曰部内谓州县及里正所管田称畴者言田之畴类或云畴地畔也不耕谓之荒不锄谓之芜若部内总计凖口受田十分之中一分荒芜者笞三十假若管田百顷十顷荒芜笞三十一分加一等谓十顷加一等九十顷荒芜者罪止徒一年州县各以长官为首佐职为从县以令为首丞尉为从州即刺史为首长史司马司户为从里正一身得罪无四等罪名者止依首从为坐其检勾品官为佐职其主典律无罪名户主犯者亦计所荒芜五分论计户内所受之田假有受田五十亩十亩荒芜户主笞三十故云一分笞三十一分加一等即二十亩笞四十三十亩笞五十四十亩杖六十五十亩杖七十其受田多者各凖此法为罪
　　里正授田课农桑
　　诸里正依令授人田课农桑若应授而不授应还而不収应课而不课如此事类违法者失一事笞四十【一事谓失一事于一人若于一人失数事及一事失之于数人皆累为坐】
　　疏义曰依田令户内永业田课植桑五十根以上榆枣各十根以上土地不宜者任依乡法又条应収授之田每年起十月一日里正预校勘造簿县令总集应退应受之人对共给授又条授田先课役后不课役先无后少先贫后富其里正皆须依令造簿通送及课农桑若应合受田而不授应合还公田而不収应合课田农而不课应课植桑枣而不植如此事类违法者每一事有失合笞四十
　　注一事谓失一事于一人若于一人失数事及一事失之于数人皆累为坐
　　疏义曰一事谓失一事于一人者假若于一户之上不课种桑枣为一事合笞四十若于一人失数事谓于一人之身应受不授又不课桑枣及田畴荒芜及一事失之于数人谓应还不収之类在于数人之上皆累而为坐
　　三事加一等县失十事笞三十二十事加一等州随所管县多少通计为罪【州县各以长官为首佐职为从】
　　疏义曰假有里正应课而不课是一事应受而不授是二事应还而不収是三事授田先不课后课是四事先少后无是五事先富后贫是六事田畴荒芜是七事皆累为坐其应累者每三事加一等即失二十二事徒一年县失者亦凖里正所失十事笞三十二十事加一等一百七十事合徒一年州随所管县多少通计为罪谓管二县者失二十事笞三十失三百四十事徒一年其管县多者通计各凖此
　　各罪止徒一年故者各加二等
　　疏义曰州县以刺史县令为首其长官阙者即次官为首佐职及判户曺之司为从各罪止徒一年谓州县长官及里正各罪止徒一年故犯者各加二等即是一事杖六十县十事笞五十州管二县者二十事笞五十计加亦凖此通计为罪各罪止徒二年其州止管一县者各减县罪一等若有故失罪法不等者亦依并满之法假如授田等失七事合杖六十又有故犯三事亦合杖六十即以故犯三事并为失十事科杖七十其州县应累并者各凖此
　　应复除不给
　　诸应受复除而不给不应受而给者徒二年其小徭役者笞五十
　　疏义曰依令人居狭乡乐迁就寛乡去本居千里外复三年五百里外复二年三百里外复一年之类应给复除而所司不给不应受而所司妄给者徒二年其小徭役谓充夫及杂使凖令应免不免应役不役者合笞五十其妄给复除及应给不给凖赃重于徒二年者依上条妄脱漏増减以出入课役一口徒一年二口加一等赃重入已者以枉法论至死者加役流入官者坐赃论其不应受复除人而求请主司妄得复除者依名例若共监主为犯虽造意仍以监主为主即是所司为首得复者为从若他人为请求妄得复者自从嘱请法
　　差科赋役违法
　　诸差科赋役违法及不均平杖六十
　　疏义曰依令凡差科先富强后贫弱先多丁后少丁差科赋役违法及不均平谓贫富强弱先后闲要等差科不均平者各杖六十
　　若非法而擅赋敛及以法赋敛而擅加益赃重入官者计所擅坐赃论入私者以枉法论至死者加役流疏义曰依赋役令毎丁租二石调絁绢二丈绵三两布输二丈五尺麻三斤丁役二十日此是每年以法赋敛皆行公文依数输纳若临时别差科者自依临时处分如有不依此法而擅有所征敛或虽依格令式而擅加益入官者总计赃至六疋即是重于杖六十皆从坐赃科之假有擅加益入官绢满一百疋比敛众人之物法合倍论倍为五十疋坐赃罪止徒三年入私者以枉法论称入私不必入已但不入官者即为入私官人有禄枉法一尺杖一百一疋加一等十五疋绞无禄者减一等二十疋绞令云至死者加役流并不合绞其间赋敛虽有入官复有入私者即是罪名不等宜依并满之法假有擅赋敛得一百疋九十疋入官十疋入私从入官九十疋倍为四十五疋合徒二年半倍入私十疋为五疋亦徒二年半不得累徒五年须以入私十疋并满入官九十疋为一百疋倍为五十疋处徒三年
　　输课税物违期
　　诸部内输课税之物违期不充者以十分论一分笞四十一分加一等【州县皆以长官为首佐职以下节级连坐】
　　疏义曰输课税之物谓租调及庸地租杂税之类物有头数输有期限而违不充者以十分论一分笞四十假有当里之内征百石物十斛不充笞四十每十斛加一等全违期不入徒二年州县各以部内分数不充科罪凖此
　　注州县皆以长官为首佐职以下节级连坐
　　疏义曰刺史县令宣导之首课税违限责在长官佐职以下节级连坐既以长官为首通判官为第二从判官为第三从主典及检勾之官为第四从以劝导之首属在长官故不同判事差等其里正处百户之内事在一人既无节级连坐唯得部内不充之罪
　　户主不充者笞四十
　　疏义曰百姓当户应输课税依期不完即笞四十不据分数为坐
　　许嫁女报婚书【问答一】
　　诸许嫁女已报婚书及有私约【约谓先知夫身老幼疾残养庶之类】而辄悔者杖六十【男家自悔者不坐不追聘财】
　　疏义曰许嫁女已报婚书者谓男家致书礼请女氏答书许讫及有私约注云约谓先知夫身老幼疾残养庶之类老幼谓违本约相校倍年者疾残谓状当三疾支体不完养谓非已所生庶谓非嫡子及庶孽之类以其色目非一故云之类皆谓宿相谙委两情具惬私有契约或报婚书如此之流不得辄悔悔者杖六十婚仍如约若男家自悔者无罪聘财不追问曰有私约者凖文唯言老幼疾残养庶之类未知贫富贵贱亦入之类得为妄冒以否
　　答曰老幼疾残养庶之类此縁事不可改故须先约然许为婚且富贵不恒贫贱无定不入之类亦非妄冒
　　虽无许婚之书但受聘财亦是【聘财无多少之限酒食者非以财物为酒食者亦同聘财】
　　疏义曰婚礼先以聘财为信故礼云聘则为妻虽无许婚之书但受聘财亦是注云聘财无多少之限即受一尺以上并不得悔酒食非者为供设亲宾便是众人同费所送虽多不同聘财之限若以财物为酒食者谓送钱财以当酒食不限多少亦同聘财
　　若更许他人者杖一百已成者徒一年半后娶者知情减一等女追归前夫前夫不娶还娉财后夫婚如法疏义曰若更许他人者谓依私约报书或受聘财而别许他人者杖一百若已成者徒一年半后娶者知己许嫁之情而娶者减女家罪一等未成者依下条减已成者五等合杖六十已成徒一年女归前夫若前夫不娶女氏还聘财后夫婚如法
　　为婚女家妄冒
　　诸为婚而女家妄冒者徒一年男家妄冒者加一等未成者依本约已成者离之
　　疏义曰为婚之法必有行媒男女嫡庶长幼当时理有契约女家违约妄冒者徒一年男家妄冒者加一等未成者依本约谓依初许婚契约已成者离之违约之中理有多种或以尊卑或以大小之类皆是有妻更娶【问答一】
　　诸有妻更娶妻者徒一年女家减一等若欺妄而娶者徒一年半女家不坐各离之
　　疏义曰依礼日见于甲月见于庚象夫妇之义一与之齐中馈斯重故有妻而更娶者合徒一年女家减一等为其知情合杖一百若欺妄而娶谓有妻言无以其矫诈之故合徒一年半女家既不知情依法不坐仍各离之称各者谓女氏知有妻无妻皆合离异故云各离之
　　问曰有妇而更娶妇后娶者虽合离异未离之间其夫内外亲戚相犯得同妻法以否
　　答曰一夫一妇不刋之制有妻更娶本不成妻详求理法止同凡人之坐
　　以妻为妾【问答二】
　　诸以妻为妾以婢为妾者徒二年以妾及客女为妻以婢为妾者徒一年半各还正之
　　疏义曰妻者齐也秦晋为匹妾通卖买等数相悬婢乃贱流本非俦类若以妻为妾以婢为妻违别议法便亏夫妇之正道黩人伦之彛则颠倒冠履紊乱礼经犯此之人即合二年徒罪以妾及客女为妻客女谓部曲之女或有于他处转得或放婢为之以婢为妾者皆徒一年半各还正之并从本色
　　问曰或以妻为媵或以媵为妻或以妾作媵或以媵作妾各得何罪
　　答曰据鬭讼律媵犯妻减妾一等妾减媵加凡人一等余条媵无文者与妾同即是夫犯媵皆同犯妾所问既非妻妾与媵相犯便无加减之条夫犯媵例依犯妾即以妻为媵罪同以妻为妾若以媵为妻亦同以妾为妻其以媵为妾律令无文宜依不应为重合杖八十以妾为媵令既有制律无罪名止科违令之罪即因其改换以告身与回换之人者自从假与人官法若以妾诈为媵而冒承媵姓名始得告身者依诈伪律诈増加功状以求得官者合徒一年
　　若婢有子及经放为良者聴为妾
　　疏义曰婢为主所幸因而有子即虽无子经放为良者聴为妾
　　问曰婢经放为良聴为妾若用为妻复有何罪答曰妻者传家事承祭祀既具六礼取则二仪婢虽经放为良岂堪承嫡之重律既止聴为妾即是不许为妻不可处以婢为妻之科须从以妾为妻之坐居父母夫丧嫁娶
　　诸居父母及夫丧而嫁娶者徒三年妾减三等各离之知而共为婚姻者各减五等不知者不坐
　　疏义曰父母之丧终身忧戚三年从吉自为达礼夫为妇天尚无再醮若居父母及夫之丧谓在二十七月内若男身娶妻而妻女出嫁者各徒三年妾减三等若男夫居丧娶妾妻女作妾嫁人妾既许以卜姓为之其情理贱也礼数既别得罪故轻各离之谓服内嫁娶妻妾并离知而共为婚姻者谓壻父称婚妻父称姻二家相知是服制之内故为婚姻者各减罪五等得杖一百娶妾者合杖七十不知情不坐
　　若居期丧而嫁娶者杖一百卑幼减二等妾不坐疏义曰若居期亲之丧嫁娶谓男夫娶妇女嫁作妻各杖一百卑幼减二等虽是期服亡者是卑幼故减二等合杖八十妾不坐谓期服内男夫娶妾女妇作妾嫁人并不坐
　　父母囚禁嫁娶
　　诸祖父母父母被囚禁而嫁娶者死罪徒一年半流罪减一等徒罪杖一百【祖父母父母命者勿论】
　　疏义曰祖父母父母既被囚禁固身囹圄子孙嫁娶名教不容若祖父母父母犯当死罪嫁娶者徒一年半流罪徒一年徒罪杖一百若娶妾及嫁为妾者即凖上文减三等若期亲尊长主婚即以主婚为首男女为从若余亲主婚事由主婚主婚为首男女为从事由男女即男女为首主婚为从其男女俱逼或男年十八以下在室之女并主婚独坐注云祖父母父母命者勿论谓奉祖父母父母命为亲故律不加其罪依令不得晏防
　　居父母丧主婚
　　诸居父母丧与应嫁娶人主婚杖一百
　　疏义曰居父母丧与应合嫁娶之人主婚者杖一百若与不应嫁娶人主婚得罪重于杖一百自从重科若居夫丧而与应嫁娶人主婚者律虽无文从不应为重合杖八十其父母丧内为应嫁娶人媒合从不应为重杖八十夫丧为轻合笞四十










　　唐律疏义卷十三
　　钦定四库全书
　　唐律疏义卷十四
　　唐　长孙无忌等　撰
　　戸婚下【凡一十四条】
　　同姓为婚【问答一】
　　诸同姓为婚者各徒二年缌麻以上以奸论
　　疏义曰同宗共姓皆不得为婚违者各徒二年然古者受姓命氏因彰徳功邑居官爵事非一绪其有祖宗迁易年代寖逺流源析本罕能推详至如鲁卫文王之昭凡周公之初虽同族后各分封并传国姓以为宗本若与姬姓为婚者不在禁例其有声同字别音响不殊男女辨姓岂宜仇匹若阳与杨之类又如近代以来或防赐姓谱牒仍在昭穆可知今姓之与本支并不合共为婚媾其有复姓之类一字或同受氏既殊元非禁限若同姓缌麻以上为婚者各依杂律奸条科罪
　　问曰同姓为婚各徒二年未知同姓为妾合得何罪答曰买妾不知其姓则卜之取决蓍本防同姓同姓之人即尝同祖为妻为妾乱法不殊户令云娶妾仍立婚契即验妻妾俱名为婚依凖礼令得罪无别
　　若外姻有服属而尊卑共为婚姻及娶同母异父姊妹若妻前夫之女者【谓妻所生者余条称前夫之女凖此】亦各以奸论疏义曰外姻有服属者谓外祖父母舅姨妻之父母此等若作婚姻者是名尊卑共为婚姻及娶同母异父姊妹若妻前夫之女者注云谓妻所生者谓前夫之女后夫娶之是妻所生者如其非妻所生自从本法余条称前夫之女者凖此据杂律奸妻前夫之女亦据妻所生者故云亦凖此各以奸论其外姻虽有服非尊卑者为婚不禁
　　其父母之姑舅两姨姊妹及姨若堂姨母之姑堂姑己之堂姨及再从堂姨堂外甥女女婿姊妹并不得为婚姻违者各杖一百并离之
　　疏义曰父母舅姑两姨姊妹于身无服乃是父母缌麻据身是尊故不合娶及姨又是父母小功尊若堂姨虽于父母无服亦是尊属母之姑堂姑并是母之小功以上尊己之堂姨及再从姨堂外甥女亦谓堂姊妹所生者女婿姊妹于身虽并无服据理不可为婚并为尊卑混乱人伦失序违此为婚者各杖一百自同姓为婚以下虽防赦各离之
　　为袒免妻嫁娶
　　诸甞为袒免亲之妻而嫁娶者各杖一百缌麻及舅甥妻徒一年小功以上以奸论妾各减二等并离之疏义曰髙祖亲兄弟曽祖堂兄弟祖再从兄弟父三从兄弟身四从兄弟三从侄再从侄孙并缌麻絶服之外即是袒免既同五代之祖服制尚异他人故甞为袒免亲之妻不合复相嫁娶辄嫁娶者男女各杖一百缌麻及舅甥妻谓同姓缌麻之妻及为舅妻若外甥妻而更相嫁娶者其夫尊卑有服嫁娶各徒一年小功以上以奸论小功之亲多是本族其外姻小功者唯有外祖父母若有嫁娶一同奸法若经作袒免亲妾者各杖八十缌麻亲及舅甥妾各杖九十小功以上各减奸罪二等故云妾各减二等并离之奸妾本条减妻一等此条以奸论妾减二等即是娶妾者累减三等称以奸论者并依奸法小功之妻若寡在夫家而嫁娶者各依奸小功以上妻法其被放出或改适他人即于前夫服义并絶奸者依律止是凡奸若其嫁娶亦同凡奸之坐又称妾者据元是袒免以上亲之妾而娶者得减二等若是前人之妻今娶为妾止依娶妻之罪不得以妾减之如为前人之妾今娶为妻亦依娶妾之罪
　　夫丧守志
　　诸夫丧服除而欲守志非女之祖父母父母而强嫁之者徒一年期亲嫁者减二等各离之女追归前家娶者不坐
　　疏义曰妇人夫丧服除誓心守志惟祖父母父母得夺而嫁之非女之祖父母父母谓大功以下而辄强嫁之者合徒一年期亲嫁者谓伯叔父母姑兄弟姊妹及侄而强嫁之者减二等杖九十各离之女追归前家娶者不坐
　　娶逃亡妇女
　　诸娶逃亡妇女为妻妾知情者与同罪至死者减一等离之即无夫防恩免罪者不离
　　疏义曰妇女犯罪逃亡有人娶为妻妾若知其逃亡而娶流罪以下并与同科唯妇人本犯死罪而娶者流三千里仍离之即逃亡妇女无夫又防恩赦得免罪者不合从离其不知情而娶凖律无罪若无夫即聴不离
　　监临娶所监临女
　　诸监临之官娶所监临女为妾者杖一百若为亲属娶者亦如之其在官非监临者减一等女家不坐
　　疏义曰监临之官谓职当临统案验者娶所部人女为妾者杖一百为亲属娶者亦合杖一百亲属谓本服缌麻以上亲及大功以上婚姻之家既是监临之官为娶亲属不坐若亲属与监临官同情强娶或恐喝娶者即以本律首从科之皆以监临为首娶者为从其在官非监临者谓在所部任官而职非统摄案验而娶所部之女及与亲属娶之各减监临官一等女家并不合坐其职非统摄临时监主而娶者亦同仍各离之
　　即枉法娶人妻妾及女者以奸论加二等【为亲属娶者亦同】行求者各减二等各离之
　　疏义曰有事之人若妻若妾而求监临官司曲法判事娶其妻妾及女者以奸论加二等其娶者有亲属应加罪者各依本法仍加监临奸罪二等为亲属娶者亦同皆同自娶之坐行求者各减二等其以妻妾及女行求嫁与监临官司得罪减监临二等亲属知行求枉法而娶人妻妾及女者自依本法为从坐仍各离之者谓夫自嫁妻妾及女与枉法官人两俱离之妻妾及女理不自由故并不坐
　　和娶人妻
　　诸和娶人妻及嫁之者各徒二年妾减二等各离之即夫自嫁者亦同【仍两离之】
　　疏义曰和娶人妻及嫁之者各徒二年若和嫁娶妾减二等徒一年各离之谓妻妾俱离即夫自嫁者亦同谓同嫁妻妾之罪二夫各离故云两离之
　　尊长与卑幼定婚
　　诸卑幼在外尊长后为定婚而卑幼自娶妻已成者婚如法未成者从尊长违者杖一百
　　疏义曰卑幼谓子孙弟侄等在外谓公私行诣之处因自娶妻其尊长后为定婚若卑幼所娶妻已成者婚如法未成者从尊长所定违者杖一百尊长谓祖父母父母及伯叔父母姑兄姊
　　妻无七出【问答一】
　　诸妻无七出及义絶之状而出之者徒一年半虽犯七出有三不去而出之者杖一百追还合若犯恶疾及奸者不用此律
　　疏义曰伉俪之道义期同穴一与之齐终身不改故妻无七出及义絶之状不合出之七出者依令一无子二淫泆三不事舅姑四口舌五盗窃六妬忌七恶疾义絶谓殴妻之祖父母父母及杀妻外祖父母伯叔父母兄弟姑姊妹若夫妻祖父母父母外祖父母伯叔父母兄弟姑姊妹自相杀及妻殴詈夫之祖父母父母杀伤夫外祖父母伯叔父母兄弟姑姊妹及与夫之缌麻以上亲若妻母奸及欲害夫者虽防赦皆为义絶妻虽未入门亦从此令若无此七出及义絶之状辄出之者徒一年半虽犯七出有三不去三不去者谓一经持舅姑之丧二娶时贱后贵三有所取无所归而出之者杖一百并追还合若犯恶疾及奸者不用此律谓恶疾及奸虽有三不去亦在出限故云不用此律
　　问曰妻无子者聴出未知几年无子即合出之答曰律云妻年五十以上无子聴立庶以长即是四十九以下无子未合出之
　　义絶离之【问答一】
　　诸犯义絶者离之违者徒一年若夫妻不相安谐而和离者不坐
　　疏义曰夫妻义合义絶则离违而不离合得一年徒罪离者既无名字得罪只在一人皆坐不肯离者若两不愿离即以造意为首随从者为从皆谓官司判为义絶者方得此坐若未经官司处断不合此科若夫妻不相安谐谓彼此情不相得两愿离者不坐
　　即妻妾擅去者徒二年因而改嫁者加二等
　　疏义曰妇人从夫无自専之道虽见兄弟送迎尚不逾阈若有心乖唱和意在分离背夫擅行有懐他志妻妾合徒二年因擅去而即改嫁者徒三年故云加二等室家之敬亦为难久帷薄之内能无忿争相嗔蹔去不同此罪
　　问曰妻妾擅去徒二年因而改嫁者加二等其有父母期亲等主婚若为科断
　　答曰下条嫁娶违律祖父母父母主婚者独坐主婚若期亲尊长主婚者主婚为首男女为从父母知女擅去理须训以义方不送夫家违法改嫁独坐父母合徒三年其妻妾之身唯得擅去之罪期亲主婚自依首从之法
　　奴娶良人为妻
　　诸与奴娶良人女为妻者徒一年半女家减一等离之其奴自娶者亦如之主知情者杖一百因而上籍为婢者流三千里
　　疏义曰人各有耦色类须同良贱既殊何宜配合与奴娶良人女为妻者徒一年半女家减一等合徒一年仍离之谓主得徒坐奴不含科其奴自娶者亦得徒一年半主不知情者无罪主若知情杖一百因而上籍为婢者流三千里若有为奴娶客女为妻者律虽无文即须比例科断名例律称部曲者客女同鬭讼律部曲殴良人加凡人一等奴婢又加一等其良人殴部曲减凡人一等奴婢又减一等即部曲奴婢相殴伤杀者各依部曲与良人相殴伤杀法注云余条良人部曲奴婢私自犯本条无正文者并凖此奴娶良人徒一年半即娶客女减一等合徒一年主知情者杖九十因而上籍为婢者徒三年其所生男女依户令不知情者从良知情者从贱
　　即妄以奴婢为良人而与良人为夫妻者徒二年【奴婢自妄者亦同】各还正之
　　疏义曰以奴若婢妄作良人嫁娶为良人夫妇者所妄之罪合徒二年奴婢自妄嫁娶亦徒二年各还正之称正之者虽防赦仍改正之若聘财多凖罪重于徒二年者依诈欺计赃科断
　　杂户不得娶良人
　　诸杂户不得与良人为婚违者杖一百官户娶良人女者亦如之良人娶官户女者加二等
　　疏义曰杂户配诸司不与良人同类止可当色相娶不合与良人为婚违律为婚杖一百官户娶良人女者亦如之谓官户亦诸司不属州县亦当色婚嫁不得辄娶良人违者亦杖一百良人娶官户女者加二等合徒一年半官户私嫁女与良人律无正文并须依首从例
　　即奴婢私嫁女与良人为妻妾者凖盗论知情娶者与同罪各还正之
　　疏义曰奴婢既同资财即合由主处分辄将其女私嫁与人须计婢赃凖盗论罪五疋徒一年伍疋加一等知情娶者与奴婢罪同不知情者不坐自杂户与良人为婚以下得罪仍各离而改正其工乐杂户官户依令当色为婚若异色相娶者律无罪名并当违令既乖本色亦合正之太常音声人依令婚同百姓其有杂作婚姻者并凖良人其部曲奴婢有犯本条无正文者依律各凖良人如与杂户官户为婚并同良人共官户等为婚之法仍各正之
　　违律为婚
　　诸违律为婚虽有媒娉而恐喝娶者加本罪一条强娶者又加一等被强者止依未成法
　　疏义曰违律不许为婚其有故为之者是名违律为婚假如杂户与良人为婚虽有媒娉而恐喝娶者加本罪一等本坐合杖一百加一等处徒一年强娶者又加一等谓以威若力而强娶之合徒一年半被强者止依未成法下条未成者各减已成五等女家止笞五十之类
　　即应为婚虽已纳聘期要未至而强娶及期要至而女家故违者各杖一百
　　疏义曰即应为婚谓依律合为婚者虽已纳娉财元契吉日未至而男家强娶及期要已至吉日而女家故违不许者各杖一百得罪依律不合从离
　　违律为婚离正
　　诸违律为婚当条称离之正之者虽防赦犹离之正之定而未成亦是娉财不追女家妄冒者追还
　　疏义曰违律为婚谓依律不合作婚而故违者当条称离之谓上条男家妄冒或女家妄冒离之又正之者谓上条奴婢私嫁女与良人仍正之虽防大赦称离之者犹离之称正之者犹正之定而未成亦是假令杂户与良人为婚已定监临之官娶所监临女未成防赦之后亦合离正故云定而未成亦是男家送财已讫虽合离正其财不追若女家妄冒应离正者追财物还男家凡称离之正之者赦后皆合离正名例律云防赦应改正经责簿帐而不改正各论如本犯律应离之辈即是赦后须离仍不离者律无罪条犹当不应得为从重合杖八十若判离不离自从奸法
　　嫁娶违律
　　诸嫁娶违律祖父母父母主婚者独坐主婚【本条称以奸论者各从本法至死者减一等】
　　疏义曰嫁娶违律谓于此篇内不许为婚祖父母父母主婚者为奉尊者教命故独坐主婚嫁娶者无罪假令祖父母父母主婚为子孙娶舅甥妻合徒一年唯祖父母父母得罪子孙不坐
　　注本条称以奸论者各从本法至死者减一等疏义曰本条称以奸论者谓上条缌麻以上以奸论假令父与其子娶子之从母依杂律紊从母者流二千里强者绞即父亦得流二千里同杂犯其子若自犯有官者仍除名此名各从本法至死减一等者若强娶从母为妻或婚寡伯叔母非被出及改嫁者本条合死今减一等合流三千里
　　若期亲尊长主婚者主婚为首男女为从余亲主婚者事由主婚主婚为首男女为从事由男女男女为首主婚为从
　　疏义曰期亲尊长次于父母故主婚为首男女为从余亲主婚者余亲谓期亲卑幼及大功以下主婚即各以所由为首事由主婚主婚为首男女为从事由男女男女为首主婚为从虽以首从科之称以奸论者男女各从奸法应除名者亦除名
　　其男女被逼若男年十八以下及在室之女亦主婚独坐
　　疏义曰男女被逼谓主婚以威若力男女理不自由虽是长男及寡女亦不合得罪若男年十八以下及在室之女亦主婚独坐男女勿论
　　未成者各减已成五等媒人各减首罪二等
　　疏义曰未成者谓违律为婚当条合得罪定而未成者减已成五等假有同姓为婚合徒二年未成即杖八十此是名减五等其媒人犹徒一年未成者杖六十是名各减首罪二等各凖当条轻重依律减之略举同姓为例余皆仿此凡违律为婚称强者各加本罪二等称以奸论有强者止加一等媒人各减奸罪一等











　　唐律疏义卷十四
　　钦定四库全书
　　唐律疏义卷十五
　　唐　长孙无忌等　撰
　　廐库【凡二十八条】
　　疏义曰廏库律者汉制九章创加廏律魏以廏事散入诸太和年名牧产律至正始年复名廏牧律歴北齐后周更无改作隋开皇以库事附之更名廏库律廏者鸠聚也马牛之所聚库者舍也兵甲财帛之所藏故齐鲁谓库为舍户事既终廏库为次故在户婚之下
　　牧畜产课不充
　　诸牧畜产凖所除外死失及课不充者一牧长及牧子笞三十三加一等过杖一百十加一等罪止徒三年羊减三等【余条羊凖此】
　　疏义曰廐牧令诸牧杂畜死耗者每年率一百头论駞除七头骡除六头马牛驴羖羊除十白羊除十五从外蕃新来者马牛驴羖羊皆聴除二十第二年除十五駞除十四第二年除十骡除十二第二年除九白羊除二十五第二年除二十第三年皆与旧同凖率百头以下除数此是年别所除之数不合更有死失及课不充者应课者凖令牝马一百疋牝牛驴各一百头每年课驹犊各六十骡驹减半马从外蕃新来者课驹四十第二年五十第三年同旧课牝駞一百头三年内课驹七十白羊一百口每年课羔七十口羖羊一百口课羔八十口凖此欠数者为课不充除外死失及课不充者一牧长及牧子笞三十三加一等即是欠二十二合杖一百过杖一百十加一等计欠七十二罪止徒三年羊减三等欠三以下未有罪名欠四笞十三口加一等罪止徒一年半注云余条羊凖此余条谓养饲不如法之类但余条论畜罪名无羊者并减马三等故云凖此
　　新任不满一年而有死失者总计一年之内月别应除多少凖折为罪若课不充游牝之时当其检校者凖数为罪不当者不坐【游牝之后而致损落者坐后人】
　　疏义曰新任不满一年谓任牧尉牧长牧子未满期年而有死失总计一年之内凖折为罪谓若骡新从外蕃来当年聴除十二即是月别得除一头新任三月除三头五月除五头余畜一年凖当色应除数凖新任月别折除分数亦凖此若除外死失皆凖上又得罪若课不充游牝之时当其检校者凖数为罪凖令牧马駞牛驴羊牝牡常同羣其牝马驴每年三月游牝应収饲者至冬収饲不当游牝之时课虽不充依律不坐注云游牝之后而至损落者坐后人谓虽不当游牝之时检校于后损落仍得其罪
　　系饲死者各加一等失者又加二等牧尉及监各随所管牧多少通计为罪仍以长官为首佐职为从【余官有管牧者亦凖此】
　　疏义曰系饲死者加一等罪谓应牧系养之者収饲理不合死故加罪一等杂畜一死笞四十罪止流二千里失者又加二等以其系饲不合失落故加二等称又者明累加即失一杖六十罪止流三千里系饲羊亦各减三等牧尉及监各随所管牧尉长通计为罪依令牧马牛皆百二十为羣駞骡驴各以七十头为羣羊六百二十口为羣羣别置牧长一人率十五长置尉一人其监即不限尉多少通计之义已从户婚解讫仍以长官为首佐职为从者为羣牧事重委在长官死失及课不充以监为首副监及丞簿为从条言佐职为从明主典无罪注云余官有管牧者亦凖此其牧有置监管者亦有州县官管者故云余官有管牧者亦凖此
　　验畜产不实
　　诸验畜产不以实者一笞四十三加一等罪止杖一百若以故价有増减赃重者计所増减坐赃论入已者以盗论
　　疏义曰依廐牧令府内官马及传送马驴每年皆刺史折冲果毅等检防其有老病不堪乗用者府内官马更对州官防定京兆府管内送尚书省防随便货卖检防者并须以实不以实者一笞四十三加一等罪止杖一百若以检防不实之故令价有増减者计増减之赃重坐赃论谓验一不实増三疋一尺及减三疋一尺各笞五十每一疋加一等十疋徒一年十疋加一等若因此増减之赃将入已者计赃以盗论仍征倍赃监主加二等一疋以上除名其中有増减不平之赃有入已不入已者若一处犯便是一事分为二罪罪法不等即以重法并满轻法须将以盗之赃累于坐赃之上科之其应除免倍赃各尽本法若验羊不实减三等其増减赃坐赃及以盗论者并各依本条不在羊减三等之例
　　受官羸病畜产
　　诸受官羸病畜产养疗不如法笞三十以故致死者一笞四十三加一等罪止杖一百
　　疏义曰依廐牧令官畜在道有羸病不堪前进者留付随近州县养饲疗救粟草及药官给而所在官司受之须养疗依法有不如法者笞三十以故致死者谓养疗不如法而致死者一笞四十三加一等罪止杖一百
　　乗官畜私物防
　　诸应乗官马牛駞骡驴私防物不得过十斤违者一斤笞十十斤加一等罪止杖八十
　　疏义曰应乗官马牛駞骡驴者谓因公得乗傅逓或是军行但因公事而得乗官畜者私防物不得过十斤十斤之外更著者一斤笞十十斤加一等罪止杖八十
　　其乗车者不过三十斤违者五斤笞十二十斤加一等罪止徒一年即从军征讨者各加二等
　　疏义曰应乗官车或载官私之物载限之外私物不得过三十斤违者五斤笞十二十斤加一等罪止徒一年从军征讨者各加二等马牛以下车以上各加常犯二等马牛駞骡驴七十一斤罪止杖一百车二百五斤罪止徒二年
　　若数人共防载者各从其限为坐监当主司知而聴者并计所知同私防载
　　疏义曰若数人共防载者谓乗官畜及车应得私载物限外谓畜过十斤车过三十斤假有十人同乗官畜防私物各十斤其中五人数外各过一斤依律各笞十三人各过十一斤各笞二十二人各过八两律云过一斤笞十今数不满一斤依律各无罪又有十人同车载私物各三十斤其中五人数外各过五斤依律各笞十三人各过二十五斤各笞二十二人各过二斤八两依律数不满各无罪其监当主司知情者并计前畜总过三十九斤同私防法科合笞四十车总过一百五斤同私载法合杖六十之类若从军征讨亦依前各加二等其有他人寄物各计一斤以上为罪皆同私防载法主当车马及寄物之人得罪各等亦无首从当官司知情凖上解若随身依仗应将行者各在私物斤数之外不在计限
　　大祀牺牲不如法
　　诸供大祀牺牲养饲不如法致有瘦损者一杖六十一加一等罪止杖一百以故致死者加一等
　　疏义曰供大祀牺牲用犊人帝配之即加羊豕其养牲大祀在涤九旬中祀三旬三祀一旬养饲令肥不得捶扑违者是不如法致有瘦损者一杖六十一加一等五不如法罪止杖一百以故致死者加罪一等一死杖七十五死徒一年其羊豕虽供人帝为配大祀故得罪与牛皆同职制律中小祀逓减二等余条中小祀凖此即中祀养牲不如法各减大祀二等小祀不如法又减中祀二等
　　乗官畜脊破领穿
　　诸乘驾官畜产而脊破领穿疮三寸笞二十五寸以上笞五十【谓围绕为寸者】
　　疏义曰乗驾官畜产谓牛马駞骡驴乗骑者脊破驾用者领穿疮三寸笞二十五寸以上笞五十称以上者疮虽更大罪亦不加若是别伤非乘驾所损自从伤官畜产之罪不当此坐注云谓围绕为寸者便是疮围三寸径一寸围五寸一分径一寸七分虽或方圆凖此为法但亷隅不定皆以围绕为寸
　　若放饲瘦者计十分为坐一分笞二十一分加一等即不满十者一笞三十一加一等各罪止杖一百
　　疏义曰若将官畜放饲谓牧监之官及牧子以上令瘦者计十分为坐假令一羣百疋马十疋瘦为一分合笞二十一分加一等九分并瘦或百疋皆瘦合杖一百即不满十者一笞三十一加一等谓止放八疋一瘦笞三十八疋并瘦更加七等合杖一百故云各罪止杖一百监及牧尉皆以所管通计为罪余杂畜凖数得罪皆凖此羊减例减三等
　　官马不调习
　　诸官马乗用不调习者一疋笞二十五疋加一等罪止杖一百
　　疏义曰依太仆式在牧马二嵗即令调习每一尉配调习马人十人分为五畨上下每年三月一日上四月三十日下又令云殿中省尚乗每配习驭调马东宫配翼驭调马至其检行牧马之官聴乗官马即令调习故官马乗用不调习者一疋笞二十五疋加一等即是四十一疋罪止杖一百上台东宫供御马不调习得罪重于此条即从职制律车马不调习本条科罪
　　故杀官私牛马
　　诸故杀官私马牛者徒一年半赃重及杀余畜产若伤者计减价凖盗论各偿所减价价不减者笞三十【见血跪跌即为伤若血不限伤重处五日内致死者从杀罪】
　　疏义曰官私马牛为用处重牛为耕稼之本马即致逺供军故杀者徒一年半赃重为计赃得罪重于一年半徒假有杀马直十五疋绢凖盗合徒二年此名赃重及杀余畜产除马牛之外并为余畜若伤谓虽不死而有损伤自马牛及余畜各计所减价凖盗论减价谓畜产直绢十疋杀讫唯直绢两疋即减八疋价或伤止直九疋是减一疋价杀减八疋偿八疋伤减一疋偿一疋之类其罪各凖盗八疋及一疋而断价不减者谓元直绢十疋虽有杀伤评价不减仍直十疋止得笞三十罪无所陪偿注云见血跪跌即为伤见血不限伤处多少但见血即坐跪跌谓虽不见血骨节差跌亦即为伤若伤重谓所伤处重五日内致死者亦从杀罪及偿减价
　　其误杀伤者不坐但偿其减价主自杀马牛者徒一年疏义曰误杀伤者谓目所不见心所不意或非系放畜产之所而误伤杀或欲杀猛兽而杀伤畜产者不坐但偿其减价减价同上解主自杀马牛徒一年误杀者不坐
　　官私畜毁食官私物
　　诸官私畜产毁食官私之物登时杀伤者各减故杀伤三等偿所减价畜主备所毁【临时専制亦为主余条准此】
　　疏义曰畜产不限官私或毁食官私之物者毁谓有所唐突或觗蹹之类因其毁食物主登时即杀伤者各减前条故杀伤罪三等若杀马牛杖九十其伤马牛及杀伤余畜产名计所减价计赃凖盗论减三等如所杀马牛凖所减价当绢十五疋者徒二年上减三等合杖一百如此计赃得罪重即从重论仍各偿所减价畜主备所毁假有一牛直上绢五疋毁食人物平直上绢两疋其物主登时伤杀此牛出卖直绢三疋计减二疋牛主偿所损食绢二疋物主酬所减牛价绢亦一疋之类注云临时専制亦为主假如甲有马牛借乙乘用有所毁食即乙合当罪仍令备偿余条凖此谓下条犬杀伤他人畜产及畜产觗齧人而应摽帜羁绊之类虽非正主皆罪在专制之人
　　其畜产欲觗齧人而杀伤者不坐不偿【亦谓登时杀伤者即絶时皆为故杀伤】
　　疏义曰其畜产有觗齧人者若其欲来觗齧人当即杀伤不坐不偿故注云亦谓登时杀伤者其事絶之后然始杀伤者皆依故杀伤之法仍偿减价畜主亦依法得罪
　　杀缌麻亲马牛【问答一】
　　诸杀缌麻以上亲马牛者与主自杀同杀余畜者坐赃论罪止杖一百各偿其减价
　　疏义曰缌麻以上谓内外有服者相杀马牛得罪与主自杀同合徒一年杀余畜者凖减价坐赃论罪止杖一百凖此律文缌麻以上杀畜产者不合得罪若因伤重五日内致死依上条亦同杀法并偿所减价问曰误杀及故伤缌麻以上亲畜产律无罪名未知合偿减价以否
　　答曰律云杀缌麻以上亲马牛者与主自杀同主伤马牛及以误杀律条无罪诸亲与主同明各不坐不坐即无备偿凖例可知况律条无文即非偿限马牛犹故不偿余畜不偿可知
　　犬伤杀畜产
　　诸犬自杀伤他人畜产者犬主偿其减价余畜自相杀伤者偿减价之半即故放令杀伤他人畜产者各以故杀伤论
　　疏义曰犬性噬齧或自杀伤他人畜产犬主偿其减价以犬能噬齧主须制之为主不制故令偿减价余畜除犬之外皆是自相杀伤者谓牛相觗杀马相蹹死之类假有甲家牛觗杀乙家马马本直绢十疋为觗杀估皮肉直绢两疋即是减八疋绢甲偿乙绢四疋是名偿减价之半即故放令杀伤他人畜产者或犬性好噬猪羊其牛马能相觗蹹而故放者责其故放各与故杀伤罪同谓同上条杀官私马牛者徒一年半计赃应重若伤及杀余畜产者计减价凖盗论各偿所减价价不减者笞三十两主放畜产而鬭有杀伤者从不应为重杖八十各偿所减价
　　畜产觗蹹齧人
　　诸畜产及噬犬有觗蹹齧人而标帜羁绊不如法若狂犬不杀者笞四十以故杀伤人者以过失论若故放令杀伤人者减鬭杀伤一等
　　疏义曰依杂令畜产觗人者截两角蹹人者绊足齧人者截两耳此为标帜羁绊之法若不如法并狂犬本主不杀之者各笞四十以不施标帜羁绊及狂犬不杀之故致杀伤人者以过失论过失者各依其罪从赎法律无异文总依凡法不限尊贵其赎一也若本应轻者聴从本其故放令杀伤人者谓知犬及杂畜性能觗蹹及噬齧而故放者减鬭杀伤一等其犯贵贱尊卑长幼亲属等各依本犯应加减为罪其畜产杀伤人仍作他物伤人保辜二十日辜内死者减鬭杀一等辜外及他故死者自依以他物伤人法假令故放杂畜产觝蹹及齧杀子孙于徒一年半上减一等合徒一年余亲卑幼各依本服于鬭杀伤上减一等
　　即被雇疗畜产【被倩者同过失法】及无故触之而被杀伤者畜主不坐
　　疏义曰有人被雇疗畜产及无故触人畜产而被杀伤者畜主不坐被雇本是规财无故谓故自犯触如此被杀伤者畜主不坐若被倩疗畜产被杀伤依赎法
　　监主借官奴畜
　　诸监临主守以官奴婢及畜产私自借若借人及借之者笞五十计庸重者以受所监临财物论驿驴加一等疏义曰监临主守之官以所监主官奴婢及畜产私自借谓身自借用若转借他人及借之者或一人一畜但借即笞五十或借数少而日多或借数多而日少计庸重于借罪者以受所监临财物论累赃为坐骡驴加一等谓借即得杖六十计庸重以受所监临财物论加一等其车船碾硙邸店之类有私自借若借人及借之者亦计庸赁各与借奴婢畜产同律虽无文所犯相类职制律监临之官借所监临及牛马駞骡驴车船邸店碾硙各计庸赁以受所监临财物论计借车船碾硙之类理与借畜产不殊故附此条凖例为坐
　　即借驿马及借之者杖一百五日徒一年计庸重者从上法即驿长私借人马驴者各减一等罪止杖一百疏义曰即私借驿马及官司借之者各杖一百五日徒一年计庸重者从上法谓计驿马之庸当上绢八疋合加一等徒一年半即驿长私借人马驴者减一等凖令驿马驴一给以后死即驿长陪顷是故驿长借人驴马得罪稍轻各减一等谓上文借驿马驴加受所监临财物一等今驿长借人驴马各减一等与受所监临财物罪同罪止杖一百
　　官私畜损食物
　　诸放官私畜产损食官私物者笞三十赃重者坐赃论失者减二等各偿所损若官畜损食官物者坐而不偿疏义曰谓放官私畜产损食官私之物损食虽少即笞三十若凖赃得二疋一尺合笞四十是名计赃重者坐赃论失者减二等谓非故放因亡逸而损食者减罪二等各偿所损既云损食官私之物或损或食各令畜主备偿若官畜损食官物坐而不偿公廨畜产损食当司公廨既不同私物亦坐而不偿若损食余司公廨并得罪仍备一凖上文
　　库藏主司搜检
　　诸有人从库藏出防卫主司应搜检而不搜检笞二十以故致盗不觉者减盗者罪二等若夜持时不觉盗减三等
　　疏义曰从库藏出依式五品以上皆不合搜检其应搜检而不搜检者防卫主司笞二十以不搜检故而致盗物将出计所盗之赃主司减盗者罪二等若夜持时谓库藏之所持更之人不觉人盗物者减盗者罪三等持时谓当时専持更者假有不觉盗五疋绢减三等得杖八十之类
　　主守不觉盗者五疋笞二十十疋加一等过杖一百二十疋加一等罪止徒二年若守掌不如法以故致盗者各加一等故縦者各与同罪
　　疏义曰主守不限有品无品谓亲主当库藏者不觉有人盗物凖绢五疋笞二十不满五疋未合得罪十疋加一等八十五疋杖一百过杖一百二十疋加一等一百四十五疋罪止徒二年若守掌不如法谓防守持更鏁闭封印乖违不如法而致盗者各加一等谓防卫不如法有人从库藏出又不搜检致盗不觉上加一等谓止减盗者一等夜持时不如法不觉盗亦加一等止减盗者二等主守之司不如法不觉盗亦加一等五疋笞三十罪止徒二年半此是各加一等故纵者各与同罪谓防卫主司并夜持时之人及主守之司故纵盗者并各与盗者同罪称同罪者不在除免倍赃监主加罪之例
　　即故纵赃满五十疋加役流一百疋绞若被强盗者各勿论
　　疏义曰国家库藏本委主司若主司知情容盗得罪重于盗者名例律与同罪者不在加役流之例故于库藏条中特生此例故纵赃四十九疋以下与盗者罪同不合除免满五十疋加役流除名配流如法一百疋绞此谓故纵一人之罪若故纵频盗及众人盗者各依累倍之法若被强盗者各勿论谓被威力盗之非能拒得者勿论
　　假借官物不还
　　诸假请官物事讫过十日不还者笞三十十日加一等罪止杖一百私服用者加一等
　　疏义曰假请官物谓有吉凶应给威仪卤簿或借帐幕氊褥之类事讫十日内皆合还官若过十日不还者笞三十十日加一等停留总过八十日罪止杖一百因而私服用者谓吉凶事过以后别私服用者每加一等过八十日徒一年
　　若亡失所假者自言所司备偿如法不自言者以亡失论
　　疏义曰假请官物有亡失者若于请物所司自言失者免罪备偿如法不自言失被人举者以亡失论依杂律亡失官物者凖盗论减三等又条亡失官私器物各备偿故得亡失之罪又备偿之
　　监主贷官物
　　诸监临主守以官物私自贷若贷人及贷之者无文记以盗论有文记凖盗论【文记谓取抄署之类】立判案减二等疏义曰监临主司谓所在之处官物有官司执当者以此官物私自贷若将贷人及贷之者此三事无文记以盗论有文记凖盗论文记谓取抄署之类谓虽无文案或有名簿或取抄及署领之类皆同无文记以盗论者与真盗同若监临主守自贷亦加凡盗二等有文记者凖盗论并五疋徒一年五疋加一等立判案减二等谓五疋杖九十之类
　　即充公廨及用公廨物若出付市易而私用者各减一等坐之【虽贷亦同余条公廨凖此即主守私贷无文记者依盗法】
　　疏义曰即充公廨谓以官物回充公廨及私用公廨之物无文记有文记立判案若官物从库藏积聚之中出付人将市易其市易人私用者各凖前官物应坐之罪皆减一等坐之称私用者虽贷亦同余条公廨凖此谓一部律内但称公廨私用及贷皆凖此减盗罪坐之即主守私贷无文记者依盗法即与真盗同加常盗二等征倍赃有官者除名故云依盗法
　　所贷之人不能备偿者征判署之官【下条私借亦凖此】
　　疏义曰监临主守以官物贷人所贷之人不能备偿谓无物可征者征判署之官判案者为判官署案者为主典及监事之类注云下条私借亦凖此谓下条监临主守之官以官物借人若所借人不能备偿亦征判署之官故云凖此
　　监主以官物借人
　　诸监临主守之官以官物私自借若借人及借之者笞五十过十日坐赃论减二等
　　疏义曰监临主守之官以所监临主守之物谓衣服氊褥帷帐器玩之类但是官物私自借若将借人及借之者各笞五十过十日计所借之物凖坐赃论减二等罪止徒二年
　　损败仓库积聚物
　　诸仓库及积聚财物安置不如法若曝凉不以时致有损败者计所损败坐赃论州县以长官为首监署等亦准此
　　疏义曰仓谓贮粟麦之属库谓贮器仗绵绢之类积聚谓贮柴草杂物之所皆须高燥之处安置其应曝凉之物又须曝凉以时若安置不如法曝凉不以时而致损败者计所损败多少坐赃论州县以长官为首以下节级为从监署等有所损壊亦长官为首以次为从故云亦凖此
　　财物应入官私
　　诸财物应入官私而不入不应入官私而入者坐赃论疏义曰凡是公私论竞割断财物应入官乃入私应入私乃入官应入甲而入乙应入私而入公廨各计所不应入而入坐赃论
　　放散官物
　　诸放散官物者坐赃论【谓出用官物有所市作及供祠祀宴防剰多之类】物在还官已散用者勿征【谓营造剰多为物在祀毕食讫为散用】
　　疏义曰放散官物谓出用官物有所市作并谓官物还充官用者假有营造屋宅及供祠祀宴防料度剰多各计所剰坐赃论若物在未用各凖所剰还官若祠祀礼毕宴防食尽及营造事讫皆勿征
　　应输课税
　　诸应输课税及入官之物而回避诈匿不输或巧伪湿恶者计所阙准盗论主司知情与同罪不知情减四等疏义曰应输课税谓租调地税之类及应入官之物而回避诈匿假作逗留遂致废阙及巧伪湿恶欺妄官司皆总计所阙入官物数准盗科罪依法陪填主司知其回避诈匿巧伪湿恶知情而许行者各与同罪不知情者减罪四等县官应连坐者亦节级科之州官不觉各递减县官罪一等州县纲典不觉各同本司下从科罪若州县发遣依法而纲典在路或至输纳之所事有欺妄者州县无罪
　　监临官僦运租税
　　诸监临主守之官皆不得于所部僦运租税课物违者计所利坐赃论其在官非监临减一等主司知情各减一等
　　疏义曰凡是课税之物监临主守皆不得于所部内僦勾客运其有违者计所利坐赃论除人畜粮外并为利物在官非监临减一等谓从坐赃减一等主司知情者各减一等谓知监临僦运坐赃止减一等若非监临僦运坐赃上减二等所利之钱一非彼此俱罪二非乞索之赃既用功程而得不合没官还主输给给受留难
　　诸有所输及出给而受给之官无故留难不受不给者一日笞五十三日加一等罪止徒一年门司留难者亦凖此若请输后至主司不依次第先给先受者笞四十疏义曰有应输官之物及官物应出给与人而受物出给之官无故留难不受不给者一日笞五十三日加一等罪止徒一年而受给门司留难者亦凖受给官司之法故云亦凖此若请输后至官司不依次第先受给及请输前至后给受者笞四十
　　官物有印封
　　诸官物有印封不请所由官司而主典擅开者杖六十疏义曰但是官物有封闭印记欲开者皆请所由官司其主典不请官司而擅开者杖六十
　　输课物赍财市籴
　　诸应输课物而辄赍财货诣所输处市籴充者杖一百将领主司知情与同罪
　　疏义曰应输送课物者皆须从出课物之所运送输纳之处若辄赍财货诣所输处市籴充者杖一百将领主司若知赍物于送纳之所市籴情与输人同罪纵一人籴输亦同此罪
　　出纳官物有违
　　诸出纳官物给受有违者计所欠剰坐赃论【违谓重受轻出及当出陈而出新应受上物而受下物之类】
　　疏义曰监主官物或受或给而有违法者谓称量之物出纳须平若重受轻出即有余剰及当出陈而出新应受上物而受下物此即为欠须计欠剰之价凖坐赃科罪其有轻受重出及应出新而出陈应受上物而受中物得罪与上文并同故云之类
　　其物未应出给而出给者罪亦如之官物还充官用而违者笞四十其主司知有欠剰不言者坐赃论减二等疏义曰其物未应出给者依令应给禄者春秋二时分给未至给时而给者亦依前坐赃科罪若给官物还充官用有违者笞四十其主司知有欠剰而不举言者计所欠剰坐赃论减二等
　　官物应入私
　　诸官物当应入私已出库藏而未付给若私物当供官用已送在官及应供官人之物虽不供官用而守掌在官者皆为官物之例
　　疏义曰谓官物应将给赐及借贷官人及百姓已出库藏仍贮在官而未付给之间若私物借充官用及应征课税之类已送在官贮掌或公廨物及官人月俸应供官人之物虽不供官用而守掌在官并检验赃贿或两竞财物如此之类但守掌在官者皆为官物之例












　　唐律疏义卷十五
<史部,政书类,法令之属,唐律疏义>
　　钦定四库全书
　　唐律疏义卷十六
　　唐　长孙无忌等　撰
　　擅兴【凡二十四条】
　　疏义曰擅兴律者汉相萧何创为兴律魏以擅事附之名为擅兴律晋复去擅为兴又至髙齐改为兴擅律隋开皇改为擅兴律虽题目增损随时沿革原其防趣意义不殊大事在于军戎设法须为重防廏库是讫须备不虞故此论兵次于廏库之下擅发兵
　　诸擅发兵十人以上徒一年百人徒一年半百人加一等千人绞【谓无警急又不先言上而辄发兵者虽即言上而不待报犹为擅文书施行即坐】疏义曰依令差兵十人以上并须铜鱼勅书勘同始合差发若急须兵处凖程不得奏闻者聴便差发即须言上若无警急又不先言上辄擅发十人以上九十九人以下徒一年满百人徒一年半百人加一等七百人以上流三千里千人绞故注云谓无警急又不先言上而辄发兵者虽即言上而不待报谓凖程应得言上者并须待报若不待报犹为擅发但文书施行即坐不必要在得兵其擅发九人以下律令无文当不应为从重
　　给与者随所给人数减擅发一等【亦谓不先言上不待报者告令发遣即坐】疏义曰虽有发兵文书执兵者不合即与亦须先言上待报然后给与违者随所给人数减擅发罪一等故注云亦谓不先言上不待报者告令发遣即坐不必要待兵行
　　其寇贼即来欲有攻袭即城屯反叛若贼有内应急须兵者得便调发虽非所属比部官司亦得调发给与并即言上【各谓急须兵不容得先言上者】
　　疏义曰若有冦贼卒来入境欲有攻击掩袭及国内城镇及屯聚兵马之处或反叛或外贼自相翻动内应国家如此等事急须兵者得便调发谓得随便未言上待报即许调发虽非所属谓所在人兵不相管急须兵处虽比部官司亦得调发掌兵军司亦得随便给与各即言上并谓急须兵处不容先言上者
　　若不即调发及不即给与者凖所须人数并与擅发罪同其不即言上者亦凖所发人数减罪一等若有逃亡盗贼权差人夫足以追捕者不用此律
　　疏义曰应机赴敌急须兵马若不即调发及虽调发不即给与者凖所须人数并与擅发罪同谓须十人以上不即调发及不即给与各徒一年百人各徒一年半每百人各加一等千人以上各得绞罪其不即言上者谓军务警急聴先调发给与并即言上以其不即言上亦凖所发人数减罪一等若有逃亡盗贼谓非兵寇直是逃亡或为贼盗所在官府得权差人夫足以追捕不同擅发兵之例故云不用此律调发供给军事
　　诸应调发杂物供给军事者皆先言上待报【谓给军用当从私出皆是】违者徒一年给与者减一等
　　疏义曰谓随军所须战具所用供给军事虽非人兵皆先言上待报始得调发注云谓给军用当从私出皆是若应用官物自有常式此为出私家故须先言上待报违者徒一年若知不先言上虽言上不待报即给与者减一等合杖一百
　　若事有警急得便调发给与并即言上若不调发及不给与者亦徒一年不即言上者各减一等
　　疏义曰事有警急寇贼卒来欲有攻袭等事得便调发给与并即言上谓事有警急彼此凖程不得言上待报若不即调发及不给与者并徒一年不即言上各减一等俱合杖一百
　　不给发兵符
　　诸应给发兵符而不给应下发兵符而不下若下符违式【谓违令式不得承用者】
　　疏义曰依公式令下鱼符畿内三左一右畿外五左一右左者在内右者付外行用之者从第一为首后更有事须用以次发之周而复始又条应给鱼符及传符皆长官执长官无次官执此据元付在外之日是为应给发兵符其符通授官差使杂追征等以发兵事重故以发兵为文应下发兵符而不下者谓差兵不下左符若下符违式谓不依次第不得承用者
　　及不以符合从事或符不合不速以闻各徒二年其违限不即还符者徒一年余符各减二等【凡言余符者契亦同即契应发兵者同发兵符法】
　　疏义曰不以符合从事者谓执兵之司得左符皆用右符勘合始从发兵之事若不合符即从事或勘左符与右符不合不速奏者各徒二年违限不即还符谓执符之司勘符讫依公式令封符付使人若使人更往别处未即还者附余使传送若州内有使次诸府总符五日内无使次差专使送之若违此令限不即还符者得徒一年余符各减二符余符者谓禁苑及交巡鱼符之类若符至不合即从其事或勘符不合不速奏闻徒一年不即还符杖九十是名余符各减二等注云凡言余符者契亦同即契应发兵者同发兵符法依令车驾巡幸皇太子监国有兵马受处分者为木契若王公以下在京留守及诸州有兵马受处分并行军所及领兵五百人以上马五百疋以上征讨亦给木契既用木契发兵即同发兵符法监门式皇城内诸街铺各给木契京城诸街铺各给木鱼金部司农凖式亦并给木契但是在式诸契并同余符
　　拣卫士征人
　　诸拣卫士【征人亦同】取舍不平者一人杖七十三人加一等罪止徒三年【不平谓舍富取贫舍强取弱舍多丁而取少丁之类】
　　疏义曰拣卫士注云征人亦同征人谓非卫士临时募行者若取舍不平者一人杖七十三人加一等罪止徒三年拣之法财均者取强力均者取富财力又均先取多丁故注云不平谓舍富取贫舍强取弱舍多丁而取少丁之类者谓老少能否临时比校不平者皆是
　　若军名先定而差遣不平减二等即应差主帅而差卫士者加一等其有欠剰者各加一等
　　疏义曰军名先定谓卫士之徒临时差遣不平者减罪二等一人笞五十三人加一等罪止徒二年即应差队副以上而差卫士者加一等谓一人杖六十三人加一等罪止徒二年半此直为主帅卫士不同故加一等罪止徒二年半其拣卫士及征人有欠剰亦各加本罪一等主帅欠剰亦同其不平之与欠剰既罪名不等即凖并满之法科之
　　征人冒名相代
　　诸征人冒名相代者徒二年同居亲属代者减二等疏义曰介胄之士有进无退征名既定不可假名赏罚须有所归何宜辄相冒代如有违者首徒二年从减一等同居亲属代者减二等称同居亲属者谓同居共财者若征处得勲彼此俱不合叙
　　若部内有冒名相代者里正笞五十一人加一等县内一人典笞三十二人加一等州随所管县多少通计为罪各罪止徒二年【佐职以上节级为坐】主司知罪与冒名者同罪疏义曰部内有冒名者谓里正所部之内有征人冒名相代里正不觉一人里正笞五十一人加一等九人徒二年若县内一人典笞三十二人加一等十五人杖一百二十一人徒二年注云佐职以上节级为坐即尉为第二从丞为第三从令及主簿録事为第四从州随所管县多少通计为罪谓管二县者二人冒名州典笞三十四人加一等管三县者三人冒名州典笞三十六人加一等之类判司以上节级皆如县罪计加通计亦凖此各罪止徒二年谓里正及县典州典各罪止徒二年故注云佐职以上节级为坐知情者谓里正及州县遣兵之官若主典知冒代情并与冒名者同罪
　　其在军冒名者队正同里正【凡言队正队副同】
　　疏义曰其在军冒名者谓卫士以上得罪一同征人队正副得罪凖里正亦一人笞五十一人加一等罪止徒二年凡言队正队副同称凡言者凡称队正之处队副即同
　　旅帅校尉减队正一等果毅折冲随所管校尉多少通计为罪【其主典以上并同州县之法】
　　疏义曰依军防令每一旅帅管二队正每一校尉管二旅帅既非亲监当者同减队正一等谓一人冒名笞四十一人加一等罪止徒一年半果毅折冲随所管校尉多少通计为罪每府管五校尉之处亦有管四校尉三校尉者谓管三校尉者三人冒名管四校尉者四人冒名管五校尉者五人冒名各得笞四十不满此数不坐通计之法并凖上文州管县之义注云其主典以上并同州县之法谓罪亦从下始府典同州典兵曺为第二从长史果毅为第三从折冲为第四从録事同下从依律无四等官者止凖见府官为坐
　　校阅违期
　　诸大集校阅而违期不到者杖一百三日加一等主帅犯者加二等即差发从行而违期者各减一等
　　疏义曰春秋之义春搜夏苗秋狝冬狩皆因农隙以讲大事即今校阅是也又车驾亲行是名大集校阅而有违期不到者谓于集时不到即杖一百每更三日加一等主帅犯者加二等谓队副以上将军以下集时不到者即差发从行而违限者各减一等谓正身当时不到杖九十每三日加一等主帅以上同上解其折冲府校阅在式有文不到者各凖违式之罪若所司不告者罪在所司
　　乏军兴
　　诸乏军兴者斩故失等【谓临军征讨有所调发而稽废者】
　　疏义曰兴军征讨国之大事调发征行有所稽废者名乏军兴犯者合斩故失罪等为其事大虽失不减注云谓临军征讨有所调发兵马及应须供军器械或所须战具各依期防克日俱充有所阙者即是稽废故云有所调发而稽废者若充使命告报军期而违限废事者亦是乏军兴故失罪等
　　不忧军事者杖一百【谓临军征讨阙乏细小之物】
　　疏义曰谓随身七事及火幕行具细小之物临军征讨有所阙乏一事不充即杖一百注云谓临军征讨亦据临战不及别求若未从军尚容求覔即从违式法
　　征人稽留
　　诸征人稽留者一日杖一百二日加一等二十日绞即临军征讨而稽期者流三千里三日斩
　　疏义曰谓名已从军兵马并发不即进路而致稽留者一日杖一百二日加一等二十日绞谓从军人上道日计满二十日即临军征讨者谓钲鼓相闻指期交战而稽期者流三千里经三日者斩
　　若用舍从权不拘此律【或应期赴难违期即斩或舍罪求功虽怠不戮如此之类各随临时处防故不拘常律】
　　疏义曰推毂寄重义资英略阃外之事见可即为军中号令理贵机速用舍从权务在成济故注云或应期赴难违期即斩舍罪求功虽怠不戮者谓或违于军令别求异功或虽即愆期拟収后效或戮或舍随事处防如此之类不拘此律
　　征讨告消息
　　诸宻有征讨而告贼消息者斩妻子流二千里其非征讨而作间谍若化外人来为间谍或传书信与化内人并受及知情容止者并绞
　　疏义曰或伺贼间隙宻期征讨乃有奸人告贼消息者斩妻子流二千里其非征讨而作间谍者间谓往来谍谓觇候传通国家消息以报贼徒化外人来为间谍者谓声教之外四夷之人私入国内往来觇候者或传书信与化内人并受化外书信知情容止停藏者并绞
　　主将守城
　　诸主将守城为贼所攻不固守而弃去及守备不设为贼所掩覆者斩若连接防贼被遣斥候不觉贼来者徒三年以故致有覆败者亦斩
　　疏义曰主将者谓主领人兵亲为主将者或镇将戍主或留守邉城州县城主之类守城为贼所攻击不能固守弃城而去及守备不设谓预偹有阙巡警不严被贼所掩袭覆败者斩若连接防贼谓军垒连接旗旄相望被遣斥候谓指斥候望不觉贼来入境者徒三年以故致有覆败者以其不觉贼来为贼掩袭致城及人兵有覆败者亦斩
　　主将临阵先退
　　诸主将以下临阵先退若防贼对阵舍仗投军及弃贼来降而辄杀者斩
　　疏义曰主将以下谓战士以上临阵交兵而有先退若寇贼对阵而舍仗投军谓背彼凶徒舍仗归命及虽非对阵弃贼来降而辄杀之者斩谓先退以下皆从此坐
　　即违犯军令军还以后在律有条者依律断无条者勿论
　　疏义曰若违犯军中号令者军还以后其所违之罪在律有条者仍依律断直违将军教令在律无条军还之后不合论罪故云无条者勿论
　　镇所放征人还
　　诸在军所及在镇戍私放征防人还者各以征镇人逃亡罪论即私放辄离军镇者各减二等
　　疏义曰在军所者谓在行军之所镇戍者谓在镇戍之处私放征防人还者谓征防之人未合还家辄私放者各以征镇人逃亡罪论依捕亡律从军征讨而亡者一日徒一年一日加一等十五日绞临对防贼而亡者斩主司故纵与同罪若放征人令还各得此罪又条防人向防及在防未满而亡者镇人亦同一日杖八十三日加一等放防人还者各得此罪是名各以征镇人逃亡罪论即私放辄离军镇者谓放军人去军防人离镇既非即放还家征防二色各减本罪二等
　　若放人多者一人凖一日放日多者一日凖一人【谓放三人各五日放五人各三日累成十五日之类并经宿乃坐】临军征讨而放者斩被放者各减一等
　　疏义曰依捕亡律从军征讨而亡一日徒一年一日加一等十五日绞若放十五人一日亦合绞其放镇戍人而还一人一日杖八十三日加一等三十一日流三千里若放三十一人一日亦流三千里即私放辄离军镇者各减二等谓放征人去军一日杖九十一日加一等十五日徒三年若放防人离镇一日杖六十三日加一等罪止徒二年半是为放人多者一人凖一日放日多者一日凖一人注云谓放三人各五日放五人各三日俱累成十五日各合绞称之类者或放七人各二日又放一人经一日亦为十五日合绞人之与日并得相累或人或日累成十五日皆至死刑故云之类并经宿乃坐不经宿者无罪虽经宿不满日者一人从不应为之坐征人从重镇戍从轻注云经宿乃坐者以人日相率恐放十人经半日即为五人之罪故云经宿乃坐还与百刻义同临军征讨而放者斩谓临阵对防辄放征人不待终日即合处斩被放者流三千里被放征人防人各减主司罪一等故云各减一等
　　征人巧诈避役
　　诸临军征讨而巧诈以避征役【巧诈百端谓若诬告人故犯轻罪之类】疏义曰临对寇贼即欲追讨乃巧诈方便推避征役注云巧诈百端或有诬告人罪以求推对或故犯轻法意在留连或故自伤残或诈为疾患奸诈不一故云百端不可备陈故云之类
　　若有校试以能为不能以故有所稽乏者以乏军兴论未废事者减一等主司不加穷覈而承诈者减罪二等知情者与同罪至死者加役流
　　疏义曰有所校试谓临军之时一艺以上应供军用军中校试故以能为不能以巧诈不能之故于军有所稽违及致阙乏废事者以乏军兴论故失俱合斩若于事未废减死一等主司不加穷覈主司谓应检勘校试之人不加穷研覈实而承诈依信者减罪人罪二等知情者谓知巧诈之情并与犯者同罪至死者加役流未阙事者流三千里
　　镇戍有犯
　　诸镇戍有犯本条无罪名者各减征人二等
　　疏义曰镇戍有所犯法本条无罪名者谓镇戍防人冒名相代及主司知情不知情若镇戍拒贼而有巧诈避役若有校试以能为不能并在镇戍中无有罪名者各减征人二等
　　非公文不给戎仗
　　诸戎仗非公文出给而辄出给者主司徒二年虽有符牒合给未判而出给者杖一百仪仗各减三等
　　疏义曰出给戎仗兵器非得公文而辄出给者主司徒二年主司谓当判署者虽有符牒合给未判而出给谓有符牒到司仍未行判即准符牒出给者杖一百其于留守所及诸州府差发或应用鱼符勅书而不用者亦徒二年仪仗各减三等仪仗谓吉凶卤簿诸门防矟之类无文牒出给者杖一百未判出给者杖七十故云各减三等
　　遣畨代违限
　　诸镇戍应遣畨代而违限不遣者一日杖一百三日加一等罪止徒二年即代到而不放者减一等
　　疏义曰依军防令防人畨代皆十月一日交代如官司违限不遣若准程稽违不早遣者一日杖一百三日加一等罪止徒二年即代到不放谓防人十月一日替到不放者减一等谓一日杖九十三日加一等罪止徒一年半
　　若镇戍官司役使防人不以理致令逃走者一人杖六十五人加一等罪止徒一年半
　　疏义曰依军防令防人在防守固之外唯得脩理军器城隍公廨屋宇各量防人多少于当处侧近给空闲地逐水陆所宜斟酌营种并杂蔬菜以充粮贮及充防人等食此非正役不责全功自须苦乐均平量力驱使镇戍官司使不以理致令逃走者一人杖六十五人加一等罪止徒一年半若使不以理而防人虽不逃走当从违令科断
　　兴造言上
　　诸有所兴造应言上而不言上应待报而不待报各计庸坐赃论减一等
　　疏义曰修城郭筑隄防兴起人功有所营造依营缮令计人功多少申中书省聴报始合役功或不言上及不待报各计所役人庸坐赃论减一等其庸倍论罪止徒二年半
　　即料请财物及人功多少违实者笞五十若事已损费各并计所违赃庸重者坐赃论减一等【本料不实料者坐请者不实请者坐】
　　疏义曰即料请财物及人功多少违实者谓官有营造应须市买料请所须财物及料用人功多少故不以实者笞五十若事已损费或已损财物或已费人功各并计所费功庸凖赃重者坐赃论减一等重者谓重于笞五十即五疋一尺以上坐赃论减一等合杖六十者为赃重本料不实止坐元料之人若由请人不实即请者合坐失者各减三等依名例律以赃致罪频犯者各倍论此既因赃获罪功庸出众人之上并通官物即合累而倍论若直费官财物不损庸直止据所费财料不在倍限虽费人功倍并不重官物止从官物科断即是累并不加重者止从重论非法兴造
　　诸非法兴造及杂徭役十庸以上坐赃论【谓为公事役使而非法令所聴者】
　　疏义曰非法兴造谓法令无文虽则有文非时兴造亦是若作池亭宾馆之属及杂徭役谓非时科唤丁夫驱使十庸以上坐赃论既凖众人为庸亦须累而倍折故注云谓为公事役使而非法令所聴者因而率敛财物者亦并计坐赃论仍亦倍折以其非法赋敛不自入已得罪故轻
　　工作不如法
　　诸工作有不如法者笞四十不任用及应更作者并计所不任赃庸坐赃论减一等其供奉作者加二等工匠各以所由为罪监当官司各减三等
　　疏义曰工作谓在官司造作辄违様式有不如法者笞四十不任用谓造作不任时用及应更作者并计所不任赃庸累倍坐赃论减一等十疋杖一百十疋加一等罪止徒二年半其供奉作加二等者供奉之义已于职制解讫若不如法杖六十不任用及应更作坐赃论加一等罪止流二千里其并倍讫不重费官物者并直计官物科之其赃不倍工匠各以所由为罪监当官司各减三等者谓亲监当造作若有不如法减工匠三等笞十不任用及应更作减坐赃四等罪止徒一年供奉作罪止徒二年之类
　　私有禁兵器【问答一】
　　诸私有禁兵器者徒一年半【谓非弓箭刀楯短矛者】
　　疏义曰私有禁兵器谓甲弩矛矟具装等依令私家不合有若有矛矟者各徒一年半注云谓非弓箭刀楯短矛者此上五事私家聴有其旌旗幡帜及仪仗并私家不得辄有违者从不应为重杖八十
　　弩一张加二等甲一领及弩三张流二千里甲三领及弩五张绞私造者各加一等【甲谓皮铁等具装与甲同即得阑遗过三十日不送官者同私有法】
　　疏义曰弩一张加二等谓加私有禁兵器罪二等合徒二年半甲一领及弩三张流二千里有甲有弩各得此罪甲三领及弩五张绞亦甲弩凖数各得绞罪私造者各加一等谓私造甲弩及禁兵器各加私有罪一等
　　问曰私有甲三领及弩五张凖依律文各合处绞有人私有甲二领并弩四张欲处何罪
　　答曰畜甲畜弩各立罪名既非一事不合并满依名例律其应入罪者举轻以明重有甲罪重有弩坐轻既有弩四张已合流罪加一满五即至死刑况加甲二领明合处绞私有弩四张加甲一领者亦合死刑注甲谓皮铁等具装与甲同即得防遗过三十日不送官者同私有法
　　疏义曰铁甲皮甲得罪皆同私有具装与甲无别有一具装流二千里有三领者亦合绞即得防遗过三十日不送官谓得防遗禁兵器以下三十一日不送官者同私有法既称过三十日即三十日内不合此罪又依军防令防得甲仗皆即输官不送输者从违令笞五十满五日者依杂律各以亡失罪论其亡失之罪从本条解释其甲非皮铁者依库部式亦有聴畜之处其限外剰畜及不应畜而有者亦凖禁兵器论但甲有禁文非私家合有为非皮铁量罪稍轻坐同禁兵器理为适中
　　造未成者减二等即私有甲弩非全成者杖一百余非全成者勿论
　　疏义曰造未成者谓从上禁兵器以下未成者各减私造罪二等谓甲三领弩五张以上纵更多有各止处徒三年即私有甲弩非全成者谓不堪着用又非私造杖一百余非全成者勿论谓甲弩之外所有禁兵器非全成者皆不坐既是禁兵器虽不合罪亦须送官
　　功力采取不任用
　　诸役功力有所采取而不任用者计所欠庸坐赃论减一等
　　疏义曰谓官役功力若采药或取材之类而不任用者若全不任用须计全庸若少不任用凖其欠庸并倍坐赃论减一等
　　若有所造作及有所毁壊备虑不谨而误杀人者徒一年半工匠主司各以所由为罪
　　疏义曰谓有所缮造营作及有所毁壊崩撤之类不先备虑谨慎而误杀人者徒一年半工匠主司各以所由为罪或由工匠指防或是主司处分各以所由为罪明无连坐之法律既但称杀人即明伤者无罪丁夫差遣不平
　　诸应差丁夫而差遣不平及欠剰者一人笞四十五人加一等罪止徒一年即丁夫在役日满不放者一日笞四十一日加一等罪止杖一百【各坐其所由】
　　疏义曰差遣之法谓先富强后贫弱先多丁后少丁凡丁分畨上役者家有兼丁要月家贫单身闲月之类违此不平及令人数欠剰者一人笞四十五人加一等罪止徒一年即丁夫在役谓在役之人日满不放者一日笞四十一日加一等罪止杖一百注云各坐其所由谓止坐不放者所由之人明无连坐之法丁夫杂匠稽留
　　诸被差充丁夫杂匠而稽留不赴者一日笞三十三日加一等罪止杖一百将领主司加一等防人稽留者各加三等即由将领者将领者独坐【余条将领稽留者凖此】
　　疏义曰丁夫杂匠被官差遣不依程限而稽留不赴者一日笞三十三日加一等罪止杖一百将领主司加一等主司谓亲领监当者一日笞四十三日加一等罪止徒一年其防人稽留者各加三等一日杖六十三日加一等罪止徒二年其将领主司亦加一等若由将领主司稽留丁夫杂匠防人不合得罪唯罪将领之人故云将领者独坐注云余条将领主司准此余条谓征人等但是差行有主司将领本条无将领罪名事由将领者皆将领者独坐
　　私使丁夫杂匠
　　诸丁夫杂匠在役而监当官司私使及主司于职掌之所私使兵防者各计庸准盗论即私使兵防出城镇者加一等
　　疏义曰丁夫杂匠见在官役役限之内而监当官司私役使及主司谓应判署及亲监当兵防之人于职掌之所私使各计庸凖盗论谓从丁夫以下各计私使之庸凖盗论即杂使计庸不满尺者从盗不得财笞五十兵防并据城隍内使者若私使出城镇加罪一等谓计庸加凖盗论罪一等即强使者依职制律强者加二等余条强者凖此若强使兵防出城者即亦于本罪加一等上累加虽称丁夫杂匠及兵防非在役限内而使者丁夫杂匠依上条日满不放笞四十一日加一等罪止杖一百兵防从代到不放一日杖九十三日加一等罪止徒一年半计庸重者若见是监临官依役使监临之罪其非本部官者依不应得为从轻笞四十庸多得罪重者依职制律去官而受旧官属士庶馈与若乞取借贷之属各减在官时三等非监临官私使亦于凖盗论上减三等








　　唐律疏义卷十六
　　钦定四库全书
　　唐律疏义卷十七
　　唐　长孙无忌等　撰
　　贼盗一【凢一十三条】
　　疏义曰贼盗律者魏文侯时李悝首制法经有盗法贼法以为法之篇目自秦汉逮至后魏皆名贼律盗律北齐合为贼盗律后周为刼盗律复有贼叛律隋开皇合为贼盗律至今不改前禁擅发兵马此须防止贼盗故次擅兴之下
　　谋反大逆【问答一】
　　诸谋反及大逆者皆斩父子年十六以上皆绞十五以下及母女妻妾【子妻妾亦同】祖孙兄弟姊妹若部曲资财田宅并没官男夫年八十及笃疾妇人年六十及废疾者并免【余条妇人应缘坐者准此】伯叔父兄弟之子皆流三千里不限籍之同异
　　疏义曰人君者与天地合徳与日月齐明上只寳命下临率土而有狡竖凶徒谋危社稷始兴狂计其事未行将而必诛即同真反名例称谋者二人以上若事已彰明虽一人同二人之法大逆者谓谋毁宗庙山陵及宫阙反则止据始谋大逆者谓其行讫故谋反及大逆者皆斩父子年十六以上皆绞言皆者罪无首从十五以下及母女妻妾注云子妻妾亦同祖孙兄弟姊妹若部曲资财田宅并没官部曲不同资财故特言之部曲妻及客女并与部曲同奴婢同资财故不别言男夫年八十及笃疾妇人年六十及废疾并免缘坐注云余条妇人应缘坐者凖此谓谋叛以上道及杀一家非死罪三人并告贼消息此等之罪缘坐各及妇人其年六十及废疾亦云故云妇人应缘坐者凖此伯叔父兄弟之子皆流三千里不限籍之同异虽与反逆人别籍得罪皆同若出继同堂【以外即不合缘坐　释曰出继谓伯叔父及兄弟之己之子内】有出继同宗者同堂谓伯叔父之子今俗呼为亲堂兄弟者
　　即虽谋反词理不能动众威力不足率人者亦皆斩【谓结谋真实而不能为害者若自述休征假托灵异妄称兵马虗论反由传惑众人而无真状可验者自从祅法】父子母女妻妾并流三千里资财不在没限其谋大逆者绞
　　疏义曰即虽谋反者虽谓构乱常之词不足动众人之意虽骋凶威若力不能驱率得人虽有反谋无能为害者亦皆斩父子母女妻妾并流三千里资财不在没限注云谓结谋真实而不能为害者若自述休征言身有善应或假托灵异妄称兵马或虚论反状妄説反由如此传惑众人而无真状可验者自从祅法谓一身合绞妻子不合缘坐谋大逆者绞上文大逆即据逆事已行此为谋而未行唯得绞罪律不称皆自依首从之法
　　问曰反逆人应缘坐其妻妾据本法虽防赦犹离之正之其继养子孙依本法虽防赦合正之凖离之正之即不在缘坐之限反逆事彰之后始诉离之正之如此之类并合放免以否
　　答曰刑法慎于开塞一律不可两科执意履绳务从折中违法之辈已汨朝章虽经大恩法须离正离正之色即是凢人离正不可为亲领从本宗缘坐缘坐非同居【问答二】
　　诸缘坐非同居者资财田宅不在没限虽同居非缘坐及缘坐人子孙应免流者各凖分法留还【老疾得免者各凖一子分法】疏义曰缘坐非同居者谓谋反大逆人亲伯叔兄弟已分讫田宅资财不在没限虽见同居凖律非缘坐谓非期以上亲及子孙其祖母及伯叔母姑兄弟妻各谓无夫者律文不载并非缘坐其缘坐人子孙谓伯叔子及兄弟孙据律亦不缘坐各凖分法留还谓未经分异犯罪之后并凖户令分法及孙妇虽非缘坐夫没即合归宗凖法不入分限注云老疾得免者男夫年八十及笃疾妇人年六十及废疾各凖户内应分人多少人别得凖一子分法留还
　　问曰老疾得免者各凖一子分法假有一人年八十有三男十孙或一孙反逆或一男见在或三男俱死唯有十孙老者若为留分
　　答曰男但一人见在依令作三男分法添老者一人即为四分若三男死尽依令诸子均分老人共十孙为十一分留一分与老者是为各准一子分法
　　若女许嫁已定归其夫出养入道及娉妻未成者不追坐【出养者从所养坐】道士及妇人若部曲奴婢犯反逆者止坐其身
　　疏义曰女许嫁已定谓有许婚之书及私约或已纳娉财虽未成皆归其夫出养谓男女为人所养入道谓为道士女冠若僧尼娉妻未成者虽克吉日男女未相见并不追坐出养者从所养家缘坐不涉本生道士及妇人称道士僧尼亦同妇人不限在室及出嫁入道若部曲奴婢者奴婢不限官私犯反逆者止坐其身自道士以下若犯谋反大逆并无缘坐故云止坐其身
　　问曰杂户及太常音声人犯反逆有缘坐否
　　答曰杂戸及太常音声人各附县贯受田进丁老免与百姓同其有反逆及应缘坐亦与百姓无别若工乐官戸不附州县贯者与部曲例同止坐其身更无缘坐
　　口陈欲反之言
　　诸口陈欲反之言心无真实之计而无状可寻者流二千里
　　疏义曰有人实无谋危之计口出欲反之言勘无实状可寻妄为狂悖之语者流二千里若有口陈欲逆叛之言勘无真实之状律令既无条制各从不应为重
　　谋叛
　　诸谋叛者绞已上道者皆斩【谓协同谋计乃坐被驱率者非余条被驱率者凖此】疏义曰谋叛者谓欲背国投伪始谋未行事发者首处绞从者流已上道者不限首从皆斩注云谓协同谋计乃坐协者和也谓本情和同共作谋计此等各依谋叛之法被驱率者非谓元本不共同情临时而被驱率者不坐余条被驱率者凖此余条谓谋叛谋大逆或亡命山泽不从追唤既肆凶悖堪擅杀人并刼囚之类被驱率之人不合得罪
　　妻子流二千里若率部众百人以上父母妻子流三千里所率虽不满百人以故为害者以百人以上论【害谓有所攻击掳掠者】
　　疏义曰叛者身得斩罪妻子仍流二千里若唯有妻及子年十五以下合赎妇人不可独流须依留住之法加杖居作若子年十六以上依式流配其母至配所免居作在室之女不在配限名例律缘坐者女不同故也若率部众百人以上罪状尤重故父母及妻子流三千里所率虽不满百人以故为害者以百人以上论注云害谓有所攻击虏掠者或攻击城隍或虏掠百姓依百人以上论各身处斩父母妻子流三千里其攻击城隍因即拒守自依反法
　　即亡命山泽不从追唤者以谋叛论其抗拒将吏者以已上道论
　　疏义曰谓背诞之人亡命山泽不从追唤者以谋叛论首得绞刑从者流三千里抗拒将吏者谓有将吏追讨仍相抗拒者以已上道论并身处斩妻子配流抗拒有害者父母妻子流三千里并准上文率部众百人以上不须有害若不满百人要须有害得罪乃与百人以上同
　　谋杀府主等官
　　诸谋杀制使若本属府主刺史县令及吏卒谋杀本部五品以上官长者流二千里【工乐及公廨戸奴婢与吏卒同余条凖此】已伤者绞已杀者皆斩
　　疏义曰制使本属府主国官邑官已从名例解讫刺史都督县令并据本部者吏卒谋杀都水使者或折冲府卫士谋杀本府折冲果毅如此之类并流二千里工乐谓不属县贯唯本司并公廨戸奴婢谋杀本司五品以上官长罪与吏卒同若司农官户奴婢谋杀司农卿者理与工乐谋杀太常卿少府监无别余条谓工乐官户奴婢殴詈本部五品以上官长当条无罪名者并与吏卒同已伤者绞仍依首从法已杀者皆斩
　　谋杀期亲尊长
　　诸谋杀期亲尊长外祖父母夫夫之祖父母父母者皆斩【犯奸而奸人杀其夫所奸妻妾虽不知情与同罪】
　　疏义曰期亲尊长外祖父母夫夫之祖父母父母并于名例解讫若妻妾同谋亦无首从注云犯奸而奸人杀其夫谓妻妾与人奸通而奸人杀其夫谋而已杀故杀鬬杀者所奸妻妾虽不知情与杀者同罪谓所奸妻妾亦合绞
　　谋杀缌麻以上尊长者流二千里已伤者绞已杀者皆斩
　　疏义曰谋杀缌麻以上尊长则大功以下皆是外姻有服尊长亦同俱流二千里已伤者首处绞从者流谋而杀讫者皆斩罪无首从
　　即尊长谋杀卑幼者各依故杀罪减二等已伤者减一等已杀者依故杀法
　　疏义曰谓上文尊长谋杀卑幼当条无罪名者各依故杀罪减二等已伤者减一等假如有所规求谋杀期亲卑幼合徒三年已伤者流三千里已杀者依故杀法合绞之类言故杀法者谓罪依故杀法其首各依本谋论造意者虽不行仍为首从者不行减行者一等假有伯叔数人谋杀犹子讫即首合流二千里从而加功合徒三年从者不加功徒二年半从者不行减行者一等徒二年之类略举杀期亲卑幼余者不复备文其应减者各依本罪上减
　　部曲奴婢杀主
　　诸部曲奴婢谋杀主者皆斩谋杀主之期亲及外祖父母者绞已伤者皆斩
　　疏义曰称部曲奴婢者客女及部曲妻并同此谓谋而未行但同籍良口以上合有财分者并皆为主谋杀者皆斩罪无首从谋杀主之期亲为别戸籍者及外祖父母者绞依首从科已伤者皆斩谓无首从其媵及妾在令不合分财并非奴婢之主
　　谋杀故夫父母
　　诸妻妾谋杀故夫之祖父母父母者流二千里已伤者绞已杀者皆斩部曲奴婢谋杀旧主者罪亦同【故夫谓夫亡改嫁旧主谓主放为良者余条故夫旧主凖此】
　　疏义曰妻妾谋杀故夫之祖父母父母者流二千里已伤者绞并据首从科之已杀者皆斩罪无首从谓一家之内妻妾寡者数人夫亡之后并已改嫁后共谋杀故夫之祖父母父母俱得斩刑若兼他人同谋他人依首从之法不入皆斩之限部曲奴婢谋杀旧主称罪亦同者谓谋而未杀流二千里已伤者绞已杀者皆斩注云故夫谓夫亡改嫁旧主谓主放为良者妻妾若被出及和离即同凡人不入故夫之限其旧主谓经放为良及自赎免者若转卖及自理诉得脱即同凡人余条故夫旧主凖此谓殴詈告言之类当条无文者并凖此
　　谋杀人
　　诸谋杀人者徒三年已伤者绞已杀者斩从而加功者者绞不加功者流三千里造意者虽不行仍为首【雇人杀者亦同】
　　疏义曰谋杀人者谓二人以上若事已彰露欲杀不虚虽独一人亦同二人谋法徒三年已伤者绞已杀者斩从而加功者绞谓同谋共杀杀时加功虽不下手杀人当时共相拥迫由其遮遏逃窜无所既相因籍始得杀之如此经营皆是加功之类不限多少并合绞刑同谋从而不加功力者流三千里造意者谓元谋署杀其计已成身虽不行仍为首罪合斩余加功者绞注云雇人杀者亦同谓造意为首受雇加功者为从
　　即从者不行减行者一等【余条不行凖此】
　　疏义曰谓谋杀人从者不行减行者一等合徒三年注云余条不行凖此余条谓刼囚伤人及谋杀缌麻以上尊长已伤之类从者不行亦减一等其有发心谋杀即皆斩者同谋不行不在减例谓谋杀期亲尊长同谋不行亦得斩罪
　　刼囚【问答二】
　　诸刼囚者流三千里伤人及刼死囚者绞杀人者皆斩【但刼即坐不须得囚】
　　疏义曰犯罪之人身被囚禁凶徒恶党共来相刼夺者流三千里若因刼轻囚伤人及刼死囚而不伤人各得绞罪仍依首从科防因刼囚而有杀人者皆合处斩罪无首从注云但刼即坐不须得囚谓以威若力强刼囚者即合此坐不须要在得囚
　　若窃囚而亡与囚同罪【他人亲属等】窃而未得减二等以故杀伤人者从刼囚法
　　疏义曰谓私窃取囚因即逃逸与囚同罪者谓窃死囚还得死罪窃流徒罪囚还得流徒之类假使得相容隐亦不许窃囚故注云他人亲属等窃而未得减二等谓窃计已行未离禁处者减所窃囚罪二等谓未得死囚者徒三年未得流囚徒二年半之类若因窃囚之故而杀伤人者即从刼囚之法科罪
　　问曰父祖子孙见被囚禁而欲刼取乃误杀伤祖孙或窃囚过失杀伤他人各合何罪
　　答曰据律刼囚者流三千里伤人及刼死囚者绞杀人者皆斩据此律意本为杀伤傍人若有误杀伤被刼之囚止得刼囚之坐若其误杀父祖论罪重于刼囚既是因误而杀须依过失之法其因窃囚过失杀伤他人者下条云因盗而过失杀伤他人者以鬬杀伤论至死者加役流既窃囚之事类因盗之罪其有过失彼此不殊杀伤人者亦依鬬杀伤人论应至死者从加役流坐其有误杀伤本法轻于窃囚未得者即从重科
　　又问窃囚而亡被人追捕弃囚逃走后始拒格因而杀伤罪同刼囚以否
　　答曰下条窃盗发觉弃财逃走因相拒捍如此之类事有因缘者非强盗今者窃囚而亡弃囚逃走理与窃盗发觉弃财逃走义同止得拒捕而科不同刼囚之坐
　　规避执人
　　诸有所规避而执持人为质者皆斩部司及隣伍知见避质不格者徒二年【质期以上亲及外祖父母者聴身避不格】
　　疏义曰有人或欲规财或欲避罪执持人为质规财者求赎避罪者防格不限规避轻重持质者皆合斩坐部司谓持质人处村正以上并四邻伍保或知见皆须捕格若避质不格者各徒二年注云质期以上亲及外祖父母聼身避不格者谓贼执此等亲为质唯聼一身不格不得率众总避其质者无期以上亲及非外祖父母而避不格者各徒二年
　　杀一家三人【问荅一】
　　诸杀一家非死罪三人【同籍及期亲为一家即杀虽先后事应同防或应合同防而发有先后者皆是奴婢部曲非】及支解人者【谓杀人而支觧者】皆斩妻子流二千里
　　疏义曰杀人之法事有多端但据前人身死不论所杀之状但杀一家非死罪良口三人即为不道若三人内一人先犯死罪而杀之者即非不道只依杀一人罪法注云同籍及期亲为一家同籍不限亲疎期亲虽别籍亦是即杀一家三人虽有先后发时应合同防或所杀之事应合同防或发乃有先后者皆为一时杀法总入不道杀一家三人内兼杀部曲奴婢者非及支解人者注云谓杀人而支解者或杀时即支解或先支解而后杀之皆同支解并入不道若杀讫絶时后更支解者非或故焚烧而杀或杀时即焚烧者文虽不载罪与支解义同皆合处斩罪无首从妻子流二千里
　　问曰假有部曲若奴杀别人部曲奴婢一家三人或支解依例有犯各凖良人合入十恶以否
　　答曰部曲奴婢虽与良人有殊至于同类杀三人及支解者不可别为差等坐同良人还入十恶
　　祖父母夫为人杀【问荅二】
　　诸祖父母父母及夫为人所杀私和者流二千里期亲徒二年半大功以下逓减一等受财重者各凖盗论虽不私和知杀期以上亲经三十日不告者各减二等疏义曰祖父母父母及夫为人所杀在法不可同天其有忘大痛之心舍枕戈之义或有窥求财利便即私和者流二千里若杀期亲私和者徒二年半大功以下逓减一等谓大功徒二年小功徒一年半缌麻徒一年受财重者各凖盗论谓受雠家之财重于私和之罪假如缌麻私和合徒一年受财十疋凖盗徒一年半之类虽不私和知杀期以上亲经三十日不告所在官司者各减前私和之罪二等虽则私和罪重受财罪轻其贜本合计限为数少从重终合没官发后输财私和依法合重其事如傍亲为出财私和者自合行求之法依杂律坐贜论减五等其贜亦合没官其有五服内亲自相杀者疎杀亲合告亲杀疎不合告亲疎等者卑幼杀尊长得告尊长杀卑幼不得告其应相隐者疎杀亲义服杀正服卑幼杀尊长亦得论其不告者亦无罪若杀祖父母父母应偿死者虽防赦仍移乡避雠以其与子孙为雠故令移配若子孙知而不告从私和及不告之法科之
　　问曰监临亲属为部下人所杀因兹受财私和合得何罪
　　答曰依律监临之官知所部有犯法不举劾者减罪人罪三等况监临内相杀被杀者又是本亲一违律条二乖亲义受财一疋以上并是枉法之贜贜轻及不受财各得私和之罪其间有罪重者各从重科又问主被人杀部曲奴婢私和受财不告官府合得何罪
　　答曰奴婢部曲身系于主主被人杀侵害极深其有受财私和知杀不告金科虽无节制亦须比附论刑岂为在律无条遂使独为侥幸然奴婢部曲法为主隐其有私和不告得罪并同子孙






　　唐律疏义卷十七
　　钦定四库全书
　　唐律疏义卷十八
　　唐　长孙无忌等　撰
　　贼盗二【凢九条】
　　以物置人耳鼻
　　诸以物置人耳鼻及孔窍中有所妨者杖八十其故屏去人服用饮食之物以故杀伤人者各以鬬杀伤论疏义曰耳鼻孔窍皆为要所輙以他物置中所所妨者杖八十本条殴罪重者依殴法殴未有罪者亦不科其屏去人服用饮食之物谓寒月屏去人衣服或登髙乘马私去梯辔或饥渴之人屏去饮食之类以屏去之故及置物于人孔窍之中而杀伤人者各以鬬杀伤论若杀凢人或杀尊长应死或于卑幼及贱人虽杀不合偿死及伤尊卑贵贱各有等差须依鬬律从本犯科防故云各以鬬杀伤论
　　若恐迫人使畏惧致死伤者各随其状以故鬬戏杀伤论疏义曰若恐迫人者谓恐动逼迫使人畏惧而有死伤者若履危险临水岸故相恐迫使人坠陷而致死伤者依故杀伤法若因鬬恐迫而致死伤者依鬬杀伤法或因戏恐迫使人畏惧致死伤者以戏杀伤论若有如此之类各随其状依故鬬戏杀伤法科罪造畜蛊毒【问答四】
　　诸造畜蛊毒【谓造合成蛊堪以害人者】及敎令者绞造畜者同居家口虽不知情若里正【坊正村正亦同】知而不紏者皆流三千里疏义曰蛊有多种罕能究悉事闗左道不可备知或集合诸蛊置于一器之内久而相食诸蛊皆尽若蛇在即为蛇蛊之类造谓自造畜谓得畜可以毒害于人故注云谓造合成蛊堪以害人者若自造若传畜猫鬼之类及敎令人并合绞罪若同谋而造律不言皆即有首从其所造及畜者同居家口不限籍之同异虽不知情若里正坊正村正知而不紏者皆流三千里问曰律文惟言里正坊正等罪不言州县知情之法若州县官司知而不紏复合何罪
　　答曰里正之等亲管百姓既同里闬多相暗委州县去人稍逺管户又多是故律文遂无节制若知而不紏依鬬讼律监临之官知所部有犯法不举劾者减罪人罪三等紏弹之官唯减二等
　　造畜者虽防赦并同居家口及敎令人亦流三千里【八十以上十岁以下及笃疾无家口同流者放免】即以蛊毒毒同居者被毒之人父母妻妾子孙不知造蛊情者不坐
　　疏义曰造畜蛊毒之人虽防大赦并同居家口及敎令人亦流三千里注云八十以上十岁以下及笃疾无家口同流者放免据此老幼及笃疾身自犯罪犹尚免流今以同居共活有同流家口亦配无同居家中共去其老小及疾不能自存故从放免即造畜蛊毒之人以蛊毒毒同居者其被毒之人父母妻妾子孙不知造蛊毒情者并免流罪
　　问曰被毒之人父母不知情者放免假有亲兄弟大房造蛊以毒小房既同父母未知父母合免以否答曰蛊毒家口防赦犹流恐其涉于知情所以例不聼住若以蛊毒毒同居被毒之人父母妻妾子孙不知情者不坐虽复兄弟相毒终是被毒之人父母既无不免之制不知情者合原
　　又问老小笃疾无家口同流者放免其家总无良口惟有部曲若有奴婢一人得为有同流家口老小笃疾仍配以否答曰部曲既许转事奴婢比之资财诸条多不同良人即非同流家口之例
　　又问依律犯罪未发自首合原造畜蛊毒之家良贱一人先首事既首讫得免罪以否
　　答曰犯罪首免本许自新蛊毒已成自新难雪比之防赦仍并从流
　　以毒药药人【问答一】
　　诸以毒药药人及卖者绞【谓堪以杀人者虽毒药可以疗病买者将毒人卖者不知情不坐】即卖买而未用者流二千里
　　疏义曰凢以毒药药人谓以鸩毒冶葛乌头附子之类堪以杀人者将用药人及卖者知情并合科绞注云谓堪以杀人者虽毒药可以疗病买者将以毒人卖者不知毒人之情卖者不坐即卖买而未用者谓买毒药拟将杀人卖者知其本意而未用者流二千里问曰毒药药人合绞其有尊卑长幼贵贱得罪并依律以否
　　答曰律条简要止为凢人生文其有尊卑贵贱例从轻重相举若犯尊长及贵者各依谋杀已杀法如其施于卑贱亦凖谋杀已杀论如其药而不死者并同谋杀已伤之法
　　脯肉有毒曾经病人有余者速焚之违者杖九十若故与人食并出卖令人病者徒一年以故致死者绞即人自食致死者从过失杀人法【盗而食者不坐】
　　疏义曰脯肉有毒谓曽经人食为脯肉所病者有余速即焚之恐人更食须絶根本违者杖九十其知前人食已得病故将更与人食或将出卖以故令人病者合徒一年因而致死者绞即人自食致死者谓有余不速焚之虽不与人其人自食因即致死者从过失杀人法征铜入死家注云盗而食者不坐谓人窃盗而食之以致死伤者脯肉主不坐仍科不速焚之罪其有害心故与尊长食欲令死者亦凖谋杀条论施于卑贱至死依故杀法
　　憎恶造厌魅【问答一】
　　诸有所憎恶而造厌魅及造符书咒诅欲以杀人者各以谋杀论减二等【于期亲尊长及外祖父母夫夫之祖父母父母各不减】
　　疏义曰有所憎嫌前人而造厌魅厌事多方罕能详悉或图畵形像或刻作人身刺心钉眼系手缚足如此厌胜事非一绪魅者或假托鬼神或妄行左道之类或咒或诅欲以杀人者各以谋杀论减二等若于期亲尊长及外祖父母夫夫之祖父母父母各不减依上条皆合斩罪
　　以故死者各依本杀法欲以疾苦人者又减二等【子孙于祖父母父母部曲奴婢于主者各不减】
　　疏义曰以故致死者谓以厌魅符书呪诅之故但因一事致死者不依减二等各从本杀法欲以疾苦人者谓厌魅符书咒诅不欲令死唯欲前人疾病苦痛者又减二等称又减者谓大功以下亲及凢人非外祖父母谋杀得减二等者谓从谋杀上总减四等注云子孙于祖父母父母部曲奴婢于主者各不减即是期亲尊长外祖父母夫夫之祖父母唯减二等其祖父母父母以下虽经欲令疾苦亦同谋杀之法皆斩不同减例
　　问曰呪诅大功以上尊长小功尊属欲令疾苦未知合入十恶以否
　　答曰疾苦之法同于殴伤谋殴大功以上尊长小功尊属不入十恶如其已疾苦理同殴法便当不睦之条
　　即于祖父母父母及主直求爱媚而厌呪者流二千里若涉乘舆者皆斩
　　疏义曰子孙于祖父母父母及部曲奴婢于主造厌呪符书求直爱媚者流二千里若涉乘舆者罪无首从皆合处斩直求爱媚便得极刑重于盗服御之物凖例亦入十恶
　　杀人移乡
　　诸杀人应死防赦免者移乡千里外其工乐杂户及官户奴并太常音声人虽移乡各从本色【部曲及奴出卖及转配事千里外人】
　　疏义曰杀人应死防赦免罪而死家有期以上亲者移乡千里外为户其有特勑免死者亦依防赦例移乡工乐及官户奴并谓不属县贯其杂户太常音声人有县贯仍各于本司上下不从州县赋役者此等杀人防赦虽合移乡各从本色谓移乡避雠并从本色驱去注云部曲及奴出卖谓私奴出卖部曲将转事人于千里之外
　　若羣党共杀止移下手者及头首之人若死家无期以上亲或先相去千里外即习天文业已成若妇人有犯及杀他人部曲奴婢并不在移限【部曲奴婢自相杀者亦同】违者徒二年
　　疏义曰羣党共杀谓谋杀造意合斩从而加功者绞同谋共鬭各以下手重者为重罪亦合处绞律故云止移下手及头首之人谓虽不下手发意元谋或以威力使人杀者并合移乡虽有从而加功凖律合死既不下手共杀者即不移乡若死家无期以上亲或先相去千里外即习天文谓天文观生天文生以上业已成者若妇人有犯谓无常居随夫所在及杀他人部曲奴婢此等并不在移乡避雠之限注云部曲奴婢自相杀者亦同谓亦不在移乡之例此以上应移而不移不应移而移违者各徒二年
　　残害死尸
　　诸残害死尸【谓焚烧支解之类】及弃尸水中者各减鬭杀罪一等【缌麻以上尊长不减】
　　疏义曰残害死尸谓支解形骸割絶骨体及焚烧之类及弃尸水中者各减鬬杀罪一等谓合死者死上减一等应流者流上减一等之类注云缌麻以上尊长不减谓残害及弃尸水中各依鬭杀合斩不在减例
　　弃而不失及髠发若伤者又各减一等即子孙于祖父母父母部曲奴婢于主者各不减【皆谓意在于恶者】
　　疏义曰弃尸水中还得不失髠发谓髠去其发伤谓故伤其尸伤无大小但非支解之类各又减一等谓凢人各减鬬杀罪二等缌麻以上尊长唯减一等大功以上尊长及小功尊属仍入不睦即子孙于祖父母父母部曲奴婢于主者各不减并同鬬杀之罪子孙合入恶逆决不待时注云皆谓意在自于恶者谓从残害以下并谓意在于恶如无恶心谓若愿焚尸或遗言水及逺道尸柩将骨还乡之类并不坐穿地得死人【问答一】
　　诸穿地得死人不更埋及于冢墓熏狐狸而烧棺椁者徒二年烧尸者徒三年缌麻以上尊长各递加一等卑幼各依凢人递减一等
　　疏义曰因穿地而得死人其尸不限新旧不即埋掩令其暴露或于他人墓而熏狐狸之类因烧棺椁者各徒二年谓唯烧棺椁火不到尸其烧棺椁者缌麻以上尊长从徒二年上逓加一等至期亲尊长流二千五百里其卑幼各依凢人逓减一等缌麻于二年上减一等徒一年半小功徒一年大功杖一百期亲杖九十若穿地得死人可识知是缌麻以上尊长而不更埋亦从徒二年上逓加一等卑幼亦从徒二年上逓减一等各凖烧棺椁之法其烧尸者徒三年缌麻以上尊长各逓加一等谓从徒三年上逓加一等烧大功尊长尸流三千里虽期亲尊长罪亦不加其卑幼各逓减一等谓缌麻卑幼减凢人一等徒二年半逓减至期亲卑幼犹徒一年
　　问曰下条发者加役流注云招魂而亦是此文烧尸者徒三年未知招魂而亦同以否
　　答曰凖律招魂而发冢者与有尸同罪律有烧棺椁之文复着烧尸之罪招魂而棺内无尸止得从烧棺椁之法不可同烧尸之罪
　　若子孙于祖父母父母部曲奴婢于主冡墓熏狐狸者徒二年烧棺椁者流三千里烧尸者绞
　　疏义曰称子孙于祖父母父母者曾髙亦同部曲奴婢者随身客女亦同子孙于祖父母父母部曲奴婢于主冢墓熏狐狸者徒二年若烧棺椁者流三千里烧尸者绞
　　造祅书祅言
　　诸造祅书及祅言者绞【造谓自造休咎及鬼神之言妄説吉凶涉于不顺者】疏义曰造祅书及祅言者谓搆成怪力之书诈为鬼神之语休谓妄説他人及己身有休徴咎谓妄言国家有咎恶观天画地诡説灾祥妄陈吉防并涉于不顺者绞
　　传用以惑众者亦如之【传谓传言用谓用书】其不满众者流三千里言理无害者杖一百即私有祅书虽不行用徒二年言理无害者杖六十
　　疏义曰传用以惑众者谓非自造传用祅言祅书以惑三人以上亦得绞罪注云传谓传言用谓用书其不满众者谓被传惑者不满三人若是同居不入众人之限此外一人以上虽不满众合流三千里其言理无害者谓祅书祅言虽説变异无损于时谓若豫言水旱之类合杖一百即私有祅书谓前人旧作衷私相传非已所制虽不行用仍徒二年其祅书言理无害于时者杖六十
　　夜无故入人家【问答一】
　　诸夜无故入人家者笞四十主人登时杀者勿论若知非侵犯而杀伤者减鬬杀伤二等
　　疏义曰夜无故入人家依刻漏法昼漏尽为夜夜漏尽为昼谓夜无事故辄入人家笞四十家者谓当家宅院之内登于入时被主人格杀之者勿论若知非侵犯谓知其迷误或因醉乱又老小疾患并及妇人不能侵犯而杀伤者减鬬杀伤二等若杀他人奴婢合徒三年得减二等徒二年之类
　　问曰外人来奸主人旧已知委夜入而杀亦得勿论以否
　　答曰律开聼杀之文本防侵犯之辈设令旧知奸秽终是法所不容但夜入人家理或难辩纵令知犯亦为罪人若其杀即加罪便恐长其侵暴登时许杀理用无疑况文称知非侵犯而杀伤者减鬬杀伤二等即明知是侵犯而杀自然依律勿论
　　其已就拘执而杀伤者各以鬭杀伤论至死者加役流疏义曰已就拘执谓夜入人家已被擒获拘留执缚无能相拒本罪虽重不合杀伤主人若有杀伤各依鬬法科罪至死者加役流













　　唐律疏义卷十八
　　钦定四库全书
　　唐律疏义卷十九
　　唐　长孙无忌等　撰
　　贼盗三【凡一十七条】
　　盗大祀神御物
　　诸盗大祀神御之物者流二千五百里【谓供神御者惟帐几杖亦同】其拟供神御【谓营造未成者】
　　疏义曰盗大祀神御之物公取窃取皆为盗大祀谓天地宗庙神州等其供神御所用之物而盗之者流二千五百里注云谓供神御者帷帐几杖亦同谓见供神御者虽帷帐几杖亦得流罪故云亦同其拟供神御谓上文神御之物及帷帐几杖营造未成拟欲供进者故注云谓营造未成者
　　及供而废阕若享荐之具已馔呈者徒二年【享荐谓玉帛牲牢之属馔呈谓已入祀所经祀官省视者】未馔呈者徒一年半已阕者杖一百【已阕谓接神礼毕】若盗釡甑刀匕之属并从常盗之法
　　疏义曰供而废阕谓神御之物供祭已讫退还所司者故云废阕若享荐之具已馔呈者谓牲牢枣栗脯脩之属已入神所呈阅祀官讫而盗者合徒二年故注云飨荐谓玉币牲牢之属未馔呈者徒一年半谓以上玉币牲牢馔具之属未馔呈祀官而盗者徒一年半已阕者谓神前饮食荐享已了退而盗者得杖一百若盗釡甑刀匕之属谓并不用供神故从常盗之法一尺杖六十一疋加一等五疋徒一年五疋加一等罪止加役流言之属谓盘盂杂器之类
　　盗御寳
　　诸盗御寳者绞乘舆服御物者流二千五百里【谓供奉乘舆之物服通衾茵之属真副等皆须监当之官部分拟进乃为御物】其拟供服御及供而废阕若食将御者徒二年【将御谓已呈监当之官】拟供食御及非服而御者徒一年半
　　疏义曰称御者太皇太后皇太后皇后亦同皇太子减一等皇帝八寳皆以玉为之有神寳受命寳皇帝行寳皇帝之寳皇帝信寳天子行寳天子之寳天子信寳此等八寳皇帝所用之物并为御寳其三后寳以金为之并不行用盗者俱得绞刑其盗皇太子寳凖例合减一等流三千里若盗皇太子妃寳亦流三千里后寳既与御寳不殊妃寳明与太子无别乘与服御物谓供奉乘舆服用之物三后服御之物亦同盗者流二千五百里若盗皇太子及妃所服用物凖例减一等合徒三年计贜重者即凖贜同常盗之法加一等注云谓供奉乘舆之物服通衾茵之属称之属者氊褥之类真副等真谓见供服用之衣副谓副二之服皆须监当之官部分拟进者乃为御物其拟供服御谓营造未成及供而废阕谓已供用事毕是名废阕若食将御者谓御食已呈监当之官拟进而盗及食者从拟供服御以下各徒二年故注云将御谓已呈监当之官拟供食御谓未呈监当之官及非服而御之物者若食及盗各徒一年半贜重者各计贜以常盗论加一等
　　盗官文书印
　　诸盗官文书印者徒二年余印杖一百【谓贪利之而非行用者余印谓印物及畜产者】
　　疏义曰印者信也谓印文书施行通达上下所在信受故曰官文书印盗此印者徒二年余印杖一百余印谓给诸州封函及畜产之印在令式印应官给但非官文书之印盗者皆杖一百注云谓贪利之而非行用者皆谓籍以为财不宜行用若将行用即从伪造伪冩封用规避之罪科之
　　盗制书
　　诸盗制书者徒二年官文书杖一百重害文书加一等纸券又加一等【亦谓贪利之无所施用者重害谓徒罪以上狱案及婚姻良贱勲赏黜陟授官除免之类】
　　疏义曰盗制书徒二年勑及奏抄亦同勑防无御书奏抄即有御书不可以御书奏抄轻于勑防各与盗制书罪同官文书谓在司寻常施行文书有印无印等重害文书加一等合徒一年注云亦谓贪利之亦如上条盗印借为财用无所施行重害谓徒罪以上狱案及婚姻良贱勲赏黜陟授官除免之类者之类者谓仓粮财物行军文簿帐及户籍手实之属盗者各徒一年若欲动事盗者自从増减之律
　　即盗应除文案者依凢盗法
　　疏义曰即盗应除文案者依令文案不须常留者每三年一拣除既是年久应除即非见行文案故依凢盗之法计贜科罪
　　盗宫殿门符
　　诸盗宫殿门符发兵符传符者流二千里使节及皇城京城门符徒三年余符徒一年门钥各减三等盗州镇及仓厨廐库闗门等钥杖一百县戍等诸门钥杖六十疏义曰开闭殿门皆用铜鱼合符用符钥法式已于擅兴律解讫发兵符以铜为之左者进内右者付州府监及提兵镇守之所并留守应执符官人其符虽通余用为发兵事重故以发兵为目传符谓给将乘驿者依公式令下诸方传符两京及北都留守为麟符东方青龙西方白虎南方朱雀北方武两京留守二十左十九右一余皆四左三右一左者进内右者付外州府监应执符人其两京及北都留守符并进内须遣使向四方皆给所诣处左符书于骨帖上内着符里用泥封以门下省印印之所至之处以右符勘合然后承用盗者合流二千里节者皇华出使黜陟幽明輶轩奉制宣威殊俗皆执旌节取信天下及皇城门谓朱雀等门京城门谓明徳等门盗此门符及使节者各徒三年余符徒一年余符谓禁苑及交廵等符案擅兴律凢言余符者契亦同即契应发兵者同发兵符法然则盗发兵契各同余符之罪门钥各减三等谓各减所开闭之门鱼符三等假有盗宫殿门符合流二千里门钥减三等得徒二年余钥应减门符并凖此若是禁苑门钥不可轻于州镇闗门等钥盗州镇及官仓厨廐库及闗门等钥各杖一百县戍等诸门钥称诸门钥者谓内外百司及坊市门官有门禁盗其钥者各杖六十
　　盗禁兵器
　　诸盗禁兵器者徒二年甲弩者流二千里若盗罪轻同私有法盗余兵器及旌旗幡帜者杖九十若盗守卫宫殿兵器者各加一等即在军及宿衞相盗还充官用者各减二等
　　疏义曰盗禁兵器者徒二年谓非弓箭刀楯短矛私家不合有者皆为禁兵器甲弩者流二千里盗罪轻者同私有法即是盗弩一张流二千里盗甲一领亦流二千里案擅兴律私有甲一领及弩三张流二千里　甲三领及弩五张绞　盗甲三领或盗弩五张并得绞罪是名盗罪轻同私有法其盗余兵器谓虽是官兵器私家合有者及旌旗幡帜者杖九十并据盗官物计贜重加凢盗一等若盗守卫宫殿兵器者又各加一等谓见用守卫宫殿加凢盗二等即在军谓在行军之所若宿卫相盗还充官用者各减二等若入私者各同上文盗法
　　盗毁天尊佛像
　　诸盗毁天尊像佛像者徒三年即道士女冠盗毁天尊像僧尼盗毁佛像者加役流真人菩萨各减一等盗而供养者杖一百【盗毁不相须】
　　疏义曰凢人或盗或毁天尊若佛像各徒三年道士女冠盗毁天尊像僧尼盗毁佛像者各加役流为其盗毁所事先圣形像故加役流不同俗人之法真人菩萨各减一等凢人盗毁徒二年半道士女冠盗毁真人僧尼盗毁菩萨各徒三年盗而供养者杖一百谓非贪利将用供养者但盗之与毁各得徒流之坐故注云盗毁不相须其非真人菩萨之像盗毁余像者若化生神王之类当不应为从重有贜入己者即依凢盗法若毁损功庸多者计庸坐贜论各令修立其道士等盗毁佛像及菩萨僧尼盗毁天尊若真人各依凢人之法
　　发冢【问答一】
　　诸发冢者加役流【发彻即坐招防而亦是】已开棺椁者绞发而未彻者徒三年
　　疏义曰礼云葬者藏也欲人不得见古之者厚衣之以薪后代圣人易之以棺椁有发冢者加役流注云发彻即坐招魂而亦是谓开至棺椁即为发彻先无尸柩招魂而但使发彻者并合加役流已开棺椁者绞谓有棺有椁者必须棺椁两开不待取物触尸俱得绞罪其不用棺椁者若发而见尸亦同已开棺椁之坐发而未彻者谓虽发冢而未至棺椁者徒三年
　　其冢先穿及未殡而盗尸柩者徒二年半盗衣服者减一等器物甑版者以凢盗论
　　疏义曰其先穿谓先自穿陷旧有隙宂者未殡谓尸犹在外未殡埋而盗尸柩者徒二年半谓盗者原无恶心或欲诈代人尸或欲别处改之类盗衣服者减一等得徒二年计贜重者以凢盗论加一等此文既称未殡明上文发冡殡讫而发者亦是若盗器物甎版者谓冡先穿取其明器等物或甎若版以凢盗论
　　问曰发冢者加役流律既不言尊卑贵贱未知发子孙冢得罪同凢人否
　　答曰五刑之属条有三千犯状既多故通比附然尊卑贵贱等数不同刑名轻重粲然有别尊长发卑幼之坟不可重于杀罪若发尊长之冢据法止同凢人律云发冢者加役流在于凢人便减杀罪一等若发卑幼之冢须减本杀一等而科之已开棺椁者绞即同已杀之坐发而未彻者徒三年计凢人之罪减死二等卑幼之色亦于本杀上减二等而科若盗尸柩者依减三等之例其于尊长并同凢人
　　盗园陵内草木
　　诸盗园陵内草木者徒二年半若盗他人墓茔内树者杖一百
　　疏义曰园陵者三秦记云帝王陵有园因谓之园陵三辅黄图云谓陵四防门通四园然园陵草木而合芟刈而有盗者徒二年半若盗他人墓茔内树者杖一百若贜重者凖下条以凢盗论加一等若其非盗唯止斫伐者凖杂律毁伐树木稼穑各凖盗论园陵内徒二年半他人墓茔内树杖一百
　　盗官私牛马杀
　　诸盗官私牛马而杀者徒二年半
　　疏义曰马牛军国所用故与余畜不同若盗而杀者徒二年半若凖贜重于徒二年半者以凢盗论加一等其有盗杀牛之类乡俗不用耕驾者计贜以凢盗论
　　盗不计贜罪名
　　诸盗不计贜而立罪名及言减罪而轻于凢盗者计贜重以凢盗论加一等
　　疏义曰从盗大祀神御之物以下不计贜科唯立罪名亦有减处并谓得罪应重故别立罪名若减罪轻于凢盗者各须计贜以凢盗论加一等假有盗他人马牛而杀评马牛贜直绢二十疋若计凢盗合徒二年半以盗杀马牛故加凢盗一等处徒三年及言减罪轻于凢盗者上条盗尸柩者徒二年半盗衣服者减一等假有盗尸柩上衣服　绢二十疋依凢盗法徒二年半文称减一等只徒二年故　凢盗加一等亦徒三年是名以凢盗论加一等若盗皇太子服用及盗中小祀等物虽得减罪亦是盗不计贜
　　强盗【问答一】
　　诸强盗【谓以威若力而取其财先强后盗先盗后强等若与人药酒及食使狂乱取财亦是即得阑遗之物殴击财主而不还及窃盗发觉弃财逃走财主追捕因相拒捍如此之类事有因缘者非强盗】疏义曰强盗取人财注云谓以威若力假有以威胁人不加凶力或有直用凶力不作威胁而刼掠取财者先强后盗谓先加迫胁然后取财先盗后强谓先窃其财事觉之后始加威力如此之例俱为强盗若饮人药酒或食中加药令其迷谬而取其财者亦从强盗之法即得阑遗之物财主来认因即殴击不肯还物及窃盗取人财财主知觉遂弃财逃走财主逐之因相拒捍如此之类是事有因缘并非强盗自从鬬殴及拒捍追捕之法
　　问曰据捕亡律被盗虽傍人皆得捕系未审盗者将财逃走傍人追捕因即格伤或絶时不絶时得罪同强盗否
　　答曰依律盗者虽是傍人皆得捕系以送官司盗者既将财逃走傍人依律合捕其人乃拒伤捕者即是先盗后强絶时以后捕者既无财主寻逐便是不知盗由因相拒格唯有拒捕之罪不成强盗
　　不得财徒二年一尺徒三年二疋加一等十疋及伤人者绞杀人者斩【杀伤奴婢亦同虽非财主但因盗杀伤皆是】其持仗者虽不得财流三千里五疋绞伤人者斩
　　疏义曰盗虽不得财徒二年若得一尺即徒三年每二疋加一等贜满十疋虽不满十疋及不得财但伤人者并绞杀人者并斩谓因盗而杀伤人者注云杀伤奴婢亦同诸条奴婢多悉不同良人于此杀伤奴婢亦同良人之坐虽非财主但因盗杀伤皆是无问良贱皆如财主之法盗人若持仗虽不得财犹流三千里贜满五疋合绞持仗者虽不得财伤人者斩罪无首从
　　窃盗
　　诸窃盗不得财笞五十一尺杖六十一疋加一等五疋徒一年五疋加一等五十疋加役流
　　疏义曰窃盗人财谓潜形隐面而取盗而未得者笞五十得财一尺杖六十一疋加一等即是一疋一尺杖七十以次而加至贜满五疋不更论尺即徒一年每五疋加一等四十疋流三千里五十疋加役流其有于一家频盗及一时而盗数家者并累而倍论倍谓二尺为一尺若有一处贜多累倍不加重者止从一重而防其倍贜依例总征
　　监临主守自盗
　　诸监临主守自盗及盗所监临财物者【若亲王财物而监守自盗亦同】加凢盗二等三十疋绞【本条已有如者亦累加之】
　　疏义曰假如左藏库物则太府卿丞为监临左藏令丞为监事见守库者为主守而自盗库物者为监临主守自盗又如州县官人盗部内人财物是为盗所监临注云若亲王财物依令皇兄弟皇子为亲王监守自盗王家财物亦同官物之罪加凢盗二等一尺杖八十一疋加一等一疋一尺杖九十五疋徒二年五疋加一等是名加凢盗二等三十疋绞注云本条已有加者亦累加之谓监临主守自盗所监主不计【阙】之物计贜重者以凢盗论加一等即是本条已有加于此又加二等假有武库令自盗禁兵器计贜直绢二十疋凢人盗者二十疋合徒二年半以盗不计贜而立罪名计贜重者加凢盗一等徒三年监主又加二等流二千五百里如此之类是本条已有加者亦累加之
　　故烧人房屋【问荅一】
　　诸故烧人舍屋及积聚之物而盗者计所烧减价并贜以强盗论
　　疏义曰贼人奸诈千端万绪滥窃穿窬触途诡谲或有烧人舍屋及积聚之物因即盗取其财计所烧之物减价并于所盗之物计贜以强盗论十疋绞问曰有人持仗烧人舍宅因即盗取其财或烧伤物主合得何罪
　　答曰依杂律故烧人舍屋徒三年不限强之与窃然则持仗烧人舍宅止徒三年因即盗取财物便是原非盗意虽复持仗而行事同先强后盗计贜以强盗科罪火若伤人者同强盗伤人法
　　恐喝取人财物【问答二】
　　诸恐喝取人财物者【口恐喝亦是】凖盗论加一等虽不足畏忌财主惧而自与亦同【辗转传言而受财者皆为从坐若为人所侵损恐喝以求备偿事有因缘之类者非】
　　疏义曰恐喝者谓知人有犯欲相告诉恐喝以取财物者注云口恐喝亦是虽口恐喝亦与文牒同计贜凖盗论加一等谓一尺杖七十一疋加一等五疋徒一年半五疋加一等三十五疋流三千里虽不足畏忌但财主惧而自与财者亦同恐喝之罪注云辗转传言假若甲遣乙丙传言于丁恐喝取物五疋甲合徒一年半乙丙并各徒一年是名展转传言受财者皆为从坐若为人所侵损恐喝以求备偿假有甲为乙践损田苗遂恐喝于乙得倍苗之外更取财者为有损苗之由不当恐喝之坐苗外余物即当非监临主司因事受财坐贜论科防此是事有因缘之类者非恐喝
　　问曰恐喝取财五疋首不行又不受分传言者二人一人受财一人不受财各合何罪
　　答曰律称凖盗须依盗法案下条共盗者并贜论造意及从行而不受分即受分而不行各依本首从法若造意不行又不受分即以行人专进止者为首造意为从至死减一等从者不行又不受分笞四十其首不行又不受分即以传言取物者为首五疋合徒一年半造意者为从合徒一年又一人不受分亦合为从笞五十
　　问曰监临恐喝所部取财合得何罪
　　答曰凢人恐喝取财准盗论加一等监临之官不同凢人之法名例当条虽有罪名所为重者自从重理从强乞之律合凖枉法而科若知有罪不虗恐喝取财物者合从真枉法而防
　　若财未入者杖六十即缌麻以上自相恐喝者犯尊长以凢人论【强盗亦凖此】犯卑幼各依本法
　　疏义曰恐喝取财无限多少财未入者杖六十即缌麻以上自相恐喝者犯尊长以凢人准盗论加一等强盗亦准此者谓别居期亲以下卑幼于尊长家行强盗者虽同于凢人家强盗得罪若有杀伤应入十恶者仍入十恶犯卑幼各依本法谓恐喝缌麻小功卑幼取财者减凢人一等五疋徒一年大功卑幼减二等五疋杖一百期亲卑幼减三等五疋杖九十之类
　　本以他故殴人夺物【问答二】
　　诸本以他故殴击人因而夺其财物者计贜以强盗论至死者加役流
　　疏义曰谓本无规财之心乃为别事殴打因见财物遂即夺之事类先强后盗故计贜以强盗论一尺徒三年二疋加一等以先无盗心之故贜满十疋应死者加役流若夺财物不得者止从故鬬殴法文称计贜以强盗论夺物贜不满尺同强盗不得财徒二年既原无盗心虽持仗亦不加其罪
　　因而窃取者以窃盗论加一等若有杀伤者各从故鬬法
　　疏义曰先因他故殴击而輙窃取其财以窃盗论加一等一尺杖七十一疋加一等若有杀伤者谓本因殴击杀伤原非盗财损害各从故鬬法谓因鬬致死者绞故杀者斩称各者从强夺及窃取各以故鬬论问曰监临官司本以他故殴击部内之人因而夺其财物或窃取三十疋者合得何罪
　　答曰律称本因他故殴击人原即无心盗物殴讫始夺事与强盗相类凖贜虽依强盗罪止加役流故知其贜虽多法不至死因而窃取以窃盗论加一等者为监临主司殴击部内因而窃物以窃盗论加凢盗三等上文强盗既不至死下文窃盗不可引入绞刑三十疋者罪止加役流
　　又问名例云称以盗论者与真犯同此条因而窃取以窃盗论加一等既云加一等即重于窃之法监临窃三十疋者绞今答不死理有未通
　　答曰本条别有制与例不同者依本条文称夺其财物者以强盗论至死者加役流又云加者不得加至于死是明本以他故殴人因而夺物纵至百疋罪止加役流况于窃取人财岂得加入于死监临虽有加罪加法不至死刑况下条略奴婢及和诱各依强盗等法罪止流三千里注云虽监临守守亦同即此条虽无监临之文亦不加入于死




　　唐律疏义卷十九
<史部,政书类,法令之属,唐律疏义>
　　钦定四库全书
　　唐律疏义卷二十
　　唐　长孙无忌等　撰
　　贼盗四【凢一十五条】
　　盗缌麻小功财物
　　诸盗缌麻小功亲财物者减凢人一等大功减二等期亲减三等杀伤者各依本杀伤论【此谓因盗而误杀者若有所规求而故杀期以下卑幼者绞余条凖此】
　　疏义曰缌麻以上相盗皆据别居卑幼于尊长家强盗已经恐喝条释讫其尊长于卑幼家窃盗若强盗及卑幼于尊长家行窃盗者缌麻小功减凢人一等大功减二等期亲减三等杀伤者各依本杀伤论谓因盗误杀伤人若杀伤尊卑长幼各依本杀伤法注云此谓因盗而误杀者谓本心只欲规财因盗而误杀人者亦同因盗过失杀人依鬬杀之罪不言伤者为伤罪稍轻聼从误伤之法但杀人坐重虽误同鬬杀论若实故杀自依故杀伤法若有所规求故杀期以下卑幼者绞即此条因盗自为有所规求故杀期以下卑幼者绞误杀者自依本鬬杀伤论余条谓诸条奸及畧和诱但是争竞有所规求而故杀期以下卑幼本条不至死者并绞故云余条凖
　　此
　　卑幼将人盗己家财【问答一】
　　诸同居卑幼将人盗己家财物者以私輙用财物论加二等他人减常盗罪一等若有杀伤者各依本法【他人杀伤纵卑幼不知情仍从本杀伤法坐之】
　　疏义曰同居卑幼谓共居子孙弟侄之类将外人共盗己家财物者以私輙用财物论加二等按户婚律同居卑幼私輙用财者十疋笞十十疋加一等罪止杖一百他人减凢盗一等谓卑幼将人盗物虽多罪止徒一年半他人减常盗罪一等其于首从自依常例若有杀伤者各依本杀伤法谓依故杀伤尊长卑幼法纵不知情他人亦依强盗杀伤法注云他人杀伤纵卑幼不知情仍从本杀伤法坐之谓卑幼不知他人杀伤之情仍从故杀伤法称坐之者不在除免加役流之例若他人误杀伤尊长卑幼不知情亦依误法其被杀伤人非尊长者卑幼不知杀伤情惟得盗罪无杀伤之坐其有知情并自杀伤者各依本杀伤之法
　　问曰卑幼将人盗己家财物以私輙用财物论加二等他人减常盗一等若卑幼共他人强盗者律无加罪之文未知更加罪以否
　　答曰强之与窃罪状不同案职制律贷所监临财物强者加二等余条强者凖此诸亲相盗罪有等差将人盗己家财物者加私輙用财物二等更无强盗之文止明杀伤之坐若杀伤罪重从杀伤法科如杀伤坐轻即凖强者加二等此是一部通例故条不别生文
　　因盗过失杀伤人
　　诸因盗而过失杀伤人者以鬬杀伤论至死者加役流【得财不得财等财主寻逐遇他死者非】
　　疏义曰因行窃盗而过失杀伤人者以其本有盗意不从过失收赎故以鬭杀伤论其杀伤之罪至死者加役流注云得财不得财等谓得财与不得财并从鬬杀伤科财主寻遂遇他死者非谓财主寻逐盗物之贼或坠马或落坑致死之类是遇他故而死盗者惟得盗罪而无杀伤之坐
　　其共盗临时有杀伤者以强盗论同行人不知杀伤情者止依窃盗法
　　疏义曰谓共行窃盗不谋强盗临时乃有杀伤人者以强盗论同行人而不知杀伤情者止依窃盗法谓同行元谋窃盗不知杀伤之情止依窃盗为首从杀伤者依强盗法
　　私财奴婢贸易官物
　　诸以私财物奴婢畜产之类【余条不别言奴婢者与畜产财物同】贸易官物者计其等准盗论【其贸易奴婢计职重于和诱者同和诱法】
　　疏义曰以私家财物奴婢畜产之类或有碾硙邸店荘宅车船等色故云之类注云余条不别言奴婢者与畜产财物同谓反逆条中称资财并没官不言奴婢畜产即是总同财物又廐库律验畜产不以实者一笞四十三加一等罪止杖一百若以故价有増减贜重者计所増减坐贜论即无验奴婢之文若验奴婢不实者亦同验畜产之法故云余条不别言奴婢者与畜产财物同贸易官物者谓以私物贸易官物计其等凖盗论假将私奴贸易官奴其奴各直绢五疋其价虽等仍凖盗论各徒一年注云官物贱亦如之谓私奴直绢十疋愽官奴直绢五疋亦徒一年计所利以盗论谓以私物直绢一疋贸易官物直绢两疋即一疋是等合凖盗论凢人之与凢人并杖六十一疋是利以盗论凢人亦杖六十有倍贜若是监临主掌加罪加等合杖八十应累并者皆将以盗累于凖盗加罪之类除免赔贜各尽本法注云其贸易奴婢计贜重于和诱同和诱法假有监临之官以私奴婢直绢三十疋贸易官奴婢直绢六十疋即是计利三十疋临临自盗合绞凢人贸易奴婢计利五十疋即合加役流以本条和畧奴婢罪止流三千里虽监临主守亦同即于此条贸易不可更重故云同和诱法并流三千里
　　山野物已加功力
　　诸山野之物已加功力刈伐积聚而輙取者各以盗论疏义曰山野之物谓草木药石之类有人已加功力或刈伐或积聚而輙取者各以盗论谓各凖积聚之处时价计贜依盗法科罪
　　略人略卖人【问答二】
　　诸略人略卖人【不和为略七歳以下虽和亦同略法】为奴婢者绞为部曲者流三千里为妻妾子孙者徒三年【因而杀伤人者同强盗法】疏义曰略人者谓设方略而取之略卖人者或为经略而卖之注云不和为畧十岁以下虽和亦同畧法为奴婢者不共和同即是被畧十岁以下未有所知易为诳诱虽共安和亦同畧法畧人畧卖人为奴婢者并绞畧人为部曲者或有状验可凭勘诘知实不以为奴者流三千里为妻妾子孙者徒三年为弟侄之类亦同注云因而杀伤人者同强盗法谓因略人拒鬬或杀若伤同强盗法既同强盗之法因畧杀伤傍人亦同因畧伤人虽畧人不得亦合绞罪其畧人亦为奴婢不得又不伤人以强盗不得财徒二年拟为部曲徒一年半拟为妻妾子孙者徒一年在律虽无正文解者须尽犯状消息轻重以类防之为奴婢者即与强盗十疋相似故略人不得唯徒二年为部曲者本条减死一等故略未得徒一年半为妻妾子孙者减二等故亦减强盗不得财二等合徒一年
　　和诱者各减一等若和同相卖为奴婢者皆流二千里卖未售者减一等【下条凖此】即略和诱及和同相卖他人部曲者各减良人一等
　　疏义曰和诱谓和同相诱减略一等为奴婢者流三千里为部曲者徒三年为妻妾子孙者徒二年半若和同相卖谓元谋两和相卖为奴婢者卖人及被卖人罪无首从皆流二千里其数人共卖他人自依首从之法卖未售者减一等谓和同相卖未售事发各徒二年注云下条凖此谓下条得逃亡奴婢而卖未售及卖期亲卑幼及子孙之妇等为奴婢未售者亦减一等故云凖此即略和诱和同相卖他人部曲者谓略他人部曲为奴婢者流三千里略部曲还为部曲者合徒三年略为妻妾子孙徒二年半和诱者各减一等和诱部曲为奴婢徒三年还为部曲徒二年半为妻妾子孙徒二年若共他人部曲和相相卖为奴婢减流一等徒三年为部曲者徒二年半故云各减良人一等其略和诱缌麻以上亲部曲客女者律虽无文令有转事量酬衣食之直不可同于凢人亦须依盗法而减缌麻小功部曲减凢人部曲一等大功减二等期亲减三等
　　问曰部曲客女被人所诱将为妻妾子孙而和同遂去诱者已有罪名合得何罪
　　答曰名例律共犯罪以造意为首随从者减一等背主受诱即当此条凖其罪坐减诱者罪一等自余受诱律无正文者并合从坐科罪若逃亡之罪重者依例当条虽有罪名所为重者自从重
　　略和诱奴婢
　　诸略奴婢者以强盗论和诱者以窃盗论各罪止流三千里【虽监临主守亦同】即奴婢别赍财物者自从强窃法不得累而科之
　　疏义曰略奴婢者亦谓不和经略而取计贜以强盗论和诱者谓两共和同以窃盗论各依强窃为罪其贜并合倍备各罪止流三千里注云虽监临主守亦同谓虽是监临主守应加亦同罪止流三千里即奴婢别赍财物者谓除奴婢身所着衣服外剰有财物自从强窃法因略者一尺徒三年二疋加一等和诱者一尺杖六十一疋加一等各从一重科之并不得将奴婢之身累并财物同防故云自从强窃法不得累而科之其奴婢身别赍物略诱者不知有物止得略诱本罪贜不合科如其知者财虽奴婢将行各同强窃法其略诱良人或部曲客女衣服外有财者亦同强窃盗法不取入己者良人部曲合有资财不在坐限
　　若得逃亡奴婢不送官而卖者以和诱论藏隐者减一等坐之即私从奴婢买子孙及乞取者凖盗论乞卖者与同罪【虽以为良亦同】
　　疏义曰凢捉得逃亡奴婢依令五日内合送官司其有不送而私卖者以和诱论计贜依盗法即私藏隐者减盗罪一等坐之即私从奴婢买子孙及乞取者或买或乞各平所乞买奴婢之价计赃凖盗论并不在除免倍贜监临加罪加役流之例乞卖者与同罪谓奴婢将子孙乞人及卖与人并与买乞者同罪故注云虽以为良亦同谓乞买者虽将为良人亦与充贱罪同
　　略卖期亲卑幼【问答二】
　　诸略卖期亲以下卑幼为奴婢者并同鬭殴杀法【无服之卑幼亦同】即和卖者各减一等其卖余亲者各从凢人和略法
　　疏义曰期亲以下卑幼者谓弟妹子孙及兄弟之子孙外孙子孙之妇及从父弟妹并谓本条杀不至死者假如鬬杀弟妹徒三年杀子孙徒一年半若略卖弟妹为奴婢同鬬杀法徒三年卖子孙为奴婢徒一年半之类故云各同鬬殴杀法如本条杀合至死者自入余亲例无服之卑幼者谓己妾无子及子孙之妾亦同卖期亲以下卑幼从本杀科之故云亦同假如杀妾徒三年若略卖亦徒三年之类即和卖者各减一等谓减上文略卖之罪一等和卖弟妹徒二年半和卖子孙徒一年之类其卖余亲各从凢人和略法者但是五服之内本条杀罪名至死者并名余亲故云从凢人和略法
　　问曰卖妻为婢得同期亲卑幼以否
　　答曰妻服虽是期亲不可同之卑幼故诸条之内每别称夫为百代之始敦两族之好本犯非应义絶或凖期幼之亲若其卖妻为婢原情即合离异夫自嫁者依律两离卖之充贱何宜更合此条卖期亲卑幼妻固不在其中只可同彼余亲从凢人和略之法其于殴杀还同凢人之罪故知卖妻为婢不入期幼之科
　　又问名例律云家人共犯止坐尊长未知此文和同相卖亦同家人共犯以否
　　答曰依例本条别有制与例不同依本条此文卖期亲卑幼及兄弟子孙外孙之妇卖子孙及己妾子孙之妾各有正条被卖之人不合加罪为其卑幼合受处分故也其卖余亲各从凢人和畧法既同凢人为法不合止坐家长
　　知略和诱和同相卖【问答一】
　　诸知略和诱和同相卖及略和诱部曲奴婢而买之者各减卖者罪一等
　　疏义曰谓知略和诱和同相卖等情而故买之者各减卖者罪一等谓各依其色凖前条减卖人罪一等假有人知畧卖良人为奴婢而买之者从绞上减一等合流三千里之类
　　知祖父母父母卖子孙及卖子孙之妾若己妾而买者各加卖者罪一等【展转知情而买各与初买者冋虽买时不知买后知而不言者亦以知情论】
　　疏义曰若略和诱他人而卖得罪已重故买者减卖者罪一等若知祖父母卖子孙以下得罪稍轻故买者加卖者罪一等假有父祖卖子孙为奴婢依鬬杀法合徒一年半知而买者加罪一等徒二年之类注云辗转知情而买假有甲知他人祖父卖子孙而买复与乙乙又卖与丙辗转皆知卖子孙之情而买者各与初买者同谓甲乙丙俱合徒二年若初买之时不知略诱和同相卖之情买得之后访知即须首告不首告者亦以知情论各同初买之罪
　　问曰知略和诱充贱而娶为妻妾合得何罪
　　答曰知略和诱和同相卖而买之者各减卖者罪一等其略为部曲客女减为贱罪一等为妻妾子孙又减一等即是从贱为妻妾减罪二等通初买减三等假有知略良为婢合绞买为婢者减一等买为客女减二等娶为妻妾减三等举斯一节即买余色减罪可知
　　知略和诱强窃盗
　　诸知略和诱又强盗窃盗而受分者各计所受贜凖窃窃论减一等知盗贜而故买者坐贜论减一等知而为藏者又减一等
　　疏义曰知略和诱人及略和诱奴婢或强盗窃盗若知情而受分者为其初不同谋故计所受之贜凖窃盗论减一等假有知人强盗受绢五疋者减窃盗一等合杖一百之类其知盗贜而故买坐贜论减一等谓知强盗盗贜故买十疋合杖一百知而故藏又减一等合杖九十其余犯贜故买及藏者律无罪名从不应为流以上从重徒以下从轻
　　共盗并贜论【问答一】
　　诸共盗者并贜论造意及从行而不受分即受分而不行各依本首从法
　　疏义曰共行盗者并贜论假有十人同盗得十疋人别分得一疋亦各得十疋之罪若造意之人或行而不受分或受分而不行从者亦有行而不受分或受分而不行虽行受有殊各依本首从为法止用一人为首余为从坐假有甲造意不行受分乙为从行而不受分仍以甲为首乙为从之类
　　若造意者不行又不受分即以行人专进止者为首造意者为从至死者减一等从者不行又不受分笞四十强盗杖八十
　　疏义曰假有甲造意行盗而不行所盗得财义不受分乙丙丁等同行乙为处分方略即行人专进止者乙合为首甲不行为从其强盗应至死者减死一等流三千里虽有从名流罪以下仍不得减其同谋窃盗从者不行又不受分笞四十若谋强盗从者不行又不受分杖八十
　　若本不同谋相遇共盗以临时专进止者为首余为从坐【共强盗者罪无首从】
　　疏义曰行盗本不同谋相遇共盗者即以临盗之时专进止者为首余皆为从注云共强盗者罪无首从谓强盗虽本不同谋但是同行并无首从
　　主遣部曲奴婢盗者虽不取物仍为首若行盗之后知情受财强盗窃盗并为窃盗从
　　疏义曰主遣当家部曲奴婢行盗虽不取所盗之物主仍为行盗首部曲奴婢为从若部曲奴婢私自行盗主后知情受财凖所受多少不限强之与窃并为窃盗从假有部曲等先强盗窃盗得财主从知情受绢五疋合杖一百之类
　　问曰有人行盗其主先不同谋乃遣部曲奴婢随他人为盗为遣行人元谋作首欲令部曲奴婢主作首答曰盗者首出元谋若元谋不行即以临时专进止为首令奴婢之主既不元谋又非行色但以处分奴婢随盗求财奴婢之此行由主处分今所问者乃是他人元谋主虽驱使家人不可同于盗者先谋既自有首其主即为从论计入奴婢之贜凖为从坐假有奴婢逐他人总盗五十疋绢奴婢分得十疋奴婢为五十疋从徒三年主为十疋从合徒一年之类共谋强盗不行
　　谋共谋强盗临时不行而行者窃盗共谋者受分造意者为窃盗首余并为窃盗从若不受分造意者为窃盗从余并笞五十
　　疏义曰假有甲乙丙丁同谋强盗甲为首临时不行而行者窃盗甲虽不行共谋受分甲既造意为窃盗首余行者并为窃盗从甲若不受分复不行为窃盗从从者不行又不受分笞五十前条窃盗从不行又不受分笞四十此条笞五十者为元谋强盗故也
　　若共谋窃盗临时不行而行者强盗其不行者造意受分知情不知情并为窃盗首造意者不受分及从者受分俱为窃盗从
　　疏义曰同谋行窃盗临时有不行之人而行人自为强盗其不行者是元谋造意受强盗贜分不限知情不知情并为窃盗首其造意者不受分及从者受分俱为窃盗从
　　盗经防后三犯【问答一】
　　诸盗经防后仍更行盗前后三犯徒者流二千里三犯流者绞【三盗止数赦后为坐】其于亲属相盗者不用此律
　　疏义曰行盗之人实为巨蠧屡犯明宪罔有悛心前后三入刑科便是怙终其事峻之以法用惩其罪故有强盗窃盗经防更为三犯徒者流二千里三犯流者绞亦谓防后又为者其未防经降虑者不入三犯之限注云三盗皆据赦后为坐谓据赦后三犯者不论赦前犯状为数亲属相盗者不同此律谓自依亲属本条不用此三犯之律案职制律亲属谓缌麻以上及大功以上婚姻之家假有于堂兄弟妇家及堂兄弟男女婚姻之家犯盗徒流以上并不入三犯之例
　　问曰有三犯死罪会降皆至流徒或一两度止犯流徒或一两度从死会降总计三犯亦同三犯流徒以否
　　答曰律有赦后之文不言降前之犯死罪会降止免极刑流徒之科本法仍在然其所犯本坐重于正犯徒流凖律而论总当三犯之例
　　公取窃取皆为盗
　　诸盗公取窃取皆为盗【器物之属须移徙间国系闭之属须絶离常处放逸飞走之属须专制乃成盗若畜产伴类随之不并计即将入己及盗其母而子随者皆并计之】
　　疏义曰公取谓行盗之人公然而取窃取谓方便私窃其财皆名为盗注云器物之属须移徙者谓器物钱帛之类须移徙离于本处珠玉寳货之类据入于隐藏纵未将行亦是其木石重器非人力所胜应须防载者虽移本处未防载间犹未成盗但物有巨细难以备论略举纲目各凖临时取防阑圈系闭之处放逸飞走之属谓鹰犬之类须专制在已不得自由乃成为盗若畜产伴类随之假有盗马一疋别有马随不合并计为罪即因逐伴而来遂将入己及盗其母而子随之者皆并计为罪
　　部内容止盗者
　　诸部内有一人为盗及容止盗者里正笞五十【坊正村正亦同】三人加一等县内一人笞三十四人加一等【部界内有盗发及杀人者一处以一人论杀人者仍同强盗之法】
　　疏义曰部内诸州县乡里所管之内百姓有一人为盗及容止盗者谓外盗入境所部容止所管里正笞五十注云坊正村正亦同谓得罪亦同里正三人加一等四人行盗合杖六十县内一人笞三十谓县内一人行盗县令笞三十四人加一等有五人行盗即笞四十之类注云部界内有盗发谓里正等以上部界之内有盗发及杀人者一处以一人论谓一处盗发同部内一人行盗一处杀人同一人行强盗故云一处以一人论杀人者仍从强盗之法下文强盗者加一等杀人者亦加一等与强盗同即是部内有一人强盗者里正等杖六十虽非部内人但当境内强盗发亦准此容止杀人贼者亦依强盗之法
　　州随所管县多少通计为罪各罪止徒二年强盗者各加一等【皆以长官为首佐职为从】
　　疏义曰州随所管县多少通计为罪各罪止徒二年谓州县里正坊正村正等并罪止徒二年强盗者各加一等罪止徒二年半上注云杀人同强盗之法故知杀人及发处若容止各凖强盗加之其通计之法已于戸婚律解讫注云以长官为首佐职为从但宣风导俗肃清所部长官之事故以长官为首即刺史县令阙者以次官当之既云佐职为从即罪不及主典
　　即盗及窃发杀人后三十日捕获【他人自捕等】主司各勿论限外能捕获追减三等若军役有所犯队正以上折冲以下各凖部内征人冐名之法同州县为罪
　　疏义曰谓部内有人行盗及当境盗发及部内人杀他人及境内人被他杀事发后三十日自捕获并他人捕获主司各勿论并得免罪若三十日限外能捕获者追减三等称追减者虽结正讫仍得减之若已经奏决者依捕亡律不在追减之例其军役有犯谓行军及领军人徭役之所有犯盗及杀人事发若容止盗者队正队副以上折冲以下得罪并凖部内征人冒名之法同州县为罪谓队正队副团内一人为盗及容止盗者若有盗发之所窃盗者各笞五十若是强盗及杀人若被杀之处每事各加一等校尉旅帅减队正队副一等折冲果毅凖所管校尉多少通计为罪假如部内一人为盗及容止盗者里正笞五十三人加一等计队正同里正亦一人笞五十三人加一等计二十五人罪止徒二年旅帅校尉一人笞四十二十五人罪止徒一年半折冲果毅如管三校尉三人笞四十七十五人徒一年半管四校尉者四人笞四十一百人罪止徒一年半同州县为罪长官为首佐职为从
　　唐律疏义卷二十
　　钦定四库全书
　　唐律疏义卷二十一
　　唐　长孙无忌等　撰
　　鬬讼一【凢一千五条】
　　疏义曰鬭讼律者首论鬬讼之科次言告讼之事从秦汉至晋未有此篇至后魏太和年分击讯律为鬭律至北齐以讼事附之名为鬬讼律后周为鬭竞律隋开皇依齐鬬讼名至今不改贼盗之后须防鬬讼故次于贼盗之下
　　鬬殴手足他物伤【问答一】
　　诸鬭殴人者笞四十【谓以手足击人者】伤及以他物殴人者杖六十【见血为伤非手足者其余皆为他物即兵不用刃亦是】
　　疏义曰相争为鬬相击为殴若以手足殴人者笞四十注云谓以手足击人者举手足为例用头击之类亦是伤谓手足殴伤及以他物殴而不伤者各杖六十注云见血为伤谓因殴而见血者非手足者即兵不用刃亦是谓手足之外虽是兵器但不用刃者皆因他物之例
　　问曰殴人者谓以手足击人其有撮挽头发或擒其衣领亦同殴击以否
　　答曰条云鬭殴谓以手足击人明是虽未损伤下手即便获罪至如挽鬓撮发擒领扼喉既是伤杀于人状则不轻于殴例同殴法理用无惑
　　伤及拔发方寸以上杖八十若血从耳目出及内损吐血者各加二等
　　疏义曰谓他物殴人伤及拔发方寸以上各杖八十方寸者谓量拔发无毛之所纵横径各满方寸者若方斜不等围绕四方为方寸若殴人头面其血或从耳或从目而出及殴人身体内损而吐血者各加手足及他物殴伤罪二等其拔发不满方寸者止从殴法其有拔鬓亦凖发为坐若殴鼻头血出止同伤科殴人痢血同吐血例
　　鬬殴折齿毁耳鼻
　　诸鬭殴人折齿毁缺耳鼻眇一目及折手足指【眇谓亏损其明而犹见物】若破骨及汤火伤人者徒一年折二齿二指以上及髠发者徒一年半
　　疏义曰因鬬殴人而折其齿或毁破及缺宂人耳鼻即毁缺人口眼亦同眇一目谓殴眇其目亏损其明而犹见物者及折手足指若因打破骨而非折者及以汤若火烧荡伤人者各徒一年若汤火不伤从他物殴法若折二齿二指以上称以上者虽折更多亦不加罪及髠截人发者各徒一年半其髠发不尽仍堪为髻者止当拔发方寸以上杖八十若因鬬髠发遂将入已者依贼盗本以他故殴击人因而夺其财物计贜以强盗论以铜鐡汁伤人比汤火伤人如其以虵蜂蝎螫人同他物殴伤法若殴人十指并折不堪执物即二支废从笃疾科流三千里
　　兵刃斫射人
　　诸鬬以兵刃斫射人不着者杖一百【兵刃谓弓箭矟矛踬之属即殴罪重者从殴法】
　　疏义曰因鬬遂以兵刃斫射人不着者杖一百注云兵刃谓弓箭刀矟矛踬之属称之属者虽用殳防等皆是即殴罪重者谓本条殴罪得徒一年以上者斫射人不着即从殴法假如因鬬斫射小功兄姊而不着者即依本条殴罪科徒一年即不从斫射之罪如此之类即从殴法
　　若刃伤【刃谓金鐡无大小之限堪以杀人者】及折人肋眇其两目堕人胎徒二年【堕胎者谓辜内子死乃坐若辜外死者从本殴伤论】
　　疏义曰若刃伤谓以金刃伤人注云刃谓金鐡无大小之限堪以杀人者及折人肋谓鬬殴人折肋眇其两目亦谓亏损其明而犹见物堕人胎谓在孕未生因打而落者各徒二年注云堕胎者谓在辜内子死乃坐谓在母辜限之内而子死者子虽伤而在母辜限外死者虽或在辜内胎落而子未成形者各从本损伤法无堕胎之罪其有殴亲属贵贱等胎落者各从徒二年上为加减之法皆须以母定罪不据子作尊卑若依胎制刑或致欺绐故保辜止保其母不因子立辜为无害子之心也若殴母罪重同折伤科之假有殴姊胎落依下文殴兄姊徒二年半折伤者流三千里又条折伤谓折齿以上堕胎合徒二年重于折齿之坐即殴姊落胎合流三千里之类
　　殴人折跌支体瞎目【问答一】
　　诸鬬殴折跌人支体及瞎其一目者徒三年【折支者折骨跌体者骨差跌失其常处】辜内平复者各减二等【余条折跌平复凖此】
　　疏义曰因鬬殴折跌人支体支体谓手足或折其手足或跌其骨体及瞎一目谓一目丧明全不见物者各徒三年注云折支者谓折四支之骨跌体者谓骨节差跌失于常处辜内平复者谓折跌人支体及瞎一目于下文立辜限内骨节平复及目得见物并于本罪上减二等各徒二年注云余条折跌平复凖此谓于诸条尊卑贵贱等鬬殴及故殴折跌辜内平复并减二等虽非支体于余骨节平复亦同若支先挛是废疾被折故此殴挛支止依殴折一支流二千里有荫合同减赎何者例云故殴人至废疾流不合减赎今先废疾不因殴令废疾所以聼其减赎
　　即损二事于上及因旧患令至笃疾若防舌及毁败人阴阳者流三千里
　　疏义曰即损二事以上者谓殴人一目瞎及折一支之类及因旧患令至笃疾假有旧瞎一目为残疾更瞎一目成笃疾或先折一脚为废疾更折一脚为笃疾若防舌谓全不得语毁败阴阳谓孕嗣废絶者各流三千里防舌语犹可解毁败阴阳不絶孕嗣者并从伤科
　　问曰人目先盲重殴睛坏口或先痖更防其舌如此之类各合何罪
　　答曰人貌肖天地禀形父母莫不爱其所受乐天委命虽复宿遭痼疾然亦痛此重伤至于被人毁损在法岂宜异制如人旧痖或先丧明更坏其睛或防其舌止得守文还科防舌瞎目之罪
　　鬬故杀用兵刃【问答一】
　　诸鬭殴杀人者绞以刃及故杀人者斩虽因鬬而用兵刃杀者与故杀同【为人以兵刃逼己因用兵刃拒而伤杀者依鬬法余条用兵刃凖此】疏义曰鬬殴者原无杀心因相鬬殴而杀人者绞以刃及故杀者谓鬬而用刃即有害心及非因鬬争无事而杀是名故杀各合斩罪虽因鬬而用兵刃杀者本虽是鬬乃用兵刃杀人者与故杀同亦得斩罪并同故杀之法注云为人以兵刃逼己因用兵刃拒而伤杀逼己之人虽用兵刃亦依鬬杀之法余条用兵刃凖此谓余亲戚良贱以兵刃逼人人以兵刃拒杀者并凖此鬭法又律云以兵刃杀者与故杀同既无伤文即是伤依鬬法注云因用兵刃拒而伤杀者为以兵刃伤人因而致死故连言之
　　问曰故杀人合斩用刃鬬杀亦合斩刑得罪既是不殊凖文更无异理何须云用兵刃杀者与故杀同答曰名例犯十恶及故杀人者虽会赦犹除名兵刃杀人者其情重文同故杀之法会赦犹遣除名
　　不因鬬故殴伤人者加鬬殴伤罪一等虽因鬭但絶时而杀伤者从故杀伤法
　　疏义曰不因鬭竞故殴伤人者加鬬殴伤一等若拳殴不伤笞四十上加一等合笞五十之类虽因鬭但絶时而杀伤者谓忿竞之后各已分散声不相接去而又来杀伤者是名絶时从杀伤法
　　保辜
　　诸保辜者手足殴伤人限十日以他物殴伤人者二十日以刃及汤火伤人者三十日折跌支体及破骨者五十日【殴伤不相须余条殴伤及杀伤各凖此】
　　疏义曰凢是殴人皆立辜限手足殴人伤与不伤限十日若以他物殴伤者限二十日以刄刄谓金铁无大小之限及汤火伤人谓灼烂皮肤限三十日若折骨跌体及破骨无问手足他物皆限五十日注云殴伤不相须谓殴及伤各保辜十日然伤人皆须因殴今言不相须者为下有僵仆或恐迫而伤此则不因殴而有伤损故律云殴伤不相须余条殴伤折足杀伤各凖此谓诸条殴人或伤人故鬭谋杀强盗应有罪者保辜并准此
　　限内死者各依杀人论其在限外及虽在限内以他故死者各依本殴伤法【他故谓别増余患而死者】
　　疏义曰限内死者各依杀人论谓辜限内死者不限尊卑良贱及罪轻重各依本条杀罪科防其在限外假有拳殴人保辜十日计累千刻之外是名限外及虽在限内谓辜限未满以他故死者他故谓别增余患而死假殴人头伤风从头疮而入因风致死之类仍依杀人论若不因头疮得风别因他病而死是为他故各依本殴伤法故注云他故谓别增余患而死其有堕胎瞎目毁败阴阳折齿等皆约手足他物以刃汤火为辜限
　　同谋不同谋殴伤人【问答一】
　　诸同谋共殴伤人者各以下手重者为重罪元谋减一等从者又减一等若元谋下手重者余各减二等至死者随所因为重罪
　　疏义曰同谋共殴伤人者谓二人以上同心计谋共殴伤人者假有甲乙丙丁谋殴伤人甲为元谋乙下手最重殴人一支折以下手重为重罪乙合徒三年甲是元谋减一等合徒二年半丙丁等为从又减一等合徒二年若不因鬬乙为故殴之首合流二千里甲是元谋减一等合徒三年丙丁徒二年半若是元谋下手重者假甲为元谋下手最重即甲合徒三年乙丙丁各减二等并徒二年若故殴即甲合流二千里余各减二等各徒二年半之类至死谓被殴人致死随所因为重罪谓甲殴头乙殴手丙殴足若由头疮致死者即甲为重罪由手伤致死即乙为重罪由足伤致死者即丙为重罪重罪者偿死余各减二等徒三年甲是元谋止减一等流二千里
　　其不同谋者各依所殴伤杀论其事不可分者以后下手为重罪
　　疏义曰其不同谋者假有甲乙丙丁不同谋因鬭共殴伤一人甲殴头伤乙打脚折丙打指折丁殴不伤若因头疮致死甲得杀人之罪偿死乙为折支合徒三年丙为指折合徒一年丁殴不伤合笞四十是为各依所殴伤杀论其事不可分者谓此四人共殴一人其疮不可分别被殴致死以后下手者为重罪谓丁下手最后即以丁为重罪余各徒三年元谋减一等流三千里
　　若乱殴伤不知先后轻重者以谋首及初鬭者为重罪余各减二等
　　疏义曰假有人羣党共殴乱殴伤人被伤杀者不知下手人名又不知先后轻重若同谋殴之即以谋首为重罪其不同谋乱殴伤者以初鬭者为重罪自余非谋首及非初鬭各减二等徒三年若不至死唯折二支若谋鬬者谋首流三千里余各徒二年半其不同谋初鬬者流三千里余亦减二等
　　问曰甲乙丙三人同谋殴人各拳殴一下合作首从以否
　　答曰律云同谋共殴人者各以下手重者为重罪此据辜内致死故有节级减文下又云不同谋者各依所殴伤杀论即明殴者得殴罪伤者得伤罪杀者得杀罪拳殴人者笞四十不同谋者各从殴科同谋殴人岂得减罪是知各笞四十不为首从若更有丁亦与甲乙丙同谋丁不下手又非元谋即减二等笞二十之类
　　又问甲乙二人同谋殴人甲是元谋又先下手殴一支折乙为从后下手殴一目瞎各合何罪
　　答曰据上条折跌人支体及瞎其一目者徒二年即损二事以上及因旧患令至笃疾者流三千里此即同谋共殴人伤损二事甲虽谋首合徒三年由乙损二事合流三千里若不同谋各损一事俱得本罪并徒三年
　　威力制缚人
　　诸以威力制缚人者各以鬬殴论因而殴伤者各加鬬殴伤二等
　　疏义曰以威若力而能制缚于人者各以鬬殴论依上条手足之外皆为他物缚人皆用徽纆明同他物之限缚人不伤合杖六十若伤杖八十因而殴伤者谓因缚即殴者伤与不伤各加鬬殴伤二等谓因缚用他物殴不伤者杖八十伤者杖一百之类是名各加鬬殴伤二等
　　即威力使人殴击而致死伤者虽不下手犹以威力为重罪下手者减一等
　　疏义曰威力使人者谓或以官威或恃势力之类而使人殴击他人致死伤者威力之人虽不下手犹以威力为重罪下手者减一等假有甲恃威力而使乙殴杀丙丁虽不下手犹得死罪乙减一等流三千里若折一指甲虽不下手合徒一年乙减一等杖一百之类甲是监临官百姓无罪唤问事以杖依法决罚致死官人得杀人罪问事不坐若遣用他物手足打杀官人得威力杀人罪问事下手者减一等科两相殴伤论如律【问答一】
　　诸鬭两相殴伤者各随轻重两论如律后下手理直者减二等【至死者不减】
　　疏义曰鬬两相殴伤者假有甲乙二人因鬬两相殴伤甲殴乙不伤合笞四十乙殴甲伤合杖六十之类或甲是良人乙是贱甲殴乙伤减凢人二等合笞四十乙殴甲不伤加凢人二等合杖六十之类其间尊卑贵贱应有加减各凖此例后下手理直者减二等假甲殴乙不伤合笞四十乙不犯甲无辜被打遂拒殴之乙是理直减本殴罪二等合笞二十乙若因殴而杀甲本罪纵不至死即不合减故注云至死者不减
　　问曰尊卑相殴后下手理直得减未知伯叔先下手殴侄兄姊先下手殴弟妹其弟侄等后下手理直得减以否答曰凢人相殴条式分明五服尊卑轻重颇异只如殴缌麻兄姊杖一百小功大功逓加一等若殴缌麻以下卑幼折伤减凢人一等小功大功逓减一等据服虽是尊卑相殴两俱有罪理直则减法亦无疑若其殴亲侄弟妹至死然始获罪伤重律则无辜罪既不合两论理直岂宜许减举伯叔兄姊但殴伤卑幼无罪者并不入此条
　　宫内忿争
　　诸于宫内忿争者笞五十声彻御所及相殴者徒一年以刃相向者徒三年
　　疏义曰宫殿之内致敬之所忽敢忿争情乖恭肃故宫内忿争者笞五十嘉徳等门以内为宫内衞禁律宫城有犯与宫门同即顺天等门内亦是若忿竞之声彻于御所及有相殴击者各徒一年以刃相向者徒二年既不论兵刃即是刃无大小之限
　　殿内逓加一等伤重者又加鬬殴伤二等【计加重于本罪即须加余条称加者凖此】
　　疏义曰殿内忿争逓加一等者谓太极等门为殿内忿争杖六十声彻御所及相殴者徒一年半以刃相向徒二年半若上阁内忿争杖七十声彻御所及相殴者徒二年以刃相向者徒三年伤重者各加鬬伤二等假有凢鬬以他物殴伤人内损吐血合杖一百宫内加二等徒一年半即重于宫内相殴徒一年凢鬬殴人折齿合徒一年若于殿内是伤重加二等合徒二年是重于殿内相殴徒一年半此为各加鬬伤二等注云计加重于本罪即须加谓殿内凢鬬相殴不伤合徒一年半假有甲于殿内殴缌麻尊长本罪合徒一年由在殿内故加罪二等合徒二年是名计加重于本罪不加本罪者假如殴缌麻兄姊合杖一百以在殿内故加二等合徒一年半即与殿内凢鬬罪同此是计加不重于本罪止依本徒一年半为坐余条称加者凖此谓一部律内称加得重于本罪者即须加加不重者从本法
　　殴制使府主县令
　　诸殴制使本属府主刺史县令及吏卒殴本部五品以上官长徒三年伤者流二千里折伤者绞【折伤谓折齿以上】疏义曰有因忿而殴制使本属府主刺史县令及吏卒殴本部五品以上官长其吏卒等并于名例解讫殴者合徒三年伤者流二千里折伤者绞注云折伤谓折齿以上依上条鬬殴人折齿毁缺耳鼻眇一目及折手足指若破骨及汤火伤人者各徒一年此云折伤者折齿以上得徒一年以上皆是
　　若殴六品以下官长各减三等减罪轻者加凢鬬一等死者斩詈者各减殴罪三等【须亲自闻之乃成詈】
　　疏义曰六品以下官长谓下镇将及戍主若诸陵署在外诸监署六品以下虽寺监当监署有印别起正案行事皆为当处官长所管吏卒而殴者各减殴五品以上官长罪三等合徒一年半若伤者流上减三等合徒二年折伤者死上减三等徒二年半减罪轻者加凢鬬一等假有凢人故殴六品官长折肋合徒二年半从死减三等亦徒二年半据上条讣加重于本罪即须加既云加凢鬬一等从徒二年半上加一等处徒三年下条流外官殴九品以上各又加二等合流二千五百里如此等各减罪轻者加凢鬬一等因殴致死者斩詈者减殴罪三等谓詈制使以下本部官长以上从徒三年上减三等合徒一年半若詈六品以下官长又减三等合杖九十此名詈者各减殴罪三等注云须亲自闻之乃成詈谓皆须被詈者亲自闻之乃为詈
　　即殴佐职者徒一年伤重者加凢鬬伤一等死者斩疏义曰殴佐职者谓除长官之外当司九品以上之官皆为佐职所部吏卒殴者徒一年伤重者假如他物故殴伤佐职凢鬬合杖九十九品以上加二等合徒一年为佐职又加一等徒一年半之类是名伤重者加凢鬬一等至死者斩
　　佐职统属殴长官
　　诸佐职及所统属官殴伤官长者各减吏卒殴伤官长二等减罪轻者加凢鬬一等死者斩
　　疏义曰佐职谓当司九品以上及所统属官者若省寺监管局署州管县镇管戍卫管诸府之类是所统属殴伤官长者官长谓尚书省诸司尚书寺监少卿少监国子司业以上少尹诸卫将军以上千牛府中郎将以上诸率府副率以上诸府果毅以上王府司马并诸州别驾虽是次官并同官长或唯有长官一人佐职殴者各减吏卒殴伤官长罪二等即吏卒殴官长折伤者绞若佐职及所统属官殴五品以上官长折伤减吏卒二等合徒三年若殴六品以下官长折伤者减三等徒一年半减罪轻者加凢鬬一等假如佐职殴六品以下官长折二齿从死上减五等合徒一年半凢鬬折二齿亦徒一年半上条计加重于本罪即须加更加一等处徒二年余罪计加得重并凖此若佐职及所统属官殴伤五品以上官长者各减吏卒二等假有吏卒殴五品以上官长折肋合死今为佐职殴减吏卒二等合徒三年折肋本罪合徒二年别条六品殴伤五品加二等合徒三年既云减罪轻者加凢鬬一等合流二千里死者斩
　　殴府主县令父母
　　诸殴本属府主刺史县令之祖父母父母及妻子者徒一年伤重者加凢鬬伤一等
　　疏义曰殴本属府主刺史县令之祖父母父母及妻子者徒一年伤重者加凢鬬伤一等谓折一指或折一齿凢殴亦徒一年伤重者加凢鬬伤一等一等合徒一年半之类府主等祖父母父母若是议贵凢殴得徒二年为是本属府主之祖父母父母加一等得徒二年半伤重以上并凖例加一等
　　皇家袒免以上亲【问答二】
　　诸皇家袒免亲而殴之者徒一年伤者徒二年伤重者加凢鬬二等缌麻以上各逓加一等死者斩
　　疏义曰礼云五世袒免之亲四世缌麻之属皇家戚属理尊敬袒免之亲其有殴者合徒一年伤者徒二年故鬬及用他物不伤者其罪一也其于诸条相殴唯立罪名不言鬬殴又不言以鬬论者故殴鬬殴及手足他物得罪悉同并无差降伤重者加凢鬬二等假有殴折二齿凢鬬合徒一年半加二等合徒二年半之类缌麻以上各逓加一等假有殴缌麻折二齿徒三年小功流二千里大功流二千五百里期亲流三千里殴不伤从徒一年上逓加殴伤者从徒二年上逓加不加入死故云各逓加一等死者斩问曰皇家袒免亲或为佐职官或为本属府主刺史县令之祖父母父母妻子或是己之所亲若有犯者合逓加以否
　　答曰皇家亲属为尊主之敬故异余人长官佐职为敬所部尊敬之处理各不同律无逓加之文法止各从重防若己之亲各凖尊卑服数为罪不在皇亲及本属加例
　　又问皇家袒免之亲若有官品而殴之者合累加以否
　　答曰律注殴袒免之亲防皇家亲属立罪此由缘敬为重官髙亦合累加
　　流外官殴议贵【问答一】
　　诸流外官以下殴议贵者徒二年伤者徒三年折伤者流二千里
　　疏义曰流外官谓勲品以下爰及庶人殴议贵者徒二年议贵谓文武职事官三品以上散官二品以上及爵一品者伤者徒三年折伤者流二千里谓折齿以上若殴折一支凖凢人合徒三年依下文加凢鬬二等流二千五百里若殴折二支流三千里本条虽云加凢鬬伤二等律无加入死之文止依凢人之法
　　殴伤五品以上减二等若减罪轻及殴伤九品以上各加凢鬬伤二等
　　疏义曰流外官以下殴伤五品以上减二等谓减议贵二等殴者徒一年伤者徒二年折伤者徒二年半若减罪轻假有殴五品以上折一支从流二千五百里减二等徒二年半即是减罪轻于凢鬬徒三年加二等处流二千五百里之类及殴伤九品以上各加凢鬬伤二等谓殴九品以上六品以下之官不伤杖六十伤即杖八十他物不伤杖八十伤即杖一百之类若殴至死者各依凢人法
　　问曰律称流外官以下殴议贵徒二年若奴婢部曲殴议贵者为共凢人罪同为依本法加罪以否答曰依下条部曲殴伤良人加凢人一等奴婢又加一等此是良人与奴婢部曲凢鬬之罪其部曲奴婢殴凢人尚各加罪况于贵族及官品贵者理依加法唯据本条加至死者始合处死假如有部曲殴良人折二支加凢鬬一等注云加者加入于死既于凢鬬流三千里上加一等合至绞刑别条虽加不入于死设有部曲故殴良人九品以上一支折凢鬬折一支徒三年九品以上加凢鬬二等流二千五百里故殴又加一等流三千里部曲殴又加一等即不合入死亦止流三千里此名余条不加入死之类



　　唐律疏义卷二十一
<史部,政书类,法令之属,唐律疏义>
　　钦定四库全书
　　唐律疏义卷二十二
　　唐　长孙无忌等　撰
　　鬬讼二【凢一十六条】
　　九品以上殴议贵
　　诸流内九品以上殴议贵者徒一年伤重及殴伤五品以上若五品以上殴伤议贵各加凢鬬伤二等
　　疏义曰流内九品以上六品以下殴议贵者徒一年伤重谓他物殴凢人内损吐血合杖一百殴议贵合加二等徒一年半此名伤重其六品以下殴伤五品以上若五品以上殴伤议贵或殴不伤亦各加凢鬬殴二等
　　监临官司殴统属【问答一】
　　诸监临官司于所统属官及所部之人有髙官而殴之及官品同自相殴者并同凢鬬法
　　疏义曰监临官司于所统属佐官以下及所管部属之人有髙官而监临官司殴之者同凢鬬法不计阶品为其所管故也及官品同谓六品以下九品以上或五品以上非议贵者议贵谓三品以上一品以下并为官品同并谓不相管自相殴者并同凢鬬之罪假有勲官骑都尉而殴上柱国其上柱国既非议贵罪与凢鬬同其统属下司殴上司者长官以外皆据品科其有府及镇戍州者亦为统属之限问曰州参军事殴州内县令带五品以上勲官得为统属同凢鬬与否
　　答曰县令是州内统属之官假令品髙州官殴之凖上文各同凢鬬之法
　　拒殴州县使
　　诸拒州县以上使者杖六十殴者加二等伤重者加鬬伤一等【谓有所徴摄权时拒捍不从者】即被禁掌而拒捍及殴者各加一等
　　疏义曰拒州县以上使称以上者省台寺监及在京诸司等并是遣使追摄拒捍不从者杖六十殴者加二等杖八十伤重者谓他物殴内损吐血凡鬬合杖一百加鬬伤一等徒一年注云谓有所征摄权时拒捍不从者即被禁掌拒捍及殴者各加一等谓有司禁録或复散留而輙拒捍合杖七十殴所司者合杖九十伤重者谓重一百杖以上加凢鬬二等若使人官品髙者各依本品加是名各加一等
　　部曲奴婢良人相殴
　　诸部曲殴良人者【官户与部曲同】加凢人一等【加者加入于死】奴婢又加一等若奴婢殴良人折跌支体及瞎其一目者绞死者各斩
　　疏义曰名例律称部曲者妻亦同此即部曲妻不限良人及客女殴伤良人者注云官戸与部曲同加凢人一等谓加凢鬬殴伤一等注云加者加入于死谓部曲殴良人损二事以上及因旧患令至笃疾防舌及毁败阴阳凢殴流三千里者部曲加一等合死此名加入于死奴婢又加一等谓加凢鬬二等若奴婢殴良人折跌支体及瞎其一目者绞跌体瞎目各罪止徒三年即明殴良人准凢人相殴罪合流者各入死罪因殴致死各斩
　　其良人殴伤杀他人部曲者减凢人一等奴婢又减一等若故杀部曲者绞奴婢流三千里
　　疏义曰良人殴伤或杀他人部曲者减凢人一等谓殴杀者流三千里折一支者徒二年半之类奴婢又减一等殴杀者徒三年折一支徒二年之类若不因鬬故杀部曲者合绞若谋而杀讫亦同其故杀奴婢者流三千里
　　即部曲奴婢相殴伤杀者各依部曲与良人相殴伤杀法【余条良人部曲奴婢私相犯本条无正文者并准此】相侵财物者不用此律疏义曰部曲鬬殴杀奴婢流三千里折一支徒二年半折一齿杖一百奴婢殴部曲损伤二事以上及因旧患令至笃疾及防舌毁败阴阳者绞折一支者流二千里折一齿者徒一年半若部曲故杀奴婢亦绞是名各依部曲与良人相殴伤杀法余条良人部曲奴婢私相犯谓谋杀人穿地得尸不更埋之类私相犯本条无正文者并准此条加减之法相侵财物者各依凢人相侵盗之法故云不用此律
　　主杀有罪奴婢
　　诸奴婢有罪其主不请官司而杀者杖一百无罪而杀者徒一年【期亲及外祖父母杀者与主同下条部曲准此】
　　疏义曰奴婢贱虽各有主至于杀戮宜有禀承奴婢有罪不请官司而輙杀者杖一百无罪杀者谓全无罪失而故杀者徒一年注云期亲及外祖父母杀者与主同谓有罪杀者杖一百无罪杀者徒一年故云与主同下条部曲者下条无期亲及外祖父母伤杀部曲罪名若有伤杀亦同于主故云准此
　　殴部曲死决罚【问答一】
　　诸主殴部曲至死者徒一年故杀者加一等其有愆犯决罚致死及过失杀者各勿论
　　疏义曰主殴部曲至死者徒一年不限罪之轻重故杀者加一等谓非因殴打本心故杀者加一等合徒一年半其有愆犯而因决罚致死及过失杀之者并无罪
　　问曰妾有子或无子殴杀夫家部曲奴婢合当何罪或有客女及婢主幸而生子息自余部曲奴婢而殴得同主期亲与否
　　答曰妾殴夫家部曲奴婢在律虽无罪名轻重相明须从减例下条云妾殴夫之妾子减凢人二等妾子殴伤父妾加凢人三等则部曲与主之妾相殴比之妾子与父妾相殴法即妾殴夫家部曲亦减凢人二等部曲殴主之妾加凢人三等若妾殴夫家奴婢减部曲一等奴婢殴主之妾加部曲一等至死者各依凢人法其有子者若子为家主母法不降于儿并依主例若子不为家主于奴婢止同主之期亲余条妾子为家主及不为家主各准此客女及婢虽有子息仍同贱不合别加其罪
　　部曲奴婢过失杀主
　　诸部曲奴婢过失杀主者绞伤及詈者流
　　疏义曰部曲奴婢是为家仆事主须存谨敬又亦防其二心故虽过失杀主者绞若过失伤主及詈者流不言里数者为止合加杖二百故也
　　即殴主之期亲及外祖父母者绞已伤者皆斩詈者徒二年过失杀者减殴罪二等伤者义减一等
　　疏义曰部曲奴婢殴主之期亲谓异财者及殴主之外祖父母者绞伤者皆斩罪无首从詈者徒二年过失杀者减殴罪二等合徒三年加杖二百过失伤者又减一等合徒二年半加杖一百八十
　　殴主之缌麻亲徒一年伤重者各加凢人一等小功大功逓加一等【加者加入于死】死者皆斩
　　疏义曰部曲奴婢殴主之缌麻亲者无问正服义服并徒一年伤重者谓殴罪重于徒一年各加凢鬬一等假有部曲用他物殴主缌麻亲内损吐血依凢人合杖一百犯良人加一等缌麻加凢人一等合徒一年半若奴婢以他物故殴主之缌麻亲伤准凢人合杖九十奴婢犯良人加二等此条伤重又加一等合徒一年半故云伤重各加凢人一等小功大功递加一等谓奴婢用他物殴伤小功亲徒二年大功徒二年半是名递加一等注云加者加入于死假如部曲殴主大功亲折支准凢人徒三年部曲加一等合流二千里其大功亲加三等合绞即是加者加入于死其缌麻小功部曲有犯各从本罪准此加例加应入死者处绞死者皆斩谓奴婢部曲殴主缌麻以上亲至死者皆斩罪无首从
　　殴缌麻亲部曲奴婢
　　诸殴缌麻小功亲部曲奴婢折伤以上各减杀伤凢人部曲奴婢二等大功又减一等过失杀者各勿论疏义曰殴缌麻小功亲部曲谓殴身之缌麻小功亲部曲减凢人部曲二等谓总减三等假如殴折肋者凢人合徒二年减三等合杖一百若殴奴婢折齿凢人合徒一年奴婢减二等缌麻小功亲奴婢又减二等总减四等合杖七十故云折伤以上各减凢人部曲奴婢二等大功又减一等谓殴大功部曲折齿总减四等合杖七十若殴大功奴婢合杖六十其外殴折伤以上各准此例为减法其有过失杀缌麻以上部曲奴婢者各无罪
　　殴伤妻妾
　　诸殴伤妻者减凢人二等死者以凢人论殴妾折伤以上减妻二等
　　疏义曰妻之言齐与夫齐体义同于幼故得减凢人二等死者以凢人论合绞以刃及故杀者斩殴妾非折伤无罪折伤以上减妻罪二等即是减凢人四等若杀妾者止减凢人二等
　　若妻殴伤杀妾与夫殴伤杀妻同【皆须妻妾告乃坐即至死者聼余人告杀妻仍为不睦】过失杀者各勿论
　　疏义曰若妻殴伤杀妾谓殴者减凢人二等死者以凢人论注云皆须妻妾告乃坐即外人告者无罪至死者聼余人告余人不限亲疎皆得论告杀妻仍为不睦妻即是缌麻以上亲准例自当不睦为称以凢人论故重明此例过失杀者各勿论为无恶心故得无罪
　　媵妾殴詈夫
　　诸妻殴夫徒一年若殴伤重者加凢鬬伤三等【须夫告乃坐】死者斩
　　疏义曰妻殴夫徒一年若殴伤重者加凢鬬伤三等假如凢人以他物殴伤人内损吐血合杖一百加凢鬬三等处徒三年此是计加之法须夫告乃坐谓要须夫告然后可论罪因殴致死者斩
　　媵及妾犯者各加一等【加者加入于死】过失杀伤者各减二等疏义曰依令五品以上有媵庶人以上有妾故媵及妾犯夫者各加妻犯夫一等谓殴夫者徒一年半殴伤重者加凢鬬伤四等加者加入于死若殴夫折一支或瞎一目凢鬬徒三年加四等合绞是名加入于死过失杀者各减二等谓妻妾媵过失杀者并徒三年假如妻折夫一支加凢人三等流三千里过失减二等合徒二年半若媵及妾折夫一支合绞过失减二等合徒三年自余折伤各随轻重准此加减之例
　　即媵及妾詈夫者杖八十若妾犯妻者与夫同媵犯妻者减妾一等妾犯媵者加凢人一等杀者各斩【余条媵无文者与妾同】
　　疏义曰媵及妾詈夫者杖八十若妾犯妻者与犯夫同谓殴者徒一年半死者斩媵犯妻者减妾一等殴者徒一年伤重者从重上减妾一等妾犯媵者加凢人一等谓殴者笞五十折一齿者徒一年半之类死者各斩谓媵及妾犯夫及妻若妾犯媵殴杀者各斩注云余条媵无文者谓上条殴妾折伤以上减妻二等之类妻妾相犯及犯夫当条无文者各与妾同殴缌麻兄姊
　　诸殴缌麻兄姊杖一百小功大功各递加一等尊属者又各加一等伤重者各递加凢鬬伤一等死者斩即殴从父兄姊准凢鬬应流三千里者绞
　　疏义曰殴缌麻兄姊谓本宗及外姻有缌麻服者并同殴此兄姊杖一百小功徒一年大功徒一年半尊属者又各加一等谓殴缌麻尊属徒一年小功尊属徒一年半大功尊属依礼唯夫之祖父母及夫之伯叔父母此并各有本条自从殴夫之祖父母绞夫之伯叔父母减夫犯一等徒二年半即此大功无尊属加法伤重者各递加凢鬬伤一等谓他物殴缌麻兄姊内损吐血准凢人杖一百上加一等合徒一年小功徒一年半大功徒二年尊属又加一等即缌麻徒一年半小功徒二年之类因殴致死者各斩假有殴小功尊属折二支加凢人三等不云加入于死罪止逺流即殴从父兄姊准凢鬬应流三千里者谓损二事以上或因旧患令至笃疾防舌及毁败阴阳此是凢鬬应流三千里于从父兄姊犯此流者合绞
　　若尊长殴卑幼折伤者缌麻减凢人一等小功大功递减一等死者绞即殴杀从父弟妹及从父兄弟之子孙者流三千里若以刃及故杀者绞
　　疏义曰若尊长殴卑幼折伤者谓折齿以上既云折伤即明非折伤不坐因殴折伤缌麻卑幼减凢人一等小功减二等大功减三等假有殴缌麻卑幼折一指凢鬬合徒一年减一等杖一百小功减二等杖九十大功减三等杖八十其殴伤重者递减各准此因殴致死者尊长各绞即殴杀从父弟妹谓堂弟妹及从父兄弟之子孙谓堂侄及侄孙者流三千里若以刃杀及不因鬬而故杀者俱合绞刑
　　殴兄姊
　　诸殴兄姊者徒二年半伤者徒三年折伤者流三千里刃伤及折支若瞎其一目者绞死者皆斩詈者杖一百伯叔父母姑外祖父母各加一等即过失杀伤者各减本杀伤罪二等
　　疏义曰兄姊至亲更相急难弯弧垂泣义切匪他輙有殴者徒二年半殴伤者徒三年折伤者或折齿或折手足指但折一事即合处流若用刃伤及折支或跌其支体若瞎其一目或全失其明者各得绞罪因殴致死者首从皆斩詈者合杖一百其伯叔父母姑外祖父母各加一等谓加犯兄姊一等殴者徒三年伤者流二千里文无加入死折伤亦止流坐詈者徒一年过失杀若伤各减本杀伤二等谓过失杀者各减死罪二等合徒三年过失折齿者从流减二等之类其过失之罪兄姊以下并同减二等
　　若殴杀弟妹及兄弟之子孙【曽孙者各依本服论】外孙者徒三年以刃及故杀者流二千里过失杀者各勿论
　　疏义曰殴杀弟妹及兄弟之子孙者兄弟子期服孙即小功注云曾孙者各依本服论兄弟曾孙为缌麻孙当袒免服纪既疎恩情转杀【去声】故云各依本服论谓殴杀曾孙合绞孙既当袒免自依凢人法此条殴兄弟曾孙既依本服即明上条殴杀从父兄弟曾孙降服已尽亦同凢人其殴杀弟妹及兄弟之子孙外孙者各徒三年以刃及故杀者流二千里过失杀者各勿论
　　殴詈祖父母父母
　　诸詈祖父母父母者绞殴者斩过失杀者流三千里伤者徒三年若子孙违犯敎令而祖父母父母殴杀者徒一年半以刃杀者徒二年故杀者各加一等即嫡继慈养杀者又加一等过失杀者各勿论
　　疏义曰子孙于祖父母父母情有不顺而輙詈者合绞殴者斩律无皆字案文可知子孙虽共殴击原情俱是自殴虽无皆字各合斩刑下条妻妾殴夫之祖父母父母伤者皆斩举轻明重皎然不惑过失杀者流三千里伤者徒三年见血为伤伤无大小之限若子孙违犯敎令谓有所敎令不限事之大小可从而故违者而祖父母父母即殴杀之者徒一年半以刃杀者徒二年故杀者各加一等谓非违犯敎令而故杀者手足他物杀徒二年用刃杀徒二年半即嫡继慈养杀者为情疎易违故又加一等律文既云又加即以刃故杀者徒二年半上加一等徒三年违犯敎令以刃杀者二年上加一等徒二年半殴杀者一年半上加一等徒二年过失杀者各勿论即有违犯敎令依法决罚邂逅致死者亦无罪
　　妻妾殴詈夫父母
　　诸妻妾詈夫之祖父母父母者徒三年【须舅姑告乃坐】殴者绞伤者皆斩过失杀者徒三年伤者徒二年半
　　疏义曰妻妾有詈夫之祖父母父母者徒三年注云须舅姑告乃坐殴者绞伤者皆斩罪无首从过失杀者徒三年伤者徒二年半
　　即殴子孙之妇令废疾者杖一百笃疾者加一等死者徒三年故杀者流二千里妾各减二等过失杀者各勿论
　　疏义曰祖父母父母殴子孙之妇令废疾者依戸令腰脊折一支废为废疾合杖一百笃疾者两目盲二支废加一等合徒一年死者徒二年故杀者谓不因殴詈无罪而辄杀者流二千里若殴妾令废疾杖八十笃疾杖九十至死者徒二年故杀者徒二年半过失杀者各勿论
　　妻妾殴詈故夫父母【问答一】
　　诸妻妾殴詈故夫之祖父母父母者各减殴詈舅姑二等折伤者加役流死者斩过失杀伤者依凡论
　　疏义曰故夫谓夫亡改嫁者其被出及和离者非各减殴詈舅姑罪二等谓殴者徒三年詈者徒二年折齿以上者加役流死者斩文无皆字即有首从过失杀伤者依凢论谓杀者依凢人法赎铜一百二十斤伤者各依凢人伤法征赎其铜入被伤杀之家
　　其旧舅姑殴子孙旧妻妾折伤以上各减凢人三等死者绞过失杀者勿论
　　疏义曰其旧舅姑殴子孙旧妻妾折伤以上各减凢人三等谓折指者合杖八十折一支者徒一年半之类死者绞既不言故杀者斩即是故杀者亦绞过失杀者勿论
　　问曰子孙之妇夫亡守志其姑少寡改醮他人或被弃放此姑妇相犯者合得何罪
　　答曰子孙身亡妻妾改嫁舅姑现在此为旧舅姑今者姑虽被弃或已改醮他人子孙之妻孀居守志虽于夫家义絶母子终无絶道子既如母其妇理亦如姑姑虽适人妇仍在室理依亲姑之法不得同于旧姑若夫之嫡继慈养不入此条
　　殴兄妻夫弟妹
　　诸殴兄之妻及殴夫之弟妹各加凢人一等若妾犯者又加一等
　　疏义曰嫂叔不许通问所以远别嫌疑殴兄之妻及殴夫之弟妹者礼敬顿乖故各加凢人一等若妾犯者又加一等谓妾殴夫之弟妹加妻一等总加凢人二等夫之弟妹殴兄妾以凢人论
　　即妾殴夫之妾子减凢人二等殴妻之子以凢人论若妻之子殴伤父妾加凢人一等妾子殴伤父妾又加二等【至死者各依凢人法】
　　疏义曰即妾殴夫之妾子减凢人二等为匹敌之故得罪稍轻殴妻之子以凢人论为女君尊重故同凢鬬若妻之子殴伤父妾加凢人一等妾子殴伤父妾又加二等称又加者总加三等若殴折一齿徒二年半之类注云至死者各依凢人法当条虽有加减至死者并与凢人同
　　唐律疏义卷二十二
　　钦定四库全书
　　唐律疏义卷二十三
　　唐　长孙无忌等　撰
　　鬬讼三【凢一十三条】
　　殴妻前夫子【问答一】
　　诸殴伤妻前夫之子者减凢人一等同居者又减一等死者绞
　　疏义曰殴伤妻前夫之子者谓改醮之妇携子适人后夫殴伤者减凢人一等同居者谓与继父同居立庙服期又减一等谓减凢人二等若殴之令至笃疾及防舌毁败阴阳如此之类得徒二年半不同居徒三年因殴致死者同居不同居俱得绞罪
　　殴伤继父者【谓曾经同居今异者】与缌麻尊同同居者加一等【余条继父准此】
　　疏义曰继父者谓母后嫁之夫注云谓曾经同居今异者依礼继父同居服期谓妻少子幼子无大功之亲与之适人所适者亦无大功之亲而所适者以其资财为之筑家庙于家门之外岁时使之祀焉是谓同居继子之妻虽不从服若有犯夫之继父者从下条减夫一等其不同居者谓先尝同居今异者继父若自有子及有大功之亲虽复同住亦为异居若未尝同居则不为异居即同凢人之例其先同居今异者殴之同缌麻尊合徒一年伤重者各加凢鬬二等死者斩同居者虽着期服终非本亲犯者不同正服止加缌麻尊一等谓殴者合徒一年半伤重者加凢人三等注云余条继父准此谓诸条凖服尊卑相犯得罪并准此例虽于继父下注即称妻前夫之子并与继父义同律称与缌麻尊同其有谋杀及卖理当不睦于前夫之子不言与缌麻卑幼同殴之准凢人减罪不入缌麻年幼之例
　　即殴伤见受业师加凢人二等死者各斩【谓服膺儒业而非私学者】疏义曰礼云凢敎学之道严师为难师严道尊方知敬学如有亲承儒敎服膺函丈而殴师者加凢人二等死者各斩称各者并殴继父至死俱得斩刑注云谓服膺儒业而非私学者儒业谓经业非私学者谓文国子州县等学私学者即礼云家有塾遂有序之类如有相犯并同凢人
　　问曰殴见受业师加凢人二等其博士若有髙品累加与否
　　答曰殴见受业师加凢人二等先有官品亦从品上累加若鬬殴无品博士加凢人二等合杖六十九品以上合杖八十若殴五品博士亦于本品上累加之殴詈夫期亲尊长
　　诸妻殴詈夫之期亲以下缌麻以上尊长各减夫犯一等【减罪轻者加凢鬬伤一等】妾犯者不减死者各斩
　　疏义曰依丧服夫之所为兄姊服妻降一等今妻殴夫缌麻以上尊长减夫一等以从夫为服罪亦降夫注云减罪轻者加凢鬬伤一等谓故殴缌麻兄姊折一支合流二千五百里妻若减夫一等徒三年故殴凢人折一支既合流二千里即是减罪轻加凢人一等流二千五百里是减罪轻者加凢鬬伤一等妾犯者不减妾犯尊长即与夫同死者各斩谓殴尊长致死妻妾并合斩刑虽云减夫一等若本制服重即从重论假如殴夫之伯叔父母折肋当大功尊加凢人四等合流二千五百里若准夫减一等即徒三年名例律云当条虽有罪名所为重者自从重须准服加四等流二千五百里之类
　　殴伤卑属与夫殴同死者绞即殴杀夫之兄弟子流三千里故杀者绞妾犯者各从凢鬬之法若尊长殴伤卑幼之妇减凢人一等妾又减一等死者绞
　　疏义曰殴伤卑属谓是夫家卑属与夫殴同谓殴夫之从父兄弟子孙之有服者折伤以上缌麻减凢人一等诸如此类并与夫同死者绞即殴杀夫之兄弟子流三千里故杀者绞妾犯者各同凢鬬法谓并依凢人鬬法科罪若尊长殴伤卑幼之妇谓夫之期亲以下缌麻以上尊长殴伤卑幼之妇减凢人一等妾减凢人二等死者绞
　　祖父母为人殴击【问答一】
　　诸祖父母父母为人所殴击子孙即殴击之非折伤者勿论折伤者减凢鬬折伤三等至死者依常律【谓子孙原非随从者】
　　疏义曰祖父母父母为人所殴击子孙理合救之当即殴击虽有损伤非折伤者无罪折伤者减凢鬬折伤三等谓折一齿令杖八十之类至死者谓殴前人致死合绞以刃杀者合斩故云依常律注云谓子孙原非随从者若原随从即依凢鬬首从论律文但称祖父母父母为人所殴击不论亲疎尊卑其有祖父母父母之尊长殴击祖父母父母依律殴之无罪者止可解救不得殴之輙即殴者自依鬬殴常法若夫之祖父母父母共妻之祖父母父母相殴子孙之妇亦不合即殴夫之祖父母父母如当殴者即依常律问曰主为人所殴击部曲奴婢即殴击之得同子孙之例与否
　　答曰部曲奴婢非亲不同子孙之例唯得解救不得殴击
　　鬬殴误杀伤人【问答三】
　　诸鬬殴而误杀伤傍人者以鬬杀伤论至死者减一等疏义曰鬬殴而误杀伤傍人者假如甲共乙鬬甲用刃杖欲击乙误中于丙或死或伤者以鬬杀伤论不从过失者以其原有害心故各依鬬法至死者减一等流三千里
　　若以故僵仆而致死伤者以戏杀论即误杀伤助己者各减二等
　　疏义曰仰之谓僵伏之谓仆谓共人鬬殴失手足跌而致僵仆误杀伤傍人者以戏杀论别条戏杀伤人者减鬬杀伤人二等谓杀者徒三年折一支者徒二年之类即误杀伤助己者各减二等假如甲与乙共殴丙其甲误殴乙致死减二等伤减二等或僵仆压乙杀伤减戏杀伤二等杀乙从戏杀减二等总减四等合徒二年若压折一支亦减四等徒一年是名各减二等
　　问曰甲共子乙同谋殴丙而乙误中其父因而致死得从误杀伤助己减二等与否
　　答曰律云鬬殴而误杀伤傍人以鬬杀伤论但杀伤傍人坐当过失行者本为缘鬬故从鬬杀伤论若父来助己而误杀者聼减二等便即轻于过失依例当条虽有罪名所为重者自从重论合从过失之坐处流三千里
　　又问以鬬僵仆误杀助己父母或虽非僵仆因鬬误杀期亲尊长各合何罪
　　答曰以鬬僵仆误杀父母或期亲尊长若减罪轻于过失者并从过失之法
　　又问假有数人同谋杀甲夜中怱遽乃误杀乙合得何罪
　　答曰此既本是谋杀与鬬殴不同鬬殴彼此相持谋杀潜行屠害殴甲误中于丙尚以鬬杀伤论以其原无杀心至死聼减一等况复本谋害甲原作杀心虽误杀乙原情非鬬者若其杀甲是谋杀人今既误杀乙合科故杀罪
　　部曲奴婢詈旧主【问答一】
　　诸部曲奴婢詈旧主者徒二年殴者流二千里伤者绞杀者皆斩过失杀伤者依凢论
　　疏义曰部曲奴婢詈旧主者徒二年殴者流二千里伤者绞有首从杀者皆斩罪无首从过失杀伤者并凖凢人收赎铜入伤杀之家
　　即殴旧部曲奴婢折伤以上部曲减凢人二等奴婢又减二等过失杀者各勿论
　　疏义曰主殴旧部曲奴婢折伤以上部曲减凢人二等谓折齿合杖九十奴婢又减二等合杖七十之类过失杀者勿论
　　问曰部曲奴婢殴詈旧主期以下亲或旧主亲属殴伤所亲旧部曲奴婢得减凢人与否
　　答曰五服尊卑各有血属故殴尊长即绞加之至如奴婢部曲唯系于主为经主放顾有宿恩其有殴詈所以加罪非主之外虽是亲姻所有相犯并依凢人之法
　　又问有人谋杀旧部曲奴婢或于旧部曲奴婢家强盗有绞伤者合减罪与否
　　答曰殴旧部曲奴婢得减凢人爰至于死亦依减例明谋杀及诸杂犯合依减法唯盗财物特异常犯止依凢人之法不合减科
　　戏杀伤人
　　诸戏杀伤人者减鬬杀伤二等【谓以力共戏至死和同者】虽和以刃若乘髙履危入水中以故相杀伤者唯减一等即无官应赎而犯者依过失法收赎【余条非故犯无官应赎者并准此】
　　疏义曰戏杀伤人者谓以力共戏因而杀伤人减鬬罪二等若有贵贱尊卑长幼各依本鬬杀伤罪上减二等虽则以力共戏终须至死和同不相瞠恨而致死者虽和以刃礼云死而不吊者三谓畏压溺况乎嬉戏或以金刃或乘髙处险或临危履薄或入水中既在险危之所自须共相警戒因此共戏遂致杀伤虽即和同原情不合致有杀伤者唯减本杀伤罪一等即无官应赎谓有荫及老小废疾之类而犯应赎罪者依过失法收赎假有过失杀人赎铜一百二十斤戏杀得减二等赎铜六十斤即是轻重不类故依过失赎罪不从减法注云余条非故犯谓一部律内诸条非故犯罪无官应得收赎者并准此假有甲为人合药误不如本方杀人合徒二年半若白丁则从真役若是官品之人合赎者不可征铜五十斤亦征一百二十斤则是余条之类
　　其不和同及于期亲尊长外祖父母夫夫之祖父母虽和并不得为戏各从鬬杀伤法
　　疏义曰谓戏者原不和同及于期亲尊长外祖父母夫夫之祖父母此等尊长非应共戯纵虽和同并不得为戏各从鬬杀伤之法假有共期亲尊长戏折一支者仍处绞之类
　　过失杀伤人
　　诸过失杀伤人者各依其状以赎论【谓耳目所不及思虑所不到共举重物力所不制若乘髙履危足跌及因击禽兽以致杀伤之属皆是】
　　疏义曰过失之事注文论之备矣杀伤人者各准杀伤本状依收赎之法注云谓耳目所不及假有投甎瓦及弹射耳不闻人声目不见人出而致杀伤其思虑所不到者谓本是幽僻之所其处不应有人投瓦及石误有杀伤或共举重物而力所不制或共升髙险而足蹉跌或因击禽兽而误杀伤人者如此之类皆为过失称之属者谓若共捕盗贼误杀伤旁人之类皆是其本应居作官当者自从本法
　　宻告谋反大逆
　　诸知谋反及大逆者宻告随近官司不告者绞知谋大逆谋叛不告者流二千里知指斥乘舆及妖言不告者各减本罪五等官司承告不即掩捕经半日者各与不告罪同若事须经畧而违时限者不坐
　　疏义曰谋反者谓知人潜谋欲危社稷大逆者谓知人于宗庙及山陵宫阙已有毁损并须宻告随近官司知而不即告者绞若知谋大逆谓知始谋欲毁宗庙山陵等谋叛者谓知谋欲背国从伪亦须宻告官司不告者流二千里若知指斥乘舆谓情理切害及妖言者谓妄説休咎之言不告者各减本罪五等本应死者从死上减五等妖言惑不满众者流上减五等是名各减五等官司承告谋反以下不即掩捕若经半日者谓经五十刻不即掩捕各与不告罪同若事须经畧谓人众既多须得人兵器仗如此经畧以故违时限而失罪人者不坐其知谋反以下虽不宻告随近官司能自捕送者亦与宻告同因其自捕惊失罪人或已就拘执而失者并同失囚之法
　　诬告谋反大逆
　　诸诬告谋反及大逆者斩从者绞若事容不审原情非诬者上请若告谋大逆谋叛不审者亦如之
　　疏义曰诬告谋反及大逆者谓知非反逆故欲诬之首合斩从合绞若事容不审者谓或奉别勑阅兵或欲修葺家庙见阅兵疑是欲反见修宗庙疑为大逆之类本情初非诬告者具状上请聼勑若告谋大逆谋叛不审亦合上请故云亦如之
　　诬告反坐【问答一】
　　诸诬告人者各反坐即纠弹之官挟私弹事不实者亦如之【反坐致罪准前人入罪法至死而前人未决者聼减一等其本应加杖及赎者止依杖赎法即诬官人及有荫者依常律】
　　疏义曰凢人有嫌遂相诬告者准诬罪轻重反坐告人即纠弹之官谓据令应合纠弹者若有憎恶前人或朋党亲戚挟私饰诈妄作纠弹者并同诬告之律反坐其罪准前人入罪之法至死而前人虽防讫未决者反坐之人聼减一等若诬人反逆虽复未决引虚不合减罪本应加杖者谓诬告部曲奴婢流罪若实部曲奴婢止加杖二百既虗诬告者不流亦准杖法反坐单丁应加杖者亦依决杖反坐及赎者谓诬告老小废疾若实即前人合赎虗即反坐者亦依赎论即诬官人及有荫者假有白丁诬七品官流罪若实官人即合例减官当如虗反坐还得流罪诬告有荫之人事合减赎反坐之者不得准前人减赎法并真配徒流是名依常律
　　若告二罪以上重事实及数事等但一事实除其罪重事虗反其所剰即罪至所止者所诬虽多不反坐疏义曰若告二罪以上重事实假有甲告乙殴人折一支合徒一年又告人盗绢五疋亦合徒一年或故杀他人马一匹合徒一年半推杀马是实殴盗是虗是名告二罪以上重事实又有丙告丁三事各徒一年此名数事等但一事实除其罪重事虗反其所剰者假如甲告乙盗绢五疋合徒一年又告故杀官私马牛合徒一年半若其盗是实杀马牛是虗即是剰告半年之罪反坐半年故云反其所剰即罪至所止者所诬虽多不反坐假有告人非监临主司因事受财百疋勘当五十疋实坐贜五十疋罪止徒三年剰告五十疋为罪至所止不反坐之类
　　其告二人以上虽实者多犹以虗者反坐【谓告二人以上但一人不实罪虽轻犹反其坐】若上表告人已经闻奏事有不实反坐轻罪者从上书诈不实论
　　疏义曰告二人以上罪虽实者多犹以虗者反坐以其人事各别故得罪不同注云谓告二人以上但一人不实罪虽轻犹反其坐假有人告甲乙丙丁四人之罪三人徒罪以上并实一人笞罪事虚不得以实多放免仍从笞罪反坐若上表告人已经闻奏事有不实反坐罪轻于上书不实凖从上书诈不实处徒二年不应反坐者无罪假如甲上表告乙两个徒一年一实一虚准律既免反坐于甲无上书不实之罪告小事虗【问答一】
　　诸告小事虗而狱官因其告检得重事及事等者若类其事则除其罪离其事则依诬论
　　疏义曰告小事虗而狱官因其告检得重事者假有告人盗驴检得盗马其价又贵是为得重事及事等者假如告盗甲家马检得盗乙家骡其价相似是为事等若类其事谓骡马驴等色目相类所告虽虗除其妄罪离其事者谓告人盗马检得铸钱之属是离其事则依本诬论仍得诬告盗马之罪此条为依告状检贜生文不同狱官状外求罪之例
　　问曰告人私有弩狱官因告乃检得甲是类事与否答曰称类者谓其形状难辨原情非诬所以得除其罪然弩之与甲虽同禁兵论其形様色类全别事非疑似原状是诬如此之流不可为类
　　诬告人流罪引虗【问答一】
　　诸诬告人流罪以下前人未加拷掠而告人引虚者减一等若前人已拷者不减即拷证人亦是【诬告期亲尊长外祖父母夫夫之祖父母及奴婢部曲诬告主之期亲外祖父母者虽引虗各不减】
　　疏义曰诬告死罪自有别制唯诬告人流罪以下前人未加拷掠而告人自引虚者得减反坐之罪一等若前人已拷者无问杖数多少然后引虗即不合减即拷证人亦是谓虽不拷被告之人拷傍证之者虽自引虗亦同已拷不减其诬告期亲尊长以下及奴婢部曲诬告主之外祖父母以上虽即引虗各不合减
　　问曰律云前人未加拷掠而告人引虗减一等未知前人已经防讫然后引虗合减与否
　　答曰律文但言已加拷掠不言事经防讫拷讫已伤律有成制防讫未损理合减科若事经奏讫不合追减及已役已配亦是已损已伤前人计与拷掠义同不在减科之例
　　告祖父母父母绞【问答二】
　　诸告祖父母父母者绞【谓非缘坐之罪及谋叛以上而故告者下条准此】疏义曰父为子天有隐无犯如有违失理须谏诤起敬起孝无令陷罪若有忘情弃礼而故告者绞注云谓非缘坐之罪缘坐谓谋反大逆及谋叛以上皆为不臣故子孙告亦无罪缘坐同首法故虽父祖听捕告若故告余罪者父祖得同首例子孙处以绞刑下条准此者谓告期亲尊长情在于恶欲令入罪而故告之故云准此若因推劾事不获免随辨注引不当告坐
　　即嫡继慈母杀其父及所养者杀其本生并聼告疏义曰嫡继慈母者名例并已释讫此等三母杀其父及所养父母杀其所生父母并聼告若嫡继母杀其所生庶母亦不得告故律文但云杀其父者听告问曰所生之母被出其父更娶继妻其继母乃杀所出之母出母之子合告与否
　　答曰所养父母本是他人杀其所生故律听告今言出母即是所生名例称犯夫及义絶者得以子荫即子之于母孝爱情深顾复之思终无絶道继母杀其亲母准例亦合听告
　　又问嫡继慈母有所规求故杀子孙合得何罪又子孙得自理诉与否此母或被出或父卒后行若为科防
　　答曰子孙之于祖父母父母皆有祖父子孙之名其有相犯之文多不据服而防贼盗律有所规求而故杀期以下卑幼者绞论服相犯例准傍期在于子孙不入期服然嫡继慈养依例虽同亲母被出改嫁礼制便与亲母不同其改嫁者唯止服期依令不合解官据礼又无心丧虽曰子孙唯凖期亲卑幼若犯此母亦同期亲尊长被出者礼既无服并同凡人其应理诉亦依此法













　　唐律疏义卷二十三
　　钦定四库全书
　　唐律疏义卷二十四
　　唐　长孙无忌等　撰
　　鬬讼四【凢一十六条】
　　告期亲尊长【问答一】
　　诸告期亲尊长外祖父母夫夫之祖父母虽得实徒二年其告事重者减所告罪一等【所告虽不合论告之者犹坐】即诬告重者加所诬罪三等告大功尊长各减一等小功缌麻减二等诬告重者各加所诬罪一等
　　疏义曰告期亲尊长外祖父母夫夫之祖父母依名例律并相容隐被告之者与自首同告者各徒二年告事重于徒二年者减所告罪一等假有告期亲尊长盗上绢二十五疋合徒三年尊长同首法免罪卑幼减所告罪一等合徒二年半之类注云所犯虽不合论谓期亲以下或年八十以上十岁以下若笃疾犯罪虽不合论而卑幼告之依法犹坐即诬告期亲尊长得罪重于二年徒者加所诬罪三等假有诬告期亲尊长一年半徒罪加所诬罪三等合徒三年此亦是计加得重于本罪即须加告大功尊长各减一等谓告得实徒一年半重于徒一年半者即减期亲罪一等假有告大功尊长三年徒减期亲一等处徒二年若告小功缌麻尊长虽得实亦减期亲二等合徒一年告事重者亦减期亲尊长二等假有告三年徒虽实徒一年半之类诬告重者谓诬告大功小功缌麻重者各加所诬罪一等假有诬告大功尊长一年半徒加所诬罪一等合徒二年诬告小功缌麻尊长徒一年罪亦加所诬罪一等徒一年半之类
　　即非相容隠被告者论如律若告谋反逆叛者各不坐其相侵犯自理诉者听【下条准此】
　　疏义曰小功缌麻非相容隐被告之者不得同于首原各依律科防故云被告者论如律若告谋反逆叛者谓期亲尊长以下犯谋反逆叛三事以其不臣故虽论告不科其罪其相侵犯谓期亲以下缌麻以上或侵夺财物或殴打其身之类得自理诉非缘侵犯不得别告余事注云下条准此谓下条告缌麻以上卑幼虽有罪名相侵犯亦得自理
　　问曰告期亲尊长窃盗三十疋依检二十五疋实五疋虚合得何罪
　　答曰律云一事分为二罪罪法若等则累论罪法不等即以重法并满轻法按寻此状正当累并之条将重并轻总为三十疋减所告罪一等合处徒三年告缌麻卑幼【问答一】
　　诸告缌麻小功卑幼虽得实杖八十大功以上递减一等诬告重者期亲减所诬罪二等大功减一等小功以下以凢人论
　　疏义曰称缌麻小功即外姻有服者亦是其相隐既得减罪有过不合告言故虽得实合杖八十告大功卑幼减小功一等期亲卑幼又减一等诬告重者谓诬告期亲重于杖六十者减所诬罪二等犹如诬告弟侄九十杖罪合减所诬二等合杖七十若告大功罪减一等合杖八十若告小功以下以凢人论仍得杖九十
　　问曰女君于妾依礼无服其有诬告得减罪与否答曰律云殴伤妻者减凢人二等死者以凢人论若妻殴伤杀妾与夫殴伤杀妻同又条诬告期亲卑幼减所诬罪二等其妻虽非卑幼义与期亲卑幼同夫若诬告妻须减所诬罪二等妻诬告妾亦与夫诬告妻同
　　即诬告子孙外孙子孙之妇妾及己之妾者各勿论疏义曰诬告子孙外孙子孙之妇妾者曾妇妾亦同及己之妾者各勿论其有告得实者亦不坐被告得相容隐者俱同自首之法
　　子孙违犯敎令
　　诸子孙违犯敎令及供养有阙者徒二年【谓可从而违堪供而阙者须祖父母父母告乃坐】
　　疏义曰祖父母父母有所敎令于事合宜即须奉以周旋子孙不得违犯及供养有阙者礼云七十贰膳八十常珍之类家道堪供而故有阙者合徒二年故注云谓可从而违堪供而阙者若敎令违犯行即有愆家实贫窭无由取给如此之类不合有罪皆须祖父母父母告乃坐
　　部曲奴婢告主
　　诸部曲奴婢告主非谋反逆叛者皆绞【被告者同首法】告主之期亲及外祖父母者流大功以下亲徒一年诬告重者缌麻加凢人一等小功大功递加一等即奴婢诉良妄称主压者徒三年部曲减一等
　　疏义曰日月所照莫非王臣奴婢部曲虽属于主其主若犯谋反逆叛即是不臣之人故许论告非此三事而告之者皆绞罪无首从注云被首者同首法谓其主杂犯死罪以下部曲奴婢告之俱同为首之法奴婢获罪主得免科奴婢为主隐虽告凖名例律相容隐告言自合同首今律文重言同首法者以相隐条无相隐字故告主之期亲及外祖父母者流不言里数者为同加杖二百大功以下亲徒一年称大功以下小功缌麻亦同此等并谓告得实诬告重者谓所诬之罪重于徒一年缌麻加凢人一等若诬告主缌麻亲徒一年加一等合徒一年半小功徒二年大功徒二年半之类大功以下诸亲犯有轻重应计等级加者但重于徒一年皆准此加法即奴婢诉良妄称主压者谓奴婢本无良状而妄诉良云主压充贱者合徒三年不同诬告主者开其自理之路部曲减一等其主诬告部曲奴婢者即同诬告子孙之例其主不在坐限
　　诬告府主刺史县令
　　诸诬告本属府主刺史县令者加所诬罪二等
　　疏义曰诬告本属府主等加所诬罪二等者谓诬告一年徒罪合徒二年之类若告除名免官免所居官等事虚亦准此徒法加罪其有缌麻以上亲任本属府主刺史县令者自依告亲法若告尊长各从重论投匿名书告人罪【问答一】
　　诸投匿名书告人罪者流二千里【谓絶匿姓名及假人姓名以避己作者弃置悬之俱是】
　　疏义曰有人隐匿己名或假人姓字潜投犯状以告人罪无问轻重投告者即得流坐故注云谓絶匿姓名及假人姓名以避己作者弃置悬之俱是谓或弃之于街衢或置之于衙府或悬之于旌表之类皆为投匿之坐假人姓名经官司判入言告人罪从违令科非是投匿所以科违令投匿告祖父母科绞告期亲卑幼减凢人二等大功减一等小功以下以凢人论匿名书告他人部曲奴依凢人法是大功相犯不合减一等二等他皆仿此告缌麻以上亲部曲奴即依减法
　　得书者皆即焚之若将送官司者徒一年官司受而为理者加二等被告者不坐輙上闻者徒三年
　　疏义曰匿名之书不合检校得者即须焚之以絶欺诡之路得书不焚以送官府者合徒一年官司既不合理受而为理者加二等处徒二年被告者假令事实亦不合坐若是首不原事以后别有人论告还合得罪輙上闻者合徒三年若得告反逆之书或不测理须闻奏不合烧除
　　问曰投匿名书告人谋反大逆或虚或实捉获所投之人未知若为科罪
　　答曰隐匿姓字投书告罪投书者既合流坐送官者法处徒用塞诬告之源以杜奸欺之路但反逆之徒衅深夷族知而不告即合死刑得书不可焚之故许送官闻奏状既是实便须上请听裁告若是虚理依诬告之法
　　因不得告举他事【问答一】
　　诸被囚禁不得告举他事其为狱官酷巳者听之疏义曰人有犯罪身在囚禁唯为狱官酷巳者得告自余他罪并不得告发即流囚在道徒囚在役身婴枷锁或有援人亦同被囚禁之色不得告举他事又准狱官令囚告宻者禁身领送即明知谋叛以上听告余凖律不得告举
　　即年八十以上十岁以下及笃疾者听告谋反逆叛子孙不孝及同居之内为人侵犯者余并不得告官司受而为理者各减所理罪三等
　　疏义曰老小及笃疾之辈犯法既得勿论唯知谋反大逆谋叛子孙不孝及阙供养及同居之内为人侵犯如此等事并听告举自余他事不得告言如有告发不合为受官司受而为理者从被囚禁以下减所推罪三等假有告人徒一年官司受而为理合杖八十之类
　　问曰有人被囚禁更有别事其事与余人连坐官司合受与否
　　答曰律云诸被囚禁不得告举他事此既首论身事非闗别告他人纵连傍人官司亦合为受被首之者仍依法推科
　　犯罪经所在官司首
　　诸犯罪欲自陈首者皆经所在官司申牒军府之官不得輙受其谋叛以上及盗者听受即送随近官司若受经一日不送及越览余事者各减本罪三等其谋叛以上有须掩捕者仍依前条承告之法
　　疏义曰犯罪未发皆许自新其有犯罪欲自陈首者皆经所在官司申牒但非军府此外曹局并是所在官司军府之官谓诸卫以下折冲府以上并是领兵曹司不许輙受首事其谋叛以上事是重害及盗贼之辈并即须追掩故听于军府陈首军府受得即送随近官司其受首谋反逆叛者若有支党必须追掩不得过半日及首盗者受经一日不送随近州县及越览余事者减本罪三等假有告人脱戸合徒三年军府受而为推者合徒一年半之类其谋反逆叛为有支党事须掩捕仍依前条承告之法谓若满半日不掩还同知而不告之罪谋反大逆不告合死谋大逆谋叛不告者流
　　以赦前事相告言【问答一】
　　诸以赦前事相告言者以其罪罪之官司受而为理者以故入人罪论至死者各加役流
　　疏义曰以赦前事相告言者谓事应防赦始是赦前之事不合告言若常赦所不免仍得依旧言告假有防赦监主自盗得免有人輙告以其所告之罪罪之谓告徒一年赃罪者监主自盗即合除名告者还依比徒之法科罪官司违法受而为理者以故入人罪论谓若告赦前死罪前人虽复未决告者免死处加役流官司受而为理至死者亦得此罪故称各加役流若官司以赦前合免之事弹举者亦同受而为理之坐
　　若事须追究者不用此律【追究谓婚姻良贱赦限外蔽匿与改正徴收及追见赃之类】
　　疏义曰事须追究者备在注文不用此律者谓不用入罪之律注云追究谓婚姻良贱赦限外蔽匿谓违律为婚养奴为子之类虽防赦须离之正之赦限外蔽匿谓防赦应首及改正征收过限不首若经责簿帐不首不改正征收及应征见赃谓盗诈之赃虽赦前未发赦后捉获正赃者是谓见赃之类合为追征问曰准诬告条至死而前人未决听减一等流罪以下前人未加拷掠而告人引虗得减一等又准官司入人罪若未决放听减一等有诬告赦前死罪官司受而为推得依此条减罪与否
　　答曰依律以赦前事相告言者以其罪罪之官司为理者以故入人罪论此是赦前之罪并不许言告论实尚无减例诬告岂得减之不至死者俱无减法至死者处加役流
　　告人罪须明注年月
　　诸告人罪皆须明注年月指陈实事不得称疑违者笞五十官司受而为理者减告罪一等即被杀被盗及水火损败者亦不得称疑虽虗皆不反坐其军府之官不得輙受告事辞牒若告谋叛以上及盗者依上条疏义曰告人罪皆注前人犯罪年月指陈所犯实状不得称疑违者笞五十但违一事即笞五十谓牒未入司即得此罪官司若受疑辞为推并准所告之状减罪一等即以受辞者为首若告死罪流三千里告流处徒三年之类即被杀被盗为害特甚或被人决水纵火漂焚财物盗即不限强窃漂焚不问多少告者皆须明注日月不合称疑推问虽虗皆不反坐若称疑者官合亦不合受理即虽受理官司亦得免科其军府之官亦谓诸衞及折冲府等不得輙受告事辞牒告谋叛以上及盗者依上条为受即送官司之法
　　为人作辞牒加状
　　诸为人作辞牒加増其状不如所告者笞五十若加增罪重减诬告一等
　　疏义曰为人雇倩作辞牒加增告状者笞五十若加増其状得罪重于笞五十者减诬告罪一等假有前人合徒一年为人作辞牒增状至徒一年半便是剰诬半年减诬告一等合杖九十之类若因雇倩受财得赃重者同非监临主司因事受财坐赃之罪如赃重从赃科赃轻者从减诬告一等法
　　即受雇诬告人罪者与自诬告同赃重者坐赃论加二等雇者从敎令法若告得实坐赃论雇者不坐
　　疏义曰上文为人作辞牒虽复得物不雇诬告因有加增得减诬告一等此文即受雇诬告人罪者谓彼此同谋本共诬搆情规陷害故与自诬告罪同赃重者坐赃论加二等假有得绢十疋受雇诬告人一年半徒坐赃论十疋合徒一年加二等即徒二年之类雇者从敎令法依下条敎令为从减受雇者一等仍得一年徒若告得实坐贜论谓受绢十疋告得实事合徒一年之类雇者不坐以其得实故得无罪敎令人告事虗【问答一】
　　诸敎令人告事虗应反坐得实应赏者皆以告者为首敎令为从
　　疏义曰敎令人告事虗应反坐谓诬告人者各反坐得实应赏谓告赍禁物度关及博戏盗贼之类令有赏文或有反逆临时有加赏者皆以告者为首敎令者为从
　　问曰律云得实应赏皆以告者为首敎令为从未知告得赏物若为作首从分财
　　答曰应赏在令有文分赏原无等级既无首从之法须准律条论之又不可徒杖别作节文约从杖一百之例假如敎人告杖一百罪虗即告者为首合杖一百教令为从合杖九十即从者十分减一应赏义亦准此假有轻重不同并准十分为例
　　即敎令人告缌麻以上亲及部曲奴婢告主者各减告者罪一等被敎者论如律若敎人告子孙者各减所告罪一等【虽诬亦同】
　　疏义曰其有敎令人自告缌麻以上亲或敎人部曲奴婢告主者告实及诬各减告者罪一等其告缌麻以上亲即尊者坐重卑者坐轻部曲奴婢告主皆绞故云各减告者罪一等被敎者论如律谓被敎告缌麻以上亲及告主各得本罪若敎人告子孙者告子孙本既无罪各减所告罪一等虽是死罪亦减死处流注云虽诬亦同谓虽敎诬告亦减罪一等既上条祖父母父母诬告子孙外孙子孙之妇妾及己之妾各勿论此条但云敎人告子孙各减所告罪一等既外孙以下亦准敎令告子孙法减所告罪一等敎人部曲奴婢告主期亲以下虽无别理亦合有罪敎告主期亲及外祖父母者科不应为重敎告主大功以下缌麻以上科不应为轻虽无正文比例为允邀车驾挝鼓诉事
　　诸邀车驾及挝登闻鼓若上表以身事自理诉而不实者杖八十【即故增减情状有所隐避诈妄者从上书诈不实论】
　　疏义曰车驾行幸在路邀驾申诉及于衞阙之下挝鼓以求上闻及上表披陈身事此三等如有不实者各合杖八十注云即故增减情状有所隐避诈妄者从上书诈不以实论谓上文以理诉不实得杖八十若其不实之中有故增减情状有所隐避诈妄者即从上书诈不实论处徒二年
　　自毁伤者杖一百虽得实而自毁伤者笞五十即亲属相为诉者与自诉同
　　疏义曰邀车驾以下诉人所诉非实輙自毁伤者皆杖一百若所诉虽是实而自毁伤者笞五十即亲属相为诉者亲属谓缌麻以上及大功以上婚姻之家为诉者与自诉同自邀车驾以下虚实得罪各与自诉罪同
　　越诉【问答一】
　　诸越诉及受者各笞四十若应合为受推抑而不受者笞五十三条加一等十条杖九十
　　疏义曰凢诸辞诉皆从下始从下至上令有明文谓应经县而越向州府省之类其越诉及官司受者各笞四十若有司不受即诉者亦无罪若应合为受谓非越诉依令听理者即为受推抑而不受者笞五十三条加一等谓不受四条杖六十十条罪止杖九十若越过州诉受词官人判付县勘当者不坐请状上诉不给状科违令笞五十
　　即邀车驾及挝登闻鼓若上表诉而主司不即受者加罪一等其邀车驾诉而入部伍内杖六十【部伍谓入导驾仪仗中者】疏义曰有人邀车驾及挝登闻鼔若上表申诉者主司即须为受不即受者加罪一等谓不受一条杖六十四条杖七十十条杖一百其邀车驾诉人輙入部伍内者杖六十注云部伍谓入导驾仪仗中者依卤簿令驾行导驾者万年县令引次京兆尹总有六引注云驾从余州县出者所在刺史县令导驾并准此仪仗依本品若诉人入此仪仗中者杖六十
　　问曰有人于殿庭诉事或实或虗合科何罪
　　答曰依令尚书省诉不得理者听上表受表恒有中书舍人给事中御史三司监受若不于此三司上表而因公事得入殿庭而诉是名越诉不以实者依上条杖八十得实者不坐
　　强盗杀人
　　诸强盗及杀人贼发被害之家及同伍即告其主司若家人同伍单弱比伍为告当告而不告一日杖六十主司不即言上一日杖八十三日杖一百官司不即检校捕逐及有所推避者一日徒一年窃盗各减二等疏义曰强盗及杀人贼发被害之家及同伍共相保伍者须告报主司者谓坊正村正里正以上若家人同伍单弱不能告者比伍为告每伍家之外即有比伍亦须速告主司当告而不告谓家有男夫年六十以上不为告者一日杖六十主司不即言于所在官司一日杖八十三日杖一百须计去官司逺近准行程外为罪官司不即检校谓随近受告官司不即检校捕逐及与随近州县镇戍府监等相推或假以余事辞托者一日徒一年若是窃盗从同伍以下各减二等谋杀人已伤及杀部曲奴婢比窃盗不告科之
　　监临知犯法
　　诸监临主司知所部有犯法不举劾者减罪人罪三等纠弹之官减二等
　　疏义曰监临谓统摄之官主司谓掌领之事及里正村正坊正以上知所部之人有违犯法令格式之事不举劾者减罪人罪三等假有人犯徒一年不举劾者得杖八十之类纠弹之官唯减二等谓职当纠弹者其金吾当检校之处知有犯法不举劾者亦同减罪人罪二等
　　即同伍保内在家有犯知而不纠者死罪徒一年流罪杖一百徒罪杖七十其家唯有妇女及男年十五以下者皆勿论
　　疏义曰即同伍保内谓依令伍家相保之内在家有犯知死罪不纠得徒一年知流罪不纠杖一百知徒罪不纠杖七十犯百杖以下保人不纠无罪其伍保之家唯有妇女及男年十五以下不堪告事虽知不纠亦皆勿论虽是伍保之内所犯不在家中知而不纠不合科罪



　　唐律疏义卷二十四
<史部,政书类,法令之属,唐律疏义>
　　钦定四库全书
　　唐律防义卷二十五
　　唐　长孙无忌等　撰
　　诈伪【凢二十七条】
　　防义曰诈伪律者魏分贼律为之歴代相因迄今不改既名诈伪应以诈事在先以御寳事重遂以伪造八寳为首闘讼之后须防诈伪故次闘讼之下伪造皇帝寳
　　诸伪造皇帝八寳者斩太皇太后皇太后皇后皇太子寳者绞皇太子妃寳流三千里【伪造不录所用但造即坐】
　　防义曰皇帝有传国神寳有受命寳皇帝三寳天子三寳是名八寳依公式令神寳寳而不用受命寳封禅则用之皇帝行寳报王公以下书则用之皇帝之寳慰劳王公以下书则用之皇帝信寳征召王公以下书则用之天子行寳报畨国书则用之天子之寳慰劳畨国书则用之天子信寳征召畨国兵马则用之皆以白玉为之寳者印也印又印也以其供御故不与印同名八寳之中有人伪造一者即斩其太皇太后皇太后皇后皇太子寳伪造者绞皇太子妃寳伪造者流三千里太皇太后以下寳皆以金为之并不行用
　　注云伪造不录所用谓寳既金玉为之伪造者不必皆须金玉为之亦不问用与不用造者即坐
　　伪写官文书印
　　诸伪写官文书印者流二千里余印徒一年【写谓仿效而作亦不录所用】
　　防义曰上文称伪造皇帝八寳以玉为之故称造此云伪写官文书印即以铜为之故称写
　　注云写谓仿效而作谓仿效为之不限用泥用蜡等故云不录所用但作成者既流二千里余印徒一年余印谓诸州等封函印及畜产之印亦不录所用上文但造寳即坐不须堪行用此文虽写印不堪行用谓不成印文及大小悬别如此之类不合流坐从下条造未成者减三等
　　即伪写前代官文书印有所规求封用者徒二年【因之得成官者从诈假法】
　　防义曰依式周隋官亦听成防或争封邑之类事縁前代乃伪写前代之印心有规求封用者徒二年称封用者或印文书及封文簿事兼两用故连云封用注云因之得成官者从诈假法谓伪写封用为旧公验因之成官者从诈假法其伪写未成及成而未封用依下文未施行减三等例亦减已封用三等伪写宫殿门符
　　诸伪写宫殿门符发兵符【发兵谓铜鱼合符应发兵者虽通余用亦同余条称发兵者皆凖此】传符者绞
　　防义曰宫殿门符谓非时开宫殿门皆须勘鱼符合然始得开伪写此符及伪写发兵符
　　注云发兵谓铜鱼合符依公式令下左符进内右符付州府等应有差科徴发皆并符与铜鱼同封行下勘符合然后承用故称铜鱼合符应发兵虽通余用亦同谓其符通杂徴发人事及有所用度若除授替代州府长官及差行追禁并用此符故称虽通余用亦同谓同发兵符罪余条称发兵者谓擅兴律应给发兵符而不给贼盗律盗发兵符故云余条皆准此传符者谓给驿用之伪写及造此等符者并合绞
　　使节及皇城门京城门符者流二千里余符徒二年【余符谓禁苑门及交廵鱼符之类】
　　防义曰使节者周礼有掌节之司注云道路用旌节然大使拥节而行是名使节其皇城门谓朱雀等诸门京城门谓明德等诸门伪作此等符及节者流二千里余符徒二年
　　注云余符谓禁苑及交廵鱼符之类禁苑诸门有符开闭守卫交兵之处皆有交符廵更警夜之所并执廵鱼符勘过据擅兴律凢言余符者契亦同即契应发兵者同发兵符法此条云之类者即是诸契非发兵伪造者并同余符之罪各合徒二年
　　伪寳印符节假人【问荅二】
　　诸以伪寳印符节及得亡寳印符节假人若出卖及所假若买者封用各以伪造写论
　　防义曰以伪造寳印符节及得亡寳印符节假与他人若出卖与他人及所假所买之人虽非身自造冩若将封用各依伪造写法科之
　　即以伪印印文书施行若假与人及受假者施行亦与伪写同未施行及伪写印符节未成者各减三等防义曰上文谓伪造写及得亡寳印符节假人及卖买等情罪此文欲论以伪印文书施行谓以伪印印文书自将行用若以伪印文书假与他人及有受得伪文书行用并谓已入官司者其罪各依伪造写法未施行谓伪文书未将行用及伪写印符节未成者各减已施及已成罪三等
　　问曰有人得亡寳印符节假卖与人其所假买者未将行用未知假卖之人亦合得依未施行法减罪以否
　　答曰凖依律文本防行用故云若假人若出卖及所假若买者封用各以伪造写论封用之文承卖买之下若已封用俱得全罪如未行用并合依未施行减三等下条盗寳印符节及假卖与人其假买未封用并合依此减法其假买伪印文书未施行假卖人亦同减例
　　又问二人共造伪印印文牒从者乃将施行未知二人合有首从以否
　　答曰依名例律共犯罪以造意为首随从者减一等伪印既非刼盗止合造意为首从者虽复行用止依从法减科
　　盗寳印符节封用【问荅一】
　　诸盗寳印符节封用【谓意在诈伪不闗由所主】即所主者盗封用及以假人若出卖所假及买者封用各以伪造写论防义曰盗寳印符节封用注云谓意在诈伪不闗由所主谓盗用官印等不由所当之人或执印等主司私盗封用及所主者将印假与他人若将出卖与人并所假买之人若将封用各以伪造写论并依自造之法
　　问曰有人身为案主受人请求乃为盗印印伪文牒既非掌印合作首从以否
　　答曰一人须印行用一人盗印与之即是共犯须论首从盗者虽为案主非掌印之人便是共犯合为首从
　　主司不觉人盗封用者各减封用罪五等印又减二等即事直及避稽而盗用印者各杖一百事虽不直本法应用印而封用者加一等主司不觉笞五十故纵者各与同罪
　　防义曰掌寳及符节主司不觉有人盗用者减盗用人罪五等印又减一等谓不觉用寳及符应死者死上减五等徒一年半不觉用符节应流流上减五等徒一年不觉用余符徒二年上减五等杖八十不觉用印流上减七等合杖九十即文书正直及避文案稽迟而盗用印者各杖一百事虽不直本法应用印谓事虽枉曲本法应封用印者终须申荅而盗封用印者加一等合徒一年若不直罪重即从重断主司不觉笞五十谓从事直及避稽以下不觉各笞五十故纵者各与同罪
　　诈为制书
　　诸诈为制书及増减者绞【口诈及口増减亦是】未施行者减一等【施行谓中书覆奏及已入所司者虽不闗由所司而诈増减前人已承受者亦为施行余条施行凖此】防义曰诈为制书意在诈伪而妄为制及因制成文而増减其字者绞
　　注云口诈及口増减亦是谓诈语及奉勑宣传口中诈有増减动事者并与増减制书同未施行减一等谓诈为制勑及诈増减已讫而未施行减一等
　　注云施行谓中书覆奏此谓诈为语及虽奉制处分就中増减中书承受已覆奏讫若其不须覆奏者即据已入所司或有诈为中书宣出制勑文书已入所在曹司应承受施行及起请行判曹司者并为已施行虽不闗由所司谓所宣制及増减不入曹司径即诈向规求之所其前人已承受者亦为施行假有甲诈宣制向乙索物乙已承受不要得物承受之者此类即是施行余条施行凖此余条谓以伪印文书施行及下条诈为官文书施行如此诸条已施行及未施行皆凖此
　　其收捕谋叛以上不容先闻而矫制有功者奏裁无功者流二千里
　　防义曰其收捕谋叛以上谓所在收捕谋反逆叛不容先闻谓不容先得奏闻恐其滋蔓或致逃逸而矫行制务速收掩有功者奏裁无功者流二千里以其矫行制书无功可录免其死罪宥以流刑
　　对制上书不以实
　　诸对制及奏事上书诈不以实者徒二年非宻而妄言有宻者加一等【对制谓亲见被问奏事谓面陈若附奏亦是上书谓书奏特达诈谓知而隐欺及有所求避之类】
　　防义曰对制谓亲被顾问奏事谓面陈事由若附他人而奏亦同自奏之上书谓特达御所此等若有诈不以实者徒二年非宻而妄言有宻谓非谋反逆叛应宻【之法】事而妄言有宻加一等谓加对制不实一等徒二年半注文以如上解诈谓知而隐欺谓知事不实故为隐欺及有所求避或妄求功赏或廽避罪戻之类若被官司责罚情在炮哮或有因闘忿争欲相恐廹口虽告宻问即不承既无文牒入司坐当不应为重其有已陈大牒问始承虚或口称有宻言辩仍执于后承妄者并同未奏减一等徒二年
　　若别制下问案推【无罪名谓之问未有告言谓之案已有告言谓之推】报上不以实者徒一年其事闗由所司承以奏闻而不实者罪亦如之未奏者各减一等
　　防义曰若别制下问谓不縁曹司特奉制遣使就问
　　注云无罪名谓之问谓问百姓疾苦丰俭水旱之类案者谓风闻官人有罪未有告言之状而奉制案问推者谓事发遣推已有告言之者而乃报上不以实者各徒一年其事闗曹司承以奏闻而有不实亦得徒一年未奏者各减一等谓承前人上书诈不以实若非宻及下问案推报上不实事闗所司承以闻奏申报不实未奏者各减一等并谓被问被推之人报荅不实者各获此罪
　　伪为官文书増减【问荅一】
　　诸诈为官文书及増减者杖一百凖所规避徒罪以上各加本罪二等未施行各减一等
　　防义曰诈为官文书谓诈为文案及符移解牒钞旁之类或増减以动事者杖一百凖所规避之事当徒罪以上事发者各加本罪二等未发即依二罪之法从重科之规避者假有于法不应为官诈求得官者徒二年又诈为官文书及増减而规官不解加本罪二等合徒三年避者或有本犯徒三年诈为増减以避此罪者合加二等流二千五百里即诈为官文书及増减讫事未施行各减一等杖罪以下杖上减徒罪以上各从徒流上减
　　即主司自有所避违式造立及増减文案杖罪以下杖一百徒罪以上各加所避罪一等【造立即坐】若増减以避稽者杖八十
　　防义曰谓主司欲避身罪违式造立文案或于旧案増减者杖罪以下谓笞十以上即前罪之外得杖一百或避徒罪以上事发者即就所避徒上各加所避罪一等
　　注云造立即坐谓不必避得前罪但造立及増减即坐若増减以避文案稽违并于本罪之外加杖八十未发者从二罪法
　　问曰主司自有所避违式造立文案徒罪以上加所避罪一等加罪有公有私若用官当合并满以否答曰主司若避公罪有所増减造立即坐本罪依公坐加罪为私罪若应以官当者须以私并公通所加私罪为公坐当法其于负殿者各依公私两论诈假官假与人官
　　诸诈假官假与人官及受假者流二千里【谓伪奏拟及诈为省司判补或得他人告身他用之类】
　　防义曰诈假官谓虚伪诈假以得官若虚假授与人官及受诈假官者并流二千里
　　注云谓伪奏拟但流内九品以上官皆注讫奏拟及诈为省司判补视品流内等官或得他人正授告身或同姓字或改易己名妄冒官司以居职任称之类者亦有已之告身应合追毁私自盗得而假诈之者若诈申闻及増减重者从重法
　　其于法不应为官【其有罪谴未合仕之】而诈求得官者徒二年防义曰其于法不应为官谓有罪谴未合仕之假如除名者六载后听叙免官者三载后听叙免所居官者期年听叙若有此等年限未满而诈求得官者徒二年称之者谓犯罪应用髙官而诈用卑官及流人未满六载之
　　若诈増减功过年限而预选举因之以得官者徒一年流外官各减一等求而未得者又各减二等【下条凖此】防义曰若诈増减功过年限谓诈増加劳考第或减其负殿及下考年限而预选及举因之以得官者徒一年又依选举令官人身及同居大功以上亲自执工商家专其业者不得仕其旧经职任因此解黜后能修改必有事业者三年以后听仕其三年外仍不修改者追毁告身即依庶人例其有官及无官之人依令不得仕而诈求得官及未满三年隐状选得官者并同増减功过年限预选得官合徒一年其三年外仍不修改若方便不输告身依旧为官者亦同不应为官之坐若追纳之后盗及私赎得以为官者依上条诈假官论流外官减一等谓从诈假官以下并依流内官当色轻重上减一等故云各减一等求而未得又各减二等若诈假官未得流上减二等合徒二年半流外官又减一等徒二年于法不应为官求而未得减二等徒一年流外官又减一等杖一百诈増减功过年限而预选举求而未得减二等杖九十流外官又减一等杖八十
　　注云下条凖此谓下条非正嫡诈承袭未得亦各减二等
　　非正嫡诈承袭【问荅一】
　　诸非正嫡不应袭爵而诈承袭者徒二年非子孙而诈承袭者从诈假官法若无官防诈承他防而得官者徒三年非流内及求赎杖罪以下各杖一百徒罪以上各加一等
　　防义曰依封爵令王公侯伯子男皆子孙承嫡者传袭以次承袭具在令文其有不合袭爵而诈承袭者合徒二年非子孙谓子孙之外诈云是嫡而妄承袭者从诈假官法合流二千里若无官廕诈妄承取他人官防而得官者徒三年非流内谓假防得学生及七品邑若勲品以下及求赎杖罪以下本罪之外各合杖一百徒罪以上加一等谓于百杖上加一等合徒一年此是犯罪已发而更为者重其事从诈承袭以下求而未得各减二等
　　问曰取防求赎杖罪一百徒罪加一等其官司知而故纵未知从下条承诈知而听行与同罪惟复依断狱律断罪应决配之而听收赎减本罪故失一等而科答曰既称知而故纵即是知而听行理从同罪而科诈称官所捕人【问荅二】
　　诸诈为官及称官所遣而捕人者流二千里为人所犯害【犯其身及家人亲属财物等】而诈称官捕及诈追摄人者徒一年【未执者各减二等】
　　防义曰诈为官谓身自诈作官人及诈称官司遣捕人者并流二千里若为人侵犯其身或犯家人亲属或侵夺身及家人亲属财物等乃诈称官司遣捕或称官司遣追摄者并徒一年虽诈有追摄及捕而未执缚者各减三等称各者捕人未缚流上减三等合徒二年为人所犯害诈称官捕及诈追摄人未缚徒一年上减二等合杖八十
　　问曰捕亡律被人殴撃折伤以上若盗及强奸虽傍人皆发捕繋其傍人虽合捕摄及诈称官遣而捕繋之合科何罪
　　答曰此条注云犯其身及家人亲属财物等谓非折伤以上盗及强奸之色而诈称官捕合徒一年若前人本法合捕虽傍人诈称官捕止从下文其应捕摄杖八十
　　其应捕摄无官及官卑诈称髙官者杖八十即诈称官及冒官人姓字权有所求为者罪亦如之
　　防义曰谓殴人折伤以上或强奸及盗此等应须捕摄其捕摄之人或无官诈称有官或官卑诈称髙官者杖八十即诈称是官及冐承官人姓名权有所求为者或经过之处权有所求或出入公门心规礼待非有捕摄者情是诈欺之类亦合杖八十故云亦如之
　　问曰前人不合捕摄乃诈称官捕因而杀伤前人或拒殴伤杀捕者各合何罪
　　答曰诈捕摄人已成凶狡更加殴打伤杀情状弥所难原前人既不相干即当故杀伤法若前人拒殴杀伤捕者名例云本应轻者听从本既不合捕横被执持虽杀伤止同闘杀
　　诈欺官私取物
　　诸诈欺官私以取财物者凖盗论【诈欺百端皆是若监主诈取者自从盗法未得者减二等下条凖此】
　　防义曰诈谓诡诳欺谓诬罔欺诈官私以取财物者一凖盗法科罪唯不在除免倍赃加役流之例罪止流三千里注云诈欺百端皆是谓诈欺之状不止一途若监主诈取谓监临主守诈取所监临主守之物自从盗法加凢盗二等有官者除名未得者减二等谓已设诬端诬罔规财物犹未得者皆凖赃减罪二等其非监主诈欺未得者自从盗不得财之法下条凖此谓下条诈为官私文书及増减欺妄求物未得者监主之人亦减二等故云下条凖此
　　知情而取者坐赃论知而买者减一等知而为藏者减二等
　　防义曰知情而取者谓知前人诈欺得物而乞取者坐赃论一尺笞二十一疋加一等十疋徒一年诈欺之人虽是监主凢人知情取者止得坐赃之罪知而买者减一等谓于坐赃上亦减一等知而为藏谓知诈欺而得故为隐藏亦于坐赃上减二等
　　诈为官私文书増减
　　诸诈为官私文书及増减【文书谓券抄及簿账之类】欺妄以求财赏及避没入备偿者凖盗论赃轻者从诈为官文书法【若私文书止从所欺妄为坐】
　　防义曰诈为官私文书及増减谓诈为官私券抄及増减簿赈故注云文书谓劵抄及簿赈之类称之类者谓符牒抄案等欺妄以求钱财或求赏物及縁坐资财及犯禁之物合没官而避没入或损失官私器物而避备偿如此之类増减诈为方便规避者计所欺得之赃凖窃盗科断赃轻者从诈为官文书法谓计赃得罪轻于杖一百者从诈为官文书法有印者自从重论注云若私文书止从所欺妄为坐谓诈为私文契及受领劵付抄帖以求避罪或改年月日限之类止从所欺妄求物之罪不同官文书之坐妄认良人为奴婢【问荅一】
　　诸妄认良人为奴婢部曲妻妾子孙者以略人论减一等妄认部曲者又减一等妄认奴婢及财物者凖盗论减一等
　　防义曰妄认良人为奴婢部曲者谓本知是良人妄认为妻妾子孙者谓知非己妻妾子孙而故妄认者以略人论减一等贼盗律略人为奴婢者绞减一等合流三千里略人为部曲流三千里减一等合徒三年略人为妻妾子孙合徒三年减一等合徒二年半是为以略人论减一等妄认部曲又减一等者贼盗律略他人部曲减良人一等即是略部曲为奴合流三千里妄认部曲为奴减一等合徒二年略部曲为部曲合徒三年妄认部曲为部曲减一等合徒二年半略部曲客女为妻妾子孙合徒二年半妄认部曲客女为妻妾子孙减一等合徒二年是为部曲又减一等其妄认他人奴婢及财物者凖盗论减一等若监主妄认未得亦凖上条各减二等其非监主妄认未得财多者从错认未得论
　　问曰妄认良人为随身妄认随身为部曲合得何罪答曰依别格随身与他人相犯并同部曲法即是妄认良人为部曲之法其妄认随身为部曲者随身之与部曲色目略同【亦同妄认】部曲之罪
　　诈除去官户奴婢【问荅一】
　　诸诈除去死免官户奴婢及私相博易者徒二年即愽易赃重者从贸易官物法
　　防义曰官戸奴婢各有簿赈除者谓诈言给赐去者谓去其名簿死者谓诈言身死免者谓加年入六十及废疾各得免本色之类及私相博易谓将私奴婢博易官奴婢者各徒二年博易赃重者从贸易官物法
　　问曰有人将私部曲博换官奴得以转事衣食之直凖折官奴价否
　　答曰奴婢有价部曲转事无估故盗诱部曲并不计赃令以部曲替奴乃是压为贱色取官奴入己者自从盗论以部曲替奴理依压部曲为奴之法须为二罪各从重科
　　其匿脱者徒一年【谓产子不言为匿典吏不附为脱】主司不觉匿脱者依里正不觉脱漏法
　　防义曰匿者谓产子隐匿不言脱者谓典吏知情故不附帐不言不附者各徒一年故注云产子不言为匿典吏不附为脱主司不觉匿脱者依里正不觉脱漏法户婚律里正不觉脱漏増减者一口笞四十三口加一等过杖一百十口加一等罪止徒三年知情者各同家长法既同里正之罪主司止坐所由若父母匿子其数更多亦凖户律家长故隐口之法一口徒一年二口加一等未堪入役者四口为一口罪此是当条虽有罪名所为重者自从重其典吏及主司匿脱多者依律既凖里正脱漏合从累科主司知情者各同父母故匿之罪知与不知罪名不等者依脱漏之法并满科之
　　诈为瑞应
　　诸诈为瑞应者徒二年若灾祥之类而史官不以实对者加二等
　　防义曰瑞应者陆贾云瑞者寳也信也天以寳为信应人之德故曰瑞其瑞应条流其在礼部之式有大瑞有上中下瑞令云诈为瑞应即明不限大小但诈为者即徒二年若诈言麟鳯龙无可案验者从上书诈不以实亦徒二年若灾祥之类灾谓祲沴祥谓休徴史官不以实对者谓应凶言吉应吉言凶加二等徒三年称之类者此外有善恶之事问而史官不以实对者亦加二等
　　诈教诱人犯法
　　诸诈教诱人使犯法【犯者不知而犯之】及和令人犯法【谓共知其所犯有罪】即捕若告或令人捕告欲求购赏及有憎嫌欲令入罪皆与犯法者同坐
　　防义曰鄙俚之人不闲法式奸诈之軰故相教诱或教盗人财物或教越度闗津之类犯禁者不知有罪教令者故相坠防故注云犯者不知而犯之及和令人犯法谓和教人奴婢逃走或将禁物度闗外示和同内为私计故注云谓共知所犯有罪即捕若告谓即自捕告或令他人捕告欲求购赏及有憎恶前人教诱令其人入罪者皆与身自犯法者同罪
　　诈乘驿马
　　诸诈乗驿马加役流驿闗等知情与同罪不知情减二等【闗谓应检问之处】有符劵者不坐【谓盗得真符劵及伪作不可觉知者】
　　防义曰邮驿本备军速其马所拟尤重但是诈乗无问马数及已行逺近即合加役流给马之驿及所由之闗知其诈乗之情者亦加役流不知情减二等谓驿与闗司全不勘检又不知情合减二等犹徒二年半故注云闗谓应检问之处有符劵者不坐注云谓盗得真符劵及伪作不可觉知者谓伪作符劵反盗得真纸券等检验不可觉知者驿及闗司并不坐
　　其未应乘驿马而輙乗者徒一年【輙乗谓有当乗之理未得符券者】防义曰其未应乗驿马谓差为驿使而未得符劵輙即乗者徒一年注云輙乗谓有当乘之理未得符劵者谓衘命有实未得符劵而乗者驿闗等知情听之凖上文亦合同罪不知情者徒一年上减二等诈自复除
　　诸诈自复除若诈死及诈去工乐杂户名者徒二年防义曰诈自复除【复添之条】备在格令谓诈云落番新还或诈云放贱之类以得复除若诈作死状及诈去工乐及杂户等名字者徒二年其太常音声人州县有贯诈去音声人名字亦同工乐之罪
　　即所诈得复役使者徒一年其见供作使而诈自脱及脱之者杖六十计所诈庸重者各坐赃论
　　防义曰谓诈为杂任之类而得复免役使者徒一年其见供作使谓权充杂役而诈自脱及知情脱之者各杖六十计其诈庸重者各坐赃论
　　诈疾病有所避
　　诸诈疾病有所避者杖一百若故自伤残者徒一年半【有所避无避等虽不足为笃疾残而临时避事者皆是】
　　防义曰诈疾病以避使役求假之类杖一百若故自伤残徒一年半但伤残者有避无避得罪皆同即无所避而故自伤不成残疾以上者从不应为重故注云有避无避等虽不足为疾而残临时避事皆是
　　其受雇倩为人伤残者与同罪以故致死者减闘杀罪一等
　　防义曰谓有受雇或被倩为人伤残者与自伤残人同罪各合徒一年半以此伤残之故因而致死者被雇倩之人不限尊卑贵贱皆减闘杀一等若为祖父母父母遣之伤残因致死者同过失之法
　　医违方诈疗病
　　诸医违方诈疗病而取财物者以盗论
　　防义曰医师违背本方诈疗疾病率情増损以取财物者计赃以盗论监临之与凢人各依本法
　　父母死言余丧【问荅一】
　　诸父母死应解官诈言余丧不解者徒二年半若诈称祖父母父母及夫死以求假及有所避者徒三年伯叔父母姑兄姊徒一年余亲减一等若先死诈称始死及患者各减二等
　　防义曰父母之丧解官居服而有心贪荣任诈言余丧不解者徒二年半为其已经发哀故轻于闻丧不举之罪若祖父母父母及夫见存或称求假及有所避而诈妄称死者各徒三年伯叔父母姑兄姊徒一年余亲减一等谓缌麻以上从徒一年上减一等杖一百若先死诈称始死及妄云疾病以求假及有所避者各减三等谓诈称祖父母父母及夫始死及患徒三年上减三等合徒一年半伯叔父母如兄姊徒一年上减三等杖八十余亲杖一百上减三等合杖七十
　　问曰有人嫌恶前人妄告父母身死其妄告之人合科何罪
　　答曰父母云亡在身罔极忽有妄告欲令举哀若论告者之情为过不浅律令虽无正法宜从不应重科诈病死伤不实
　　诸诈病及死伤受使检验不实者各依所欺减一等若实病死及伤不以实验者以故入人罪论
　　防义曰有诈病及死若伤受死使检验不以实各以所欺减一等即上条诈疾病者杖一百检验不实同诈妄减一等杖九十伤残徒一年半减一等徒一年若诈死徒二年上减一等处徒一年半之类若实病及伤谓非诈病及诈伤使者检云无病及伤便是故入人徒杖之罪若实死检云不死即是妄入二年徒坐使人枉入杖者得杖罪枉入徒者得徒坐各依前人入罪法未决者减一等
　　诈防人死伤【问荅一】
　　诸诈防人至死及伤者以闘杀伤论【谓知津河深者泞桥船朽败诳人令渡之类】
　　防义曰谓津济之所或有深泞若桥船朽漏不堪渡人而诈云津河平浅船桥牢固令人过渡因致死伤者以闘杀伤论谓令人溺死者绞折一支徒三年之类故注云谓知津河深泞桥船朽败诳人令渡之类称之类者谓知有坑穽机枪之属诳人而致死伤者亦以闘杀伤论其有尊卑贵贱各依闘杀伤本法问曰诈防人渡朽败桥梁溺之甚困不伤不死律条无文应得何罪又人虽免难溺防畜产又若为科答曰律云诈防人至死及伤但论重法略其轻重坐不可备言别有举重明轻及不应为罪若诳防令溺虽不伤死犹同殴人不伤论防杀伤畜产者凖作坑穽例偿其减价
　　保任不如所任
　　诸保任不如所任减所任罪二等即保赃重于窃盗从窃盗减若虚假人名为保者笞五十
　　防义曰保任之人皆相委悉所保既乖本状即是不如所任减所任之罪二等其有保赃重于窃盗减谓保强盗枉法及恐喝等赃本条得罪重于窃盗并从窃盗上减二等不从重赃减者以其元不同情保赃不保罪故也若虚假人名为保者谓假用人名或妄以他人姓字以充保者并笞五十有五人同保一事此即先共谋计须以造意为首余为从坐当头自保者罪无首从
　　证不言情
　　诸证不言情及译人诈伪致罪有出入者证人减二等译人与同罪【谓夷人有罪译传其对者】
　　防义曰证不言情谓应议请减七十以上十五以下及废疾并据众证定罪证人不吐情实遂令罪有増减及传译番人之语令其罪有出入者证人减二等谓减所出入罪二等译人与同罪若夷人承徒一年译人云承徒二年即译人得所加一年徒坐或夷人承流译者云徒二年即译者得所减二年徒之类故注云谓夷人有罪译传其对者律称致罪有出入即明据证及译以定刑名若刑名未定而知证译不实者止当不应为法证译徒罪以上从重杖罪以下从轻
　　诈冒官司
　　诸诈冒官司以有所求为而主司承诈知而听行与同罪至死者减一等不知者不坐【谓此篇于条内无主司罪名者】
　　防义曰诈冒官司谓诈伪及妄冐官司欲有所求为官司知诈冒知情而听行者并与诈冐人同罪至死减一等不知情者不坐注云谓此篇于条内无主司罪名者即此条为当篇主司生文不为余篇立例此篇无主司罪名者上条诈称祖父母父母及夫死及诈疾病若诈假官或承袭此等知情与同罪不知者不坐













　　唐律疏义卷二十五
　　钦定四库全书
　　唐律防义卷二十六
　　唐　长孙无忌等　撰
　　杂律上【凢三十四条】
　　防里悝首制经法而有杂法之目逓相祖习多歴年所然至后周更名杂犯律隋又去犯还为杂律诸篇罪名各有条例此篇拾遗补阙错综成文班杂不同故次诈伪之下
　　坐赃致罪
　　诸坐赃致罪者一尺笞二十一疋加一等十疋徒一年十疋加一等罪止徒三年【谓非监临主司而因事受财者】与者减五等防义曰赃罪正名其数有六谓受财枉法不枉法受所监临强盗窃盗并坐赃然坐赃者谓非监临主司因事受财而罪【阙】　　故名坐赃【阙】　　　一尺笞二十一疋加一等十疋徒一年十疋加一等罪止徒三年假如被人侵损【阙】　　　因而受财之类两和取与于法并违故与者减取人五等即是彼此俱罪其赃没官
　　国忌作乐
　　诸国忌废务日作乐者杖一百私忌减二等
　　防义曰国忌谓在令废务日若輙有作乐者杖一百私家忌日作乐者减二等合杖八十
　　私铸钱
　　诸私铸钱者流三千里作具已备未铸者徒二年作具未备者杖一百
　　防义曰私铸钱者合流三千里其作具已备谓铸钱作具并已周备而未铸者徒二年若作具未备谓有所欠少未堪铸钱者杖一百若私铸金银等钱不通时用者不坐
　　若磨错成钱令薄小取铜以求利者徒一年
　　防义曰时用之钱厚薄大小并依官様輙有磨错成钱令至薄小而取其铜以求利润者合徒一年城内街巷走马
　　诸于城内街巷及人众中无故走车马者笞五十以故杀伤人者减闘杀伤一等【杀伤畜产者偿所减价余条称减闘杀伤一等有杀伤畜并凖此】
　　防义曰有人于城内街衢巷衖之所若人众之中众谓三人以上无要速事故走车马笞五十以走车马唐突杀伤人者减闘杀伤一等
　　注云杀伤畜产者偿所减价余条称减鬬杀伤一等者有杀伤畜产并凖此谓下条向城及官私宅若道径射放弹及投瓦石施机枪作坑穽杀伤人者减闘杀伤一等若以故杀伤畜产并偿减价之类
　　若有公私要速而走者不坐以故杀伤人者以过失论其因惊骇不可禁止而杀伤人者减过失二等
　　防义曰公私要速者公谓公事要速及乘邮驿并奉使之軰私谓吉凶疾病之类须求医药并急追人而走车马者不坐虽有公私要急而走车马因有杀伤人者并依过失收赎之法其因惊骇力不能制而杀伤人者减过失二等听赎其铜各入被伤杀家若杀伤祖父母父母并同名例律过失杀伤祖父母父母法因惊骇不可禁止得减二等者亦同减例向城官私宅射
　　诸向城及官私宅若道径射者杖六十放弹及投瓦石者笞四十因而杀伤人者各减闘杀伤一等
　　防义曰向城谓城中有人及官私宅亦谓宅中有人住若道径射者杖六十放弹及投瓦石者笞四十即因射若弹及投瓦石而杀伤人者各减闘杀伤罪一等
　　若故令入城及宅中杀伤人者各以闘杀伤论至死者加役流
　　防义曰即射弹投瓦石之人故令箭等入城宅之中杀伤人者各以闘杀伤论尊卑长防贵贱并同闘杀伤之法凖罪至死者加役流其有射及放弹投瓦石不向所亲尊长并贵人之宅而非意杀伤者即依名例律本应重而犯时不知者得依凢论本应轻者听从本
　　施机枪作坑穽
　　诸施机枪作坑穽者杖一百以故杀伤人者减闘杀伤一等若有标帜者又减一等
　　防义曰有人施机枪及穿坑穽不在山泽拟捕禽兽者合杖一百以施枪等故而杀伤人者减闘杀伤罪一等若于机枪坑穽之处而安标帜之欲使人知而人误犯致死伤者又减一等谓总减闘杀伤罪二等若不杀伤人从杖一百减一等合杖九十
　　其深山迥泽及有猛兽犯暴之处而施作者听仍立标帜不立者笞四十以故杀伤人者减闘杀伤罪三等防义曰深山迥泽谓非人常行之所或虽非山泽而有猛兽犯暴之处施作机枪坑穽者不合得罪仍立标帜不立者笞四十若不立标帜而致杀伤人者减闘杀伤罪三等若立标帜仍有杀伤此由行人自犯施机枪坑穽者不坐
　　医合药不如方
　　诸医为人合药及题防针刺误不如本方杀人者徒二年半
　　防义曰医师为人合和汤药其药有君臣分两题防药名或注冷热迟驶【踈史反】并针刺等错误不如本方者谓不如今古药方及本草以故杀人者医合徒二年半若杀伤亲属尊长得罪轻于过失者各依过失杀伤论其有杀不至徒二年半者亦从杀罪减三等假如误不如本方杀旧奴婢徒二年减三等杖一百之类伤者各同过失法
　　其故不如本方杀伤人者以故杀伤论虽不伤人杖六十即卖药不如本方杀伤人者亦如之
　　防义曰其故不如本方不依旧法杀伤人者以故杀伤论尊长卑防贵贱并依故杀之律虽不伤人谓故不如本方于人无损犹杖六十于尊长及官人亦同殴而不伤之法即卖药不如本方谓非指的为人疗患寻常卖药故不如本方虽未损人杖六十已有杀伤者亦依故杀伤法故云亦如之
　　丁匠防人等疾病
　　诸丁匠在役及防人在防若官戸奴婢疾病主司不为请给医药救疗者笞四十以故致死者徒一年
　　防义曰丁匠在作役之所防人在镇守之处若官戸奴婢在本司亡者而有疾病所管主司不为请虽请而主医药官司不给阙于救疗者笞四十以故致死者谓不请给医药救疗以故致死者各徒一年受寄物费用【问荅一】
　　诸受寄财物而輙费用者坐赃论减一等诈言死失者以诈欺取财物论减一等
　　防义曰受人寄付财物而輙私费用者坐赃论减一等一尺笞十一疋加一等十疋杖一百罪止徒二年半诈言死失者谓六畜财物之类私费用而诈言死及失者以诈欺取财物论减一等谓一尺笞五十一疋加一等五疋杖一百五疋加一等
　　问曰受人寄付财物实死失合偿以否又监临受寄诈言死失合得何罪
　　答曰下条云亡失官私器物各备偿被强盗者不偿即失非强盗仍令偿之以理死者不合备偿非理死者凖廐牧令合偿减价若监临主司受寄诈言死失者以诈欺取财物减一等科之
　　负债违契不偿
　　诸负债违契不偿一疋以上违二十日笞二十二十日加一等罪止杖六十三十疋加二等百疋又加三等各令备偿
　　防义曰负债者谓非出举之物依令合理者或欠负公私财物乃违约乖期不偿者一疋以上违二十日笞二十二十日加一等罪止杖六十三十疋加二等谓负三十疋物违二十日笞四十百日不偿合杖八十百疋又加三等谓负百疋之物违契满二十日杖七十百日不偿合徒一年各令备偿若更延日乆及经恩不偿者皆依判断及恩后之日科罪如初
　　负债强撁掣畜产
　　诸负债不告官司而强牵财物过失本契者坐赃论防义曰谓公私债负违契不偿应牵掣者皆告官司听断若不告官司而强牵掣财物若奴婢畜产过本契者坐赃论若监临官共所部交闗强牵过本契者计过剰之物凖于所部强市有剰利之法
　　良人为奴婢质债
　　诸妄以良人为奴婢用质债者各减自相卖罪三等知情而取者又减一等仍计庸以当债直
　　防义曰虚妄用良人为奴婢将质债者各减自相卖罪三等谓以凢人质债从流上减三等若以亲戚年防妄质债者各依本条减卖罪三等知情而取谓知是良人而取为奴婢受质债者又减一等谓又减质良人罪一等仍计庸以当债直谓计一日三尺之庸累折酬其债直不知情者不坐亦不计庸以折债直错认良人为奴婢
　　诸错认良人为奴婢者徒二年为部曲者减一等错认部曲为奴者杖一百
　　防义曰良人之与奴婢种类自殊若错认者徒二年为部曲者减一等徒一年半若错认部曲为奴者杖一百若部曲妻虽取良人女为亦依部曲之坐
　　错认奴婢及财物者计赃一疋笞十五疋加一等罪止杖一百未得者各减二等
　　防义曰错认他人奴婢及财物者计赃一疋笞十五疋加一等罪止杖一百未得者各减二等谓从错认良人以下未得者并减二等其错认良人以下为子孙律既无文量情依不应为轻若错认他人妻妾及女为己妻妾者情理俱重依不应为重科若已认得妻妾将去者多涉奸情即同奸法
　　博戯赌财物
　　诸博戯赌财物者各杖一百【举博为例余戯皆是】赃重者各依已分凖盗论【输者亦依已分为从坐】
　　防义曰共为博戯而赌财物不满五疋以下各杖一百
　　注云举博为例余戯皆是谓举博为名总为杂戯之例弓射既习武艺虽贿物亦无罪名余戯计赃得罪重于杖一百者各依已分凖盗论谓赌得五疋之物合徒一年
　　注云输者亦依已分为从坐谓输五疋之物为徒一年从坐合杖一百赃多者各凖盗法加罪若赢众人之物亦须累而倍论输众人物者依已分倍为从坐若倍不重一人之赃即各从一人重断
　　其停止主人及出玖若和合者各如之赌饮食者不坐防义曰停止主人谓停止愽戯赌物者主人及出玖之人亦举玖为例不限取利多少若和合人令戯者不得财杖一百若得利入已并计赃凖盗论众人上得者亦凖上例倍论故云各如之赌饮食者不坐谓即虽赌钱尽用为饮食者亦不合罪
　　舍宅车服器物
　　诸营造舍宅车服器物及坟茔石兽之属于令有违者杖一百虽防赦皆令改去之【坟则不改】
　　防义曰营造舍宅者依营缮令王公以下凢有舍屋不得施重拱藻井车者仪制令一品青油纁通幰虚偃服者衣服令一品衮冕二品鷩冕器物者一品以下食器不得用纯金纯玉坟茔者一品方九十步坟髙一丈八尺石兽者三品以上六五品以上四此等之类具在令文若有违者各杖一百虽防赦皆令除去唯坟不改称之属者碑碣等是若有犯者并同此坐
　　其物可卖者听卖若经赦后百日不改去及不卖者论如律
　　防义曰舍宅以下违犯制度堪卖者须卖不堪卖者改去之若赦后百日不改及不卖者还杖一百故云论如律
　　侵巷街阡陌
　　诸侵巷街阡陌者杖七十若种植垦食者笞五十各令复故虽种植无所妨废者不坐
　　防义曰侵巷街阡陌谓公行之所若许私侵便有所所废故杖七十若种植垦食谓于巷街阡陌种物及垦食者笞五十各令依旧若巷陌寛闲虽有种植无所妨废者不坐
　　其穿垣出秽汚者杖六十出水者勿论主司不禁与同罪
　　防义曰其有穿穴垣墙以出秽汚之物于街巷杖六十直出水者无罪主司不禁与同罪谓侵巷街以下主司并合禁约不禁者与犯罪人同坐
　　占山野陂湖利
　　诸占固山野陂湖之利者杖六十
　　防义曰山泽陂湖物产所植所有利润与众共之其有占固者杖六十已施功取者不追
　　犯夜
　　诸犯夜者笞二十有故者不坐【闭门鼔后开门鼔前行者皆为犯夜故谓公事急速及吉凶疾病之类】
　　防义曰宫卫令五更三筹顺天门击鼓听人行昼漏尽顺天门撃鼓四百槌讫闭门后更击六百槌坊门皆闭禁人行违者笞二十故注云闭门鼓后开门鼓前有行者皆为犯夜故谓公事急速但公家之事须行及私家吉凶疾病之类皆须得本县或本坊文牒然始合行若不得公验虽复无罪街铺之人不合许过既云闭门鼓后开门鼓前禁行明禁出坊外者若坊内行者不拘此律
　　其直宿坊街若应听行而不听及不应听行而听者笞三十即所直时有贼盗经过而不觉者笞五十
　　防义曰谓诸坊应闭之门诸街守卫之所有当直宿应合听行而不听及不应听行而听者笞三十若分更当直之时有贼盗经过所直之处而宿直者不觉笞五十若觉而听行自当主司故纵之罪
　　从征从行身死
　　诸从征及从行公使于所在身死依令应送还本乡违而不送者杖一百若伤病而医食有阙者杖六十因而致死者徒一年
　　防义曰从征谓从军征讨及从行谓从车驾后行及从东宫行并公事充使于所在身死依令应送还本乡者军防令征行卫士以上身死行军具录随身资财及尸付本府人将还无本府人者付随近州县逓送丧葬令使人所在身丧皆给殡殓调度逓送至家从行凖本部式从行身死折冲赠物三十段果毅二十段别将十段并造灵轝逓送还府队副以上各给绢两疋卫士给绢一疋充殓衣仍并给棺令逓送还家自余无别文者即同公使之例应送不送者各杖一百若伤病谓征行人等或病或伤须医药救疗饮食供给而医食有阙者杖六十因而致死谓以医食不如法致死者徒一年
　　即卒官家无手力不能胜致者仰部送还乡违而不送者亦杖一百
　　防义曰官人在任以理身死家道既贫先无手力不能自相运致以还故乡者卒官之所部送还乡称部送者差人部领逓送还乡依令去官家口累弱尚得送还况乃身亡明须凖给手力部送违而不送者亦杖一百
　　应给传送剰取
　　诸应给传送而限外剰取者笞四十计庸重者坐赃论罪止徒二年
　　防义曰应给传送依廐牧令官爵一品给马八疋嗣王郡王及二品以上给马六疋三品以下各有等差若过令限数外剰取者笞四十计庸重者坐赃论马庸一日为绢三尺坐赃一尺笞二十一疋加一等三疋一尺笞五十即是得罪重于笞四十须从坐赃论计庸罪止徒二年
　　若不应给而取者加罪二等强取者各加一等主司给与者各与同罪
　　防义曰上文并据应给而剰取之若不应给而取者谓本无传送之理而取之加二等谓赃轻者杖六十赃重者加坐赃之罪二等罪止徒三年强取者各加一等谓应得传送而剰强取者笞五十赃重者于坐赃上加一等不应给传送而强取者杖七十赃重者坐赃上加三等是各加一等主司给与者各与同罪称各者强取而主司给与亦与强者罪同
　　不应入驿而入
　　诸不应入驿而入者笞四十輙受供给者杖一百计赃重者凖盗论虽应入驿不合受供给而受者罪亦如之防义曰不应入驿而入者笞四十杂令私行人职事五品以上防官二品以上爵国公以上欲投驿止宿者听之邉逺及无村店之处九品以上勲官五品以上及爵遇屯驿止宿亦听并不得輙受供给谓私行人不应入驿而入者笞四十輙受供给凖赃虽少皆杖一百计赃得罪重于杖一百者凖盗论虽应入驿凖令不合受供给而受亦与不应入驿人同罪强者各加二等
　　奸徒一年半
　　诸奸者徒一年半有夫者徒二年部曲杂户官户奸良人者各加一等即奸官私婢者杖九十【奴奸婢亦同】
　　防义曰和奸者男女各徒一年半有夫者徒二年妻妾罪等部曲杂户官户而奸良人者并加良人相奸罪一等即良人奸官私婢者杖九十
　　注云奴奸婢亦同杖九十
　　奸他人部曲妻杂戸官戸妇女者杖一百强者各加一等折伤者各加闘折伤罪一等
　　防义曰奸他人部曲妻明奸己家部曲妻及客女各不坐若奸杂戸官户妇女者杖一百强者各加一等自奸良人以下强者各加一等折伤者谓折齿或折指以上各加闘折伤一等谓良人从凢闘上加官戸杂户他人部曲妻官私奴婢各从本闘罪上加与强奸为二罪从重而科
　　奸缌麻亲及妻
　　诸奸缌麻以上亲及缌麻以上亲之妻若妻前夫之女及同母异父姊妹者徒三年强者流二千里折伤者绞妾减一等【余条奸妾凖此】
　　防义曰奸缌麻以上亲谓内外有服亲者及缌麻以上亲之妻亦谓有服者妻若妻前夫之女谓妻前家所生者各徒三年强者流二千里因强奸而折伤者绞得罪已重故妾减一等谓减妻罪一等其于媵罪与妾同
　　注云余条奸妾凖此谓余条五服内及主之缌麻以上亲直有奸名而无妾罪者并凖此条减妻一等其奴及部曲奸主之妻及主期亲之妾亦从减一等之例
　　奸从祖母姑
　　诸奸从祖祖母姑从祖伯叔母姑从父姊妹从母及兄弟妻兄弟子妻者流二千里强者绞
　　防义曰从祖祖母姑谓祖之兄弟妻若祖之姊妹从祖伯叔母姑谓父之堂兄弟妻及父之堂姊妹从父姊妹谓己之堂姊妹从母谓母之姊妹及兄弟之妻兄弟子妻与之奸者并流二千里强者绞
　　奸父母祖妾
　　诸奸父祖妾【谓曽经有父祖子者】伯叔母姑姊妹子孙之妇兄弟之女者绞即奸父祖所幸婢减二等
　　防义曰奸父祖妾即曽髙妾亦同
　　注云谓曽经有父祖子者其无子者即凖上文妾减一等奸伯叔母姑姊妹子孙妇曽孙妇亦同兄弟之女者绞即奸父祖所幸婢减二等合徒三年不限有子无子得罪并同
　　问曰父祖之妾曽经有子父祖亡殁改嫁他人而子孙奸之得同凢奸以否
　　答曰妇人尊卑縁夫立制子孙于父祖之妾在礼全无服纪父祖亡殁改适他人子孙奸者理同凢奸之法律有曽为祖免亲妻妾而嫁娶者别立罪名至于和奸律无加罪
　　奴奸良人
　　诸奴奸良人者徒二年半强者流折伤者绞
　　防义曰奴奸良人妇女徒二年半强者流折伤者绞虽有夫亦同折伤谓因奸折伤者
　　其部曲及奴奸主及主之期亲若期亲之妻者绞妇女减一等强者斩即奸主之缌麻以上亲及缌麻以上亲之妻者流强者绞
　　防义曰其部曲及奴和奸主及奸主之期亲若期亲之妻部曲及奴合绞妇女减一等强者斩谓奴等合斩妇女不坐即奸主之缌麻以上亲及缌麻以上亲之妻者流妇女合流二千里强者奴等绞若奸妾者自主以下凖上例并减妻一等即妾子见为家主其母亦与子不殊虽出亦同
　　和奸无妇女罪名
　　诸和奸本条无妇女罪名者与男子同强者妇女不坐其媒合奸通减奸者罪一等【罪名不同者从重减】
　　防义曰和奸谓彼此和同者本条无妇女罪名与男子同谓上条奴奸良人者徒二年半此即和奸不立妇女罪名良人妇女亦徒二年半之类并与男子同强者妇女不坐谓上条奸主期亲强者斩既无妇女罪名其妇女不坐但是强奸者妇女皆悉无罪其媒合奸通之人减奸罪一等假如和奸者徒一年半媒合者徒一年之类
　　注云罪名不同从重减假有俗人媒合奸女冠男子徒一年半女冠徒二年半媒合奸通者犹徒二年之类是为从重减
　　监主于监守内奸
　　诸监临主守于所监守内奸者【谓犯良人】加奸罪一等即居父母及夫丧若道士女冠奸者各又加一等妇女以凢奸论
　　防义曰监临主守之人于所监守内奸良人加凢奸一等故注云谓犯良人若奸无夫妇女徒二年奸有夫妇女徒二年半即居父母丧男女同夫丧者妻妾同若道士女冠僧尼同奸者各又加监临奸一等即加凢奸罪二等故云各又加一等假有监临主守若道士及僧并男子在父母丧奸者妇女以凢奸论即女居父母丧妇人居夫丧及女冠尼奸者并加奸罪二等男子亦以凢奸论其有尊卑及贵贱者各从本法
　　校斛斗秤度
　　诸校斛斗秤度不平杖七十监校者不觉减一等知情与同罪
　　防义曰校斛斗秤度依闗市令每年八月诣太府寺平校不在京者诣所在州县官校并印署然后听用其校法杂令量以北方秬黍中者容一千二百为钥十钥为合十合为升十升为斗三斗为大斗一斗十斗为斛秤权衡以秬黍中者百黍之重为铢二十四铢为两三两为大两一两十六两为斤度以秬黍中者一黍之广为分十分为寸十寸为尺一尺二寸为大尺一尺十尺为丈有校勘不平者杖七十监校官司不觉减校者罪一等合杖六十知情与同罪器用绢布行滥
　　诸造器用之物及绢布之属有行滥短狭而卖者各杖六十【不牢谓之行不真谓之滥即造横刀及箭镞用柔鉄者亦为滥】
　　防义曰凢造器用之物谓供公私用及绢布绫绮之属行滥谓器用之物不牢不真短狭谓绢疋不充四十尺布端不满五十尺幅濶不充一尺八寸之属而卖各杖六十故礼云物勒工名以考其诚功有不当必行其罪其行滥之物没官短狭之物还主
　　得利赃重者计利凖盗论贩卖者亦如之市及州县官司知情各与同罪不觉者减二等
　　防义曰得利赃重者谓卖行滥短狭等物计本之外剰得利者计赃重于杖六十者凖盗论谓凖盗罪一尺杖六十一疋加一等计得利一疋一尺以上即从重科计赃累而倍并贩卖者亦如之谓不自造作转买而卖求利得罪并同自造之者市及州县官司知行滥情各与造卖者同罪检察不觉者减二等官司知情及不觉物主既别各须累而倍论其州县官不管市不坐
　　市司评物价
　　诸市司评物价不平者计所贵贱坐赃论入己者以盗论其为罪人评赃不实致罪有出入者以出入人罪论防义曰谓公私市易若官司遣评物价或贵或贱令价不平计所加减之价坐赃论入己者谓因评物价令有贵贱而得财物入己者以盗论并依真盗除免倍赃之法其为罪人评赃不实亦谓増减其价致罪有出入者假有评盗赃应直上绢五疋乃加作十疋应直十疋减作五疋是出入半年徒罪市司还得半年徒坐故云以出入人罪论若应直五疋评作九疋或直九疋评作五疋于罪既无加减止从贵贱不实坐赃之法
　　私作斛斗秤度
　　诸私作斛斗秤度不平而在市执用者笞五十因有増减者计所増减凖盗论
　　防义曰依令斛斗秤度等所司每年量校印署充用其有私家自作致有不平而在市执用者笞五十因有増减赃重者计所増减凖盗论
　　即用斛斗秤度出入官物而不平令有増减者坐赃论入己者以盗论其在市用斛斗秤度虽平而不经官司印者笞四十
　　防义曰即用斛斗秤度出入官物増减不平计所増减坐赃论入己者以盗论因其増减得物入己以盗论除免倍赃依上例其在市用斛斗秤度虽平谓校勘讫而不经官司印者笞四十
　　卖买不和较固
　　诸卖买不和而较固取者【较谓専畧其利固谓障固其市】及更出开闭共限一价【谓卖物以贱为贵买物以贵为贱】
　　防义曰卖物及买物人两不和同而较固取者谓强执其市不许外人买故注云较谓専略其利固谓障固其市及更出开闭谓贩鬻之徒共为奸计自卖物者以贱为贵买人物者以贵为贱更出开闭之言其物共限一价望使前人迷谬以将入己
　　若参市【谓人有所卖买在傍髙下其价以相惑乱】而规自入者杖八十已得赃重者计利凖盗论
　　防义曰叅市谓负贩之徒共相表里防合贵贱惑乱外人故注云谓人有所卖买在傍髙下其价以相惑乱而规卖买之利入己者并杖八十已得利物计赃重于杖八十者计利凖盗论谓得三疋一尺以上合杖九十是名赃重其赃既凖盗科即合徴还本主买奴婢牛马立劵
　　诸买奴婢牛马駞骡驴已过价不立市劵过三日笞三十卖者减一等立劵之后有旧病者三日内听悔无病欺者市如法违者笞四十
　　防义曰买奴婢牛马駞骡驴等依令并市劵两和市卖已过价讫若不立劵过三日买者笞四十卖者减一等若立劵之后有旧病而买时不知立劵后始知者三日后听悔三日外无疾病故相欺罔而欲悔者市如法违者笞四十若有疾欺不受悔者亦笞四十令无私契之文不凖私劵之限
　　即卖买已讫而市司不时过劵者一日笞三十一日加一等罪止杖一百
　　防义曰卖买奴婢及牛马之类过价已讫市司当时不即出劵者一日笞三十所由官司依公坐节级得罪其挟私者以首从论一日加一等罪止杖一百









　　唐律疏义卷二十六
<史部,政书类,法令之属,唐律疏义>
　　钦定四库全书
　　唐律防义卷二十七
　　唐　长孙无忌等　撰
　　杂律下【凢二十八条】
　　在市人众中惊动
　　诸在市及人众中故相惊动令扰乱者杖八十以故杀伤人者减故杀伤一等因失财物者坐赃论其误惊杀伤人者从过失法
　　防义曰有人在市内及众聚之处故相惊动谓诳言有猛兽之类令扰乱者杖八十若因扰乱之际而失财物坐赃论如是众人之法累并倍论并倍不加重于一人失财物者即从重论因其扰乱而杀伤人者减故杀伤一等惊人致死减一等流三千里折一支减一等徒三年之类其有误惊因而杀伤人者从过失法收赎铜入被伤杀之家
　　失时不修隄防
　　诸不修隄防及修而失时者主司杖七十毁害人家漂失财物者坐赃论减五等以故杀伤人者减闘杀伤罪三等【谓水流漂害于人即人自涉而死者非】即水雨过常非人力所防者勿论
　　防义曰依营缮令近河及大水有隄防之处刺史县令以时检校若须修理每秋收讫量功多少差人夫修理若暴水泛溢损壊隄防交为人患者先即修营不拘时限若损壊当时不即修补或修而失时者主司杖七十毁害人家谓因不修补及修而失时为水毁害人家漂失财物者坐赃论减五等谓失十疋杖六十罪止杖一百若失众人之物亦合倍论以故杀伤人者减闘杀伤罪三等谓杀人者徒二年半折一支者徒一年半之类
　　注云谓水漂流害于人谓由不修理隄防而损害人家及行旅被水漂流而致死伤者即人自渉而死者非所司不坐即水雨过常非人力所防者无罪
　　其津济之处应造桥航及应置船栰而不造置及擅移桥济者杖七十停废行人者杖一百
　　防义曰津济之处应造桥航谓河津济渡之处应造桥及航者编舟作栰及应置舟船及须以竹木为栰以渡行人而不造置及擅移桥梁济渡之所者各杖七十停废行人谓不造桥船及不置船栰并擅移桥济停废行人者杖一百
　　盗决隄防
　　诸盗决隄防者杖一百【谓盗水以供私用若为官检校虽供官用亦是】若毁害人家及漂失财物者赃重者坐赃论以故杀伤人者减闘杀伤罪一等若通水入人家致毁害者亦如之防义曰有人盗决隄防取水供用无问公私各杖一百故注云谓盗水以供私用若为官检校虽供官用亦同水若为官即是公坐若毁害人家谓因盗水泛滥以害人家漂失财物计赃罪重于杖一百者即计所失财物坐赃论谓十疋徒一年十疋加一等以故杀伤人谓以决水之故杀伤者减杀伤罪一等若通水入人家致毁害杀伤者一同盗决之罪故云亦如之
　　其故决隄防者徒三年漂失赃重者凖盗论以故杀伤人者以故杀伤论
　　防义曰上文盗水因有杀伤此云故决隄防者谓非因盗水或挟嫌隙或恐水漂流自损之类而故决之者徒三年漂失之赃重于徒三年谓漂失人三十疋赃者凖盗论合流二千里若失众人之物亦合倍论以决隄防之故而杀伤人者以故杀伤论谓杀人者合斩折人一支流二千里之类上条杀伤人减闘杀伤罪一等有杀伤畜产偿减价余条凖此今以故杀伤论其杀伤畜产明偿减价下条水火损败故犯者徴偿
　　乘官船衣粮
　　诸应乘官船者听载衣粮二百斤违限私载若受寄及寄之者五十斤及一人各笞五十一百斤及二人各杖一百【但载即坐若家人随从者勿论】每一百斤及二人各加一等罪止徒二年
　　防义曰应乗官船之人听载随身衣粮二百斤若二百斤外更载若受人寄物及寄物之人物满五十斤及一人者各笞五十一百斤及二人各杖一百称各者谓人之与物得罪各等亦不限所载逺近故云但载即坐若将家人随从者皆不坐每一百斤及二人各加一等罪止徒二年
　　从军征讨者各加二等监当主司知而听之与同罪空船者不用此律
　　防义曰从军征讨者谓以船转浑军资而私自载物若受寄及寄之者各加二等谓五十斤及一人各杖七十一百斤及二人各徒一年半每一百斤及二人各加一等罪止徒三年监当主司知而听之谓监船官司知乗船人私载受寄者与寄之者罪同故云与同罪若是空船虽私载受寄凖行程无违者并悉无罪故云不用此律
　　茹船不如法
　　诸船人行船茹船写漏安标宿止不如法若船栰应廽避而不廽避者笞五十以故损失官私财物者坐赃论减五等杀伤人者减闘杀伤三等
　　防义曰船人为公私行船之人茹船谓茹塞船缝写漏谓写去漏水安标宿止谓行船宿泊之所须在浦岛之内仍即安标使来者望违者是不如法若船栰应廽避者或防沂相逢或在洲屿险处不相廽避覆溺者多须凖行船之法各相廽避若湍碛之处即沂上者避防流之类违者各笞五十以不茹写廽避之故损失官司财物者坐赃论减五等谓十疋杖六十十疋加一等罪止杖一百杀伤人者减闘杀伤罪二等杀人者徒二年半折伤一支者徒一年半之类
　　其于湍渍尤难之处致有损害者又减二等监当主司各减一等卒遇风浪者勿论
　　防义曰激水为湍积石为碛谓湍碛险难之所其有损失财物或杀伤人者又减二等谓失财物于坐赃上减七等杀伤人者减闘杀伤五等监当主司各减一等谓各减行船人罪一等卒遇暴风巨浪而损失财物及杀伤人者并不坐
　　山陵兆域内失火
　　诸于山陵兆域内失火者徒二年延烧林木者流二千里杀伤人者减闘杀伤一等其在外失火而延烧者各减一等【余条在外失火凖此】
　　防义曰山陵前已释讫兆域者邓展云除地为茔将有形兆韦昭曰兆域也起土为茔域孝经曰卜其宅兆而安厝之然山陵兆域之所皆有宿卫之人而于此内失火者徒二年延烧兆域内林木者流二千里杀伤人者减闘杀伤一等其在外失火谓于兆域外失火延烧兆域内及林木者各减一等谓延烧兆域内徒二年上减一等若延烧林木者流二千里上减一等注云余条在外失火凖此余条谓库藏以下诸条因在外失火延烧者减于内失火一等
　　库藏仓不得燃火
　　诸库藏及仓内皆不得燃火违者徒一年
　　防义曰凢官库藏及仓敖内有舍者皆不得燃火违者徒一年
　　非时烧田野
　　诸失火及非时烧田野者笞五十【非时谓二月一日以后十月三十日以前若乡土异冝者依乡法】延烧人舍宅及财物者杖八十赃重者坐赃论减三等杀伤人者减闘杀伤二等
　　防义曰失火谓失火有所烧及不依令文节制而非时烧田野者笞五十其于当家之内失火者皆罪失火之人注云非时谓二月一日以后十月三十日以前若乡土异宜者依乡法谓北地霜早南地晚寒风土亦既异宜各须收获緫了放火时节不可一凖令文故云各依乡法延烧人舍宅及财物者各杖八十赃重者谓计赃得罪重于杖八十坐赃论减三等凖赃二十疋以上即从赃科杀伤人者减闘杀伤罪二等谓烧杀人者失火及烧田之人减死二等合徒三年不合偿死者从本杀伤罪减其赃若损众家之物者并累亦倍论
　　其行道燃火不灭而致延烧者各减一等
　　防义曰人在行路之上或须燃火事了发去皆须灭之若不扑防而致延烧他人林木舍宅财物或杀伤人者各减上文罪一等谓延烧赃少者杖八十上减一等赃重者坐赃上减四等罪止徒一年杀伤人者减闘杀伤三等故云各减一等
　　官府仓库失火
　　诸于官府廨院及仓库内失火者徒二年在宫内加二等【庙社内亦同】损害赃重者坐赃论杀伤人者减闘杀伤一等延烧庙及宫阙者绞社减一等
　　防义曰若有人于内外官府公廨院宇之中及仓库内失火者徒二年宫内加二等宫内谓殿门外有禁门其内并是若失火者徒三年注云庙社内亦同谓于宗庙及太社院内失火亦徒三年损害赃重者谓因失火延烧有所损害财物计赃重于徒二年者即凖坐赃科之谓烧官府廨内财物计赃五十疋合徒三年若因火有杀伤人者减闘杀伤罪一等谓杀人者流三千里伤人折二支徒三年若杀伤畜产不合从上条称减闘杀伤一等偿减价自从水火损败误失不偿延烧庙及宫阙者绞社减一等流三千里烧官府私家宅舍
　　诸故烧官府廨舍及私家舍宅若财物者徒三年赃满五疋流二千里十疋绞杀伤人者以故杀伤论
　　防义曰凡官府廨宇及私家舍宅无问舍宇大小并及财物多少但故烧者徒三年计赃满五疋流二千里赃满十疋者绞杀伤人者以故杀伤论谓因放火而杀人者斩伤人折一支者流二千里之类若对主故烧非积聚延烧之物只同弃毁人财物论
　　见火起不告救
　　诸见火起应告不告应救不救减失火罪二等【谓从本失罪减】其守卫宫殿仓库及掌囚者皆不得离所失守救火违者杖一百
　　防义曰见火起烧公私廨宇舍宅财物者并须告见在及邻近之人共救若不告不救减失火罪二等谓若于官府廨宇内及仓库从徒二年上减二等合徒一年若于宫及庙社内从徒三年上减二等徒二年若于私家从笞五十上减二等笞三十故注云从本失罪减明即不从延烧减之其守卫宫殿仓库及掌囚者虽见火起并不得离所守救火违者杖一百虽见火起不告亦不合罪
　　水火损败徴偿
　　诸水火有所损败故犯者徴偿误失者不偿
　　防义曰水火有所损败谓上诸条称水火损败得罪之处故犯者征偿若故决隄防通水入人家若故烧官府廨舍及私家舍宅财物有所损败之类各征偿其称失火之处及不修隄防而致损害之类各不偿毁神御之物
　　诸弃毁大祀神御之物若御寳乗舆服御物及非服而御者各以盗论亡失及误毁者凖盗论减二等
　　防义曰弃毁大祀神御之物祠令天地宗庙神州等为大祀神御谓供神所御之物若御寳谓皇帝八寳太皇太后皇太后皇后寳以称御者三后亦同乗舆服御物谓皇帝服御之物及非服而御谓帷帐几杖之属非服而供御者以上义名例及职制并具释讫有弃毁者各以盗论盗律盗大祀神御之物乗舆服御物者流二千五百里非服而御之物徒一年半赃重者计赃各加凢盗一等盗御寳者绞称以盗论者与真盗同入十恶非服而御之物等不入十恶据盗律其拟供神御及供而废阕若飨荐之具已馔呈者徒二年未馔呈者徒一年半又盗御寳条拟供服御等亦并徒二年今此条上言弃毁大祀下称非服而御以盗论凖非服而御徒一年半举下明上即弃毁拟供服御凖罪徒一年半以上亦各以盗论亡失及误毁者凖盗论减二等并各从凖盗罪上减二等凖盗论不在除免倍赃监主加罪加役流之例弃毁中祀神御之物减大祀二等弃毁小祀神御之物又减二等中祀以下不入十恶
　　毁大祀丘坛
　　诸大祀丘坛将行事有守卫而毁者流二千里非行事日徒一年壝门各减二等
　　防义曰大祀丘坛谓祀天于圆丘祭地于方丘五时迎气祀五方上帝并各有坛此等将行祭祀各有守卫此时有损壊丘坛者流二千里非行事日谓非祭祀之日而毁者徒一年壝门各减二等壝门谓丘坛之外拥土为门毁壝门者将行事之日徒二年半非行事日杖九十故云各减二等毁中小祀各逓减二等
　　毁弃符节印
　　诸弃毁符节印及门钥者各凖盗论亡失及误毁者各减二等
　　防义曰弃毁符节印及门钥者各凖盗法论罪盗律盗宫殿门符发兵符传符流二千里使节及皇城京城门符徒三年余符徒一年门钥各减三等盗官文书印徒二年余印杖一百其亡失符节印以下误毁者各减二等谓各减弃毁之罪二等
　　弃毁制书官文书
　　诸弃毁制书及官文书者凖盗论亡失及误毁者各减二等【毁须失文字若欲动事者从诈増减法】其误毁失符移解牒者杖六十【谓未入所司而有本案者】
　　防义曰弃毁制书弃毁不相须毁者须失文字制书及奏抄亦同官文书谓曹司所行公案及符移解牒之类凖盗论谓各凖盗法得罪盗律盗制书者徒二年官文书杖一百亡失谓不觉遗落及被盗误毁谓误致毁损破失文字各减二等故注云毁须失文字谓制勑奏抄徒一年官文书杖八十若盗毁欲动事者自从増减法制及奏抄合死官文书即依诈伪律诈为官文书及増减法主司自有所避即从违式造立科罪杖罪以下杖一百徒罪以上加一等误毁符移解牒者杖六十注云谓未入所司而有本案者谓未入曹司之间而即误致毁者闗刺律虽无文亦与符移同罪
　　私发官文书印封
　　诸私发官文书印封视书者杖六十制书杖八十若宻事各依漏泄坐减二等即误发视者各减二等不视者不坐
　　防义曰官司行下文书多有封印而有私发印封视书者杖六十视制书杖八十若宻事各依漏泄坐减二等职制律漏泄大事应宻者绞减二等徒三年非大事应宻徒一年半减二等杖一百误发视者各减二等谓误发因视制书杖六十官文书笞四十大事应宻视者徒三年上减二等徒二年应宻非大事视者杖一百上减二等杖八十不视者不坐谓初虽误发意不视书者无罪
　　官物亡失簿书
　　诸主守官物而亡失簿书致数有乖错者计所错数以主司不觉盗论
　　防义曰凢是官物皆立簿书主守之人亡失簿书为失簿书之故遂令物数乖错者计所错之数依不觉盗论廐库律主司不觉盗者五尺笞二十十疋加一等过杖一百二十疋加一等罪止徒二年
　　其主典替代者文案皆立正案分付后人违者杖一百【并去官不免】
　　防义曰谓主典替代所有文案皆须立正案分付承后人违而不付者合杖一百纵虽去官　不同名例免法故注云并去官不免
　　食官私田园菓
　　诸于官私田园輙食菓之类坐赃论弃毁者亦如之即持去者凖盗论
　　防义曰称菓之类即杂蔬菜等皆是若于官私田园之内而輙私食者坐赃论其有弃毁之者计所弃毁亦同輙食之罪故云亦如之持将去者计赃凖盗论并徴所费之赃各还官主
　　主司给与者加一等彊持去者以盗论主司即言者不坐非应食官酒食而食者亦凖此
　　防义曰当园主司将菓之属给与人食者加坐赃罪一等谓一尺笞三十一疋加一等给与将去者凖盗上加一等一尺杖七十一疋加一等彊持去者谓以威若力疆持将去者以盗论计赃同真盗之法其赃倍征赃满五疋者免官监临主司自疆取者加凡盗罪二等除名倍赃并依常律主司当即言告者主司不坐非应食官酒食而輙食者亦凖此谓輙食者坐赃论弃毁者亦同持去者凖盗论疆持去者以窃盗论若主司私持去者并同监主盗法若非主司不因食次而持去者以盗论强者依强盗法
　　弃毁器物稼穑
　　诸弃毁官私器物及毁伐树木稼穑者凖盗论即亡失及误毁官物者各减二等
　　防义曰弃毁官私器物谓是杂器财物輙有弃掷毁壊及毁伐树木稼穑者种之曰稼敛之曰穑麦禾之类各计赃凖盗论即亡失及误毁谓亡失及误毁官私器物树木稼穑者各减故犯三等谓其赃并备偿若误毁失私物依下条例偿而不坐
　　毁人碑碣石兽
　　诸毁人碑碣及石兽者徒一年即毁人庙主者加一等其有用功修造之物而故损毁者计庸坐赃论各令修立误损毁者但令修之不坐
　　防义曰防葬令五品以上听立碑七品以上立碣茔域之内亦有石兽其有毁人碑碣及石兽者徒一年即毁人庙主者加一等徒一年半其有用功修造之物谓楼观垣壍之类而故损毁者计修造功庸坐赃论谓十匹徒一年十匹加一等仍令依旧修立若误毁损者但令修立不坐
　　停留请受军器
　　诸请受军器事讫停留不输者十日杖六十十日加一等百日徒一年过百日不送者减私有罪二等其弃毁者凖盗论
　　防义曰请受军器谓鍪甲矟弩弓箭之类征戍事讫停留不输者十日杖六十十日加一等百日徒一年过百日不送者减私有罪二等擅兴律私有甲一领流上减二等徒二年半之类其有或弃或毁者凖盗论各依盗律盗甲弩者流二千里禁兵器徒二年如此之类并名盗法
　　若亡失及误毁伤者以十分论亡失一分毁伤二分杖六十亡失二分毁伤四分杖八十亡失三分毁伤六分杖一百即不满十分者一当一分论其经战阵而有损失者不坐仪仗各减二等
　　防义曰请官器仗若亡失及误毁伤者以十分论谓请百事十事为一分之类若亡失一分或毁伤二分假有请百事亡失十事或毁伤二十事各杖六十若亡失二分毁伤四分杖八十亡失三分毁伤六分杖一百其分数各与上解义同罪止杖一百即不满十分者一当一分论谓请九事为九分之类亦依亡失毁伤凖分为罪仍依令备偿其经战阵而损失者不坐不偿仪仗各减二等仪仗谓非兵器者若有亡失误毁各依十分之法各减军器罪二等若亡失毁伤罪名不等者即以重法并满轻法
　　弃毁官私器物
　　诸弃毁亡失及误毁官私器物者各备偿【谓非在仓库而别待守者】若被强盗者各不坐不偿即虽在仓库故弃毁者徴偿如法其非可偿者坐而不备【谓符印门钥官文书之类】
　　防义曰官私器物其有故弃毁或亡失及误毁者各备偿注云谓非在仓库而别持守者谓仓库之外别处持守而有弃毁亡失及误毁官私器物始合备偿若被强盗各不坐不偿虽在仓库之内若有故弃毁徴偿如法其非可偿者止坐其罪不合徴偿故注云谓符印门钥官文书【称之】类者实节木契制勑并是亡失符印求访
　　诸亡失器物符印之类应坐者皆听三十日求访不得然后决罪若限内能自访得及他人得者免其罪限后得者追减二等
　　防义曰若亡失器物符印之类寳及门钥亦同为亡失应合罪者未得即决皆听三十日求访限满不得然后决罪若三十日内自访得及他人得者免其亡失之罪三十日限外得者追减三等若已经奏决不合追减
　　官文书制书程限内求访得者亦如之
　　防义曰官文书及制书程限内求访得者谓曹司执行案各有程限公式令小事五日程中事十日程大事二十日程徒罪以上狱案辩定后三十日程其制勑皆当日行下若行下处多事须抄冩依公式令满二百纸以下限二日程每二百纸以上加一日程所加多者不得过五日赦书不得过三日若有亡失各于此限内访得者亦得免罪限外得者坐如法然制事重程限一日如有稽废得罪不轻若许以三旬追访稽者皆须注失所以不与亡失器物同例若官文书制书事已行讫无程者亦依三十日为限
　　即虽故弃掷限内访得听减一等
　　防义曰器物符印之类以下虽有窥避而故弃掷限内访得者听减本失罪一等
　　得宿藏物【问荅一】
　　诸于他人地内得宿藏物隐而不送者计合还主之分坐赃论减二等【若得古器形制异而不送官者罪亦如之】
　　防义曰谓凡人于他人地内得宿藏物者依令合与地主中分若有隐而不送计应合还主之分坐赃论减三等罪止徒一年半注云若得古器形制异而不送官者谓得古器钟鼎之类形制异于常者依令送官酬直隐而不送者即凖所得之器坐赃论减三等故云罪亦如之
　　问曰官田宅私家借得令人佃食或私田宅有人借得亦令人佃作人于中得宿藏各合若为分财答曰藏在地中非可预见其借得官田宅者以见住见佃人为主若作人及耕犂人得者合与佃住之主中分其私田宅各有本主借者不施功力而作人得者合与本主中分借得之人既非本主又不施功不合得分
　　得防遗物
　　诸得阑遗物满五日不送官者各以亡失罪论赃重者坐赃论私物坐赃减二等
　　防义曰得防遗之物者谓得寳印符节及杂物之类即须送官满五日不送者各得亡失之罪赃重者谓计赃重于亡失者坐赃论罪止徒三年私物坐赃论减二等罪止徒二年其物各还官主
　　违令
　　诸违令者笞五十【谓令有禁制而律无罪名者】别式减一等
　　防义曰令有禁制谓仪制令行路贱避贵来避去之类此是令有禁制律无罪名违者得笞五十别式减一等谓礼部式五品以上服紫六品以下服朱之类违式文而着服色者笞四十是名别式减一等物仍没官
　　不应得为
　　诸不应得为而为之者笞四十【谓律令无条理不可为者】事理重者杖八十
　　防义曰杂犯轻罪触类多金科玉条包罗难尽其有在律在令无有正条若不轻重相明无文可以比附临时处断量情为罪庶补遗阙故立此条情轻者笞四十事理重者杖八十









　　唐律疏义卷二十七
　　钦定四库全书
　　唐律防义卷二十八
　　唐　长孙无忌等　撰
　　捕亡【凡一十八条】
　　防义曰捕亡律者魏文侯之时里悝制法经六篇捕法第四至后魏名捕亡律北齐名捕断律后周名逃捕律隋复名捕亡律然此篇以上质定刑名若有逃亡恐其滋蔓故须捕系以寘防网故次杂律之下将吏追捕罪人
　　诸罪人逃亡将吏已受使追捕而不行及逗留【谓故方便之者】虽行与亡者相遇人仗足敌不闘而退【者各】减罪人罪一等闘而退者减二等即人仗不敌不闘而退者减三等闘而退者不坐
　　防义曰依捕亡令囚及征人防人流人移乡人逃亡及欲入冦贼若有贼盗及被伤杀并须追捕其罪人逃亡谓犯罪事发而亡国与未囚并是将吏已受使
<史部,政书类,法令之属,唐律疏义,卷二十八>追捕者谓见任武官为将文官为吏已受使追捕罪人而不行及逗留谓故作廽避逗留及诈为疾患不去之类虽行与亡者相遇人兵器仗足得相敌不战闘而退者各减罪人罪一等谓罪人合死将吏处流三千里之类闘而退者谓人仗足敌闘而退者减二等若罪人应死将吏合徒三年即人仗不敌谓贼多兵少或器仗不敌不闘而退者减三等罪人应死将吏徒二年半闘而退者不坐谓人仗不敌计尽力穷知难而退者不坐
　　即非将吏临时差遣者各减将吏一等三十日内能自捕得罪人获半以上虽不得半但所获者最重皆除其罪虽一人捕得余人亦同若罪人已死及自首各尽者亦从免法不尽者止以不尽为坐
　　防义曰即非将吏谓非见任文武官即停家职资【释曰停家职资谓前职前官】及勲官之类临时州县差遣领人追捕者各减将吏罪一等虽非将吏奉差行者亦同将吏之法不在减一等之限三十日内自捕得罪人获半以上谓十人逃亡获得五六者虽不得半但所获者最重假有徒流死囚一时逃走捕得死罪一人虽不得徒流九人仍除其罪虽是一人捕得众共失囚之人并同免法若罪人已死谓自死及被他人杀若能归首十人俱尽者亦从免法若罪人自首不尽止以不尽之人凖罪为坐
　　限外若配赎以后能自捕得者各追减三等即为人捕得及罪人已死若自首各追减二等【已经奏决者不在追减之例余条追减凖此】
　　防义曰失罪人经三十日追捕不得无官防者或配徒流有官防者或已徴赎此后能自捕得罪人各追减前所断罪三等即他人捕得及罪人身死讫若罪人自首各得追减二等注云已经奏决者不在追减之例谓将吏以下失罪人其罪已经奏决徒流笞杖之类不在追减之例余条追减凖此谓亡失寳印及不觉失囚等称追减者若事经奏决亦不在追减之例故云余条凖此
　　罪人持仗拒捍
　　诸捕罪人而罪人持仗拒捍其捕者格杀之及走逐而杀【走者持仗空手等】若廹窘而自杀者皆勿论
　　防义曰捕罪人谓上条将吏以下捕罪人而罪人乃持仗拒捍仗谓兵器及杵棒之属其捕者以其拒捍因而格杀之及罪人逃走捕者逐而杀之注云走者持仗空手等虑其走失故虽空手亦许杀之若廹窘而自杀谓罪人被捕逼廹穷窘或自杀或落坑穽而死之类皆悉勿论
　　即空手拒捍而杀者徒二年已就拘执及不拒捍而杀折伤之各以闘杀伤论用刃者从故杀伤法
　　防义曰谓罪人空手虽相拒捍不能为害而格杀之者徒二年若罪人已被拘执及原无拒捍之心而杀或折伤之各依闘讼律以闘杀伤论用刃者从故杀伤法
　　罪人本犯应死而杀者加役流即拒殴捕者加本罪一等伤者加闘伤二等杀者斩
　　防义曰谓罪人本犯合死已就拘执及不拒捍而捕杀之者加役流即拒殴捕者加本罪一等假有罪人本犯徒三年而拒殴捕人流二千里伤者加闘伤二等假有拒殴捕者折一齿加凢闘二等合徒二年之类杀捕人者斩捕人不限贵贱杀者合斩
　　被殴击奸盗捕法【问荅一】
　　诸被人殴击折伤以上若盗及强奸虽傍人皆得捕系以送官司【捕格法凖上条即奸同籍内虽和听从捕格法】
　　防义曰有人殴击他人折齿折指以上若盗及强奸虽非被伤被盗被奸家人及所亲但是傍人皆得捕系以送官司捕格法凖上条持仗拒捍其捕者得格杀之持仗及空手而走者亦得杀之其拒捕不拒捕并同上条捕格之法即奸同籍内言同籍之内明是不限良贱亲踈虽和奸亦听从上条捕格之法问曰亲戚共外人和奸若捕送官司即于亲有罪律许捕格未知捕者得告亲罪以否
　　答曰若男女俱是本亲合相容隐既两俱有罪不合捕格告言若所亲共他人奸他人即合有罪于亲虽合容隐非是故相告言因捕罪人事相连及其于捕者不合有罪和奸之人两依律断
　　若余犯不言请而輙捕系者笞三十杀伤人者以故杀伤论本犯应死而杀者加役流
　　防义曰若余犯不言请谓非殴击人折伤以上若盗及强奸或和奸同籍内此外有犯须言请官司不得辄加捕系如捕系者笞三十因而杀伤人者以故杀伤论本死应死谓余犯合死捕而杀者合加役流道路行人捕罪人
　　诸追捕罪人而力不能制告道路行人其行人力能助之而不助者杖八十势不得助者勿论【势不得助者谓隔险难及驰驿之类】
　　防义曰追捕罪人谓将吏以下据法追捕及在律文听私捕系而力不能拘制告道路行人其行人力能助之谓行者人仗堪制罪人而不救助之者行人合杖八十势不得助者谓隔川谷垣篱壍栅之类不可逾越过者及驰驿之类称之类者官有急事及私家救疾赴哀情事急速亦各无罪
　　捕罪人漏露其事
　　诸捕罪人有漏露其事令得逃亡者减罪人罪一等【罪人有数罪但以所收捕罪为坐】
　　防义曰捕罪人谓上条将吏以下受使追捕而有漏露应捕之事令使罪人逃避者漏露之人减罪人罪一等注云罪人有数罪者假有一人或行强盗兼复杀人又欲谋叛若为谋叛而捕漏露者唯从谋叛减一等若为贼盗或杀人而捕漏露者即从贼盗杀人上减一等不论谋叛故云但以所收捕罪为坐
　　未断之间能自捕得除其罪相容隐者为捕得亦同【余条相容隐为捕得凖此】即他人捕得若罪人已死及自首又各减一等
　　防义曰未断之间谓漏露之罪未经断定能自捕得罪人者除其失囚之罪相容隐者为捕得谓同居及大功以上亲外祖父母外孙若孙之妇夫之兄弟及兄弟妻奴婢部曲为主捕得并同身自捕获皆除其罪注云余条相容隐为捕得凖此假如上条将吏受使追捕罪人致失者相容隐捕得亦与自捕得同故云亦凖此即他人捕得若罪人已死谓自死及被他人杀者皆同及自首又各于罪人上更减一等总减罪人罪二等
　　隣里被强盗
　　诸隣里被强盗及杀人告而不救助者杖一百闻而不救助者减一等力势不能赴救者速告随近官司若不告者亦以不救助论其官司不即救助者徒一年窃盗者各减二等
　　防义曰依礼五家为隣五隣为里既同邑落隣居接续而被强盗及杀人者皆须逓告即救助之若告而不救助者杖一百虽不承告声响相闻而不救助者减一等杖九十力势不能赴救者谓贼强人少或老小羸弱不能赴救者速告随近官司若不告者亦以不救助罪科之其官司不即救助者依捕亡令有盗贼及杀伤者即告随近官司村坊屯驿闻告之处率随近军人及夫从发处追捕若其所在官司知而不即救助者徒一年窃盗各减二等谓隣里被窃盗承告而不救助者从杖一百上减闻而不救助者从杖九十上减官司承告不即救助者从徒一年上减从军征讨亡
　　诸征名已定及从军征讨而亡者一日徒一年一日加一等十五日绞临对冦贼而亡者斩主司故纵与同罪【下条凖此】
　　防义曰征名已定谓卫士及募人征名已定讫及从军征讨而亡者一日徒一年一日加一等八日流三千里十五日绞若临对冦贼谓壁垒相对矢石将交而亡者斩亦据应战之人主司故纵与同罪谓主司知情容其亡避各与亡者罪同亡者合斩主司合绞注云下条凖此谓下条向防及在防未满而亡者主司故纵亦各同罪其临对防贼而有亡者但亡即坐不计日数及行逺近其有从军征讨而亡未满十五日军还者未还以前依征亡之法征还之后从军还亡罪而断将未还之日并满军还之日累科
　　军还而先归者各减五等其逃亡者同在家逃亡法防义曰军虽凯还须依部伍若不随团队而輙先归者各减军亡罪五等其逃亡者同在家逃亡法谓一日笞四十十日加一等罪止流二千里若军还先归一日徒一年上减五等合杖六十罪止徒一年半日若少从先归日科日若多从有军名亡法
　　防人向防
　　诸防人向防及在防未满而亡者【镇人亦同】一日杖八十三日加一等
　　防义曰防人向防谓上道讫逃走及在防年限未满而亡者镇人亦同一日杖八十三日加一等既无罪止之文加至流三千里亡日未到罪止镇防日已满者计应还之日同在家亡法累并为罪
　　流徒囚役限内亡
　　诸流徒囚役限内而亡者【犯流徒应配及移乡人未到配所而亡者亦同】一日笞四十三日加一等过杖一百五日加一等
　　防义曰流徒囚谓或流或徒者各其在役限内而亡者注云犯流徒应配及移乡人未到配所而逃亡者各与流徒囚役限内而亡罪同一日笞四十三日加一等十九日合杖一百过杖一百五日加一等五十九日流三千里
　　主守不觉失囚减囚罪三等即不满半年徒者一人笞三十三人加一等罪止杖一百监当官司又减三等故纵者各与同罪
　　防义曰主守谓主守囚徒之人及部领流移人等不觉囚亡减囚罪三等谓从囚本罪上减三等不从逃坐减之即不满半年徒者谓徒役将满余日不满半年徒而有逃亡者不计逃日而科唯据亡人之数为罪一人笞三十三人加一等谓四人亡合笞四十不觉二十二人亡即至罪止合杖一百监当官司又减三等谓减主守罪三等不觉二十二人亡者罪止杖七十故纵者各与同罪称各者谓监当官司及主守各与亡囚本犯罪同
　　宿卫人亡【问荅一】
　　诸宿卫人在直而亡者一日杖一百二日加一等即从驾行而亡者加一等
　　防义曰宿卫人谓诸卫大将军以下当畨卫士以上在直畨限内而有逃亡者一日杖一百二日加一等计一十七日流三千里直满以后即同在家亡法即从驾行者以其陪从事重故加宿卫一等之坐亡者一日徒一年二日加一等十五日流三千里
　　问曰卫士于宫城外守卫或于京城诸司守当或被配于王府上畨如此之徒而有逃亡者合科何罪答曰宫城之外兼及皇城京城若有逃亡罪亦与宿卫不别若有凖减三等之例即太轻于在家而亡是知守当杂犯有减三等之科逃亡之辜得罪与宿卫不异
　　丁夫杂匠亡【问荅一】
　　诸丁夫杂匠在役及工乐杂戸亡者【太常音声人亦同】一日笞三十十日加一等罪止徒三年主司不觉亡者一人笞二十五人加一等罪止杖一百故纵者各与同罪防义曰丁谓正役夫谓杂徭及杂色工匠诸司工乐杂户注云太常音声人亦同丁夫杂匠并据在役逃亡工乐以下在家亡者亦是一日笞三十十日加一等罪止徒三年主司谓监当主司不觉逃亡者计人数坐之一人笞二十五人加一等四十一人逃亡即至罪止杖一百主司故纵者各与逃亡者同罪
　　即人有课役全户亡者亦如之若有军名而亡者加一等其人无课役及非全戸亡者减二等即女户亡者又减三等其里正及监临主司故纵户口亡者各与同罪不知情者不坐
　　防义曰人有课役谓或有课无役或有役无课而全户亡者亦如丁夫在役逃罪一日笞三十十日加一等罪止徒三年若有军名而亡谓卫士掌闲驾士幕士之类名属军府者总是有军名其幕士属卫尉驾士属太仆之类不军府者即不同军名之例有军名而亡者虽非全户加一等合流二千里其人无课役谓全户亡者其有课役谓非全户亡者各减有课役全户亡罪二等罪止徒二年若其人无课役又非全戸亡者又减二等罪止徒一年即女戸亡亦谓全戸而亡者又减三等縂减有课役亡者五等罪止杖一百妇女非全户亡又减二等合杖八十其里正及监临主司折冲府于军人亦同监临之例故纵户口军人亡者各与亡者罪同不知情者不坐
　　问曰有军名而亡于他处附贯课役如法唯无军名合当何罪
　　答曰逃亡之罪多据阙课无课之軰责其浮逰亦既编户见在课役如法凖式仍徴赋役附处复有课输于官课役无违唯免军名合罪依例逃亡自首减罪二等坐之仍勒还本所
　　浮浪他所
　　诸非亡而浮浪他所者十日笞十二十日加一等罪止杖一百即有官事在他所事了留住不还者亦如之若营求资财及学宦者各勿论阙赋役者各依亡法防义曰非亡谓非避事逃亡而流宕他所者十日笞十二十日加一等一百九十日罪止杖一百即有官事已了留住不归者亦同浮浪之罪若营求资财者谓贸迁有无逺求利润及学宦者或负笈从师或弃繻求仕各遂其业故并勿论阙赋役者各依亡法谓因此不归致阙赋役各凖逃亡之法依状科罪若全户者罪止徒三年非全户者减二等
　　官戸奴婢亡
　　诸官户官奴婢亡者一日杖六十三日加一等【部曲私奴婢亦同】主司不觉亡者一口笞三十五口加一等罪止杖一百故纵官戸亡者与同罪奴婢凖盗论即诱官私奴婢亡者凖盗论仍令备偿
　　防义曰官戸及官奴婢逃亡者一日杖六十三日加一等注云部曲私奴婢亦同部曲虽取良人之女其妻若逃亡罪同部曲主司不觉谓不觉官户官奴婢亡者一口笞三十五口加一等三十六口罪止杖一百故纵官户亡者同官户逃亡之罪罪止流凖加杖二百之法故纵官奴婢亡者凖盗论谓计赃五疋徒一年五疋加一等即诱导官私奴婢亡者谓不将入己导引令亡者并凖盗论五疋徒一年五疋加一等仍令备偿故纵亡者得罪不偿若诱导官户部曲亡者律无正文当不应得为从重杖八十与同行者同过致资给之罪
　　在官无故亡
　　诸在官无故亡者一日笞五十三日加一等过杖一百五日加一等邉要之官加一等
　　防义曰在官谓在令式有贠见在官者无故私逃者一日笞五十三日加一等过杖一百五日加一等五十六日流三千里邉要之官户部式灵胜等五十九州为邉州此乃居邉为要亡者加罪一等谓品官以上一日杖六十三日加一等
　　被囚禁拒捍走【问荅一】
　　诸被囚禁拒捍官司而走者流二千里伤人者加役流杀人者斩从者绞若私窃逃亡以徒亡论【事发未囚而亡者亦同】防义曰被囚禁不限有罪无罪但据状应禁者散禁亦同拒捍官司而强走者流二千里伤人者谓因拒捍伤主司及捕捉之人者加役流杀人者斩从者绞不至死者依首从法若私窃逃亡谓被囚禁而私逃者从上条流徒囚役限内而亡一日笞四十三日加一等过杖一百五日加一等此是事发更为合重其坐注云事发未囚谓罪人事发被追拒捍官司逃走及私窃逃亡亦与在禁逃亡罪同
　　问曰有人据状不合禁身被官人枉禁拒捍官司逃走合得何罪
　　答曰本罪不合囚禁枉被官人禁留虽即逃亡不合与囚亡之罪若有拒捍杀伤止同故杀伤法私窃逃亡同在家逃亡之罪若判案禁者虽本无罪亦同囚例
　　主守不觉失囚
　　诸主守不觉失囚者减囚罪二等若因拒捍而走者又减二等皆听一百日追捕限内能自捕得及他人捕得若囚已死及自首除其罪即限外捕得及囚已死若自首者各又追减一等
　　防义曰主守者谓専当守囚之人典狱之类不觉失囚者减囚罪二等假失死囚合徒三年之类若囚拒捍强走力不能制又减二等皆听一百日追捕限内能自捕得及他人捕得者不限亲踈若囚已死及自归首并除失囚之罪即百日限外捕得及囚已死若囚自首各又追减失囚本罪一等称追减者谓失囚之罪已经断讫者仍更追减若已奏决者不在追减之例
　　监当之官各减主守三等故纵者不给捕限即以其罪罪之未断决间能自捕得及他人捕得若囚已死及自首各减一等【谓此篇内监临主司应坐当条不立捕访限及不觉故纵者并凖此法】防义曰当监之官谓检校専知囚者即当直官人在直时其判官凖令合还而失囚者罪在当直之官各减主守三等谓减囚罪五等囚若拒捍而走得减囚罪七等之类故纵者不给捕限谓主守及监当之官故纵囚逃亡者并不给限捕访即以其罪罪之者谓纵死囚得死罪纵流徒囚得流徒罪之类未断决间谓官当收赎者未断死及笞杖者未决能自捕得及他人捕得若囚已死及自首各减一等
　　注谓此篇内监临主司应坐当条不立捕访限及不觉故纵者并凖此法
　　防义曰上条征人逃亡者主司故纵与同罪及流徒囚限内而亡监当官司不立捕限及不觉故纵如此之类并凖此条为法
　　容止他界逃亡
　　诸部内容止他界逃亡浮浪者一人里正笞四十【谓经十五日以上者坊正村正同里正之罪若将家口逃亡浮浪者一戸同一人为罪】四人加一等县内五人笞四十十人加一等州随所管县通计为罪【皆以长官为首佐职为从】各罪止徒二年其官户部曲奴婢亦同防义曰部内谓部界之内容止他界逃亡浮浪者一人里正笞四十谓容止经十五日以上始科里正之罪坊正村正部内容止逃亡亦同里正之罪若将家口逃亡浮浪者家口不限多少一戸同一人为罪四人加一等即五人逃亡及以浮浪笞五十二十五人杖一百三十七人徒二年县内五人笞四十十人加一等九十五人合徒二年州随所管县通计为罪谓州管二县者十人笞四十一百九十人徒二年管县更多凖此通计为坐皆以长官为首佐职为从既无以下之文即明不及主典各罪止徒二年其容止官户部曲奴婢亦同良人之法
　　若在军役有犯者队正以上折冲以下各凖部内有盗贼之法
　　防义曰称军役有犯者谓于行军征役之所容止逃亡浮浪即凖州县以下得罪队正队副同里正校尉旅帅减队正一等折冲果毅随所管校尉多少为罪故云队正以上折冲以下各凖部内有盗贼之法知情藏匿罪人【问荅一】
　　诸知情藏匿罪人若过致资给【谓事发被追及亡叛之类】令得隐避者各减罪人罪一等【藏匿无日限过致资给亦同若卑防藏隐匿状已成尊长知而听之独坐卑防部曲奴婢首匿主后知者与同罪即尊长匿罪人尊长死后卑防仍匿者减五等尊长死后虽经匿但已遣去而事发及匿得相容隐者之侣并不坐小功以下亦同减例若赦前藏匿罪人而罪人不合赦免赦后匿如故不知人有罪容寄之后知而匿者皆坐如律其展转相使而匿罪人知情者皆坐不知者勿论】防义曰知情藏匿谓知罪人之情主人为相藏隐过致资给者谓指授道途送过险处其运致并资给衣粮遂使凶人潜隐他所注云谓事发被追若非事发未是罪人故须事发被追始辩知情之状及亡叛之类谓逃亡或叛国虽未追摄行即可知过致资给令隐避者减罪人罪一等合流三千里之类称之类者或有亡命山泽不从追唤皆是
　　注藏匿无日限过致资给亦同若卑幼藏隐匿状已成尊长知而听之独坐卑幼部曲奴婢首匿主后知者与同罪
　　防义曰藏匿无限日者谓不限日之多少但藏匿即坐过致资给亦同无日限若卑幼藏隐匿状既成以其同居得相容隐故尊长知而听之独坐卑幼尊长不坐部曲奴婢作首隐匿罪人主后知者与同罪谓同部曲奴婢各减罪人罪一等以主为部曲奴婢隐故也
　　注即尊长匿罪人尊长死后卑幼仍匿者减五等尊长死后虽经匿但已遣去而事发及匿得相容隐者之侣并不坐小功以下亦同减例
　　防义曰谓尊长在日自匿罪人容其相隐尊长死后卑幼匿之如故亦不限日之多少减尊长罪五等总减罪人罪六等尊长死后虽经匿但发遣去后罪始发觉及匿得相容隐者之徒侣假有大功之亲共人行盗事发被追俱来藏匿若紏其徒侣亲罪即彰恐相连累故并不与罪小功以下亦同减例即例云小功以下相容隐减凢人三等今匿小功缌麻亲之侣亦凖此例减之总减罪人罪四等故云亦同减例注若赦前藏匿罪人而罪人不合赦免赦后匿如故不知人有罪容寄之后知而匿者皆坐如律
　　防义曰赦前藏匿罪人而罪人不合赦免假有匿十恶人防赦十恶不合赦免赦后匿如故及不知人有罪容寄之后知而匿者并依藏匿之罪科之
　　注其展转相使而匿罪人知情者皆坐不知者勿论防义曰展转相使匿罪人假有甲知情匿罪人又嘱付乙令匿乙又嘱丙遣匿如此展转相使匿者乙丙知是罪人得藏匿之罪不知情者无罪故云勿论
　　罪人有数罪者止坐所知
　　防义曰罪人有数罪谓或杀人或奸盗止坐所知者谓于所知之罪上减一等之类
　　问曰有奴婢匿一流囚主后知之合得何罪
　　答曰有奴婢首匿流囚罪合减一等徒三年加杖二百主后知者与奴婢同科亦凖奴婢之罪合杖二百其应例减收赎各凖其主本法仍于二百上减赎若奴婢死后主匿如故即得自匿之罪一合凖奴婢为坐











　　唐律防义卷二十八
　　钦定四库全书
　　唐律防义卷二十九
　　唐　长孙无忌等　撰
　　断狱上【凡一十四条】
　　防断狱律之名起自于魏魏分里悝囚法而出此篇至北齐与捕律相合更名捕断律至后周复为断狱律释名云狱者确也以实囚情臯陶造狱夏曰夏台殷曰羑里周曰圜土秦曰囹圄汉以来名狱然诸篇罪名各有类例讯舍出入各立章程此篇错综一部条流以为决断之法故承众篇之下
　　囚应禁而不禁
　　诸囚应禁而不禁应枷鏁杻而不枷鏁杻及脱去者杖罪笞三十徒罪以上逓加一等廻易所着各减一等防义曰狱官令禁囚死罪枷杻妇人及流以下去杻其杖罪散禁又条应议请减者犯流以上若除免官当并鏁禁即是犯笞者不合禁杖罪以上始合禁推其有犯杖罪不禁应枷鏁杻而不加鏁杻及脱去者【缺】　笞三十徒罪不禁及不枷鏁若脱去者笞四十流罪不禁及不枷鏁若脱去者笞五十死罪不禁及不枷鏁枷若脱去者杖六十是名逓加一等廽易所著者各减一等谓应枷而鏁应鏁而枷是名廽易所着徒罪者笞三十流罪笞四十死罪笞五十
　　即囚自脱去及廻易所著者罪亦如之若不应禁而禁及不应枷鏁杻而枷鏁杻者杖六十
　　防义曰即囚自擅脱去枷鏁杻者徒罪笞四十流罪以上逓加一等即囚自廻易所著者各减一等故云亦如之若不应禁而禁及不应枷鏁杻而枷鏁杻并谓据令不合者各杖六十
　　与囚金刄解脱
　　诸以金刃及他物可以自杀及解脱而与囚者杖一百若囚以故逃亡及自伤伤人者徒一年自杀杀人者徒二年若囚本犯流罪以上因得逃亡虽无伤杀亦凖此防义曰金刄谓锥刀之属他物谓绳锯之类可以自杀及解脱枷鏁虽囚之亲属及他人与者物虽未用与者即杖一百若以得金刃等故因得迯亡或自伤害或伤他人与物者徒一年若囚自杀或杀他人与物者徒二年若囚本犯流罪以上因得金刃等物而得逃亡者虽无杀伤与物者亦徒二年
　　即囚因逃亡未断之间能自捕得及他人捕得若囚自首及已死各减一等即子孙以可解脱之物与祖父母父母部曲奴婢与主者罪亦同
　　防义曰谓囚因得金刄及他物之故以自解脱而得逃走与物人罪未断之间能自捕得及他人捕得若囚自来归首及囚自死或他人杀之者亦同各减一等谓徒以下囚逃者一年徒上减流死囚逃者二年徒上减即子孙以可解脱之物谓称孙者曽同而与祖父母父母或部曲奴婢与主者并与凢人罪同亦不合輙自捕捉若官司遣捕而送者无罪自捕送官者同告法若有伤杀而逃亡者后能捕获与物之人各依前伤杀之罪不合减科
　　死罪囚辞穷竟【问荅一】
　　诸死罪囚辞穷竟而囚之亲故为囚所遣雇倩人杀之及杀之者各依本杀罪减二等囚若不遣雇倩及辞未穷竟而杀各以闘杀伤论至死者加役流
　　防义曰谓犯死罪囚辞状穷竟而囚之缌麻以上亲及故旧为囚所遣或雇人倩人而杀讫者其所遣雇倩之人及受雇倩杀者各依尊卑贵贱本杀罪上减二等科之囚若不遣亲知雇倩人杀及囚虽遣雇倩人杀而辞状未穷竟而杀者其所遣之人及受雇倩者各依尊卑贵贱以闘杀罪论至死者加役流问曰其囚本犯死罪辞未穷竟又不遣人雇倩杀之而囚之亲故雇倩人杀及杀之者合得何罪
　　答曰辞虽穷竟不遣雇倩人杀之虽遣雇倩杀之辞未穷竟此等二事各依闘杀为罪至死者加役流若辞未穷竟复不遣雇倩杀之而輙杀者各同闘杀之法至死者并皆【缺】　不合加役流
　　辞虽穷竟而子孙于祖父母父母部曲奴婢于主者皆以故杀罪论
　　防义曰辞虽穷竟谓死罪辩定讫而子孙于祖父母父母部曲奴婢于主虽被祖父母父母及主所遣而輙杀者及雇人倩人杀者其子孙及部曲奴婢皆以故杀罪论子孙仍入恶逆部曲奴婢经赦不原其被雇倩之人仍同上解减闘杀罪二等
　　主守导令囚翻异
　　诸主守受囚财物导令翻异及与通传言语有所増减者以枉法论十五疋加役流三十疋绞
　　防义曰主守谓専当掌囚典狱之属受囚财物导引其囚令翻异文辩及得官司若文证外人言语为报告通传有所増减其罪者以枉法论依无禄枉法受财一尺杖九十一疋加一等十五疋加役流三十疋绞
　　赃轻及不受财者减故出入人罪一等无所増减者笞五十受财以受所监临财物论其非主守而犯者各减主守一等
　　防义曰赃轻谓受赃得罪轻于减囚罪一等者及不受财唯通言语减故出入罪一等谓导令翻异及通传言语出入囚死罪者处流三千里出入流罪以下各减本罪一等之类虽即教导及通传言语于囚罪无所増减者笞五十若无増减而受财者以受所监临财物论一尺笞四十一疋加一等八疋徒一年其非主守而犯者谓非监当囚人而有外人导囚翻异有所増减各减主守罪一等若受赃财于主守赃上减一等若不受财者于囚罪上减二等虽通言语无所増减笞四十
　　囚给衣食医药
　　诸囚应请给衣食医药而不请给及应听家人入视而不听应脱去枷鏁杻而不脱去者杖六十以故致死者徒一年即减窃囚食笞五十以故致死者绞
　　防义曰凖狱官令囚去家悬逺絶饷者官给衣粮家人至日依数徴纳囚有疾病主司陈牒请给医药救疗此等应合请给而主司不为请给及主司不即给凖令病重听家人入视而不听及应脱去枷鏁杻而所司不为脱去者所由官司合杖六十以故致死者谓不为请及虽请不即为给衣粮医药病重不许家人入视及不脱去枷鏁杻由此致死者所由官司徒一年即减窃囚食者不限多少笞五十者由减窃囚食其囚以故致死者减窃之人合绞
　　八议请减老小【问荅一】
　　诸应议请减若年七十以上十五以下及废疾者并不合栲讯皆据众证定罪违者以故失论若证不足告者不反坐
　　防义曰应议谓在名例八议人请谓应议者期以上亲及孙若官爵五品以上者减谓七品以上之官及五品以上之祖父母父母兄弟姊妹妻子孙者若年七十以上十五以下及废疾依令一支废腰脊折瘕痖侏儒等并不合拷讯皆据众证定罪称众者三人以上明证其事始合定罪违者以故失论谓不合拷讯而故拷讯致罪有出入者即依下条故出入人及失出入人罪法其罪虽无出入而枉拷者依前人不合捶拷法以闘杀伤论至死者加役流即以闘杀伤为故失若证不满三人告者不反坐被告之人亦不合入罪
　　问曰所告之事证有二人一人证是一人证非证既不足合科疑罪以否
　　答曰律云据众证定罪称众者三人以上若证不足告者不反坐察验难明二人证实犹故不合入罪况一实一虗被告之人全不合坐其于告者亦得免科若全无证人自须审察虚实以状断之若三人证实二人证虚是名疑罪此解并据应议请减以下及废疾以上除此色外自合拷取实情拷满不服反拷告人不合从众证科断
　　其于律得相容隐即年八十以上十嵗以下及笃疾皆不得令其为证违者减罪人罪三等
　　防义曰其于律得相容隐谓同居若大功以上亲及外祖父母外孙若孙之妇夫之兄弟及兄弟妻及部曲奴婢得为主隐其八十以上十嵗以下及笃疾以其不堪加刑故并不许为证若违律遣证减罪人罪三等谓遣证徒一年所司合杖八十之类
　　囚引人为徒侣
　　诸囚在案妄引人为徒侣者以诬告罪论即本犯虽死仍凖流徒加杖及赎法
　　防义曰囚在案妄引人为徒侣者谓盗发者妄引人为同盗杀人者妄引人为同行之类以诬告罪论谓依闘讼律诬告人者各反坐即本犯应死不可累加故凖流徒加杖法其应赎者即凖流徒赎之
　　讯囚察辞理
　　诸应讯囚者必先以情审察辞理反覆防验犹未能决事须讯问者立案同判然后拷讯违者杖六十
　　防义曰依狱官令察狱之官先备五听又验诸证信事状疑似犹不首实者然后拷掠故拷囚之义先察其情审其辞理反覆案状防验是非犹未能决谓事不明辩未能断决事须讯问者立案取见在长官同判然后拷讯若充使推勘及无官同判者得自别拷若不以情审察及反覆防验而輙拷者合杖六十
　　若赃状露验理不可疑虽不承引即据状断之若事已经赦虽须追究并不合拷【谓防赦移乡及除免之类】
　　防义曰若赃状露验谓计赃者见获真赃杀人者检得实状赃状明白理不可疑问虽不承听据状科断若事已经赦者虽须更有追究并不合拷注云谓防赦移乡及除免之类谓杀人防赦仍合移乡犯十恶故杀人反逆縁坐防赦犹除名监临主守于监守犯奸盗略人若受财而枉法防赦仍合免所居官称之类谓防赦免死犹流及盗诈枉法犹徴正赃故云之类
　　拷囚不过三度
　　诸拷囚不得过三度数总不得过二百杖罪以下不得过所犯之数拷满不承取保放之
　　防义曰依狱官令拷囚每讯相去二十日若拷未毕更移他司仍须拷鞫即通计前讯以充三度故此条拷囚不得过三度杖数总不得二百杖罪以下谓本犯杖罪以下笞十以上推问不承若欲须拷不得过所犯笞杖之数谓本犯一百杖拷一百不承取保放免之类若本犯虽徒一年应拷者亦得拷满二百拷满不承取保放之
　　若拷过三度及杖外以他法拷掠者杖一百杖数过者反坐所剰以故致死者徒二年
　　防义曰拷过三度谓虽二百杖不得拷过三度及杖外以他法拷掠谓拷囚于法杖之外或以绳悬或用棒拷打但应行杖外悉为他法犯者合杖一百杖数过者反坐所剰谓囚本犯杖一百乃拷二百官司得一百剰罪之类以故致死者谓拷过三度或用他法及杖数有过而致死者徒二年
　　即有疮病不待差而拷者亦杖一百若决杖笞者笞五十以故致死者徒一年半若依法拷决而邂追致死者勿论仍令长官等勘验违者杖六十【拷决之失立案不立案等】防义曰拷虽依法囚身有疮若病不待差而拷者杖一百若决杖笞者笞五十若囚疮病未差而拷及决杖笞致死者徒一年半若依法用杖依数拷决而囚邂逅致死者勿论邂逅谓不期致死而死诗云邂逅相遇言不期而遇仍长官以下并亲自检勘知无他故具为文案若长官等不即勘检者杖六十注云拷决之失谓讯囚及决杖笞于法有失者立案不立案等其有失者依职制律失者听减三等
　　拷囚限满不首【问荅一】
　　诸拷囚限满而不首者反拷告人其被杀被盗及家人亲属告者不反拷【被水大损败者亦同】拷满不首取保并放违者以故失论
　　防义曰囚拷经三度杖数满二百而不首反拷告人谓还凖前人拷数反拷告人拷满复不首取保释放其被杀被盗之家若家人及亲属告者所诉盗杀之人被拷满不首者各不反拷告人以杀盗事重例多隐匿反拷告者或不敢言若被人决水入家放火烧宅之类家人及亲属告言者亦不反拷告人拷满不首取保并放违者以故失论违谓若应反拷而不反拷及不应反拷而反拷者若故依故出入法失者依失出入论其本法不合拷而拷者依前人不合捶拷法亦以故失论其应取保放而不放者从不应禁而禁不取保放者于律有违当不应得为流以上从重徒罪以下从轻
　　问曰律云拷满不首反拷告人其告人是应议请减人既不合反拷其事若为与夺
　　答曰律称反拷告人明须凖前人杖数反拷若前人被拷罪不首告者亦反拷若前人止拷一百不首告者亦反拷一百是名反拷告人其应议请减人不合反拷须凖前人拷杖数徴铜
　　鞫狱停囚待对
　　诸鞫狱官停囚待对问者虽职不相管皆听直牒追摄【虽下司亦听】牒至不即遣者笞五十三日以上杖一百防义曰鞫狱官谓推鞫主司停囚待对问谓囚徒侣见在他所须追对问者虽职不相管皆听直牒称直牒者谓不縁所管上司直牒所管追摄注云虽下司亦听假如大理及州县官须追省防之人皆得直牒追摄牒至皆须即遣不即遣者笞五十三日以上杖一百
　　依告状鞫狱
　　诸鞫狱者皆须依所告状鞫之若于本状之外别求他罪者以故入人罪论
　　防义曰鞫狱者推鞫之官皆须依所告本状推之若于本状之外傍更推问别求得笞杖徒流及死罪者同故入人罪之类若因其告状或应掩捕搜检因而检得别罪者亦得推之其监临主司于所部告状之外知有别罪者即须举牒别更紏论不得因前告状而輙推鞫若非监临之官亦不得状外别举推勘囚徒伴稽送并论
　　诸鞫狱官囚徒伴在他所者听移送先系处并论之【谓轻从重若轻重等少从多多少等后从先若禁处相去百里外者各从事发处断之】违者杖一百防义曰鞫狱官囚徒伴在他所者假有诸县相去各百里内东县先有系囚西县囚复事发其事相连应须对鞫听移后发之囚送先系之处并论之注云谓轻从重谓轻罪发虽在先仍移轻以就重若轻重等少从多谓两县之囚罪名轻重等者少处发虽在先仍移就多处若多少等即移后系囚从先系处若禁囚之所相去百里外者各从事发处断之既恐失脱囚徒又虑漏泄情状故令当处断之违者各杖一百
　　若违法移囚即令当处受而推之申所管属推劾若囚至不受及受而不申者亦与移囚罪同
　　防义曰违法移囚谓移重就轻或移多就少之类即令当处受而推之谓囚至之处即合受推仍申所管之州推劾谓两县囚申州两州囚申省并依状推劾囚至不肯为受或受囚不申管属与擅移囚罪同亦杖一百即擅移囚县各别州者即受囚之县申所管之州转牒送囚之州依法推劾此等移囚并谓两处事发若是一处事发者不限逺近皆须直牒追摄如有违者自从上法
　　决罚不如法
　　诸决罚不如法者笞三十以故致死徒一年即杖麤细长短不依法者罪亦如之
　　防义曰依狱官令决笞者腿臀分受决杖者背腿臀分受须数等拷讯者亦同笞以下愿背腿分受者听决罚不依此条是不如法合笞三十以此决罚不如法而致死者徒一年依令杖皆削去节目长三尺五寸讯囚杖大头径三分二厘小头二分二厘常行杖大头二分七厘小头一分七厘笞杖大头二分小头一分五厘谓杖长短麤细不依令者笞三十以故致死者徒一年故云亦如之






　　唐律疏义卷二十九
　　钦定四库全书
　　唐律防义卷三十
　　唐　长孙无忌等　撰
　　断狱下【凡二十条】
　　监临以杖捶人【问荅一】
　　诸监临之官因公事自以杖捶人致死及恐廹人致死者各从过失杀人法若以大杖及手足殴击折伤以上减闘杀伤罪二等
　　防义曰谓临统案验之官情不挟私因公事前人合杖笞自以杖捶人致死及恐廹人致死谓因公事欲求其情或恐喝或廹胁前人怕惧而自致死者各依过失杀人法各征铜一百二十觔入死家若前人是卑贱罪不至死者各依本杀法徴铜若以大杖手足殴击折伤以上者自击使人击等减闘杀伤罪二等谓其应偿死者合徒三年之类
　　虽是监临主司于法不合行罚及前人不合捶拷而捶拷者以闘杀伤论至死者加役流即用刃者各从闘杀伤法
　　防义曰虽是监临主司于法不合行罚谓非判事之官及非専当督领者不得輙行捶罚假有人犯徒以上罪合送法司不送法司当曹即自行决罚之类及前人不合捶拷谓前人无罪或虽有罪应合官当收赎之类而輙捶拷者以闘杀伤论谓伤与不伤并依他物闘殴之法其因捶拷而致死者加役流用刃者谓监临之官自以杖捶人致死以下有用刃杀伤者各依闘讼律用刃杀者斩用兵刃杀者同故杀法问曰里正坊正村正及主典因公事行罚前人致死合得何罪
　　答曰里正坊正村正等唯掌追呼催督不合輙加笞杖其有因公事相殴击者理同凢闘而科主典检请是司理非行罚之职因公事捶人者亦与里正等同断罪引律令
　　诸断罪皆须具引律令格式正文违者笞三十若数事共条止引所犯罪者听
　　防义曰犯罪之人皆有条制断狱之法须慿正文若不具引或致乖谬违而不具引者笞三十若数事共条谓依名例律二罪以上俱发以重者论即以赃致罪频犯者并累科假有人虽犯二罪并不因而断事官人止引二罪俱发以重者论不引以致罪之类者听
　　应言上不言
　　诸断罪应言上而不言上应待报而不待报輙自决断者各减故失三等
　　防义曰依狱官令杖罪以下县决之徒以上县断定送州覆审讫徒罪反流应决杖笞若应赎者即决配徴赎其大理寺及京兆河南府断徒及官人罪并后有雪减并申省省司覆审无失速即下知如有不当者随事较正若大理寺及诸州断流以上若除免官当者皆连冩案状申省大理寺及京兆河南府即封案送若驾行幸即凖诸州例案覆理尽申奏若不依此令是应言上而不言上其有事申上合待报下而不待报輙自决断者各减故失三等谓故不申上故不待报者于所断之罪减三等若失不申上失不待报者于职制律公事失上各又减三等即死罪不待报輙自决者依下文流二千里
　　制断罪
　　诸制断罪临时处分不为永格者不得引为后比若輙引致罪有出入者以故失论
　　防义曰事有时冝故人主权断制量情处分不为永格者不得引为后比若有輙引致罪有出入者以故失论谓故引有出入各得下条故出入之罪其失引者亦凖下条失出入罪论
　　官司出入人罪【问荅一】
　　诸官司入人罪者【谓故増减情状足以动事者若闻知有恩赦而故论决及示导令失实辞之类】若入全罪以全罪论【虽入罪但本应收赎及加杖者止从收赎加杖之法】防义曰官司入人罪者谓或虚立证据或妄搆异端舍法用情鍜链成罪故注云谓故増减情状足以动事者若闻知国家将有恩赦而故论决囚罪及示导教令而使词状乖异称之类者或虽非恩赦而有格式改动或非示导而恐喝改词情状既多故云之类若入全罪谓前人本无负犯虚搆成罪还以虚搆枉入全罪科之
　　注虽入罪但本应收赎及加杖者止从收赎加杖之法
　　防义曰假有入官防人及废疾流罪前人合赎入者亦以赎论或入官户部曲奴婢并单丁之人前人合加杖者亦依加杖之法收赎不用官当及配流役身之例此是官司入人罪与诬告之法不同
　　从轻入重以所剰论刑名易者从笞入杖从徒入流亦以所剰论【三流同比徒一年为剰即从近同比徒半年为剰若入加役流者各计加役流者各计加役年为剰】从笞杖入徒流从徒流入死罪亦以全罪论其出罪者各如之
　　防义曰从轻入重以所剰论假有从笞十入三十即剰入笞二十从徒一年入一年半即剰入半年徒所入官司各得笞二十及半年徒之类刑名易者从笞入杖亦得所剰之罪从徒入流者注云三流同比徒二年为剰谓从徒三年入流二千里或二千五百里或流三千里逺近虽异俱曰流刑至于配所役身三流同有一年居作故从徒入流三流同比徒一年为剰即从近流二千里入至二千五百里或入至三千里者同比徒半年为剰若从三流入至加役流者各计加役年为剰但入加役流者加常流役二年将加役二年以为剰罪从笞杖入徒流从徒流入死罪假有从百杖入徒一年即是全入一年徒坐从徒流入死罪谓从一年徒以上至三千里流而入死刑者亦依全入死罪之法故云亦以全罪论其出罪者谓増减情状之徒足以动事之类或从重出轻依所减之罪科断从死出至徒流从徒流出至笞杖各同出全罪之法故云出罪者各如之假有囚犯一年徒坐官司故入至加役流即从一年至三年是剰入二年徒罪从徒三年入至三流即三流同比徒一年为剰加役流复剰二年即是剰五年徒坐官司从加役流出至徒一年亦凖此
　　即断罪失于入者各减三等失于出者各减五等若未决放及放而还获若囚自死各听减一等
　　防义曰即断罪失于入者上文故入者各以全罪论失于入者各减三等假有从笞失入百杖于所剰罪上减三等若入至徒一年即同入全罪之法于徒上减三等合杖八十之类失于出者各减五等假有失出死罪者减五等合徒一年半失出加役流亦凖此三流同为一减减五等合徒一年之类若未决放者谓故入及失入死罪及杖罪未决其故出及失出死罪以下未放及已放而更获若囚自死但使囚死不问死由各听减一等谓于故出入及失出入上各听减一等
　　即别使推事通状失情者各又减二等所司已承误断讫即从失出入法虽有出入于决罚不异者勿论防义曰别使推事谓充使别推覆者通状失情谓不得本情或出或入各又减二等失入者于失入减三等上又减二等若失出者于失出减五等上又减二等所司已承误断讫谓曹司承误通之状已依断讫即从失出入法谓皆从在曹司出入法科之并同减五等三等之例若未决放及放而还获若囚自死各听减一等其所司承误已断讫者曹司同余官案省不觉法虽有出入于决罚不异假有官户部曲官私奴婢本犯合徒三年断入流罪或从三流之法科徒三年各止加杖二百刑名虽有出入加杖数即不殊者无罪故云于决罚不异者勿论
　　问曰有人本犯加役流出为一年徒坐放而还获减一等合得何罪
　　答曰全出加役流官司合得全罪放而还获减一等合徒五年今从加役流出为一年徒坐计有五年剰罪放而还获减一等若依徒法减一等仍合四年半徒既是剰罪不可重于全出之坐举重明轻止合三年徒罪
　　赦前断罪不当
　　诸赦前断罪不当者若处轻为重宜改从轻处重为轻即依轻法
　　防义曰处断刑名或有出入不当本罪其事又在恩前恐判官执非不移故明从轻坐之法若处轻为重宜改从轻假有闘杀堂兄当时作亲兄断为恶逆防赦之后改从堂兄坐当不睦赦若十恶亦原处流二千里以常赦不免故仍处流坐又如闘杀凢人断为杀缌麻尊长防赦十恶不免改为杂犯免死移乡此并仍有轻罪又有受所监临五十疋断为枉法处死防赦改为受所监临不在徴之例又有犯近流科作逺流或止合一官当徒断用二官以上若奏画讫及流至配所防赦者改从本犯近流及还所枉告身若未奏画及流人未到流所防赦者即从赦原若应徴铜而处轻为重其铜或在限外未输或在限内纳讫防赦者并改从轻法其剰纳者却还未送者依轻罪数徴纳若限内未纳防赦者从赦并免称轻者全免亦是故令云犯罪未断决逢格改者格重听依犯时格轻听从轻法即总全无罪亦名轻法其处重为轻即依轻法假令犯十恶非常赦所不免者当时断为轻罪及全放并依赦前断定
　　其常赦所不免者依常律【常赦所不免者谓虽防赦犹处死及流若除名免所居官及移乡者】
　　防义曰常赦所不免者赦书云罪无轻重皆赦除之不言常赦所不免者亦不在免限故云依常律即犯恶逆仍处死反逆及杀从父兄姊小功尊属造畜蛊毒仍流十恶故杀人反逆縁坐狱成者犹除名监守内奸盗略人受财枉法狱成防赦免所居官杀人应死防赦移乡等是
　　即赦书定罪名合从轻者又不得引律比附入重违者各以故失论
　　防义曰赦书定罪名合从轻者假如贞观九年二月十六日赦大辟罪以下并免其常赦所不免十恶妖言惑众谋叛已上道等并不在赦例据赦十恶之罪赦书不免谋叛即当十恶未上道者赦特从原叛罪虽重赦书定罪名合从轻不得引律科断若比附入重违者以故失论
　　闻知恩赦故犯
　　诸闻知有恩赦而故犯及犯恶逆若部曲奴婢殴及谋杀若强奸主者皆不得以赦原即杀小功尊属从父兄姊及谋反大逆者身虽防赦犹流二千里
　　防义曰闻知有恩赦而故犯谓赦书未出私自闻知而故犯罪者及犯恶逆谓殴及谋杀祖父母父母杀伯叔父母姑兄姊外祖父母夫夫之祖父母父母此名恶逆若部曲客女亦同并奴婢殴及谋杀若强奸主者皆不得以赦原即杀小功尊属从父兄姊及谋反大逆者此等虽防赦免死犹流二千里
　　狱结竟取服辩
　　诸狱结竟徒以上各呼囚及其家属具告罪名仍取囚服辩若不服者听其自理更为审详违者笞五十死罪杖一百
　　防义曰狱结竟为徒以上刑名长官同断案已判讫徒流及死罪各呼囚及其家属具告所断之罪名仍取囚服辩其家人亲属唯止告示罪名不须问其服否囚若不服听其自理依不服之收更为审详若不告家属罪名或不取囚服辩及不为审详流徒罪并笞五十死罪杖一百
　　縁坐没官放之
　　诸縁坐应没官而放之及非应没官而没之者各以流罪故失论
　　防义曰贼盗律谋反及大逆人子年十五以下及母女妻妾子妻妾亦同若祖孙兄弟姊妹并没官男夫年八十及笃疾妇人男六十及废疾并免出养入道及娉妻未成者并不追坐若应没而放应放而没各依流罪以故失论谓反逆縁坐流三千里没官罪重须用三千里流法若故同故出入三千里流若失同失出入三千里流称放者应没遣流与全放无别应流遣没得罪亦同
　　徒流送配稽留
　　诸徒流应送配所而稽留不送者一日笞三十三日加一等过杖一百十日加一等罪止徒二年【不得过罪人之罪】防义曰徒流应送配所谓徒罪断讫即应役身凖狱官令犯徒应配居作在京送将作监在外州者供当处官狱案成即送而稽留不送其流人凖令季别一遣若符在季末三十日内至者听与后季人同遣违而不送者一日笞三十三日加一等过杖一百十日加一等五十二日罪止徒二年注云不得过罪人之罪谓罪人应徒一年者稽留官司亦罪止徒一年之类
　　输备赎没入物
　　诸应输备赎没入之物及欠负应徴违限不送者一日笞十五日加一等罪止杖一百若除免官当应追告身违限不送者亦如之
　　防义曰应输备赎没入之物备谓亡失官私器物各备偿赎谓犯法之人应徴铜赎没谓彼此俱罪之赃及犯禁之物没官入者谓得阑遗之物限满无人识认者入官及应入私之类又依狱官令赎死刑八十日流六十日徒五十日杖四十日笞三十日若应徴官物者凖直五十疋以上一百日三十疋以上五十日二十疋以上三十日不满二十疋以下二十日其失有欠负应徴违限不送者并凖令文依限送纳违者一日笞十五日加一等罪止杖一百若除免官当谓犯罪断除名免官免所居官及官当应追告身不送者亦一日笞十五日加一等罪止杖一百
　　妇人懐孕犯死罪
　　诸妇人犯死罪懐孕当决者听产后一百日乃行刑若未产而决者徒二年产讫限未满而决者徒一年失者各减二等其过限不决者依奏报不决法
　　防义曰妇人犯死罪懐孕当应行决者听产后一百日乃行刑若未产而决者徒二年产讫未满百日而决者徒一年失者各减二等未产而决徒一年产讫限未满而决者杖九十即过限不决者依奏报不决法谓依下条即过限不决者违一日杖一百二日加一等
　　拷决孕妇
　　诸妇人懐孕犯罪应拷及决杖笞若未产而拷决者杖一百伤重者依前人不合捶拷法产后未满百日而拷决者减一等失者各减二等
　　防义曰妇人懐孕犯罪应拷及决杖笞皆待产后一百日然后拷决若未产而拷及决杖笞者杖一百伤重者谓伤损之罪重于杖一百者依前人不合捶拷法谓依上条监临之官前人不合捶拷而捶拷者以闘杀伤论若堕胎者合徒二年妇人因而致死者加役流限未满而拷决者减一等谓减未产拷决之罪一等失者各减二等谓未产而失拷决于杖一百上减二等伤重于闘伤上减二等若产后限未满而拷决者于杖九十上减二等伤重者于闘伤上减三等立春后不决死刑
　　诸立春以后秋分以前决死刑者徒一年其所犯虽不待时若于断屠月及禁杀日而决者各杖六十待时而违者加二等
　　防义曰依狱官令从立春至秋分不得奏决死刑违者徒一年若犯恶逆以上及奴婢部曲杀主者不拘此令其大祭祀及致斋朔望上下二十四气雨未晴夜未明断屠月日及假日并不得奏决死刑其所犯虽不待时若于断屠月谓正月五月九月及禁杀日谓每月十直日月一日八日十四日十五日十八日二十三日二十四日二十八日二十九日三十日虽不待时于此月日亦不得决死刑违而决者各杖六十待时而违者谓秋分以前立春以后正月五月九月及十直日不得行刑故违时日者加二等合杖八十其正月五月九月有闰者令文但云正月五月九月断屠即有闰者各同正月亦不得奏决死刑死囚覆奏报决
　　诸死罪囚不待覆奏报下而决者流二千里即奏报应决者听三日乃行刑若限未满而行刑者徒一年即过限违一日杖一百二日加一等
　　防义曰死罪囚谓奏画已讫应行刑者皆三覆奏讫然始下决若不待覆奏报下而輙行决者流二千里即奏报应决者谓奏讫报下应行决者听三日乃行刑称日者以百刻须以符到三日乃行刑若限未满三日而行刑者徒一年即过限违一日杖一百二日加一等在外既无漏刻但取日周晬时为限
　　断罪决配而收赎
　　诸断罪应决配之而听收赎而决配之若应官当而不以官当及不应官当而以官当者各依本罪减故失一等【死罪不减】
　　防义曰断罪应决配之谓无官防及非老小及疾之色犯笞杖应决徒流应配官司乃收赎应收赎谓有官防及废疾若年七十以上十五以下本罪合赎而决配之若应官当谓流内九品以上犯徒以上罪合以官当官司乃不以官当或不应官当谓罪轻不尽其官及过失犯罪不合用官当徒而官司乃以官当者各依本犯当赎及决配之罪减故失一等注云死罪不减若应死而听当赎应收赎而其决死刑不在减例各从出入死罪故失科之
　　即品官任流外及杂任于本司及监临犯杖罪以下依决罚例
　　防义曰品官任流外及杂任谓身带勲官散官而任流外及杂任者于本司及监临谓于本司及临时监统者若犯杖罪以下依流外杂任之例决杖不准官品徴赎若徒罪以上自依当赎法其有准防应赎者任流外及杂任若犯杖罪以下亦凖品官依决罚例断罪应绞而斩
　　诸断罪应绞而斩应斩而绞徒一年自尽亦如之失者减二等即绞讫别加害者杖一百
　　防义曰犯罪应绞而斩应斩而绞徒一年以其刑名改易故科其罪自尽亦如之依狱官令五品以上犯非恶逆以上听自尽于家若应自尽而绞斩应绞斩而令自尽亦各徒一年故云亦如之失者减二等谓原情非故者合杖九十即绞讫别加害者谓绞已致毙别加拉干折腰之类者杖一百
　　领徒囚应役不役
　　诸领徒应役而不役及徒囚病愈不计日令陪役者过三日笞三十三日加一等过杖一百十日加一等罪止徒二年【不得过罪人之罪】
　　防义曰领徒应役谓掌领囚徒令役身者而不役及徒囚因病给假病愈合役不令陪役者过三日笞三十三日加一等过二十四日合杖一百过杖一百十日加一等罪止徒二年注云不得过罪人之罪谓如应徒一年者虽多日不役亦不得过徒一年其二年以下并凖此囚数多者从不役人日缺者为罪纵死囚逃亡
　　诸纵死罪囚令其逃亡后还捕得及囚已身死若自首应减死罪者其获囚及死首之处即须遣使速报应减之所有驿处发驿报之若稽留使不得减者以入人罪故失论减一等
　　防义曰谓囚合死在禁所司纵令逃亾依故纵之条还合死罪捕得及囚已死若自首应减死罪者谓依捕亡律及上条放而还获得减一等者其获囚之处及死首之所即须遣使速报应减死之处若有驿之处发驿报之若使人及官司稽留令不得减罪致使囚已决讫者以入人罪故失论减一等谓故稽迟从故入上减死一等流三千里若失稽迟从失入罪上减一等总减罪人四等徒二年官司及使人各以所由为坐
　　疑罪
　　诸疑罪各依所犯以赎论【疑谓虚实之证等是非之理均或事涉疑似傍无证见或傍有阙证事非疑似之类】即疑狱法官执见不同者得为异议议不得过三
　　防义曰疑罪谓事有疑似处断难明各依所犯以赎论谓依所疑之罪用赎法収赎注云疑谓虚实之证等谓八品以下及庶人一人证虚一人证实二人以上虚实之证其数各等或七品以上各据众证定罪亦各虚实之数等是非之理均谓有是处亦有非处其理各均或事渉疑似谓赃状渉于疑似傍无证见之人或傍有闻见之人其事全非疑似称之类者或行迹是状验非或闻证同情理异疑状既广不可备论故云之类即疑狱谓狱有所疑法官执见不同议律论情各申异见得为异议听作异同议不得过三谓如丞相以下通判者五人大理卿以下五人如此同判者多不可各为异议故云议不得过三




　　唐律疏义卷三十
